<doc id="5176390" url="https://pl.wikipedia.org/wiki?curid=5176390" title="Barbarzyna">
Barbarzyna

Barbarzyna – niewielka polana w Pieninach Czorsztyńskich. Należy do wsi Hałuszowa w województwie małopolskim, w powiecie nowotarskim, w gminie Krościenko nad Dunajcem. Znajduje się przy gruntowej drodze odchodzącej od drogi Krośnica- Sromowce Wyżne do zatoki Harczy Grunt na Jeziorze Czorsztyńskim. Polana położona jest na wysokości około 580–620 m w granicach Pienińskiego Parku Narodowego i jest własnością prywatną. Podczas monitoringu mchów znaleziono na niej trzy gatunki rzadkich, chronionych gatunków mchów: mokradłoszka zaostrzona ("Calliergonella cuspidata"), drabik drzewkowaty ("Climacium dendroides") i "Thuidium assimile". W latach 1987–1988 znaleziono tu bardzo rzadki, w Polsce zagrożony wyginięciem gatunek porostu – trzonecznicę rdzawą "Chaenotheca ferruginea".
Przy tej samej drodze co polana Barbarzyna znajduje się łąka Pod Jargiem położona przy zatoce Harczygrund.

</doc>
<doc id="5176395" url="https://pl.wikipedia.org/wiki?curid=5176395" title="Medal za Wyróżniającą się Służbę Lotniczą">
Medal za Wyróżniającą się Służbę Lotniczą

Medal za Wyróżniającą się Służbę Lotniczą (, skr. M.f.u.Lt.) – duńskie wojskowe odznaczenie ustanowione 30 maja 1962 i przyznawane jest przez władcę bardzo szczególnie zasłużonym pilotom lub innym członkom załogi, którzy wykazali się szczególnie zasłużoną i doskonałą służbą w powietrzu, albo swoją długą i szczególnie doskonałą służbą lotniczą posłużyli innym jako inspirujący przykład, lub także jednorazowo, działając w krytycznych warunkach, wykazali się doskonałą służbą w powietrzu – zwłaszcza tam, gdzie ludzkie życie lub sprzęt zostały uratowane przez zimną krew i doskonałe umiejętności lotnicze odznaczanych – bez zbędnego narażania życia lub zdrowia własnego lub członków załogi. 
Medal ma średnicę 30 mm, jest wykonywany ze srebra. Na awersie znajduje się ukoronowany monogram fundatora medalu króla Fryderyka IX, otoczony z boków i góry napisem „FOR UDMÆRKET LUFTTJENESTE” ("ZA WYRÓŻNIAJĄCĄ SIĘ SŁUŻBĘ LOTNICZĄ"), a na rewersie jest umieszczany wieniec dębowy, a w jego wnętrzu napis „FORTJENT” ("ZASŁUŻONY"). Twórcą aktualnej formy medalu jest medalier Harold Simonsen.
W duńskiej kolejności starszeństwa odznaczeń medal znajduje się za Medalem Wolności Króla Chrystiana X, a przed Medalem Ministra Obrony.
Medal przyznawany jest dożywotnio i po śmierci odznaczonego musi być zwrócony do Ministerstwa Obrony, podobnie jak duńskie ordery muszą być zwrócone do kancelarii Kapituły Orderów Królewskich.
Medal mocowany jest do wiązanej w pięciokąt wstążki w kolorze biało-czerwonych ukośnych pasków (każdy o szer. 3 mm). Kolejne nadanie medalu oznaczane jest poprzez umieszczenie na wstążce lub baretce srebrnego okucia w postaci listwy z symbolem formacji odznaczanego. Podobnie ukośne kolorowe paski na wstążkach miały początkowo brytyjskie przeznaczone dla oficerów Krzyż Wybitnej Służby Lotniczej i Krzyż Sił Powietrznych, a także przeznaczone dla podoficerów oraz szeregowych Medal Wybitnej Służby Lotniczej i Medal Sił Powietrznych, z których ten ostatni był inspiracją dla duńskiego medalu.
Łącznie do 2005 nadano 89 duńskich Medali za Wyróżniającą się Służbę Lotniczą.

</doc>
<doc id="5176396" url="https://pl.wikipedia.org/wiki?curid=5176396" title="Michał Gierżot">
Michał Gierżot

Michał Gierżot (ur. 4 października 2001 w Policach) – polski siatkarz, reprezentant Polski juniorów, grający na pozycji przyjmującego. 
Jego ojciec urodził się koło Mińska, a matka, Natalia, pochodzi z Anapy. Występowała w młodzieżowych kategoriach Związku Radzieckiego, a po rozpadzie ZSRR grała dla reprezentacji Białorusi. Była zawodniczką m.in. rosyjskiej Urałoczki Jekaterynburg czy Chemika Police. Jest trenerką i wychowawczynią szczecińskiej młodzieży siatkarskiej dziewcząt – UKS Osiemnastka Szczecin. Prawie o 10 lat starszy jego brat Siergiej jest ortopedą.
Potrafi również profesjonalnie grać na fortepianie.
Sukcesy klubowe.
Akademickie Mistrzostwa Polski: 
Mistrzostwo Polski:
Sukcesy reprezentacyjne.
Mistrzostwa Świata Juniorów:
Mistrzostwa Europy U-22:

</doc>
<doc id="5176397" url="https://pl.wikipedia.org/wiki?curid=5176397" title="Ángel Heras">
Ángel Heras

Ángel Valentín de las Heras Lázaro (ur. 18 września 1958 w Zamorze) – hiszpański lekkoatleta, sprinter, medalista halowych mistrzostw Europy i dwukrotny olimpijczyk.
Kariera sportowa.
Zdobył brązowy medal w sztafecie 4 × 100 metrów na mistrzostwach Europy juniorów w 1975 w Atenach. Był rezerwowym zawodnikiem w tej konkurencji na igrzyskach olimpijskich w 1976 w Montrealu. Zajął 4. miejsce w sztafecie 4 × 400 metrów, 5. miejsce w sztafecie 4 × 100 metrów, 7. miejsce w biegu na 200 metrów i odpadł w eliminacjach biegu na 100 metrów na igrzyskach śródziemnomorskich w 1979 w Splicie. Odpadł w eliminacjach biegu na 200 metrów na halowych mistrzostwach Europy w 1982 w Mediolanie. Również na mistrzostwach Europy w 1982 w Atenach odpadł w eliminacjach biegu na 200 metrów i sztafety 4 × 400 metrów.
Zdobył brązowy medal w biegu na 400 metrów na halowych mistrzostwach Europy w 1983 w Budapeszcie, przegrywając jedynie z reprezentantem Związku Radzieckiego Jewgienijem Łomtiewem i Brytyjczykiem Ainsleyem Bennettem. Odpadł w półfinale sztafety 4 × 400 metrów, ćwierćfinale biegu na 200 metrów i eliminacjach biegu na 100 metrów na mistrzostwach świata w 1983 w Helsinkach. 
Zdobył brązowy medal w sztafecie 4 × 400 metrów oraz zajął 7. miejsce w biegu na 400 metrów na igrzyskach śródziemnomorskich w 1983 w Casablance. Zdobył złoty medal w sztafecie 4 × 400 metrów, srebrny medal w biegu na 200 metrów oraz brązowe medale w biegu na 100 metrów i w sztafecie 4 × 400 metrów na mistrzostwach ibero-amerykańskich w 1983 w Barcelonie. Odpadł w ćwierćfinale biegu na 400 metrów i eliminacjach sztafety 4 × 400 metrów na igrzyskach olimpijskich w 1984 w Los Angeles.
Zajął 6. miejsce w biegu na 400 metrów na światowych igrzyskach halowych w 1985 w Paryżu oraz 5. miejsce na tym dystansie na halowych mistrzostwach Europy w 1985 w Pireusie. Startując w reprezentacji Europy zajął 4. miejsce w sztafecie sztafecie 4 × 400 metrów w zawodach pucharu świata w 1985 w Canberze (sztafeta biegła w składzie Pierfrancesco Pavoni, Klaus Just Jörg Vaihinger i Heras).
Odpadł w eliminacjach biegu na 400 metrów na halowych mistrzostwach Europy w 1986 w Madrycie. Na mistrzostwach Europy w 1986 w Stuttgarcie zajął 5. miejsce w sztafecie 4 × 400 metrów i odpadł w eliminacjach biegu na 400 metrów. Odpadł w półfinałach sztafet 4 × 100 metrów i 4 × 400 metrów na mistrzostwach świata w 1987 w Rzymie oraz w półfinale biegu na 400 metrów na halowych mistrzostwach Europy w 1988 w Budapeszcie. Sztafeta 4 × 400 metrów z jego udziałem nie ukończyła biegu na mistrzostwach ibero-amerykańskich w 1988 w Meksyku, a na mistrzostwach ibero-amerykańskich w 1992 w Sewilli Heras zajął 5. miejsce w biegu na 400 metrów i 4. miejsce w sztafecie 4 × 400 metrów. Odpadł w eliminacjach sztafety 4 × 400 metrów na igrzyskach olimpijskich w 1992 w Barcelonie.
Był mistrzem Hiszpanii w biegu na 200 metrów w 1979 i 1982 oraz w biegu na 400 metrów w latach 1983 i 1985–1988. W hali była mistrzem swego kraju w biegu na 400 metrów w 1983, 1984 i 1986.
Był rekordzistą Hiszpanii w biegu na 100 metrów z czasem 10,3 s (12 czerwca 1976 w Madrycie), w biegu na 300 metrów z czasem 32,97 s (3 września 1985 w Santanderze), trzykrotnie w biegu na 400 metrów do czasu 45,54 s (9 czerwca 1984 w Mediolanie) i raz w sztafecie 4 × 400 metrów z wynikiem 3:04,04 (11 sierpnia 1985 w Budapeszcie). W hali czterokrotnie poprawiał rekord Hiszpanii w biegu na 200 metrów do rezultatu 21,44 (9 marca 1983 w Mediolanie), trzykrotnie w biegu na 400 metrów do czasu 46,57 (6 marca 1983 w Budapeszcie) i dwukrotnie w sztafecie 4 × 200 metrów do wyniku 1:25,56 (10 lutego 1990 w Paryżu).
Rekordy życiowe Herasa :

</doc>
<doc id="5176401" url="https://pl.wikipedia.org/wiki?curid=5176401" title="Atherix ibis">
Atherix ibis



</doc>
<doc id="5176403" url="https://pl.wikipedia.org/wiki?curid=5176403" title="Paweł Mikorski">
Paweł Mikorski

Paweł Mikorski herbu Ostoja – podstarości i sędzia grodzki łęczycki, sędzia łęczycki w latach 1783–1793, podsędek łęczycki w latach 1779–1783, stolnik gostyniński, podczaszy gostyniński, cześnik gostyniński.
Poseł na sejm 1778 roku z województwa łęczyckiego.

</doc>
<doc id="5176410" url="https://pl.wikipedia.org/wiki?curid=5176410" title="Charles H. Dow">
Charles H. Dow



</doc>
<doc id="5176413" url="https://pl.wikipedia.org/wiki?curid=5176413" title="Olga Simakowa">
Olga Simakowa

Olga Simakowa (ros. Ольга Симакова, ur. w 1961) – radziecka lekkoatletka, biegaczka średniodystansowa, medalistka halowych mistrzostw Europy. 
Kariera sportowa.
Zdobyła brązowy medal w biegu na 800 metrów na halowych mistrzostwach Europy w 1983 w Budapeszcie, przegrywając jedynie ze swą koleżanką z reprezentacji Związku Radzieckiego Swietłaną Kitową i Zuzaną Moravčíkovą z Czechosłowacji. 
Rekordy życiowe Simakowej:

</doc>
<doc id="5176415" url="https://pl.wikipedia.org/wiki?curid=5176415" title="Medal Obrony (Dania)">
Medal Obrony (Dania)

Medal Obrony (, skr. Fsv.M.) – duńskie wojskowe odznaczenie ustanowione 7 grudnia 2009, zastąpione 4 stycznia 2010 przez ustanowiony pół roku wcześniej Medal Obrony za Międzynarodową Służbę, natomiast jego wygląd i statutowe funkcje medalu zasługi przejął ustanowiony w 2009 Medal Obrony za Chwalebny Wysiłek. Medal Obrony miał być przyznawany przez Szefa Sił Zbrojnych (dosł. „Szefa Obrony”, dun. "Forsvarschefen") statutowo za chwalebne wysiłki personelu wojskowego i cywilnego duńskich sił zbrojnych poza granicami kraju. W rzeczywistości pełnił zazwyczaj funkcję medalu kampanii przyznawanego za 30 dni służby podczas misji międzynarodowej.
Przyznany mógł zostać tylko raz, również pośmiertnie.
W duńskiej kolejności starszeństwa odznaczeń znajduje się obecnie (na listopad 2021) za Medalem za Waleczność Majora Andersa Lassena, a przed Medalem Obrony za Chwalebny Wysiłek.
Medal ma średnicę 30 mm i wykonywany był ze srebra. Na awersie znajduje się główny motyw duńskiego herbu (trzy lwy kroczące w słup i dziewięć serc – podobnie jak osiem innych obecnie nadawanych wojskowych medali). Na rewersie umieszczano wieniec dębowy, a w jego wnętrzu – rok nadania i miejsce. Kolejne misje kwalifikujące do jego otrzymania grawerowane były na rancie medalu.
Medal mocowany jest do wiązanej w pięciokąt wstążki w kolorze czerwonym z dwoma wąskimi białymi paskami wzdłuż boków. Od 2002 nadanie za bardzo chwalebne wysiłki oznaczane było poprzez umieszczenie na wstążce lub baretce srebrnego dębowego liścia (oznaki męstwa), a przy nadaniu za wyjątkowo chwalebne wysiłki – złotego dębowego liścia.
Formę medalu wykonał medalier Jan Petersen.
Do kwietnia 2008 nadano 6864 medali, co mogło spowodować spadek znaczenia medalu.

</doc>
<doc id="5176416" url="https://pl.wikipedia.org/wiki?curid=5176416" title="Zamek Drottningskär">
Zamek Drottningskär

Zamek Drottningskär (szw. "Drottningskärs kastell") – fortyfikacja obronna na wyspie Aspö położonej 5 km na wschód od Karlskrony. Razem ze znajdującym się po drugiej stronie przesmyku pomiędzy wyspami Aspö i Tjurkö fortem Kungsholms zabezpiecza szeroki na 1 200 metrów morski szlak komunikacyjny do Karlskrony. Został zbudowany pod koniec XVII wieku i nigdy nie został zniszczony, a przez brytyjskiego admirała Nelsona miał zostać określony jako nie do zdobycia. Zamek od 25 stycznia 1935 roku jest zabytkiem państwowym.

</doc>
<doc id="5176429" url="https://pl.wikipedia.org/wiki?curid=5176429" title="Puchar Świata w biegach narciarskich 2021/2022">
Puchar Świata w biegach narciarskich 2021/2022

Sezon 2021/2022 Pucharu Świata w biegach narciarskich rozpoczął się 26 listopada 2021 w fińskim ośrodku narciarskim Ruka nieopodal miejscowości Kuusamo, a zakończył się 13 marca 2022 roku w Szwedzkim Falun. Pierwotnie finał miał zostać rozegrany w Rosyjskim Tiumenie jednak z powodu Inwazji Wojsk Rosyjskich na Ukrainę zawody zostały odwołane.
Obrończynią Pucharu Świata wśród kobiet była Amerykanka Jessica Diggins, a wśród mężczyzn Rosjanin Aleksandr Bolszunow.
Najważniejszą imprezą sezonu były zimowe igrzyska olimpijskie w Pekinie, rozegrane w dniach 4 – 20 lutego 2022 roku.
W związku z inwazją Rosji na Ukrainę przed zawodami w Drammen do końca sezonu wykluczeni z rywalizacji w Pucharze Świata zostali reprezentacji Rosji i Białorusi.

</doc>
<doc id="5176434" url="https://pl.wikipedia.org/wiki?curid=5176434" title="Centralna Liga Juniorów w piłce nożnej (2020/2021)">
Centralna Liga Juniorów w piłce nożnej (2020/2021)

Centralna Liga Juniorów, sezon 2020/2021 — 8. edycja rozgrywek ligowych piłki nożnej juniorów w Polsce pod nazwą Centralna Liga Juniorów. 
Liga została utworzona w 2013 roku w miejsce Młodej Ekstraklasy. 
Opiekunem ligi juniorów jest PZPN.
Obrońcą tytułu był Górnik Zabrze.
Z powodu pandemii COVID-19 skład ligi z poprzedniego sezonu został utrzymany. Mistrzem Polski juniorów w sezonie 2020/2021 została Pogoń Szczecin. 
Przypisy.
 

</doc>
<doc id="5176435" url="https://pl.wikipedia.org/wiki?curid=5176435" title="Stanisław Pelc">
Stanisław Pelc



</doc>
<doc id="5176437" url="https://pl.wikipedia.org/wiki?curid=5176437" title="Wojciech Jakubowicz">
Wojciech Jakubowicz

Wojciech Jakubowicz (ur. 22 kwietnia 1822, zm. w 1890 w Warszawie) – polski duchowny, radny miejski, działacz powstania styczniowego.
Życiorys.
Wojciech Jakubowicz przyjął święcenia kapłańskie w 1847. Był kanonikiem honorowym w Warszawie oraz ojcem duchownym Wyższego Metropolitalnego Seminarium Duchowne w Warszawie. Ponadto nauczał religii w Instytucie Głuchoniemych i Ociemniałych. Był także wikariuszem parafii św. Aleksandra w Warszawie.
W 1859 przeniósł się do Łodzi gdzie został proboszczem parafii Wniebowzięcia Najświętszej Maryi Panny w Łodzi – jedynej katolickiej parafii w mieście, obejmując stanowisko proboszcza po Henryku Platerze. W okresie piastowania funkcji proboszcza powiększył kościół parafialny, był założycielem 3 szkół i dokonał reformy 2 dotychczas istniejących. Podjął również starania związane z budową kościoła Podwyższenia Świętego Krzyża, organizując zbiórkę funduszy oraz doprowadzając w 1860 do wydania zgody na budowę świątyni przez Komisję Rządową Spraw Wewnętrznych i Duchownych oraz przyczyniając się do rozpoczęcia budowy kościoła.
10 grudnia 1861 Jakubowicz został wybrany radnym Rady Miejskiej w Łodzi. Jego kazania o charakterze patriotycznym, a także poświęcenie sztandaru powstańców styczniowych pod dowództwem Józefa Dworzaczka przyczyniły się do odwołania go z funkcji radnego 29 września 1863 (wraz z 4 innymi radnymi) przez naczelnika wojennego Aleksandra von Broemsena, a następnie 24 lutego 1864 po nabożeństwie żałobnym za poległych w bitwie pod Dobrą, będącym jednoczenie patriotyczną manifestacją, z inicjatywy von Broemsena oraz hrabiego Teodora Berga został zesłany do Rosji do guberni kazańskiej. Jakubowicz powrócił do Polski w 1883, przenosząc się do Warszawy, gdzie w 1890 zmarł.
Jakubowicz od 1992 jest patronem ulicy na osiedlu Rogi w Łodzi.

</doc>
<doc id="5176440" url="https://pl.wikipedia.org/wiki?curid=5176440" title="Deutschland Cup 2021">
Deutschland Cup 2021

32. edycja Deutschland Cup – rozegrana została pomiędzy 11, a 14 listopada 2021 roku w Krefeld w hali König Palast. Zgodnie z tradycją, w turnieju wzięły udział cztery zespoły. Organizatorem turnieju była niemiecka federacja hokejowa, Deutscher Eishockey-Bund (DEB).
Tytuł z poprzedniej edycji bronili Łotysze. W 32. edycji pucharu po triumf sięgnęli reprezentanci gospodarzy, którzy tryumfowali po raz ósmy w historii. Drugie miejsce zajęła reprezentacja Słowacji, na najniższym stopni podium stanęli Szwajcarzy, Najsłabszą drużyną okazała się Rosja.

</doc>
<doc id="5176441" url="https://pl.wikipedia.org/wiki?curid=5176441" title="GameCube Game Disc">
GameCube Game Disc



</doc>
<doc id="5176442" url="https://pl.wikipedia.org/wiki?curid=5176442" title="Wasyl Szyszkanynec">
Wasyl Szyszkanynec



</doc>
<doc id="5176458" url="https://pl.wikipedia.org/wiki?curid=5176458" title="Prezydent Barbadosu">
Prezydent Barbadosu

Prezydent Barbadosu jest najwyższą konstytucyjnie osobą w państwie. Pełni także funkcję zwierzchnika sił zbrojnych. 
Geneza.
We wrześniu 2020 roku premier Barbadosu Mia Mottley ogłosiła, że w listopadzie 2021 roku ten kraj przestanie być monarchią z Elżbietą II jako głową państwa i stanie się republiką parlamentarną. 20 października 2021 roku na stanowisko pierwszego prezydenta kraju wybrano dotychczasową gubernator generalną Sandrę Mason. 30 listopada 2021 roku Barbados został republiką, a Mason została zaprzysiężona na prezydenta.
Na mocy 2. poprawki do Konstytucji Barbadosu prezydent tego kraju jest wybierany na 4-letnią kadencję (z możliwością reelekcji) przez Senat i Izbę Zgromadzenia większością 2/3 głosów.

</doc>
<doc id="5176460" url="https://pl.wikipedia.org/wiki?curid=5176460" title="Fact checking">
Fact checking



</doc>
<doc id="5176466" url="https://pl.wikipedia.org/wiki?curid=5176466" title="Chaviães">
Chaviães

Chaviães – wieś w gminie Melgaço, w dystrykcie Viana do Castelo, w Portugalii. Według danych na rok 2021 wieś zamieszkiwało 560 osób, a gęstość zaludnienia wyniosła 66,05 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5176467" url="https://pl.wikipedia.org/wiki?curid=5176467" title="Przełęcz pod Hulskiem">
Przełęcz pod Hulskiem

Przełęcz pod Hulskiem – przełęcz w Bieszczadach Zachodnich, w okolicach rezerwatu Hulskie. Według przewodników turystycznych zlokalizowana jest na wysokości 846 m n.p.m.

</doc>
<doc id="5176471" url="https://pl.wikipedia.org/wiki?curid=5176471" title="Bruno Seidlhofer">
Bruno Seidlhofer

Bruno Georg Seidlhofer (ur. 5 września 1905 w Wiedniu, zm. 19 lutego 1982 tamże) – austriacki pianista, organista i pedagog.
W latach 1938–1981 uczył gry na fortepianie w Akademii Muzycznej w Wiedniu; od 1956 jako profesor zwyczajny. Wśród jego uczniów byli m.in.: Martha Argerich, Paul Badura-Skoda, Rudolf Buchbinder, Friedrich Gulda, Nelson Freire, Kjell Bækkelund i inni.
Był dwukrotnie jurorem na Międzynarodowym Konkursie Pianistycznym im. Fryderyka Chopina w Warszawie (1955, 1960).
Został odznaczony Krzyżem Honorowym I Klasy za Naukę i Sztukę.

</doc>
<doc id="5176472" url="https://pl.wikipedia.org/wiki?curid=5176472" title="Cubalhão">
Cubalhão

Cubalhão – wieś w gminie Melgaço, w dystrykcie Viana do Castelo, w Portugalii. Według danych na rok 2013 wieś zamieszkiwało 209 osób, a gęstość zaludnienia wyniosła 19,69 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5176473" url="https://pl.wikipedia.org/wiki?curid=5176473" title="Floating Arena">
Floating Arena

Floating Arena – kryty obiekt pływacki w Szczecinie, w Polsce. Został otwarty 6 listopada 2010 roku. Obiekt może pomieścić 1760 widzów.
Kryty, 50-metrowy basen pływacki spełnia wszystkie normy klasy olimpijskiej. Basen wyposażony jest m.in. w ruchomy pomost, umożliwiający skrócenie długości torów. Wzdłuż basenu, po obu stronach, usytuowane są dwie trybuny mogące łącznie pomieścić 1760 widzów.
Kryta pływalnia została wybudowana na terenie powstałego w latach 60. XX wieku kompleksu sportowego Szczeciński Dom Sportu („SDS”), w miejscu odkrytego basenu, który zlikwidowano w związku z budową nowego obiektu. Autorami projektu nowej pływalni byli Marek Orłowski i Marek Szymański wraz z zespołem (pracownia Orłowski Szymański Architekci). Umowę na budowę basenu podpisano 10 lutego 2009 roku z firmą Eiffage Budownictwo Mitex SA. 14 maja 2009 roku wmurowano kamień węgielny i złożono akt erekcyjny. Koszt budowy wyniósł 62 mln zł, a inwestycję sfinansowano ze środków publicznych. W październiku 2010 roku obiekt był gotowy w stanie surowym. 6 listopada 2010 roku dokonano uroczystego otwarcia basenu. Na inaugurację przygotowano m.in. zawody dla dzieci i młodzieży, widowisko z występem pływaczek synchronicznych wzbogaconym o pokaz świateł i laserów oraz mecz piłki wodnej Polska – Dania, zakończony wynikiem 13:13. Nazwę obiektu (Floating Arena) wyłoniono niedługo przed jego otwarciem, w drodze głosowania internetowego. W grudniu 2011 roku na obiekcie odbyły się mistrzostwa Europy w pływaniu na krótkim basenie.

</doc>
<doc id="5176474" url="https://pl.wikipedia.org/wiki?curid=5176474" title="Bootcamp programistyczny">
Bootcamp programistyczny

Bootcamp programistyczny – kurs, który pozwala w krótkim czasie na poznanie wiedzy potrzebnej do rozpoczęcia pracy jako programista. Nazwa wzięła się od Boot Campu, czyli od angielskiego określenia na obóz dla rekrutów i parę lat temu przywędrowała do programowania.
Historia.
Historia bootcampów programistycznych sięga roku 2011, gdy pewna osoba ogłosiła na stronie Hacker News, że nauczy pięć osób programowania. W tym samym roku firma Hungry Academy ogłosiła pierwszy bootcamp z języka Ruby.
W Polsce pierwszy bootcamp został zorganizowany we wrześniu 2013 roku przez firmę Coders Lab. Najpopularniejsze bootcampy w Polsce organizują Coders Lab, SDA, Kodilla, InfoShare oraz Coders Trust.

</doc>
<doc id="5176475" url="https://pl.wikipedia.org/wiki?curid=5176475" title="Kościół ewangelicko-baptystyczny w Kłajpedzie">
Kościół ewangelicko-baptystyczny w Kłajpedzie

Kościół ewangelicko-baptystyczny (lit. "Evangelikų baptistų bažnyčia") – ewangelicka świątynia w litewskim mieście Kłajpeda, przy Vytauto gatvė (ulicy Vytauto). Należy do Unii Baptystycznej.
Historia.
25-osobowa wspólnota baptystyczna w Kłajpedzie została założona 3 października 1841. Gdy liczba członków kościoła wzrosła do dwustu, podjęto decyzję o budowie kościoła. W tym celu zakupiono dwie działki przy starym cmentarzu miejskim. Cegłę i dachówkę sprowadzono ze Szczecina. Gotową budowlę konsekrowano 12 października 1851 roku. Kościół przetrwał pożar miasta w 1854 jako jeden z nielicznych budynków użyteczności publicznej. W świątyni tymczasowo zorganizowano szkołę oraz organizowano nabożeństwa wielu wyznań. 2 września 1860 w kościele odbył się chrzest grupy Łotyszów, co zapoczątkowało baptyzm na Łotwie. Budynek remontowano w 1876 i 1928. W 1944 rozwiązano gminę baptystyczną, a większość wyznawców-Niemców została przesiedlona do Niemiec. W czasach sowieckich budowla służyła jako klub morski i magazyn oraz dom nauczycielski. Gminę reaktywowano w 1977, nabożeństwa organizowano na obrzeżach miasta. Po upadku komunizmu dom modlitwy zwrócono wiernym w 1991, konsekracja zwróconej budowli nastąpiła 5 października tego roku, dwa dni po 150. rocznicy założenia wspólnoty.
Stan obecny.
Obecnie do wspólnoty należy około 80 osób. Nabożeństwa odbywają się w niedzielę rano w języku rosyjskim oraz wieczorem w języku litewskim. W kościele działa również szkoła artystyczna Veranda.

</doc>
<doc id="5176476" url="https://pl.wikipedia.org/wiki?curid=5176476" title="Ángel Rossi">
Ángel Rossi

Ángel Sixto Rossi SJ (ur. 11 sierpnia 1958 w Kordobie) – argentyński duchowny katolicki, arcybiskup Kordoby od 2021.
Życiorys.
Prezbiterat.
Święcenia kapłańskie otrzymał 12 grudnia 1986 w zakonie jezuitów. Był m.in. mistrzem nowicjatu, założycielem fundacji "Fundación Manos Abiertas" oraz radnym prowincjalnym.
Episkopat.
6 listopada 2021 papież Franciszek mianował go arcybiskupem metropolitą Kordoby. Sakry udzielił mu 17 grudnia 2021 arcybiskup Carlos Ñáñez.

</doc>
<doc id="5176485" url="https://pl.wikipedia.org/wiki?curid=5176485" title="Silence (przedsiębiorstwo)">
Silence (przedsiębiorstwo)

Silence Urban Ecomobility – hiszpański producent elektrycznych skuterów i mikrosamochodów z siedzibą w Barcelonie działający od 2011 roku.
Historia.
Przedsiębiorstwo Silence Urban Ecomobility utworzone zostało w 2011 roku przez hiszpańskiego inżyniera Carlosa Sotelo, za cel obierając rozwój elektrycznego skutera miejskiego o nazwie Silence S01, w kolejnym roku poszerzając swoje założenia także o kolejnego skutera S02 z myślą o nabywcach flotowych. W 2015 roku odbyły się pierwsze dostawy hiszpańskich skuterów elektrycznych S02 do dużego klienta w postaci firmy oferującej wypożyczanie na minuty. W kolejnym roku nabywcą skuterów Silence stała się hiszpańska poczta, a także urząd miasta Barcelony, pozwalając przedsiębiorstwu na zdobycie 57-procentowego udziału w rynku skuterów elektrycznych.
W 2018 roku ofertę firmy Silence rozbudował trójkołowy skuter S03, by w 2019 roku wprowadzić do sprzedaży pierwotny projekt modelu S01 opracowanego z myślą o klientach prywatnych. W październiku 2021 roku Silence zdecydowało się wkroczyć do branży motoryzacyjnej, prezentując w pełni elektryczny mikrosamochód dla dwóch pasażerów o nazwie Silence S04. Realizujący zdobywającą na popularności koncepcję taniego samochodu elektrycznego niskich prędkości, początek sprzedaży został zaplanowany na 2022 rok.

</doc>
<doc id="5176486" url="https://pl.wikipedia.org/wiki?curid=5176486" title="Siły zbrojne Demokratycznej Republiki Armenii">
Siły zbrojne Demokratycznej Republiki Armenii



</doc>
<doc id="5176490" url="https://pl.wikipedia.org/wiki?curid=5176490" title="Herb Rothenklempenow">
Herb Rothenklempenow



</doc>
<doc id="5176491" url="https://pl.wikipedia.org/wiki?curid=5176491" title="Flaga Rothenklempenow">
Flaga Rothenklempenow



</doc>
<doc id="5176496" url="https://pl.wikipedia.org/wiki?curid=5176496" title="Siły zbrojne Paragwaju">
Siły zbrojne Paragwaju



</doc>
<doc id="5176503" url="https://pl.wikipedia.org/wiki?curid=5176503" title="Mid-Atlantic">
Mid-Atlantic



</doc>
<doc id="5176512" url="https://pl.wikipedia.org/wiki?curid=5176512" title="Świętokrzyska Nagroda Kultury">
Świętokrzyska Nagroda Kultury

Świętokrzyska Nagroda Kultury – nagroda finansowana przez Samorząd Województwa Świętokrzyskiego, przyznawana corocznie osobom fizycznym, zespołom osób fizycznych lub osobom prawnym za wybitne osiągnięcia w dziedzinie twórczości artystycznej, literackiej, upowszechniania kultury oraz ochrony dziedzictwa narodowego w okresie roku kulturalnego i sezonu artystycznego poprzedzającego przyznanie nagrody lub za całokształt osiągnięć.
W 2018 roku wyróżnienia przyznano jubileuszowy 20 raz. Nagroda Kultury ma charakter dwustopniowy, może być przyznawana indywidualnie lub zespołowo. Uroczyste wręczenie dyplomów i statuetek tradycyjnie odbywa się w październiku, podczas Inauguracji Roku Kulturalnego i Sezonu Artystycznego w Województwie Świętokrzyskim.

</doc>
<doc id="5176514" url="https://pl.wikipedia.org/wiki?curid=5176514" title="Potęga miłości">
Potęga miłości

Potęga miłości (hiszp. "En cuerpo ajeno") – kolumbijska telenowela, emitowany na antenie Canal 1 w okresie od 2 stycznia 1992 roku do 25 lutego 1993 roku. W głównych, antagonistycznych rolach występują Amparo Grisales, Armando Gutiérrez, Danilo Santos, ze specjalnym udziałem Julio Mediny.
Pomimo późnej pory emisji (0 22:00 przez dwa miesiące) serial miał wysoki poziom oglądalności (70%), stając się drugą po telenoweli "Café con aroma de mujer" ze stacji Canal A najpopularniejszą produkcją w historii telewizji publicznej w Kolumbii, której głównymi konkurentami były telenowele: "Inseparables" i "Sangre de lobos".
Fabuła.
Mieszkający w Bogocie starszy, bogaty i owdowiały milioner, Pedro José Donoso (Julio Medina), żeni się z dużo młodszą od siebie asystentką, Isabel Arroyo (Amparo Grisales), ryzykując nadszarpnięciem relacji ze swoją córką Ángelą (Erika Schütz) oraz opinii ze strony społeczeństwa, a także nie będąc świadomy, iż jego wybranka jest z nim dla pieniędzy oraz wraz ze swoim kochankiem, protegowanym Donoso, Andrésem Coronado (Armando Gutierrez).
Wkrótce zaczyna mieć liczne koszmary, w których występuje wieśniak, Salvador Cerinza (Danilo Santos), a zanim wołającą go żoną Cantalicią Muñetón (Constanza Gutiérrez). Jego przyjaciółka, wróżka, Gaetana Charra (Lucy Martínez), ostrzega go, że jest w niebezpieczeństwie.
Pewnego dnia po kłótni z córką, Donoso idzie do swojego gabinetu, w którym podczas gry na pianinie doznaje bólu w klatce piersiowej i umiera, dokładnie w tym samym czasie, co Salvador Cerinza w wyniku udaru. W dniu pogrzebu Donoso i Cerinzy duch Donoso przenosi się w ciało Cerinzy, budząc się w kondukcie pogrzebowym. Nieświadomi sytuacji żona, mieszkańcy wioski i miejscowy proboszcz podejrzewają, że jest on opętany przez diabła. Następnie w ciele wieśniaka ucieka z wioski i wraca do swojej posiadłości, gdzie odkrywa prawdę o otaczających go ludziach. Pisząc list polecający, podszywając się jako Pedro José Donoso zatrudnia się jako szofer Isabel, która wkrótce bierze ślub z Andrésem. W nocy wchodzi potajemnie do swojego gabinetu i gra na pianinie swoją znaną melodię w celu dręczenia swoich morderców.
Salvador wkrótce nawiązuje bliskie relacje z Isabel, coraz lepiej porozumiewa się ze swoją córką Ángelą, a także akceptuje jej związek z Antonio (Carlos Congote), synem swojej gospodyni Abigaíl Domínguez (Maribel Abello), a także odkrywa, że jego kamerdyner Walter Franco (Alvaro Bayona), do którego miał pełne zaufanie, darzył go ukrytą nienawiścią oraz terroryzuje pozostały personel służby jego domu oraz to, że kuzynka Isabel, Valeria Macedo (Liesel Potdevin) jest skrycie w nim zakochana.

</doc>
<doc id="5176517" url="https://pl.wikipedia.org/wiki?curid=5176517" title="Julio Jiménez">
Julio Jiménez



</doc>
<doc id="5176519" url="https://pl.wikipedia.org/wiki?curid=5176519" title="Silence S04">
Silence S04

Silence S04 – elektryczny mikrosamochód produkowany pod hiszpańską marką Silence od 2022 roku.
Historia i opis modelu.
W październiku 2021 roku hiszpański producent elektrycznych skuterów Silence ogłosił wkroczenie do branży motoryzacyjnej, prezentując swój pierwszy mikrosamochód o nazwie Silence S04. Pojazd powstał jako odpowiedź na konkurencyjne pojazdy europejskich producentów jak Citroën, Microlino, Opel czy Renault.
Przyjął on postać 2-drzwiowego hatchbacka o jednobryłowej sylwetce bogato zdobionej przez dwubarwne akcenty o lakierowanej i szarej strukturze. Charakterystycznym elementem stały się agresywnie stylizowane reflektory wykonane w pełni w technologii LED. Producent zdecydował się wygospodarować relatywnie obszerny w stosunku do niewielkich wymiarów zewnętrznych bagażnik, który pozwala na pomieszczenie do 310 litrów bagażu.
Sprzedaż.
Początek sprzedaży Silence S04 wyznaczony został na początek 2022 roku, z ceną wywoławczą za najtańszy egzemplarz w wysokości 7500 euro. Pojazd bazowo można kupić bez akumulatora, a następnie odwiedzać stacje wymiany płacąc subskrybcje 20 euro miesięcznie, uzyskując zawsze naładowaną baterię.
Dane techniczne.
Silence S04 jest samochodem elektrycznym, a producent do dyspozycji nabywców oddał dwa warianty napędowe. Tańszy, spełniający regulacje dotyczące pojazdów niskich prędkości, rozwija moc 8 KM i 40 km/h prędkości maksymalnej. Droższy dzięki mocy 19 KM rozpędza się do 90 km/h. Dzięki baterii o pojemności 11,2 kWh samochód może przejechać na jednym ładowaniu do 150 kilometrów.

</doc>
<doc id="5176523" url="https://pl.wikipedia.org/wiki?curid=5176523" title="Język starojawajski">
Język starojawajski



</doc>
<doc id="5176524" url="https://pl.wikipedia.org/wiki?curid=5176524" title="Scyzoryki (nagroda)">
Scyzoryki (nagroda)



</doc>
<doc id="5176527" url="https://pl.wikipedia.org/wiki?curid=5176527" title="Emaus w Nawsiu">
Emaus w Nawsiu

Emaus w Nawsiu – dom zborowy w Nawsiu, w kraju morawsko-śląskim w Czechach, który należy do miejscowego Zboru Śląskiego Kościoła Ewangelickiego Augsburskiego Wyznania. Budynek został wybudowany w 1808 r. i zaczął funkcjonować jako szkoła ewangelicka założona już wcześniej w okolicy, w 1784 r. Nazwa pochodzi od izraelskiej wioski Emmaus znajdującej się niedaleko Jerozolimy.
Historia.
Początki Szkoły Ewangelickiej w Nawsiu.
Początki Szkoły Ewangelickiej w Nawsiu związane są z wydaniem w 1781 r. przez Józefa II Patentu Tolerancyjnego, zgodnie z którym zezwalało się ludziom na budowanie domów ewangelickich, założenie własnej szkoły wyznaniowej i powołanie nauczyciela. W 1784 r. założono szkołę ewangelicką jako zapowiedź przyszłego zboru. Wcześniej dzieci ewangelików albo musiały uczyć się w szkole katolickiej, albo nie uczęszczały do szkoły w ogóle. Początkowo edukacja przebiegała w drewnianym budynku na „Fojstwiu”. Pierwszym nauczycielem powołanym do Nawsia był Andrzej Kaleta, który swoją funkcję pełnił do 1836 r. Jego następcami zostali Jan Kuczera, Jan Hojdysz i Jan Rakus.
Edukacja w Emausie.
W 1791 r. właściciel budynku drewnianego Adam Sikora odstąpił część swego gruntu na cele kościelno-szkolne, dzięki czemu w 1808 r. został wybudowany nowy budynek murowany przeznaczony na nauczanie dzieci wiary ewangelickiej. W swoich czasach świetności w szkole uczyło się 100-160 dzieci. Dzieci uczono czytać, pisać oraz liczyć. Poza tym odbywały się również zajęcia historii biblijnej, śpiewu pieśni kościelnych i katechizmu.
Na mocy rozporządzenia rządu austriackiego z dnia 14 maja 1869 r., które naciskało na zakładanie w całym rejonie szkół publicznych i międzywyznaniowych, prezbiterstwo zborowe oddało 20 listopada 1869 r. dotychczas prywatną szkołę zborową do rąk nawiejskiej gminy. Od 1870 r. jako szkoła publiczna, międzywyznaniowa była przeznaczona dla wszystkich dzieci z Nawsia, niezależnie od wyznania religijnego. Kształciły się w niej dzieci o 6. do 14. roku życia.
Dopiero w 1886 r. powołano do życia budynek nowej szkoły, który w 2021 nadal działa.
Budynek po 1886 r..
Po tym, jak szkoła została przeniesiona do innego budynku, Emaus służył innym celom. Na początku stanowił zakwaterowanie dla wdowy po pastorze Winklerze, diakonisy, mieściła się tam izba dla prezbiterów, działała tam również poczta. Obiekt był również miejscem wypoczynku dla ewangelików przybywających z Istebnej na nabożeństwo.
Współczesność.
W 1995 r. odbył się całkowity remont budynku i od tego czasu służy on do celów kościelnych, pobytów dzieci, młodzieży oraz rodzin z różnych zborów. Stanowił również miejsce pracy twórczej dla Stowarzyszenie Polskich Artystów Plastyków w Republice Czeskiej (SAP).

</doc>
<doc id="5176528" url="https://pl.wikipedia.org/wiki?curid=5176528" title="Nikolin Xhoja">
Nikolin Xhoja

Nikolin Xhoja (ur. 27 maja 1926 w Brindisi, zm. 27 października 1987 w Durrësie) – albański aktor.
Życiorys.
W czasie wojny działał w ruchu oporu w Kosowie, wtedy też zaczął występować w Teatrze Partyzanckim. Po zakończeniu wojny przyjechał do Durrësu, gdzie występował w zespole amatorskim, działającym przy miejscowym domu kultury). W styczniu 1955 należał do grona założycieli Teatru Aleksandër Moisiu w Durrësie. Na scenie zawodowej zadebiutował w roli Kosty w sztuce "Vajza nga fshati" Fatmira Gjaty. W Durrësie zagrał 54 role, w większości komediowe.
Na dużym ekranie zadebiutował w roku 1968 rolą kucharza w filmie "Horizonte të hapura". Wystąpił w siedmiu filmach fabularnych. Przez władze Albanii został wyróżnionych tytułem Artysty Ludu.

</doc>
<doc id="5176536" url="https://pl.wikipedia.org/wiki?curid=5176536" title="Puchar Kontynentalny w skokach narciarskich 2021/2022">
Puchar Kontynentalny w skokach narciarskich 2021/2022

Puchar Kontynentalny w skokach narciarskich 2021/2022 – 31. edycja Pucharu Kontynentalnego. Sezon rozpoczął się 4 grudnia 2021 roku w Zhangjiakou, a zakończył 13 marca 2022 roku w Zakopanem. Rozegranych zostało 26 konkursów.
Kalendarz cyklu został zatwierdzony we wrześniu 2021.
Zaplanowane na 15–16 stycznia 2022 zawody w Sapporo jeszcze przed rozpoczęciem sezonu zostału odwołane z powodów organizacyjnych. Zawody w Titisee-Neustadt, które miały być rozegrane w dniach 7–8 stycznia 2022, odwołano z powodu warunków pogodowych. W zamian za te konkursy zorganizowano dodatkowe zawody w Oberstdorfie 15–16 stycznia. Do kalendarza dołączono również dodatkowy, trzeci konkurs w Iron Mountain 5 lutego 2022.
Z powodu pandemii COVID-19 zawody w Planicy, zaplanowane początkowo na 29–30 stycznia 2022, przełożone zostały na 26–27 lutego.
Z powodu rosyjskiej inwazji na Ukrainę zawody w Czajkowskim zaplanowane na 26–27 marca 2022 zostały odwołane przez FIS. W zamian do kalendarza dołączono dodatkowy, trzeci konkurs w Zakopanem 12 marca 2022.
Klasyfikacja generalna.
"Stan po zakończeniu sezonu 2021/2022"

</doc>
<doc id="5176537" url="https://pl.wikipedia.org/wiki?curid=5176537" title="Andrzej Kosturkiewicz">
Andrzej Kosturkiewicz

Andrzej Zbigniew Kosturkiewicz (ur. 24 lipca 1924 w Buczaczu, zm. 8 lipca 2009) – polski specjalista z zakresu melioracji i kształtowania środowiska, profesor Akademii Rolniczej w Poznaniu.
Życiorys.
Jego ojciec zginął w czasie II wojny światowej na terenie ZSRR. W 1944 został z matką i siostrą repatriowany z Buczacza do Rytra, gdzie początkowo pracował w rolnictwie. W 1945 wyjechał na studia do Poznania.
W 1950 ukończył studia na Wydziale Rolniczo-Leśnym Uniwersytetu Poznańskiego, następnie podjął pracę na macierzystej uczelni. W latach 1956-1960 odbył studia doktoranckie w Wyższej Szkole Rolnicznej we Wrocławiu i uzyskał tam w 1961 stopień doktora. W tym samym roku został zatrudniony jako adiunkt w Wyższej Szkole Rolnicznej w Poznaniu (od 1972 przekształconej w Akademię Rolniczą) i przez całą karierę zawodową był związany z ta uczelnią. Był organizatorem i kierownikiem powstałej w 1962 Katedry Melioracji Rolnych. W 1967 uzyskał na WSR we Wrocławiu stopień doktora habilitowanego. W 1970 został mianowany docentem. Po przekształceniach organizacyjnych i likwidacji macierzystej katedry został kierownikiem Zespołu Dydaktyczno-Naukowego, następnie Zakładu Melioracji Wodnych w Instytucie Melioracji Rolnych i Leśnych (w latach 1970-1981), a następnie kierownikiem Katedry Melioracji Rolnych i Leśnych (1981-1994). W latach 1972-1975 był wicedyrektorem, w latach 1975-1981 dyrektorem Instytutu Melioracji Rolnych i Leśnych. W 1983 otrzymał tytuł profesora nadzwyczajnego, w 1992 tytuł profesora zwyczajnego. W latach 1987-1990 był dziekanem Wydziału Melioracji Wodnych. Przeszedł na emeryturę w 1994.
Prowadził badania nad gospodarowaniem wodą w rolnictwie i leśnictwie oraz ochroną zasobów wodnych terenów nizinnych bogato urzeźbionych.
Od 1975 był członkiem Komitetu Melioracji, następnie Komitetu Melioracji i Inżynierii Środowiska Rolniczego Polskiej Akademii Nauk, a także jego członkiem honorowym.
Był odznaczony Krzyżem Kawalerskim Orderu Odrodzenia Polski i Medalem Komisji Edukacji Narodowej.
W 1955 poślubił Zofię Lipińską (1928-2021).

</doc>
<doc id="5176539" url="https://pl.wikipedia.org/wiki?curid=5176539" title="Puchar Kontynentalny kobiet w skokach narciarskich 2021/2022">
Puchar Kontynentalny kobiet w skokach narciarskich 2021/2022

Puchar Kontynentalny kobiet w skokach narciarskich 2021/2022 – 18. edycja Pucharu Kontynentalnego kobiet. Sezon rozpoczął się 4 grudnia 2021 roku w Zhangjiakou, a zakończył 26 marca 2022 roku w Lake Placid. Rozegranych zostało 16 konkursów.
Kalendarz cyklu został zatwierdzony we wrześniu 2021.
Klasyfikacja generalna.
"Stan po zakończeniu sezonu 2021/2022"

</doc>
<doc id="5176540" url="https://pl.wikipedia.org/wiki?curid=5176540" title="Siticars">
Siticars

Siticars – brytyjski dystrybutor elektrycznych mikrosamochodów z siedzibą w Londynie działający od 2018 roku. Oferuje on pojazdy pod marką me.
Historia.
W 2018 roku w stolicy Wielkiej Brytanii utworzony został startup z inicjatywy firmy Space Options, w kwietniu 2019 roku prezentując swój produkt skierowany do nabywców na rodzimym rynku pod marką stylizowaną na napis me. Niewielki hatchback przyjął koncepcję elektrycznego mikrosamochodu, nadając mu nazwę me Micro Electric.
Podobnie jak niepowiązane przedsiębiorstwo ARI Motors z Niemiec, także i Siticars zdecydowało się zapożyczyć model City Spirit z oferty chińskiej firmy Jiayuan EV. Poza odmianą osobową, ofertę Siticars wzbogacił także wariant dostawczy.

</doc>
<doc id="5176543" url="https://pl.wikipedia.org/wiki?curid=5176543" title="Yankı Erel">
Yankı Erel

Yankı Erel (ur. 25 września 2000 w Tekirdağ) – turecki tenisista, zwycięzca juniorskiego Wimbledonu 2018 w grze podwójnej, reprezentant kraju w rozgrywkach Pucharu Davisa.
Kariera tenisowa.
W karierze wygrał trzy singlowe oraz jeden deblowy turniej rangi ITF.
W 2018 roku, startując w parze z Otto Virtanenen zwyciężył w juniorskim Wimbledonu w grze podwójnej. W finale debel pokonał Nicolása Mejíę oraz Ondřeja Štylera.
Najwyżej sklasyfikowany w rankingu gry pojedynczej był na 536. miejscu (25 października 2021), a w klasyfikacji gry podwójnej na 656. pozycji (1 listopada 2021).

</doc>
<doc id="5176545" url="https://pl.wikipedia.org/wiki?curid=5176545" title="Sorella Częstochowianka">
Sorella Częstochowianka



</doc>
<doc id="5176546" url="https://pl.wikipedia.org/wiki?curid=5176546" title="Me Micro Electric">
Me Micro Electric



</doc>
<doc id="5176547" url="https://pl.wikipedia.org/wiki?curid=5176547" title="Otto Virtanen">
Otto Virtanen

Otto Virtanen (ur. 21 czerwca 2001 w Hyvinkää) – fiński tenisista, zwycięzca juniorskiego Wimbledonu 2018 w grze podwójnej.
Kariera tenisowa.
W karierze zwyciężył w jednym singlowym oraz jednym deblowym turnieju cyklu ATP Challenger Tour. Ponadto wygrał trzy singlowe oraz jeden deblowy turniej rangi ITF.
W 2018 roku, startując w parze z Yankım Erelem zwyciężył w juniorskim Wimbledonu w grze podwójnej. W finale debel pokonał Nicolása Mejíę oraz Ondřeja Štylera.
Najwyżej sklasyfikowany w rankingu gry pojedynczej był na 176. miejscu (21 listopada 2022), a w klasyfikacji gry podwójnej na 270. pozycji (31 października 2022).

</doc>
<doc id="5176549" url="https://pl.wikipedia.org/wiki?curid=5176549" title="Porpliszcze (przystanek kolejowy)">
Porpliszcze (przystanek kolejowy)

Porpliszcze (, ) – przystanek kolejowy w miejscowości Porpliszcze, w rejonie dokszyckim, w obwodzie witebskim, na Białorusi. Położony jest na linii Połock - Mołodeczno.

</doc>
<doc id="5176552" url="https://pl.wikipedia.org/wiki?curid=5176552" title="Wołodźki (przystanek kolejowy)">
Wołodźki (przystanek kolejowy)

Wołodźki (, ) – przystanek kolejowy w miejscowości Wołodźki, w rejonie dokszyckim, w obwodzie witebskim, na Białorusi. Położony jest na linii Połock - Mołodeczno.

</doc>
<doc id="5176555" url="https://pl.wikipedia.org/wiki?curid=5176555" title="Historia Żydów w Bełżycach">
Historia Żydów w Bełżycach

Historia Żydów w Bełżycach – Żydzi zaczęli się osiedlać w Bełżycach prawdopodobnie pod koniec XV wieku. Początkowo była to niewielka grupa kupców, wykorzystująca położenie miasta na szlaku handlowym z Krakowa przez Sandomierz i Lublin do Wilna.
Pojawienie się Żydów w mieście.
Pod koniec XV wieku w Bełżycach zaczęli się osiedlać pierwsi Żydzi. Większy napływ ludności żydowskiej rozpoczął się około 1560 roku. W dokumencie z 1574 roku umieszczono nazwiska trzech mieszkających wówczas w Bełżycach Żydów: byli to Abram, Jakub i Josko – właściciele miejskich placów i domów. Żydzi zajmowali się głównie handlem i rzemiosłem. Prowadzili karczmy i gospody. W II połowie XVI wieku liczba Żydów w mieście znacząco się zwiększyła. W dokumentach z ówczesnych czasów znajdują się informacje o budowie synagogi oraz o funkcjonującej szkole żydowskiej (bet midrasz). Nauczycielem w szkole był Jakub Nachmanowicz, zwany też Jakubem z Bełżyc, uczony, kaznodzieja, obrońca dogmatów talmudycznych, wymieniany wśród znakomitości medycznych XVI wieku. Jakub Nachman wydał w 1581 roku w Lublinie dzieło „Odpis Jakóba z Bełżyc na Dialogi Marcina Czechowica”, które jest polemiką z Marcinem Czechowiczem i jego dziełem „Rozmowy Chrystiańskie”, w którym, polemizując z V rozdziałem słynnego katechizmu M. Czechowicza, bronił zażarcie Talmudu. Dzieło to jest pierwszą znaną książką napisaną przez polskiego Żyda w języku polskim. Jakub Nachmanowicz i Marcin Czechowicz stawali dwukrotnie do otwartych dysput teologicznych, odbywających się podczas synodów ariańskich – w 1569 roku w Bełżycach oraz w 1572 roku w Lublinie.
Przed I wojną światową.
W 1625, 1643, 1689 i 1691 roku odbył się w mieście Sejm Czterech Ziem, główny organ autonomii Żydów w Rzeczpospolitej. Świadczy to o znaczeniu ośrodka żydowskiego w Bełżycach. Zgodnie ze źródłami z XVII wieku istniały dwie synagogi.
Rozwój społeczności żydowskiej zahamował najazd wojsk kozackich dowodzonych przez hetmana Bohdana Chmielnickiego w 1648 roku. Kozacy prawdopodobnie dokonali pogromu, zniszczyli także synagogę i szkołę. Odrodziła się ona stosunkowo szybko. W 1676 roku Żydzi stanowili niemal 23% populacji miasta. Dzielnica żydowska istniała w rejonie ulic: Żydowskiej (obecnie ul. 1000-lecia), Zatylnej (obecnie ul. Jakuba Nachmana) i Południowej (obecnie ul. Bednarska).
Druga połowa XVIII wieku to okres prosperity miasta, a tym samym mieszkających tu Żydów. W mieście odbywało się też 6 jarmarków w roku, przybywali na nie kupcy ze wszystkich stron guberni lubelskiej. W tym czasie Żydzi byli właścicielami 19 kramnic w Rynku oraz karczem ze stajniami, odbudowanych po wielkim pożarze w 1780 roku. Duże dochody dostarczała propinacja oraz handel.
W 1820 roku Żydzi stanowili około połowy mieszkańców miasta. Było wśród nich 20 krawców. Kolejny pożar w 1822 roku zniszczył około 1/3 zabudowy Bełżyc. Ogień strawił ratusz, większość rynku, wiele domów na ulicach przylegających do rynku oraz uszkodził synagogę. Spłonęły żydowskie kramnice, zajazdy i karczmy odbudowane po pożarze z 1780 roku. W ich miejscu żydowscy właściciele wznieśli teraz tylko skromne, drewniane domy.
W 1842 roku Żydzi wnieśli protest do Komisji Rządowej Spraw Wewnętrznych w Warszawie przeciwko właścicielowi miasta Witoldowi Brzezińskiemu. Spór dotyczył nadużyć finansowych, których dopuszczał się Brzeziński. Na tym tle doszło w 1844 roku do rozruchów. Zostali wówczas pobici przedstawiciele właściciela miasta ściągający podatki. Komisja Rządowa zakończyła spór w 1859 roku, przyznając rację Żydom, zwalniając z opłaty tzw. suchej miary.
W 1859 roku Żydzi stanowili 45% ludności miasta. Na 1693 mieszkańców było 757 Żydów. Było wówczas 57 szewców, 49 handlarzy, 17 krawców, 5 szynkarzy, 3 piekarzy, 2 kuśnierzy, 2 garbarzy oraz gorzelnik. Pod koniec XIX wieku liczba Żydów w Bełżycach wzrosła do 1705 osób. Wśród nich był rabin Gedalia Samuel Jakobson. W tym czasie w Bełżycach założono Towarzystwo Dobroczynności Achi Ezer.
Okres międzywojenny.
W 1921 roku w Bełżycach, na ogólną liczbę 3694 mieszkańców, zamieszkiwało 1882 osób wyznania mojżeszowego. 1050 wśród nich zadeklarowało żydowską przynależność narodową. Gmina żydowska była w posiadaniu wielkiej synagogi, bet midraszu, mykwy, rzeźni rytualnej. Istniały dwa cmentarze – stary (wyłączony już z użytkowania) oraz nowy, działający od 1825 roku. Oprócz tego funkcjonowało 6 prywatnych domów modlitwy i 8 chederów. W rękach żydowskich pozostawało 35 sklepów i kramów. Żydowscy krawcy, szewcy i szklarze, cieszyli się dużym poważaniem u nieżydowskich mieszczan i chłopów. Wśród nich byli: Wajzbrot (handel materiałami tekstylnymi), Brawer (handel naftą i żelazem), Welwuj (masarz), Ajzentir (stolarz), Graf Manach (sprzedaż tarcicy), Jankiel Zwachowicz (blacharz), Mostek Goldsztajn (fotograf), Wolf Kirszt (szklarz), Hana Goldman (skup zboża), Icek Akierman (krawiec), Jakub Kirszt (fryzjer i dentysta). W 1933 roku powstała Spółdzielnia Rolniczo-Handlowa „Ziarno”. Działał Związek Rzemieślników Żydowskich, w 1929 roku otwarto hebrajską szkołę, należącą do sieci Tarbut. Funkcjonował Bund oraz organizacja terenowa Komunistycznej Partii Polski, wśród której licznymi członkami byli Żydzi.
W czasie II wojny światowej.
We wrześniu 1939 roku do miasta wkroczyli Niemcy. Pierwsza masowa egzekucja mieszkańców miasta odbyła się 16 czerwca 1940 roku. Żandarmi niemieccy z Niedrzwicy Dużej rozstrzelali 13 osób, w tym 10 Żydów.
W grudniu 1940 roku, na mocy zarządzenia niemieckiego starosty powiatu lubelskiego, w Bełżycach utworzono getto żydowskie. Jesienią 1942 roku getto w Bełżycach stało się ośrodkiem koncentracji wszystkich Żydów z południowej części powiatu lubelskiego. W efekcie kolejnych przesiedleń liczba mieszkańców getta była najwyższa w marcu 1942 roku, gdy wynosiła 4854 osoby. Wśród Żydów przymusowo osiedlonych w Bełżycach znajdowali się m.in. mieszkańcy Lublina, Krakowa oraz niemieckiego podówczas Szczecina.
Od 1942 roku, w związku z rozpoczęciem akcji „Reinhardt”, trwała stopniowa likwidacja bełżyckiego getta. W maju od 430 do 580 Żydów wywieziono do obozu koncentracyjnego KL Lublin na Majdanku. Jesienią, w święto Jom Kipur lub Hoszana Raba (21 września lub 2 października), Niemcy wsparci przez ukraińskich kolaborantów wymordowali pacjentów żydowskiego szpitala i wywieźli na Majdanek kolejnych kilkaset kobiet i mężczyzn. 13 października miała natomiast miejsce główna akcja deportacyjna. Grupę zdolnych do pracy mężczyzn Niemcy wywieźli do obozu pracy w Poniatowej, a 4–7 tys. kobiet, dzieci i starców zabrali na stację kolejową w Niedrzwicy Dużej, skąd wywieźli ich do obozu zagłady. W gronie ofiar znaleźli się Żydzi z Bychawy i okolicznych miejscowości, których kilka dni wcześniej przesiedlono do Bełżyc. Jako miejsce zagłady Żydów bełżyckich wskazywany jest zazwyczaj obóz zagłady w Sobiborze, aczkolwiek jest możliwe, że transport z Bełżyc trafił do obozu w Bełżcu.
W Bełżycach zorganizowano obóz pracy, w którym przebywało stale ponad tysiąc Żydów, którzy przeżyli deportację. Jego ostateczna likwidacja nastąpiła 8 maja 1943 roku. Niemcy i ich ukraińscy kolaboranci zamordowali na miejscu około 500–600 Żydów, a około 300–400 wywieźli do obozu pracy w Budzyniu.
Po zakończeniu wojny nieliczni Żydzi ocaleni z zagłady powrócili do miasta. Jednak gdy 14 marca 1946 roku grupa z oddziału WiN „Rysia” zabiła dwóch Żydów, pozostali Żydzi opuścili miasto.
Wskutek Holokaustu społeczność żydowska w Bełżycach została niemal całkowicie unicestwiona.
Synagoga w Bełżycach.
Synagoga gminy żydowskiej w Bełżycach znajdowała się przy ulicy Szkolnej. W 1940 roku została zniszczona przez Niemców.
Cmentarze żydowskie.
Stary cmentarz żydowski w Bełżycach znajduje się przy ul. Tysiąclecia. Ostatecznie został zniszczony przez Niemców w 1940 roku.
Cmentarz żydowski założony po 1910 roku przy obecnej ul. Przemysłowej.

</doc>
<doc id="5176560" url="https://pl.wikipedia.org/wiki?curid=5176560" title="Królewszczyzna (stacja kolejowa)">
Królewszczyzna (stacja kolejowa)

Królewszczyzna (, , ros. nazwa normatywna Крулевщина) – węzłowa stacja kolejowa w miejscowości Królewszczyzna, w rejonie dokszyckim, w obwodzie witebskim, na Białorusi. Węzeł linii Połock - Mołodeczno ze ślepą linią do Łyntup.
Stacja powstała przed I wojną światową. Odchodzą od niej bocznice do pobliskich kopalni torfowych.

</doc>
<doc id="5176564" url="https://pl.wikipedia.org/wiki?curid=5176564" title="Skylab Rescue">
Skylab Rescue

Skylab Rescue (również Skylab SL-R) – oznaczenie misji ratunkowej planowanej na wypadek, gdyby załoga misji Skylab 3 nie mógł wrócić z orbity. Uczestniczyć w niej miała dwuosobowa załoga, oraz trzyosobowa załoga ratowanego statku. Tego samego oznaczenia użyto do planowanej misji ratunkowej lotu Skylab 4. W misji miał zostać wykorzystany zmodyfikowany statek Apollo, zdolny do powrotu z pięcioosobową załogą.
Ponieważ misje obie misje odbyły się bez znaczących komplikacji, misja Skylab Rescue nie doszła do skutku.

</doc>
<doc id="5176565" url="https://pl.wikipedia.org/wiki?curid=5176565" title="Emin Duraku">
Emin Duraku

Emin Duraku (ur. 1917 w Gjakovej, zm. 5 grudnia 1942 w Prizrenie) – albański działacz antyfaszystowski, bohater narodowy Jugosławii i Albanii. Organizował walki partyzanckie w Kosowie i współpracował z jugosłowiańskim ruchem oporu. W Gjakovej za jego inicjatywą powstał komitet partyzancki, któremu później przewodził.
Życiorys.
W roku 1932, bez wiedzy rodziców, nielegalnie opuścił będące częścią Jugosławii Kosowo i wyjechał do Albanii, by się uczyć ojczystego dla niego języka albańskiego. Początkowo uczył się w gimnazjum w Tiranie, jednak w 1935 r. został z niego wydalony za działalność rewolucyjną. Następnie przeniósł się do Szkodry, gdzie kontynuował naukę i swoją działalność.
W 1938 roku został aresztowany za działalność antypaństwową. 10 lutego 1939 r. został skazany za to na 3 lata pozbawienia wolności, jednak gdy Albania znalazła się w kwietniu pod włoskim protektoratem, dzięki decyzji wicekróla Francesco Jacomoniego, został zwolniony z więzienia (jest jednak inna wersja zdarzeń, według której Duraku miał uciec z więzienia).
29 listopada 1939 roku został ponownie aresztowany, tym razem przez Włochów i za udział w lokalnym proteście przeciwko włoskiej okupacji. Został za karę internowany na wyspie Ventotene. W tym czasie codziennie uczył się literatury marksistowskiej.
W roku 1941 Duraku został objęty amnestią, co pozwoliło mu wrócić do Albanii. Przybył do Tirany w celu nawiązania kontaktu z kierownictwem Komunistycznej Partii Albanii. Tam poznał Miladina Popovicia, który polecił mu działalność partyjną w Gjakovej. Zaangażował się tam w działalność polityczną; działał w lokalnych samorządach i na początku 1942 roku został mianowany nowo powstałego Komitetu Ludowo-Wyzwoleńczego. Jedno z posiedzeń miało miejsce we wsi Staro Gracko (serb. "Старо Грацко"), jednak Duraku przebywał tu nielegalnie. Został wydany władzom żandarmom włoskim i albańskim prawdopodobnie przez jednego z mieszkańców tej wsi. 28 listopada oddziały włoskie i albańskie otoczyły dom, w którym przebywał. Podczas ucieczki został ranny i przetransportowany do szpitala w Prizrenie, gdzie zmarł na skutek odniesionych przez niego obrażeń.
Upamiętnienia.
Na przełomie lat 1942/1943 utworzono jeden z kosowskich oddziałów partyzanckich nazwanych imieniem Emina Duraku.
Za działalność partyzancką został nagrodzony tytułem bohatera narodowego Jugosławii oraz Albanii. Jugosłowiański reżim komunistyczny często nazywał go partyzantem albańskim, ale walczącym po stronie jugosłowiańskiej.

</doc>
<doc id="5176567" url="https://pl.wikipedia.org/wiki?curid=5176567" title="Szypy (przystanek kolejowy)">
Szypy (przystanek kolejowy)

Szypy (, ) – przystanek kolejowy w pobliżu miejscowości Szypy, w rejonie głębockim, w obwodzie witebskim, na Białorusi. Położony jest na linii Połock - Mołodeczno.

</doc>
<doc id="5176572" url="https://pl.wikipedia.org/wiki?curid=5176572" title="Adam Smulikowski">
Adam Smulikowski

Adam Smulikowski, ps. „Kotwicz” (ur. 21 października 1906 we Lwowie, zm. 28 czerwca 1989) – nauczyciel, działacz związkowy, w czasie II Wojny Światowej dowódca odcinka „Południe” łączności zagranicznej Komendy Głównej Związku Walki Zbrojnej – Armii Krajowej, w okresie 1939–1943 kurier ZWZ/AK oraz pracownik bazy „Wera” w Bernie w Szwajcarii.
Życiorys.
Urodził się we Lwowie 21 października 1906 jako syn Juliana Smulikowskiego i Marii z domu Surówka. Jako dwunastoletni chłopak brał udział (wraz ze swym ojcem) w obronie Lwowa w latach 1918-1920, jako jedno z Orląt Lwowskich – był gońcem komendy obrony miasta. Otrzymał odznakę „Orlęta”. W niepodległej Polsce uczył się najpierw w gimnazjum w Warszawie, później w Gimnazjum im. J. i A. Śniadeckich we Lwowie. Zaczynał studia na Uniwersytecie Lwowskim i Politechnice Lwowskiej, po czym skończył studium nauczycielskie w 1926. Pracował później w jednej ze szkół warszawskich i jako referent w Zarządzie Głównym ZNP.
Podczas II Wojny Światowej zmobilizowany został do Armii „Modlin”, walczył w kampanii wrześniowej w obronie Warszawy. Do armii podziemnej wstąpił 8 listopada 1939. Początkowo od grudnia 1939 do czerwca 1941 był kurierem ZWZ na Węgry, później, jako dowódca odcinka „Południe” w dziale łączności z zagranicą „Zagroda”, a następnie (na przełomie lat 1942/1943) po jego poszukiwaniach przez Gestapo, otrzymał rozkaz udania się do Wielkiej Brytanii w celu szkolenia skoczków spadochronowych. Podczas drogi przez Austrię, Szwajcarię, Francję, Hiszpanię i Portugalię został powstrzymany przez dowództwo w Szwajcarii, w bazie „Wera” w Bernie i tam pozostał do końca wojny, organizując łączność kurierską z krajem. Między innymi przeprowadzał przez Szwajcarię Jana Nowaka-Jeziorańskiego podczas jego podróży po Powstaniu Warszawskim z meldunkiem do Londynu.
Po wojnie, jako były pracownik Wydziału Łączności z Zagranicą KG-AK zagrożony aresztowaniem przez Urząd Bezpieczeństwa pozostał w Wielkiej Brytanii, skąd powrócił do Polski w 1975 roku. Uczestniczył w I Zjeździe Kurierów i Emisariuszy w Krakowie. Zmarł w Warszawie 26 czerwca 1989 roku.

</doc>
<doc id="5176573" url="https://pl.wikipedia.org/wiki?curid=5176573" title="Zajęcie">
Zajęcie

Zajęcie – celowa i nazwana czynność mająca wartość nadaną przez jednostkę i kulturę. Zajęcia mogą być wykonywane w czasie wolnym, być związane z samoobsługą lub produktywnością.
Zajęcie jest nierozerwalnie powiązane ze zdrowiem człowieka. Zarówno możliwość podejmowania zajęć warunkuje zdrowie (w szczególności dobrostan subiektywny), jak i odpowiedni stan zdrowia jest konieczny do satysfakcjonującego i skutecznego wykonywania zajęć.
W terapii zajęciowej podejmowanie zajęć jest sposobem na leczenie.

</doc>
<doc id="5176577" url="https://pl.wikipedia.org/wiki?curid=5176577" title="Konon Mołody">
Konon Mołody

Konon Trofimowicz Mołody (; ur. 22 stycznia 1922 w Moskwie, zm. 11 października 1970 k. Miedynia) – agent radzieckiego wywiadu, pułkownik. Uważany za jednego z najzdolniejszych i najskuteczniejszych rezydentów KGB.
Biografia.
Konon Mołody urodził się 22 stycznia 1922 roku w Moskwie w rodzinie inteligenckiej. Swoje starogreckie i dość nietypowe w Rosji imię, Konon otrzymał na cześć swojego dziadka. Jego ojciec – Trofim Kononowicz Mołody (1889-1929) był profesorem fizyki na Uniwersytecie Moskiewskim, zmarł w wieku niespełna 40-tu lat na udar mózgu. Matka – pracownik naukowy instytutu protetyki, po śmierci męża poświęciła się wychowaniu swoich dwóch synów. W wieku 10 lat (1932) Konon opuścił ZSRR i wyjechał do swojej ciotki w Stanach Zjednoczonych, gdzie kolejne sześć lat spędził w San Francisco. W 1938 roku powrócił do Moskwy, gdzie w 1940 ukończył szkołę średnią. W październiku tego samego roku został powołany do wojska. Służbę wojskową zakończył po sześciu latach w stopniu porucznika. Był uczestnikiem II wojny światowej, od pierwszych jej dni walcząc na froncie jako zwiadowca. Po demobilizacji rozpoczął studia na wydziale prawa moskiewskiej Akademii Handlu Zagranicznego (WAWT), którą ukończył z wyróżnieniem w 1951 roku. W tym samym roku rozpoczął służbę w I Zarządzie KGB (wywiad zagraniczny). Od 1954 roku pod fałszywą tożsamością działał w Kanadzie, USA, a od marca 1955 w Wielkiej Brytanii. Przez cały ten okres oficjalnie używał nazwiska Gordon Lonsdale (Gordon Arnold Lonsdale), a jego operacyjny kryptonim brzmiał „Ben”. To właśnie w Wielkiej Brytanii osiągnął swoje największe sukcesy. Dzięki odpowiednim cechom charakteru – przedsiębiorczości i łatwości w nawiązywaniu kontaktów – otworzył kilka firm, które stosunkowo szybko, głównie dzięki kontraktom z Royal Navy uczyniły go milionerem. Jego holding specjalizował się w projektowaniu i produkcji prostych automatów do sprzedaży produktów żywnościowych i samochodowych alarmów antywłamaniowych, ale również maszyn obliczeniowych i wysoce skomplikowanych zamków. W 1960 roku elektroniczny zamek wyprodukowany w jednej z jego firm otrzymał złoty medal na wystawie w Brukseli. Typ działalności biznesowej jaką prowadził, dawał Kononowi możliwość swobodnego poruszania się po całym kraju i nawiązywania znajomości z ważnymi ludźmi. Jego niesamowity talent do interesów i związane z tym pozyskiwanie środków finansowych uczyniły go w pełni niezależnym pod względem finansowym od struktur legalnej rezydentury, zapewniły samofinansowanie dla niego samego oraz zwerbowanych przez niego agentów, a nawet zaczęły przynosić dość spory dochód KGB. Mołody posiadał w Londynie i na terenie kraju kilka luksusowych apartamentów i drogich samochodów – wszystko to nabył za własne środki. Niedługo przed aresztowaniem, Lonsdale otrzymał od nieświadomej niczego królowej Elżbiety II oficjalny list dziękczynny „za wybitne zasługi w rozwoju przedsiębiorczości na chwałę Zjednoczonego Królestwa”.
Głównym celem jego szpiegowskiej działalności w Anglii było pozyskiwanie informacji o brytyjskich i amerykańskich bazach powietrznych i morskich na terytorium królestwa, a w szczególności o zastosowaniu napędu jądrowego w brytyjskich okrętach podwodnych oraz pracach nad bronią bakteriologiczną w tym kraju. Jego największym sukcesem na polu szpiegowskiej działalności było zwerbowanie (podając się za pracownika amerykańskiej ambasady – oficera US Navy) Harry’ego Houghtona – starszego bosmana i szyfranta Royal Navy, który mając dostęp do najbardziej tajnych informacji i przekazując je sowieckiemu agentowi, zapewnił ZSRR oszczędności rzędu miliardów dolarów podczas prac nad różnego rodzaju systemami uzbrojenia. Jednak to właśnie Houghton stał się przyczyną dekonspiracji Mołodego. W styczniu 1961 roku uciekł na Zachód wysoki funkcjonariusz kontrwywiadu wojskowego PRL – Michał Goleniewski, który od 1958 pracował dla CIA. Nie wiedział o Mołodym, ale znał nazwisko Houghtona – zwerbowanego na początku lat 50. przez wywiad PRL w okresie jego służby jako szyfranta w ambasadzie brytyjskiej w Warszawie. 7 stycznia 1961 roku Houghton został aresztowany wraz z Mołodym podczas próby przekazania dokumentów. Po procesie w marcu 1961 Konon, został skazany na dwadzieścia pięć lat więzienia. Spędził w nim jednak tylko trzy lata, wymieniony w kwietniu 1964 na brytyjskiego agenta Greville’a Wynne’a. Podczas pobytu w brytyjskim więzieniu kilkakrotnie otrzymywał propozycje współpracy od wywiadu brytyjskiego i amerykańskiego, które stanowczo odrzucał.
Zmarł nagle, sześć lat po powrocie do ZSRR, 11 października 1970, na skutek udaru mózgu spowodowanego nadużywaniem alkoholu. Został pochowany na cmentarzu Dońskim w Moskwie.
Pomimo aresztowania kilku członków z jego siatki, zwanej od miejsca gdzie znajdowała się baza brytyjskiej marynarki wojennej „portlandzką” (oprócz Houghtona, byli to: Ethel Gee i małżeństwo Morrisa i Lony Cohenów), niektórzy z jego agentów w Wielkiej Brytanii nigdy nie zostali wykryci.
Życie osobiste.
Na przełomie lat 40/50. ożenił się z nieznaną z nazwiska wdową imieniem Galina. Adoptował jej córkę, a kilka lat po ślubie przyszedł na świat ich syn Trofim.
W kulturze masowej.
Powstały dwa filmy nawiązujące w swojej fabule do szpiegowskiej działalności Mołodego. Były to: brytyjski "Ring of Spies" z 1964 roku oraz radziecki "Martwy sezon" z 1968. Zwłaszcza ten drugi obraz, w którym protoplastą głównego bohatera był Konon, był w swojej fabule najbardziej związany z działalnością radzieckiego agenta. On sam był osobiście zaangażowany w prace nad filmem jako konsultant.

</doc>
<doc id="5176584" url="https://pl.wikipedia.org/wiki?curid=5176584" title="Kasia Ioffe">
Kasia Ioffe

Kasia Ioffe ( znana również jako Ekaterina Kavalionak-Hlukhouskaya, ur. 2 Czerwca 1995 w Mińsku) – poetka, krytyk literacki, członkini PEN-Club Białorusi. Finalistka wielu konkursów literackich, laureatka nagrody literackiej Złoty apostrof. Tłumaczy z polskiego, rosyjskiego, białoruskiego, oraz z niemieckiego i jidysz.
Życiorys.
Studiowała w klasie filologicznej liceum Białoruskiego Uniwersytetu Państwowego. Ukończyła Białoruski Uniwersytet Państwowy, licencjat z psychologii medycznej (studiowała psychologię medyczną na Wydziale Filozofii i Nauk Społecznych). Z zawodu jest psychologiem klinicznym ze specjalizacją arteterapii, wykształcenie otrzymała na Białorusi, w Bułgarii, Ukrainie, USA, Indiach. Studiuje na studiach magisterskich Krytykę literacką oraz Judaistykę na Uniwersytecie Jagiellońskim w Krakowie. 
Twórczość.
Autorka tomików poezji ,Biały lew” (2011), i ,Kiedy drzewa rosną z głowy” (2013).
Jej wiersze są przetłumaczone na język rosyjski, angielski, polski, bułgarski, serbski i ukraiński, publikowane w czasopismach literackich i w zbiorach poezji „Ptaki lekkich obyczajów” (Mińsk, 2011), „To oni a to my” (Moskwa, 2021), „W języku ciszy” (Moskwa, 2021). 
Kasia Ioffe jest finalistką konkursów poetyckich im. Łarysy Geniusz (2009), im. Czesława Miłosza (2011), państwowego konkursu białoruskiej literatury młodzieżowej (2011, nominacja w kategorii Dziedzictwo duchowe) i młodzieżowego konkursu literackiego Bramamar w kategoriach proza i poezja (2014), laureatka dorocznej nagrody literackiej Złoty apostrof (2020) za najlepszy debiut.
W czerwcu 2022 prowadziła imprezę twórczą „Wielokulturowa Noc Poezji” (Kraków) — wieczór czytania poezji polskiej, ukraińskiej i białoruskiej, w ramach festiwalu „Kultura na uchodźstwie. Dni solidarności w Willi Decjusza”.

</doc>
<doc id="5176590" url="https://pl.wikipedia.org/wiki?curid=5176590" title="Anna Grześkowiak-Krwawicz">
Anna Grześkowiak-Krwawicz

Anna Grześkowiak-Krwawicz (ur. 18 czerwca 1956) – polska historyk idei i edytor, pracownik Instytutu Badań Literackich Polskiej Akademii Nauk.
Życiorys.
Jest córką Władysława Grześkowiaka i Janiny Grześkowiak, z d. Koryckiej.
Jest absolwentką III Liceum Ogólnokształcącego im. Bohaterów Westerplatte w Gdańsku (1975) i studiów historycznych na Uniwersytecie Gdańskim. W latach 1979–1983 odbyła studia doktoranckie w Instytucie Historii Polskiej Akademii Nauk. Od 1984 pracowała w Bibliotece Gdańskiej Polskiej Akademii Nauk. W 1986 obroniła w IH PAN pracę doktorską "Model rządów monarchii francuskiej w polskiej publicystyce politycznej lat 1792–1792" napisaną pod kierunkiem Edmunda Cieślaka. W 1987 została bibliotekarzem dyplomowanym.
W 1989 została zatrudniona jako adiunkt w Pracowni Literatury Oświecenia Instytutu Badań Literackich Polskiej Akademii Nauk (w 2007 została kierownikiem tej pracowni). W 2000 uzyskała tamże stopień doktora habilitowanego na podstawie pracy "O formę rządu czy rząd dusz? Publicystyka polityczna Sejmu Czteroletniego". W 2013 uzyskała tytuł profesora nauk humanistycznych. Od 2014 jest zatrudniona w IBL PAN na stanowisku profesora zwyczajnego.
W 1988 została członkiem Gdańskiego Towarzystwa Naukowego, w 1996 członkiem założycielem Polskiego Towarzystwa Badań nad Wiekiem Osiemnastym, od 2012 jest jego prezesem. W 2012 została członkiem polskiego PEN Clubu.
Jej książka "Gdańsk oświecony. Szkice o kulturze literackiej Gdańska w dobie Oświecenia" została w 1998 wyróżniona „Piórem Fredry” w ramach Wrocławskich Promocji Dobrej Książki. Za książkę "Dyskurs polityczny Rzeczypospolitej Obojga Narodów. Pojęcia i idee" otrzymała w 2018 Nagrodę Klio.
W 1986 poślubiła Marka Ney-Krwawicza.
Twórczość.
Zajmuje się myślą polityczną Rzeczypospolitej Obojga Narodów oraz kulturą oświecenia. Opublikowała m.in.:

</doc>
<doc id="5176593" url="https://pl.wikipedia.org/wiki?curid=5176593" title="Stanisław Jarociński">
Stanisław Jarociński

Stanisław Jarociński (ur. 13 listopada 1852 w Łodzi, zm. 31 maja 1934, tamże) – łódzki fabrykant, przedsiębiorca, filantrop, radny.
Życiorys.
Jarociński urodził się w rodzinie fabrykanckiej. Po ukończeniu gimnazjum w Ostrowie podjął studia na . Po ukończeniu uczelni powrócił do Łodzi, gdzie otworzył dom bankowy i został wspólnikiem w banku Goldfedera. Ponadto był właścicielem akcji wielu przedsiębiorstw, a także współzałożycielem i członkiem rad nadzorczych: Kolei Elektrycznej Łódzkiej, Widzewskiej Manufaktury, Towarzystwa Akcyjnego „Warrant”, członkiem Komitetu Giełdy i Komitetu Reprezentantów Zgromadzenia Kupców miasta Łodzi. Po śmierci ojca w 1909 przejął wraz z bratem Albertem jego przedsiębiorstwo, przekształcając je w spółkę Przemysł Włókienniczy Sukcesorowie Zygmunta Jarocińskiego S.A.
Finansował działalność Szkoły Rzemiosł, był prezesem Łódzkiego Towarzystwa „Talmud-Tora”, a także wiceprezesem Łódzkiego Żydowskiego Towarzystwa Dobroczynności. Był zaangażowany w działalność Łódzkiego Żydowskiego Towarzystwa Ochrony Kobiet, Szkoły Zgromadzenia Kupców, Towarzystwa Żydowskich Szkół Średnich. Ponadto był przewodniczącym komisji żydowskiej Delegacji Szkolnej, mającej na celu realizację programu asymilacji żydowskich dzieci i młodzieży w szkołach żydowskich. W latach 1914–1915 był członkiem Rady Miejskiej w Łodzi, w 1916 zaś został przewodniczącym Komitetu Wielkiej Synagogi. Był również członkiem Stowarzyszenia Humanitarnego „Montefiore” „B’nei-B’rith” w Łodzi. W wyborach do Rady Miejskiej, przeprowadzonych w styczniu 1917, uzyskał mandat radnego, startując z listy Komitetu Wyborczego Żydów-Polaków.
Został pochowany w grobowcu rodziny Jarocińskich na nowym cmentarzu żydowskim w Łodzi.
Życie prywatne.
Jarociński był synem łódzkiego fabrykanta – Zygmunta Jarocińskego. Żona Stanisława – Regina – była siostrą przedsiębiorcy Maksymiliana Goldfedera, który ożenił się z siostrą Stanisława – Fanny.
Jarocińscy mieli jednego syna – Jerzego Waldemara Jarocińskiego.
Rodzina Jarocińskich mieszkała przy pasażu Meyera 6 (ob. ul. Stanisława Moniuszki)..

</doc>
<doc id="5176595" url="https://pl.wikipedia.org/wiki?curid=5176595" title="Kamienica przy ulicy św. Antoniego 22 we Wrocławiu">
Kamienica przy ulicy św. Antoniego 22 we Wrocławiu

Kamienica przy ulicy św. Antoniego 22 – zabytkowa kamienica przy ulicy św. Antoniego we Wrocławiu.
Historia.
Murowana kamienica na działce nr 22 została wzniesiona w XVI wieku; jest widoczna na planach Wrocławia z 1587 roku. Była to kamienica szczytowa, dwukondygnacyjna. Z tego okresu pochodzi zachowany kamienny portal datowany na rok ok. 1600. Kolejna gruntowna przebudowa miała miejsce w 1853 roku. Autorem projektu był C. Weigelt, a inwestorem właściciel budynku Carl Oels. Kamienica została podniesiona o dwie kondygnacje, wykonano nową klatkę schodową. Elewacja pięcioosiowej kamienicy zyskała neoklasycystyczne formy. W osi zachodniej znajdował się portal prowadzący do sieni przejazdowej. W części parterowej umieszczono lokal usługowy a na wyższych kondygnacjach mieszkania czynszowe. Inny bardziej znaczący remont miał miejsce w 1880 roku. 
Po 1945.
Działania wojenne w 1945 roku nie zniszczyły kamienicy. Wejściowy portal piaskowy, częściowo uszkodzony, został otynkowany. W 2014 roku kamienica została odrestaurowana. Przywrócono dawny wygląd portalu wejściowego oraz odtworzono brakujące elementy. W sieni odkryto kamienne zdobienia. Elewacja odzyskała pierwotną kolorystykę. 

</doc>
<doc id="5176600" url="https://pl.wikipedia.org/wiki?curid=5176600" title="Wojciech Chróścielewski">
Wojciech Chróścielewski

Wojciech Aurelian Chróścielewski (ur. 9 czerwca 1952) – polski prawnik, administratywista, profesor nauk prawnych, sędzia Naczelnego Sadu Administracyjnego w stanie spoczynku, syn pisarzy Honoraty Chróścielewskiej i Tadeusza Chróścielewskiego, brat poetki Doroty Chróścielewskiej.
Życiorys.
W 1975 – po ukończeniu studiów na Wydziale Prawa i Administracji Uniwersytetu Łódzkiego – rozpoczął pracę na tym Wydziale i przeszedł wszystkie szczeble kariery akademickiej (dr nauk prawnych 1984, dr hab. 1995), aż do uzyskania tytułu profesora (2002).
Obecnie pracuje w Katedrze Postępowania Administracyjnego i Sądowej Kontroli Administracji. Jest autorem i współautorem ponad 200 publikacji naukowych – monografii, podręczników, komentarzy, studiów, artykułów i glos, w szczególności monografii: Podziały terytorialne specjalne, (1987), Akt administracyjny generalny (1994), Organ administracji publicznej w postępowaniu administracyjnym (2002); podręczników (współautorstwo): Postępowanie administracyjne i sądowoadministracyjne (8 wydań ostatnie 2021), Polskie prawo podatkowe (5 wydań ostatnie 2018), autorem rozdziałów w Systemie Prawa Administracyjnego t. 10 (C.H. Beck 2014 i 2016) oraz w Systemie Prawa Administracyjnego Procesowego (Wolters Kluwer 2018 i 2021), współautorem Komentarza do Kodeksu postępowania administracyjnego (Wolters Kluwer 2019).
Odznaczenia i nagrody.
W 2000 otrzymał Złoty Krzyż Zasługi, a w 2010 r. został mu przez ówczesna Krajową Radę Sądownictwa nadany Medal „Zasłużony dla Wymiaru Sprawiedliwości – Bene Merentibus Iustitiae”. Dwukrotnie uhonorowany nagrodą indywidualną Ministra Edukacji Narodowej (1996 i 2003). W 2022 został odznaczony przez Prezydenta RP Andrzeja Dudę Krzyżem Kawalerskim Orderu Odrodzenia Polski "za wybitne zasługi w działalności na rzecz rozwoju dziedziny prawa administracyjnego w Polsce".

</doc>
<doc id="5176602" url="https://pl.wikipedia.org/wiki?curid=5176602" title="Bitwa o Śledzie">
Bitwa o Śledzie



</doc>
<doc id="5176605" url="https://pl.wikipedia.org/wiki?curid=5176605" title="Elżbieta Malcz-Klewin">
Elżbieta Malcz-Klewin

Elżbieta Malcz również znana jako Elżbieta Malcz-Klewin, Elżbieta (lub Elzbieta) Temple (ur. 8 lipca 1909 w Olszowie, zm. 5 lutego 1988 w Eynsham w Wielkiej Brytanii) – absolwentka warszawskiej Akademii Sztuk Pięknych, malarka, historyczka sztuki i brytyjska mediewistka. 
Jako Elżbieta Malcz-Klewin autorka sgraffita na budynku mieszkalnym przy ul. Madalińskiego 80 w Warszawie z 1935, jako Elzbieta Temple autorka publikacji naukowej "Anglo-Saxon Manuscripts, 900-1066 (A Survey of Manuscripts Illuminated in the British Isles)" wydanej w 1976"."
Rodzina.
Urodziła się 8 lipca 1909 w Olszowie. Była córką Bolesława Malcza (1 marca 1873 – 12 czerwca 1927), ziemianina i działacza społecznego oraz Leonii Zofii Wandy z d. Moszyńskiej (1 grudnia 1884 – 7 sierpnia 1964). Miała dwóch braci Stanisława (5 sierpnia 1907) i Zbigniewa (21 października 1910 –1991). 
Okres polski.
Dzieciństwo i młodość spędziła w majątku swego ojca we wsi Olszowa, powiecie Tomaszów Mazowiecki. Z tego okresu zachowało się wiele jej fotografii .Podstawowe wykształcenie odebrała od guwernantek, szkołę średnią – gimnazjum humanistyczne sióstr Niepokalanek w Nowym Sączu, ukończyła w 1927. Po ukończeniu gimnazjum, zdała egzamin i została przyjęta do Akademii Sztuk Pięknych w Krakowie. Nie rozpoczęła jednak studiów, gdyż z powodów zdrowotnych wyjechała do Zakopanego. Mogło to mieć też związek ze śmiercią jej ojca w czerwcu tegoż roku.Po powrocie z Zakopanego znalazła się w Warszawie gdzie mieszkała przy ul. Filtrowej 33. W 1931 r. cztery lata po śmierci jej ojca – Bolesława Malcza, również jej matka i bracia zmuszeni byli sprzedać i opuścić zadłużony majątek Olszowa i znaleźli się w Warszawie. W roku szkolnym 1928/29 studiowała rysunek w Szkole Malarstwa i Rysunku im. K. Krzyżanowskiego przy ul. Poznańskiej w Warszawie. W 1929 została przyjęta do Szkoły Sztuk Pięknych (później ASP) w Warszawie na wydział malarstwa. W 1934 studiowała w pracowni prof. Felicjana Szczęsnego Kowarskiego, ale na kolejny V semestr przeniosła się do pracowni malarstwa dekoracyjnego prof. Leonarda Pękalskiego.10 czerwca 1930 poślubiła Jana Kazimierza Klewina (8 grudnia 1906 – 8 stycznia 1999), ówczesnego studenta wydziału architektury Politechniki Warszawskiej (studia ukończył w 1937), po wojnie architekta warszawskiego. Odtąd używała podwójnego nazwiska Elżbieta Malcz-Klewin. W 1937 ukończyła ASP i planowała wyjazd naukowy do Francji i Włoch, który jednak nie doszedł do skutku. W archiwum ASP zachowały się jeszcze jej dwie prace pochodzące z czasów studiów.
Z osobą Jana Klewina wiąże się historia wykonanej przez nią pracy z ok. 1935 r. – sgraffita na budynku mieszkalnym przy ul. Madalińskiego 80 w Warszawie. Dom ten należał do Ludwika Klewina (ojca Jana) i Włodzimierza Karola Horodyńskiego. Elżbieta mieszkała tam z mężem aż do wybuchu wojny. Praca przedstawia ludzi zbierających plony. Jej autorstwo potwierdziła Jadwiga Klewin, druga żona Jana Klewina. Praca została odrestaurowana w 2014. 
Okres brytyjski.
Tuż po wybuchu II wojny światowej opuściła Warszawę wraz z matką i wyemigrowała przez Szwecję do Wielkiej Brytanii. Jej bracia również tam dotarli przez Francję, gdzie Zbigniew wstąpił w Coetquidan do Polskich Sił Zbrojnych. Jej mąż Jan Klewin pozostał w Polsce. Jesienią 1942 w Manchesterze zawarła kolejny związek małżeński z Włodzimierzem Antonim Horodyńskim (1918 – 16 marca 1993 w Londynie), którego znała jeszcze z Polski (był synem współwłaściciela domu przy ul. Madalińskiego 80). Małżeństwo to nie przetrwało. Jej ostatnim partnerem życiowym był przedsiębiorca motocyklowy i samochodowy Richard (Dick) Temple. Mieszkali w Newland House w Eynsham. Mieszkała tam również matka Elżbiety. Choć nie zawarli związku małżeńskiego Elżbieta używała nazwiska Temple w swych publikacjach. Niestety Dick zginął w wypadku samochodowym. 
W 1966 uzyskała licencjat z nauk humanistycznych (B.A.) w Courtauld Institute of Art w Londynie. W 1972 na Uniwersytecie Londyńskim uzyskała doktorat w zakresie historii sztuki, którego promotorem był Christopher Hohler. Jej praca doktorska poświęcona była średniowiecznemu rękopisowi nr MS.Douce 293 z kolekcji Bodleian Library Uniwersytetu Oksfordzkiego, gdzie ponad 20 lat prowadziła badania w Duke Humphrey’s Library. Była tam zatrudniona od marca 1977 do września 1980. Wydała, już jako Elżbieta Temple, dwie publikacje książkowe dotyczące średniowiecznych rękopisów iluminowanych oraz szereg publikacji w czasopismach naukowych. Wydana w 1976 "Anglo-Saxon Manuscripts, 900-1066 (A Survey of Manuscripts Illuminated in the British Isles)" jest uważana do dziś za materiał źródłowy i jest wielokrotnie cytowana. Oprócz walorów akademickich Elżbiety Temple, takich jak, pracowitość i wytrwałość, została zapamiętana jako osoba pełna humoru i zawsze elegancko ubrana, zwykle widywana w towarzystwie czarnych labradorów, które uwielbiała. 
Elżbieta Temple zmarła 5 lutego 1988 i spoczywa razem z matką w grobie na cmentarzu kościoła St. Peter’s Catholic Church w Eynsham w Wielkiej Brytanii. 

</doc>
<doc id="5176614" url="https://pl.wikipedia.org/wiki?curid=5176614" title="Wrocław Szczepin">
Wrocław Szczepin

Wrocław Szczepin – przystanek osobowy we Wrocławiu, na osiedlu Szczepin, w pobliżu ulicy Długiej, położony na linii kolejowej nr 143.
Położenie.
Przystanek Wrocław Szczepin położony jest w dawnej wrocławskiej dzielnicy Stare Miasto, na osiedlu Szczepin, w sąsiedztwie wiaduktu kolejowego nad ulicą Długą. Wejście na perony znajduje się od strony ulicy Długiej.
Historia.
Przystanek został wybudowany w latach 2020–2021, w ramach projektu „Budowa przystanku kolejowego Wrocław Szczepin na linii nr 143 wraz z przebudową wiaduktu kolejowego nad ul. Długą we Wrocławiu oraz niezbędną infrastrukturą”, choć był już planowany w 2014, w ramach w ramach koncepcji wrocławskiej kolei aglomeracyjnej. Inwestycja została przeprowadzona wraz z budową linii tramwajowej na Popowice, docelowo przystanek ma być częścią punktu przesiadkowego na komunikację miejską. Początkowo otwarcie przystanku planowane było na 13 czerwca. W związku ze sporem związanym z honorowaniem biletów MPK w podróżach pociągami na terenie Wrocławia, zostało ono opóźnione. Ostatecznie uruchomienie przystanku miało miejsce 12 grudnia, wraz z wejściem w życie nowego rocznego rozkładu pociągów.
Infrastruktura.
Na przystanek Wrocław Szczepin składają się dwa jednokrawędziowe perony o długości użytkowej 200 m, dostosowane do potrzeb osób niepełnosprawnych. Dojście na przystanek zapewniają dwa wejścia z ulicy Długiej. Na peronach są ustawione wiaty przystankowe.

</doc>
<doc id="5176615" url="https://pl.wikipedia.org/wiki?curid=5176615" title="Synagoga w Bełżycach">
Synagoga w Bełżycach

Synagoga w Bełżycach – synagoga została zbudowana w 2 poł. XVI w. w Bełżycach, na placu znajdującym się na południe od rynku.
Opis.
Synagoga była okazałym budynkiem, przewyższającym inne obiekty. Miejscowi Żydzi zostali zaskarżeni przez chrześcijan (protestantów) do króla i z rozkazu Zygmunta III Wazy zostali zmuszeni do obniżenia dachu synagogi, tak aby nie była wyższa od krzyża na kościele (zborze).
Przy synagodze znajdował się bet midrasz (bejt ha-midrasz) oraz mykwa.
Budynek synagogi był niszczony podczas najazdu Chmielnickiego w 1648 roku oraz w pożarze miasta w 1822 roku. W 1913 roku kolejny pożar miasta doprowadził do ruiny synagogi, a z braku funduszy Żydzi odbudowali świątynię dopiero w 1930 roku. W 1940 roku budynek zniszczyli Niemcy.
8 maja 1943 r. oddział ukraińskich „absolwentów szkoły śmierci” SS w Trawnikach najpierw zmusił Żydów do wykopania za bożnicą przy ul. Południowej długiego i szerokiego rowu, a następnie pod nadzorem Niemców rozpoczął masakrę kobiet, dzieci, mężczyzn. Żydzi musieli kolejno podchodzić do tego rowu, nad którym Ukraińcy zabijali ich strzałami z pistoletów lub ciosami siekier. W ten sposób zgładzono 750 kobiet, 150 dzieci i ok. 100 mężczyzn. Dół ze zwłokami został zasypany, teren wyrównano.
Jedyną oznaką, gdzie stała synagoga, jest pamiątkowy kamień postawiony przed Miejskim Domem Kultury.
Oprócz synagogi w 1918 roku funkcjonowało 6 prywatnych domów modlitwy i 8 chederów, w tym szkoła mieszcząca się w budynku wzniesionym dla niej w XVII wieku.

</doc>
<doc id="5176619" url="https://pl.wikipedia.org/wiki?curid=5176619" title="Amir Hetsroni">
Amir Hetsroni

Amir Hetsroni (ur. 6 lutego 1968 w Tel Awiwie) – izraelski naukowiec zajmujący się komunikacją, który obecnie pracuje jako profesor na Uniwersytecie Koç w Stambule. Jako pisarz i publicysta w Izraelu znany jest również ze swoich skrajnie polaryzujących poglądów.
Życie.
Hetsroni urodził się w Tel Awiwie w 1968 roku, jako jedyne dziecko Simy z domu Kolcher (1932–2011) i Davida Hetsroni, pierwotnie Shtagovsky (1931–2016). Po ukończeniu szkoły średniej został powołany na trzy lata do izraelskich sił zbrojnych. Najpierw został przydzielony jako ochroniarz w bazie wojskowej w Nablus, w Tel Awiwie, zanim przez dwa lata służył jako korespondent wojskowy. W 1993 roku ukończył studia licencjackie z psychologii oraz kina i telewizji na Uniwersytecie w Tel Awiwie. Uzyskał tytuł magistra w 1996 r. i doktorat w dziedzinie studiów komunikacyjnych na Uniwersytecie Hebrajskim w Jerozolimie w 1999 r. Od 2000 do 2008 roku pracował jako prywatny wykładowca w Max Stern Yezreel Valley College, zanim został profesorem na Uniwersytecie Ariel w 2009 roku, który zwolnił go w 2014 roku po napisaniu artykułu wspierającego ruch BDS i wyrażeniu odrębnej opinii na temat konfliktu-Izrael-Gaza w 2014 roku. W maju 2015 opuścił Izrael i przeniósł się do Danii. Po tym jak przez krótki okres żył w Kopenhadze, przeniósł się do Chin i przez rok wykładał na Uniwersytecie Xi’an Jiaotong-Liverpool Universität w Suzhou, a następnie przeniósł się do Turcji i został pełnoetatowym profesorem nadzwyczajnym na uniwersytecie Koç w Stambule. Hetsroni opublikował setki artykułów wyrażających postsyjonistyczne poglądy, powieść („Rodzinna kłótnia” – hebrajski) o wychowaniu wallflower w latach 80. oraz, we współpracy z Racheli Rottner, powieść wizualną („Zagubieni w Chinach” – hebrajski) w oparciu o jego burzliwy, na wpół otwarty romantyczny związek z Shirin Noufi, izraelsko-arabską prawniczką. Hetsroni celowo nie ma dzieci.
W maju 2020 roku pojawił się dokument „Amir Hetsroni: studium przypadku” szwajcarsko-izraelskiego psychologa i reżysera Giuseppe (Yossi) Strenger jako praca konkursowa na Switzerland International Film Festival (SIFF). Film został nakręcony pod koniec 2016 roku, po śmierci Davida Hetsroni – ojca Amira – i pokazuje proces żałoby Amira i jego związek z Shirin Noufi, jego ówczesną partnerką. Film zdobył na festiwalu pierwsze miejsce w kategorii „Najlepszy dokument”
Praca akademicka.
Hetsroni napisał i zredagował pięć książek oraz prawie 100 artykułów i rozdziałów w czasopismach. Jego główne punkty badawcze to seks, przemoc i inne nieprzyzwoite treści w programach telewizyjnych i reklamach oraz ich wpływ na nasze postrzeganie życia codziennego. Pokazał, że wbrew powszechnemu przekonaniu pacjenci hospitalizowani częściej umierają w serialach o lekarzach, niż w prawdziwych szpitalach, a w przypadku widzów religijnych, w przeciwieństwie do widzów niereligijnych, zauważył tendencję zmniejszania się strachu przed przestępczością i terrorem wraz ze wzrostem konsumpcji telewizji. W istocie Hetsroni popiera hipotezę kultywacji, która sugeruje, że rutynowe oglądanie telewizji powoduje, że widzowie nieświadomie postrzegają świat oczami telewizji, jednakże zakłada mniejszy wymiar tego efektu niż teoretyczni zwolennicy George Gerbner i Larry Gross. Najbardziej oryginalnym wkładem Hetsroniego do literatury naukowej jest koncepcja pluralistycznej ignorancji medialnej. Zgodnie z tą koncepcją, nasycenie oglądanych programów telewizyjnych kontrowersyjnymi treściami zwiększa prawdopodobieństwo, że widzowie przecenią rzeczywistą częstotliwość takich treści. Był współredaktorem czasopism Communication Research Reports i Corporate Communications i zgodnie z badaniem opublikowanym w Journal of Advertising w 2008 roku zaliczany jest do 100 najbardziej płodnych autorów w dziedzinie nauki o reklamie.
Opinie polityczne i debaty ideologiczne.
Hetsroni opisuje siebie jako „antysyjonistę, który nie jest proarabski”. Opowiedział się za kolonializmem i przeciw przyjmowaniu uchodźców z trzeciego świata. Od początku lat 2010 nazwisko Hetsroniego kojarzone jest z różnymi skandalami, w których wyrażał kontrowersyjne poglądy. Kiedy socjalistyczny protestujący podpalił się podczas demonstracji w 2011 roku, Hetsroni wskazał, że jest to „niedrogi sposób na pozbycie się pasożyta społecznego”. W 2013 roku opisał feministki maszerujące na Slut Walk jako „zbyt niekształtne, by na nie patrzeć” i powiedział, że mając wybór między kotem a feministką, uratowałby kota, ponieważ koty są bardziej wdzięczne niż feministki. Pozwał o zniesławienie i wygrał z aktywistką feministyczną, która nazwała go „mizoginistycznym konsumentem prostytucji”. W 2014 r. określił izraelską wojnę w Gazie jako masakrę, a w 2015 r. oskarżył Żydów Mizrahi o prawicowe zwycięstwo w wyborach parlamentarnych, dodając, że ci Żydzi powinni byli zostać w swojej ojczyźnie. Doprowadziło to do publicznego oburzenia i wezwania do przesłuchania Hetsroniego w sprawie szerzenia rasizmu i mowy nienawiści. Kolejne żądania pojawiły się w 2016 r., kiedy Hetsroni zbezcześcił flagę narodową, umieszczając zdjęcie, na którym wycierał podłogę flagą w swoim domu, a w 2017 r., gdy opublikował swoje zdjęcie na grobach żołnierzy, pod którym napisał, że byli „idiotami, którzy nie wiedzieli, jak uniknąć poboru wojskowego”. Izraelski prokurator generalny odrzucił wszelkie żądania postawienia Hetsroniego przed sądem, stwierdzając, że jego wypowiedzi wchodzą w zakres wolności słowa. Niemniej jednak Facebook usunął stronę Hetsroniego, twierdząc, że rozpowszechnia ona „mowę nienawiści”. Hetsroni pozwał tę decyzję, proces wciąż trwa. W 2018 roku znany rabin Meir Mazuz nazwał Hetsroniego „wcieleniem diabła”. Sam Hetsroni z dumą oznajmił, że „nie jest już Żydem”. Wyraził opinię, że Izrael powinien podążać za Polską, jeśli chodzi o relacje między państwem a religią.

</doc>
<doc id="5176621" url="https://pl.wikipedia.org/wiki?curid=5176621" title="Alain de Boissieu">
Alain de Boissieu

Alain de Boissieu, właśc. Alain de Boissieu-Déan de Luigné (ur. 5 lipca 1914 w Chartres, zm. 5 kwietnia 2006 w Clamart) – francuski wojskowy, generał armii. 
Życiorys.
Ukończył Collège Sainte-Croix w Le Mans i École Sainte-Geneviève w Wersalu. W 1936 roku wstąpił do École spéciale militaire de Saint-Cyr. Od 1938 studiował w École de cavalerie w Saumur. w tym samym czasie studiował także na Uniwersytecie Paryskim. 
Podczas kampanii francuskiej służył w stopniu podporucznika w 10 Dywizji Piechoty. 11 czerwca 1940 roku, będąc dowódcą plutonu dział przeciwpancernych powstrzymał atak niemieckich czołgów w okolicach miejscowości Époye, niszcząc trzy czołgi wroga. Gdy jego oddział został otoczony w lesie w okolicach Époye, wraz z grupą 35 kawalerzystów przeprowadził udaną szarżę na nacierających żołnierzy niemieckich. Po przebiciu się oddziału kawalerzystów Boissieu pieszo powrócił do pozostałych w lesie żołnierzy piechoty i wraz z nimi, 12 czerwca dostał się do niewoli niemieckiej.
Następnie przez Belgię został przewieziony do Moguncji, w czasie transportu podjął nieudaną próbę ucieczki. We wrześniu 1940 roku został awansowany na stopień porucznika. 28 marca 1941 roku wraz z dwoma towarzyszami: ppor. Kleinem i por. Branetem uciekł z Oflagu II D i przedostał się na teren ZSRR, gdzie został internowany. Po ataku Niemiec na ZSRR został wypuszczony z obozu internowania pod Moskwą i przez Archangielsk i Spitsbergen przedostał się do Wielkiej Brytanii. 12 września 1941 roku dołączył do sił zbrojnych Wolnej Francji.
Służył jako oficer w sztabie generała de Gaulle'a, szkolił się także jako spadochroniarz i komandos. Brał udział m.in. w rajdzie na Dieppe. W grudniu 1942 roku został wysłany w rejon Oceanu Indyjskiego, a następnie brał udział w walkach na Madagaskarze i w Dżibuti. W marcu 1943 na własną prośbę został przydzielony do 2 Dywizji Pancernej generała Leclerca. 
Brał udział w operacji Overlord, 30 lipca 1944 roku wylądował w Normandii, a 12 sierpnia został ranny w walkach w okolicy La Lande-de-Goult. W sierpniu 1944 roku brał udział w wyzwalaniu Paryża, przyczynił się do kapitulacji wojsk niemieckich broniących Pałacu Luksemburskiego. W grudniu 1944 roku brał udział w walkach w Alzacji jako dowódca kompanii czołgów. 
W kwietniu 1945 roku został przydzielony do służby w sztabie generała de Gaulle'a w Paryżu, w maju 1945 roku brał jednak jeszcze udział w walkach w składzie 2 Dywizji Pancernej. 2 stycznia 1946 roku poślubił Élisabeth de Gaulle, córkę generała Charlesa de Gaulle'a. Następnie ukończył kursy na École d'état-major i zgłosił się na ochotnika do wyjazdu do Indochin, na co jednak mu nie pozwolono. W sierpniu 1947 został skierowany do służby we Francuskiej Afryce Równikowej. Następnie służył jeszcze w Kamerunie i Senegalu.
Od 1956 roku brał udział w wojnie algierskiej jako dowódca pułku szaserów. We wrześniu 1958 roku został dyrektorem gabinetu wojskowego Paula Delouvriera i generała Maurice Challe, naczelnego dowódcy francuskich wojsk w Algierii. Od 1959 służył w sztabie generalnego inspektoratu kawalerii i wojsk pancernych. Od 1962 roku był dowódcą 2 Brygady Pancernej w Saint-Germain-en-Laye, a od 1964 roku był komendantem École spéciale militaire de Saint-Cyr. Od 1967 roku był dowódcą 7 Dywizji Zmechanizowanej w Miluzie, w 1969 został mianowany generalnym inspektorem kawalerii i wojsk pancernych. Od 1971 do 1975 roku pełnił funkcję szefa sztabu Armée de terre. 
W latach 1975–1981 był kanclerzem kapituły Legii Honorowej i Orderu Narodowego Zasługi, od 2002 był kanclerzem kapituły Orderu Wyzwolenia.
Odznaczenia.
Odznaczony następującymi odznaczeniami:

</doc>
<doc id="5176629" url="https://pl.wikipedia.org/wiki?curid=5176629" title="Stockholm Open 2021">
Stockholm Open 2021

Stockholm Open 2021, właśc. Intrum Stockholm Open 2021 – tenisowy turniej ATP kategorii ATP Tour 250 w sezonie 2021 z cyklu Stockholm Open rozgrywany w dniach 7–13 listopada 2021 roku w Sztokholmie na kortach twardych w hali o puli nagród 711 275 euro.

</doc>
<doc id="5176641" url="https://pl.wikipedia.org/wiki?curid=5176641" title="Poroniec Poronin">
Poroniec Poronin



</doc>
<doc id="5176642" url="https://pl.wikipedia.org/wiki?curid=5176642" title="Hala OSiR w Prudniku">
Hala OSiR w Prudniku



</doc>
<doc id="5176644" url="https://pl.wikipedia.org/wiki?curid=5176644" title="Hala Obuwnik w Prudniku">
Hala Obuwnik w Prudniku



</doc>
<doc id="5176650" url="https://pl.wikipedia.org/wiki?curid=5176650" title="Chaseiro">
Chaseiro

Chaseiro – indonezyjski zespół jazzowy z Dżakarty. Okres jego największej aktywności przypadł na lata 1979–1983.
Został założony przez studentów Uniwersytetu Indonezyjskiego. Sławę przyniosła im wygrana w konkursie wokalnym zorganizowanym w 1978 roku przez jedną z lokalnych rozgłośni radiowych. Wkrótce wydali swój pierwszy album pt. "Pemuda", który stał się sukcesem komercyjnym.
Z formacją związani byli: Candra Darusman (wokal, klawisze), Helmi Indrakesuma (wokal), Aswin Sastrowardoyo (wokal, gitara), Edwin Hudioro (flet), Irwan B. Indrakesuma (wokal), Rizali Indrakesuma (wokal, bas), Omen Norman Soni Sontani (wokal).
Grupa wylansowała przebój „Pemuda”. Lokalne wydanie magazynu „Rolling Stone” umieściło ten utwór na pozycji 33. w zestawieniu 150 indonezyjskich utworów wszech czasów. 
Dyskografia.
Źródło:

</doc>
<doc id="5176651" url="https://pl.wikipedia.org/wiki?curid=5176651" title="Most kolejowy w Jastrowiu">
Most kolejowy w Jastrowiu

Most kolejowy w Jastrowiu, nazywany potocznie wysadzonym mostem – most nad Gwdą w Jastrowiu, w województwie wielkopolskim. Powstał w 1914 r. Przebiegała po nim zlikwidowana linia kolejowa Jastrowie – Węgierce. Został zniszczony w 1945 r.
Historia.
Most zbudowano w 1914 r. na potrzeby linii kolejowej Jastrowie – Węgierce. Konstrukcję wykonała szczecińska firma „J.Gollnow u. Sohn”. Na betonowych przyczółkach osadzono paraboliczne przęsło, składające się z dwóch dźwigarów kratownicowych o rozstawie 3,6 m i wysokości 4,8 m. Całkowita długość mostu wynosiła ok. 60 m, szerokość 4 m, a rozpiętość między podporami ok. 40 m.
Most został zniszczony w trakcie walk o Jastrowie. 31 stycznia 1945 roku o godz. 15:55 wysadziły go wycofujące się oddziały 15 Dywizji Grenadierów SS. Z powodu braku odpowiedniej ilości ładunków przęsło mostu kolejowego jedynie zsunęło się z przyczółków, a pobliski most drogowy przetrwał próbę wysadzenia.
Po wojnie linia kolejowa została rozebrana, ale ze względu na problemy techniczne zrezygnowano z demontażu konstrukcji mostu i pozostawiono ją na zniszczonych przyczółkach.

</doc>
<doc id="5176653" url="https://pl.wikipedia.org/wiki?curid=5176653" title="Mistrzostwa Polski w Łyżwiarstwie Szybkim na Dystansach 2022">
Mistrzostwa Polski w Łyżwiarstwie Szybkim na Dystansach 2022

36. Mistrzostwa Polski w Łyżwiarstwie Szybkim na Dystansach 2022 odbyły się w dniach 28-31 października 2021 roku na torze Arena Lodowa Tomaszów Mazowiecki.

</doc>
<doc id="5176655" url="https://pl.wikipedia.org/wiki?curid=5176655" title="Kościół św. Jerzego w Starej Kościelnicy">
Kościół św. Jerzego w Starej Kościelnicy

Kościół św. Jerzego w Starej Kościelnicy – rzymskokatolicki ceglany kościół parafialny zlokalizowany w żuławskiej wsi Stara Kościelnica (powiat malborski, województwo pomorskie). Funkcjonuje przy nim parafia św. Jerzego.
Historia.
Obiekt wzniesiono w latach 1323–1390. Kościół miał wieżę, która uległa katastrofie w styczniu 1818, podczas nawałnicy, która przeszła nad Żuławami. W 1913 dokonano remontu dachu i więźby, dobudowano też wówczas kruchtę od południa. W tym czasie ze świątyni korzystali katolicy i ewangelicy. W 2008 wyremontowano ponownie dach. Parafię erygowano we wsi 1 sierpnia 1986.
Architektura.
Orientowany, jednonawowy, salowy kościół wzniesiono na planie prostokąta. Jest kryty wysokim dachem dwuspadowym. Stoi na fundamentach z kamienia. Ściana wschodnia jest zdobiona witrażami, blendami, fryzami i szczytem schodkowo-sterczynowym. Na zachodniej ścianie (wejście) widoczne są ślady po nieistniejącej już wieży (dzwonnicy). Od strony północnej do bryły przylega zakrystia z blendami. Na wszystkich elewacjach znajdują się liczne maculce.
Wyposażenie.
Wnętrze jest kryte stropem. Wyposażenie pochodzi przede wszystkim z XVII i XVIII wieku. Obecne są elementy gotyckie, np. granitowa chrzcielnica, czy XV-wieczne rzeźby. Ołtarz główny pochodzi z XVIII wieku.
Otoczenie.
Przed kościołem stoi dzwonnica z XIX wieku. Na cmentarzu przykościelnym znajdują się nagrobki i cippus. Dawniej istniał budynek probostwa.

</doc>
<doc id="5176656" url="https://pl.wikipedia.org/wiki?curid=5176656" title="Dzień Jedności Narodowej (Białoruś)">
Dzień Jedności Narodowej (Białoruś)

Dzień Jedności Narodowej (, ) – białoruskie święto państwowe obchodzone 17 września, ustanowione w 2021. Upamiętnia ono zjednoczenie Zachodniej Białorusi z Białoruską SRR po inwazji ZSRR na Polskę w 1939. Nie jest dniem wolnym od pracy.
Ustanowienie święta.
Nowe święto zostało ustanowione przez prezydenta Białorusi Alaksandra Łukaszenkę dekretem nr 206 z dnia 7 czerwca 2021. W oświadczeniu prezydenta napisano, że „17 września stał się aktem sprawiedliwości dziejowej dla narodu białoruskiego, podzielonego wbrew swojej woli w 1921 r. na mocy traktatu pokojowego w Rydze i na zawsze utrwalonego w narodowej tradycji historycznej”. Przed decyzją prezydenta Wszechbiałoruskie Zgromadzenie Ludowe przeprowadziło ankietę wśród Białorusinów w sprawie nowego święta. Do wyboru były dwie daty – 17 września i 14 grudnia (przyjęcie przez Radę Najwyższą BSRR ustawy o przyjęciu Zachodniej Białorusi w skład Białoruskiej Socjalistycznej Republiki Radzieckiej). Historycy białoruscy zaznaczają, że święto obchodzono w tym dniu do 1949 – później z obchodów zrezygnowano, aby nie powodowały napięć w relacjach z Polską.
Krytyka.
Ustanowienie święta zostało uznane za decyzję polityczną – miało ono miejsce po masowych protestach w 2020 i pogorszeniu stosunków dyplomatycznych z Polską. Polskie Ministerstwo Spraw Zagranicznych wydało oświadczenie, w którym krytykuje „opieranie polityki historycznej Białorusi na dziedzictwie paktu Stalina i Hitlera”. W podobnym tonie wydany został komunikat IPN, w którym dzień 17 września został nazwany „Świętem Jedności Dwóch Totalitaryzmów”. Solidarność z Polską wyrazili m.in. minister spraw zagranicznych Litwy Gabrielius Landsbergis oraz chargé d’affaires ad interim ambasady USA w Polsce Bix Aliu.
Obchody.
W ramach pierwszych obchodów Dnia Jedności Narodowej w wielu miastach Białorusi zorganizowano uroczystości, podczas których m.in. nadawano placom i skwerom nazwy Jedności Narodowej, odsłaniano pomniki oraz oddawano do użytku lokalne drogi. W Baranowiczach otwarto pierwsze w kraju Muzeum Jedności Narodowej. Centralne obchody miały miejsce w Mińsku, podczas Forum Sił Patriotycznych. Wzięli w nim udział najważniejsi politycy w kraju, na czele z prezydentem Łukaszenką.

</doc>
<doc id="5176660" url="https://pl.wikipedia.org/wiki?curid=5176660" title="Antym (Koukouridis)">
Antym (Koukouridis)



</doc>
<doc id="5176661" url="https://pl.wikipedia.org/wiki?curid=5176661" title="Ławeczka Wincentego Różańskiego w Poznaniu">
Ławeczka Wincentego Różańskiego w Poznaniu

Ławeczka Wincentego Różańskiego w Poznaniu – ławeczka pomnikowa upamiętniająca poetę Wincentego Bolesława Różańskiego, usytuowana w Parku Górczyńskim na Górczynie w Poznaniu.
Opis.
1 czerwca 2021 roku dokonano odsłonięcia pomnika. Autorem projektu rzeźby jest Roman Kosmala. Postać poety została wykonana z brązu przez pracownię Garstkastudio z Szymanowa.
Pomysłodawcą ustawienia pomnika-ławeczki była Rada Osiedla Górczyn.

</doc>
<doc id="5176671" url="https://pl.wikipedia.org/wiki?curid=5176671" title="Billy Porter">
Billy Porter

Billy Porter (ur. 21 września 1969) – amerykański aktor, piosenkarz i pisarz.
W 2013 otrzymał nagrodę Tony dla najlepszego aktora w musicalu "Kinky Boots". Za tę samą rolę Porter zdobył także nagrodę Drama Desk Award i Outer Critics Circle dla najlepszego aktora w musicalu. W 2014 roku Porter zdobył nagrodę Grammy za najlepszy album teatru muzycznego za "Kinky Boots". Porter zagrał we wszystkich trzech sezonach serialu "Pose", za który był nominowany do Złotego Globu i zdobył nagrodę Primetime Emmy w 2019 roku dla najlepszego aktora pierwszoplanowego w serialu dramatycznym, stając się pierwszym czarnoskórym gejem, który został nominowany i wygrał dowolną główną kategorię aktorską w Primetime Emmys.
W 2020 roku Porter znalazł się na liście 100 najbardziej wpływowych ludzi magazynu Time.

</doc>
<doc id="5176691" url="https://pl.wikipedia.org/wiki?curid=5176691" title="Herman Hallberg">
Herman Hallberg

Herman Hallberg (ur. 22 maja 1997 w Kalmarze) – szwedzki piłkarz grający na pozycji defensywnego pomocnika w klubie Trelleborgs FF.
Kariera juniorska.
Hallberg grał jako junior w Möre BK i w Kalmar FF (2009–2016).
Kariera seniorska.
Kalmar FF.
Hallberg trafił do drużyny seniorskiej Kalmar FF 4 kwietnia 2016. Zadebiutował on dla tego klubu 6 kwietnia 2016 w meczu z IFK Norrköping (przeg. 4:1). Pierwszą bramkę zawodnik ten zdobył 21 września 2016 w wygranym 3:0 spotkaniu przeciwko Falkenbergs FF. Łącznie dla Kalmar FF Szwed rozegrał 77 meczów, strzelając 4 gole.
Trelleborgs FF.
Hallberg przeniósł się do Trelleborgs FF 11 lutego 2020 podpisując 3-letni kontrakt. Debiut dla tego zespołu zaliczył on 16 czerwca 2020 w wygranym 0:1 spotkaniu przeciwko Halmstads BK. Pierwszego gola piłkarz ten strzelił 4 września 2020 w meczu z GAIS (przeg. 2:1).

</doc>
<doc id="5176702" url="https://pl.wikipedia.org/wiki?curid=5176702" title="Turning Point (2021)">
Turning Point (2021)

Turning Point (2021) – gala wrestlingu zorganizowana przez amerykańską federację Impact Wrestling, która była transmitowana na żywo za pomocą platformy Impact Plus. Odbyła się 20 listopada 2021 w Sam’s Town Live w Las Vegas Była to piętnasta gala z cyklu Turning Point.
Karta walk składała się z dziewięciu pojedynków, a samo wydarzenie poprzedził pre show. Walką wieczoru był Full Metal Mayhem match, w którym Moose obronił tytuł Impact World Championship przeciwko Eddiemu Edwardsowi. W trakcie wydarzenia wszyscy mistrzowie zachowali tytuły mistrzowskie po zwycięstwie nad rywalami.
Na Turning Point zadebiutował Jonah.
Rywalizacje.
Turning Point oferowało walki wrestlingu z udziałem różnych zawodników na podstawie przygotowanych wcześniej scenariuszy i rywalizacji, które są realizowane podczas cotygodniowych odcinków programu "Impact!". Wrestlerzy odgrywają role pozytywnych (face) lub negatywnych bohaterów (heel), którzy rywalizują pomiędzy sobą w seriach walk mających budować napięcie.
Mickie James vs. Mercedes Martinez.
Na gali Knockouts Knockdown (9 października) Mercedes Martinez w finale turnieju o miano pretendentki do walki o Impact Knockouts Championship pokonała Tashę Steelz. Dwa tygodnie później, na gali Bound for Glory Mickie James została nową mistrzynią po zwycięstwie nad Deonną Purrazzo. W odcinku "Impactu!" z 4 listopada James obroniła tytuł mistrzowski przeciwko Madison Rayne, po czym skonfrontowała się z Martinez, która wyzwała ją na pojedynek o Impact Knockouts Championship na Turning Point. Tydzień później Mercedes pokonała Rayne, następnie po meczu została zaatakowana przez przegraną. James przegoniła Rayne, a potem niespodziewanie stała się celem ataku ze strony Mercedes.
Trey Miguel vs. Laredo Kid.
W odcinku "Impactu!" z 4 listopada Laredo Kid pokonał Steve’a Maclina, Rohita Raju i Black Taurusa w Four Way matchu, zostając pretendentem do walki o Impact X Division Championship przeciwko Trey’owi Miguelowi.
The IInspiration vs. Decay.
Na Bound for Glory The IInspiration (Cassie Lee i Jessica McKay) pokonały Decay (Rosemary i Havok), zostając nowymi mistrzyniami Impact Knockouts Tag Team. 4 listopada Lee i McKay zostały zaproszone do talk-show Madison Rayne pod tytułem "Locker Room Talk", co okazało się pułapką zastawioną przez Decay. Byłe mistrzynie, wykorzystując swoje paranormalne moce, przekazały rywalkom, że spotkają się w walce rewanżowej o tytuły mistrzowskie na Turning Point.
The Good Brothers vs. Bullet Club.
W odcinku "Impactu!" z 21 października FinJuice (David Finlay i Juice Robinson) i Bullet Club (Chris Bey i Hikuleo) stoczyli pojedynek o miano pretendentów do walki o tytuł Impact World Tag Team Championship z The Good Bothers (Doc Gallows i Karl Anderson) na Bound for Glory. Mecz zakończył się podwójnym przypięciem, wobec czego wiceprezes federacji, Scott D’Amore, ustalił trzydrużynowe starcie na wspomnianej gali. W czasie wydarzenia The Good Brothers wykorzystali osłabienie Bullet Club przez FinJuice i obronili tytuły mistrzowskie. Finlay i Robinson, czując się oszukanymi, 4 listopada stawili czoło mistrzom. Spotkanie zakończyło się brakiem rezultatu, ponieważ Bullet Club zaatakował obie drużyny. Tydzień później Chris Bey i El Phantasmo pokonali FinJuice, zostając pretendentami do walki z The Good Brothers na Turning Point. Po meczu mistrzowie skonfrontowali się ze zwycięzcami, lecz chwilę później Bullet Club zmusił ich do wycofania się z ringu.
Moose vs. Eddie Edwards.
W odcinku "Impactu!" z 11 listopada Eddie Edwards pokonał W. Morrisseya i Matta Cardonę w Three Way matchu, zostając pretendentem do walki o tytuł Impact World Championship z Moosem.
Karta walk.
Zestawienie zostało opracowane na podstawie źródeł:

</doc>
<doc id="5176709" url="https://pl.wikipedia.org/wiki?curid=5176709" title="Gorki (sielsowiet bolszeżyrowski)">
Gorki (sielsowiet bolszeżyrowski)

Gorki () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest w dorzeczu Nikowca (prawy dopływ Rudy w dorzeczu Usoży), 11 km od centrum administracyjnego sielsowietu (Bolszoje Żyrowo), 16 km na południowy zachód od centrum administracyjnego rejonu (Fatież), 35 km na północny zachód od Kurska, 9,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 13 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 12 osób.

</doc>
<doc id="5176711" url="https://pl.wikipedia.org/wiki?curid=5176711" title="Józef Gasiński">
Józef Gasiński

Józef Bronisław Gasiński (ur. 23 sierpnia 1903 w Lipniku, zm. 3 marca 1989 w Katowicach) – polski chirurg i profesor nauk medycznych, uczestnik wojny polsko-bolszewickiej, jeden z twórców śląskiej szkoły chirurgii.
Życiorys.
Urodził się w Lipniku koło Białej Krakowskiej jako syn Józefa Gasińskiego i Zuzanny Gasińskiej z Pilchów.
Udział w wojnie polsko-bolszewickiej.
14 lipca 1920 roku, razem z całą swoją klasą z Gimnazjum Realnego im. Adama Asnyka w Białej Krakowskiej zgłosił się do armii jako ochotnik i został wcielony do batalionu 3 p.s.p.. Na front wyruszył 5 sierpnia.
Nauka.
3 listopada 1920 na nowo podjął przerwaną z powodu wojny naukę w Gimnazjum Realnym im. Adama Asnyka w Białej Krakowskiej. Dwa lata później, po uzyskaniu świadectwa dojrzałości, rozpoczął studia matematyczno-przyrodnicze na Wydziale Filozoficznym Uniwersytetu Jagiellońskiego w Krakowie, jednak już po miesiącu nauki dokonał przeniesienia na Wydział Lekarski za osobistą zgodą prof. Stanisława Maziarskiego, który pełnił ówcześnie obowiązki dziekana. Dyplom lekarza i tytuł doktora nauk wszelakich uzyskał 30 maja 1928 roku.
W okresie studiów był także uczniem krakowskiej Szkoły Muzycznej w klasie skrzypiec.
Życie zawodowe.
Okres przedwojenny.
Pierwsze prace związane z zawodem podjął jeszcze jako student, m.in. w Zakładzie Anatomii Opisowej Uniwersytetu Jagiellońskiego. 1 czerwca 1928 roku rozpoczął praktyki w Klinice Chirurgicznej UJ, znanej także pod nazwą „biała chirurgia”, gdzie brał udział w operacjach prowadzonych przez prof. Maksymiliana Rutkowskiego, ówczesnego kierownika kliniki. Dwa lata później, w październiku 1930, przeniósł się do nowo powstałej II Kliniki Chirurgicznej UJ przy Szpitalu Św. Łazarza (tzw. „czerwona chirurgia”), gdzie kształcił się pod opieką prof. Jana Glatzla i gdzie wkrótce objął stanowisko starszego asystenta.
Wkrótce został zastępcą prof. Glatzla. Zarówno on jak i jego przełożony zasłynęli dzięki imponującej precyzji i szybkości przy wykonywaniu zabiegów. Młodsi asystenci, w akcie podziwu, mieli zwyczaj mierzyć czas operacji stoperem.
17 czerwca 1939 Józef Gasiński obronił habilitację na Wydziale Lekarskim UJ na podstawie rozprawy „Układ wegetatywny a serca w nadtarczyczności doświadczalnej u zwierząt” (jednak jej formalne zatwierdzenie nastąpiło dopiero po zakończeniu wojny, 20 sierpnia 1945 roku).
Okres okupacji 1939–1945.
We wrześniu 1939 roku, dwa dni po wybuchu II wojny światowej, cały zespół prof. Glatzla (w tym i Józef Gasiński) otrzymał nakaz ewakuacji na wschód i wyruszyli w kierunku Lwowa. Najpierw zatrzymali się w miejscowości Cumań – w tamtejszym dworze należącym do Janusza Radziwiłła zorganizowali szpital polowy (który najprawdopodobniej funkcjonował pod numerem 292). Po nadejściu wojsk radzieckich, zespół postanowił przedrzeć się do Lwowa, gdzie udało im się dotrzeć pociągiem towarowym. Na miejscu spotkali prof. Jana Lewartowicza, który kierował ówcześnie Kliniką Dermatologii Uniwersytetu Jana Kazimierza (obecnie Uniwersytet Lwowski). Udzielił on schronienia uchodźcom z Krakowa na terenie Kliniki. Tam też kilka dni później dobiegła ich informacja (za pośrednictwem listu wysłanego przez Annę Gasińską, żonę Józefa), że otworzono granicę w Przemyślu i powrót do Krakowa jest możliwy. Na początku listopada grupa dotarła do Przemyśla i po kilkudniowym oczekiwaniu udało się im przekroczyć granicę na Sanie. Do Krakowa powrócili 10 listopada 1939 roku. Dzięki temu, że pozostali tak długo nieobecni w Krakowie, uniknęli aresztowania i egzekucji w „Sonderaktion Krakau”, do której wydarzeń doszło zaledwie 4 dni przed ich powrotem.
Klinika Chirurgiczna wznowiła swoje działanie, jednak w sierpniu roku 1941 jej kierownictwo objął oficer niemiecki Schörcher, chirurg pochodzący z Monachium, usuwając tym samym ze stanowiska prof. Jana Glatzla. Zaledwie dwa dni po przejęciu kontroli nad Kliniką, Schörcher zwolnił z pracy Józefa Gasińskiego, widząc, iż kompetencje i umiejętności polskiego chirurga znacznie przewyższają jego własne (Gasiński był w stanie wykonać skomplikowaną operację strumy Basedowa w ciągu zaledwie 20 minut, podczas gdy o wiele prostszy zabieg zajął Schörcherowi całe dwie godziny).
Po utracie zatrudnienia w Klinice Chirurgicznej, Gasiński podjął pracę w Ubezpieczalni Społecznej w charakterze chirurga specjalisty, a także w różnych prywatnych lecznicach, w tym w Domu Zdrowia, gdzie zatrudnienie znalazł także jego dawny przełożony, prof. Jan Glatzel. Znaczną część zabiegów, które wykonywali ówcześnie Glatzel i Gasiński stanowiły rany postrzałowe, które pacjenci odnosili w wyniku starć z siłami okupacji.
Życie zawodowe w Krakowie w okresie powojennym.
W roku 1945, 20 sierpnia, formalnie zatwierdzono habilitację dr. Gasińskiego, którą obronił tuż przed wybuchem wojny. Do roku 1949, Józef Gasiński, ówcześnie docent UJ, wykładał chirurgię operacyjną oraz traumatologię z ratownictwem studentom medycyny, a w październiku 1948 objął dwa stanowiska ordynatorskie: w nowo powstałym Oddziale Torakochirurgicznym przy Instytucie Gruźlicy w Szpitalu im. Dr Anki na Prądniku w Krakowie (obecnie Szpital im. Jana Pawła II) oraz na Oddziale Chirurgicznym Wojewódzkiego Zarządu Służby Zdrowia Komendy Wojewódzkiej Milicji Obywatelskiej w Krakowie. Niepewny, czy powinien przyjmować propozycję pracy w szpitalu związanym z komunistyczną władzą, zwrócił się o opinię do wieloletniego rektora UJ (w tym tajnego UJ w okresie okupacji), prof. Władysława Szafera, który wyraził swoją aprobatę i podkreślił, że będzie to wyłącznie wykonywanie pracy lekarza. W okresie pracy w szpitalu wojskowym, Gasiński był wielokrotnie namawiany do wstąpienia do PZPR, jednak konsekwentnie odmawiał, co uniemożliwiło mu dalsze awanse.
Praca na Śląsku.
W międzyczasie, we wrześniu 1949, po raz pierwszy pojawił się na Śląsku (który wkrótce miał stać się głównym obszarem jego działalności) i objął funkcję kierownika I Kliniki Chirurgicznej w Zabrzu, do której przez następne lata dojeżdżał z Krakowa. Osobiście zorganizował Klinikę od podstaw i wyodrębnił jej oddziały: chirurgii ogólnej, naczyniowej, dziecięcej i urazowej. Dwa miesiące później, w listopadzie, nadano mu nominację na profesora nadzwyczajnego.
31 grudnia 1950 Dr Gasiński opuścił stanowisko ordynatora obydwu oddziałów chirurgicznych w Krakowie. W roku 1951 raz jeszcze powrócił do Szpitala Dr Anki na Prądniku w Krakowie, by przeprowadzić rewolucyjny na ówczesne czasy zabieg częściowego usunięcia osierdzia z dostępu pozaopłucnowego metodą Brauna. Operacja ta zainicjowała rozwój nowoczesnej kardiochirurgii w Polsce.
Rok później, po konflikcie z prof. Glatzlem, Gasiński zerwał współpracę z Kliniką Chirurgiczną UJ. Zakończyło to okres jego działalności zawodowej w Krakowie.
W 1954 roku I Klinika Chirurgiczna w Zabrzu, którą kierował, została przemianowana na II Klinikę Chirurgii. Utworzono także I Klinikę, której kierownictwo objął jeden z najwybitniejszych uczniów Gasińskiego, Stanisław Szyszko. Rok później została ona poszerzona o oddział urologiczny.
Tytuł profesora zwyczajnego Józef Gasiński otrzymał w roku 1956. Kolejne lata spędził rozwijając kompetencje śląskiej chirurgii: w roku 1966 jako pierwszy w Polsce dokonał przeszczepu nerki od żywego dawcy, a trzy lata później, we współpracy z zespołem kierowanym przez prof. Leszka Gieca, wykonał pierwszy na Śląsku zabieg wszczepienia rozrusznika serca.
W roku 1964 Klinikę, którą zarządzał, przeniesiono do Państwowego Szpitala Klinicznego im. A. Mielęckiego w Katowicach. W owym czasie dysponowała ona trzema salami operacyjnymi, 123 łóżkami, zapleczem diagnostycznym oraz pomieszczeniami dydaktycznymi posiadającymi możliwość teletransmisji zabiegów operacyjnych, a także przychodniami przyklinicznymi i pomieszczeniami dostosowanymi do potrzeb chirurgii eksperymentalnej. W roku 1967 Klinika poszerzyła się o oddział anestezjologiczny, a w roku 1972 zmieniono jej nazwę na I Klinikę Chirurgii Ogólnej. Prof. Gasiński pozostał w niej jeszcze rok, by następnie, w październiku 1973, przejść na emeryturę w wieku 70 lat. Cztery lata później, w roku 1977, Śląska Akademia Medyczna nadała prof. Józefowi Gasińskiemu doktorat honoris causa.
Prof. Józef Gasiński był promotorem 42 prac doktorskich oraz autorem i współautorem 112 prac naukowych. Opracowywał i wdrażał nowe metody operacyjne. Dziesięcioro z jego uczniów zdobyło tytuł naukowy profesora. Jego imię nosił istniejący do 2014 roku Wojewódzki Zakład Opieki Zdrowotnej w Tychach.
Życie osobiste.
W 1936 roku Józef Gasiński ożenił się z Anną Konieczną, filologiem. Miał córkę Teresę.

</doc>
<doc id="5176712" url="https://pl.wikipedia.org/wiki?curid=5176712" title="Roman Borkowski">
Roman Borkowski



</doc>
<doc id="5176718" url="https://pl.wikipedia.org/wiki?curid=5176718" title="Żarłacz cytrynowy">
Żarłacz cytrynowy



</doc>
<doc id="5176722" url="https://pl.wikipedia.org/wiki?curid=5176722" title="Majas na balkonie (obraz przypisywany Franciscowi Goi)">
Majas na balkonie (obraz przypisywany Franciscowi Goi)

Majas na balkonie (hiszp. "Majas en un balcón" lub "Majas al balcón") – obraz tradycyjnie przypisywany hiszpańskiemu malarzowi Franciscowi Goi. Obecnie wielu historyków sztuki kwestionuje autorstwo i uznaje obraz za dzieło naśladowcy lub warsztatu Goi. Obraz znajduje się w zbiorach Metropolitan Museum of Art w Nowym Jorku. W prywatnej kolekcji barona Rothschilda w Szwajcarii znajduje się udokumentowana wersja "Majas na balkonie" autorstwa Goi.
Atrybucja.
Zarówno obraz z prywatnej kolekcji, jak i z Metropolitan Museum of Art były przez dłuższy czas uważane za dwie autorskie wersje Goi. Od 1995 zaczęto kwestionować atrybucję nowojorskiego płótna. Kuratorzy muzeum uważają, że syn malarza Javier Goya zlecił wykonanie kopii, którą sprzedał infantowi Sebastianowi. Jest to prawdopodobne, gdyż Javier po śmierci ojca utrzymywał się głównie ze sprzedaży odziedziczonych dzieł, których liczba była ograniczona. Możliwe również, że infant sam zamówił kopię. Zanim ten obraz trafił do amerykańskiej kolekcji Havemeyerów w 1904, został wysłany do Paryża w celu gruntownej konserwacji. Archiwalne fotografie świadczą o tym, że był znacznie uszkodzony. Braki farby w tle i na pierwszym planie zostały wtedy uzupełnione.
Javier Goya miał zachować oryginalny obraz i sprzedać go francuskiemu królowi Ludwikowi Filipowi I. Ta wersja, obecnie w prywatnej kolekcji w Szwajcarii, jest namalowana typowymi dla Goi szybkimi pociągnięciami pędzla, z dużą ilością farby, bez dbałości o szczegóły. W spojrzeniu kobiet widoczne jest porozumienie i poufność, tak jakby dzieliły się sekretem. Podobnej relacji brak na obrazie z Metropolitan Museum of Art, gdzie kobiety pochylają się do siebie bez wyraźnego powodu. Ich twarze są namalowane cienkimi i dokładnymi pociągnięciami pędzla, podczas gdy stroje bardziej przypominają szybki styl Goi. Typowe dla kopii jest także to, że balkon został namalowany jako pierwszy, a suknie kobiet dodane między żeberkami barierki. Obraz z MET powstał na nowym płótnie, a ten z prywatnej kolekcji na obrazie innego autora, podobnie jak jego pendant. Jest również mało prawdopodobne, żeby Goya namalował drugą wersję tego typu obrazu. Z drugiej strony, ponieważ obraz był zniszczony i kilkakrotnie restaurowany, trudno określić jego oryginalną część. Możliwe, że Goya pozostawił ten obraz niedokończony w swoim warsztacie, gdyż centralna grupa postaci została namalowana w szybki i pewny sposób bez poprawek, a inny malarz uzupełnił braki. Widoczne jest także typowe dla artysty zręczne użycie noża paletowego.
Opis obrazu.
Słowo "maja" w języku hiszpańskim oznaczało młodą kobietę pochodzącą z niższych sfer społecznych, modnie i krzykliwie ubraną ślicznotkę. Arystokratki z XIX wieku (m.in. muza Goi, księżna Alba) często przebierały się za "majas", imitując ich kolorowy, prowokacyjny styl.
Dwie piękne kobiety siedzą na balkonie, opierając się o jego żelazną balustradę. Ich postawa jest prowokacyjna, chcą zwrócić na siebie uwagę patrzącego z dołu widza. Bardziej niż obserwować ulicę, same chce być obserwowane. Jedna jest blondynka, a druga brunetką. Ubrane według mody burżuazji, mają na sobie kolejno białą i czarną jedwabną baskinę oraz odwrotnie czarną i białą koronkową mantylę na głowie. Za nimi stoją dwaj tajemniczy mężczyźni, przyjmujący konspiracyjne pozy. 
Proweniencja.
Obraz z Metropolitan Museum of Art pochodził z kolekcji infanta Sebastiana Gabriela Burbon-Bragança, syna infantki Marii Teresy Portugalskiej. Infant nabył go od syna Goi po śmierci malarza w 1828, ale prawdopodobnie jeszcze przed 1835. W wyniku sekwestru dóbr infanta obraz trafił do Muzeum Trójcy Świętej w Madrycie, po czym został zwrócony infantowi w 1860. Obraz odziedziczył jego syn Francisco María Burbon, książę Marcheny. W październiku 1904, również za pośrednictwem Paula Duranda-Ruela, obraz zakupił amerykański przemysłowiec i kolekcjoner sztuki Henry Osborne Havemeyer. Spuścizna Havemeyerów stała się częścią zbiorów Metropolitan Museum of Art w Nowym Jorku.

</doc>
<doc id="5176726" url="https://pl.wikipedia.org/wiki?curid=5176726" title="Janusz Mączka (filozof)">
Janusz Mączka (filozof)

Janusz Włodzimierz Mączka (ur. 2 marca 1960 w Zagnańsku) – polski filozof przyrody, salezjanin, pracownik naukowy Uniwersytetu Papieskiego Jana Pawła II w Krakowie.
Życiorys.
W 1980 ukończył technikum mechaniczne w Kielcach, w latach 1980–1981 studiował fizykę w Wyższej Szkole Pedagogicznej w Krakowie. W 1981 wstąpił do Towarzystwa Salezjańskiego, nowicjat odbył w Kopcu, pierwszą profesję złożył 22 sierpnia 1982, śluby wieczyste złożył 9 września 1988, święcenia kapłańskie przyjął 15 czerwca 1989. W tym samym roku ukończył studia na Wydziale Filozoficznym Papieskiej Akademii Teologicznej w Krakowie. W latach 1989–1990 pracował jako wikariusz w parafii Miłosierdzia Bożego w Oświęcimiu.
Od 1990 pracował w seminarium Towarzystwa Salezjańskiego. W 1991 został członkiem Ośrodka Badań Interdyscyplinarnych, w tym samym roku uzyskał na PAT licencjat naukowy z filozofii przyrody. Od 1993 pracuje na PAT (od 2009 przekształconej w Uniwersytet Papieski Jana Pawła II w Krakowie) w Katedrze Filozofii Przyrody na Wydziale Filozoficznym. Początkowo został zatrudniony jako asystent. W 1997 obronił pracę doktorską "Rola matematyki w genezie filozofii Alfreda North Whiteheada" napisaną pod kierunkiem Józefa Życinskiego i w 1998 został zatrudniony na stanowisku adiunkta. W 2003 uzyskał stopień doktora habilitowanego na podstawie pracy "Wszechświat Strukturalny. Strukturalizm w dziele Joachima Metallmanna a strukturalizm współczesnej nauki". W latach 2009–2016 był dziekanem Wydziału Filozoficznego UPJPII. Pracuje na stanowisku profesora nadzwyczajnego, jest kierownikiem Katedry Filozofii Przyrody UPJPII.
Od 2008 współpracował z Centrum Kopernika Badań Interdyscyplinarnych, stał na czele powstałej w tym roku Fundacji Centrum Kopernika, od 2011 kierował grupą badawczą „Philosophy and Theology” w ramach projektu "The Limits of Scientific Explanations" finansowanego z grantu Fundacji Templetona.
Był członkiem Komitetu Nauk Filozoficznych PAN (w kadencji 2016–2020).

</doc>
<doc id="5176729" url="https://pl.wikipedia.org/wiki?curid=5176729" title="Ius patronatus">
Ius patronatus



</doc>
<doc id="5176730" url="https://pl.wikipedia.org/wiki?curid=5176730" title="Majas na balkonie (obraz przypisywany Franciskowi Goi)">
Majas na balkonie (obraz przypisywany Franciskowi Goi)



</doc>
<doc id="5176739" url="https://pl.wikipedia.org/wiki?curid=5176739" title="Jakub Nachman">
Jakub Nachman

Jakub Nachman, Jakub Nachmanowicz lub Jakub z Bełżyc (II połowa XVI wieku) – uczony, kaznodzieja, obrońca dogmatów talmudycznych.
W dokumentach z II poł. XVI wieku znaleźć można informacje, że nauczycielem w bełżyckiej szkole żydowskiej był Jakub Nachman (Jakub Nachmanowicz), zwany ówcześnie również Jakubem z Bełżyc. Oprócz tego że był uczonym, kaznodzieją i obrońcą dogmatów talmudycznych, wymieniany był również wśród znakomitości medycznych XVI wieku.
Twierdził, że źródłem nauki talmudycznej był Mojżesz, którego wskazania obowiązują wszystkich. Stał się szczególnie głośny z powodu polemiki, jaką prowadził z Marcinem Czechowiczem (1530–1613), znanym arianinem, ministrem zboru w Lublinie. W odpowiedzi na „Rozmowy Chrystiańskie” Czechowicza Jakub Nachman wydał w 1581 roku w Lublinie dzieło polemiczne pt. „Odpis Jakóba z Bełżyc na Dialogi Marcina Czechowica”, w którym, polemizując z V rozdziałem słynnego katechizmu M. Czechowicza, bronił zażarcie Talmudu – prawa podanego poprzez ustną tradycję od samego Mojżesza, sabatu – jako przepisu wiecznego, i obrzezania – jako koniecznej pieczęci przymierza boskiego. W sposób wielce uczony zbijał oskarżenie „iż Żydowie potrzebują krwi chrześcijańskiej”.
Dzieło Jakuba z Bełżyc to pierwsza znana książka Żyda polskiego napisana w języku polskim. Wpisywała się ona w dokonania polsko-litewskiej szkoły talmudystów, rozwijającej się od XVI wieku. Rozbudzone wówczas życie religijne, aktywność różnowierców sprawiła, że Żydzi polscy wyszli ze swoich gett, studiując polskie i łacińskie dzieła katolików, arian i kalwinów, stawali z nimi do dysput i polemik. Wymiana myśli między Czechowiczem a Jakubem z Bełżyc miała miejsce na synodach ariańskich – w 1569 r. w Bełżycach i w 1572 r. w Lublinie. Na „Odpis Jakuba z Bełżyc...” odpowiedział Czechowicz z dziełem pt. "„Vindiciae duorum dialogorum contra Jacobum Judaeum de Belzyce etc”". Przytaczając punkt po punkcie zarzuty Jakuba z Bełżyc Czechowicz odpierał je obszernie w swojej polemice.
W 1567 r. gmina żydowska w Lublinie dostała zezwolenie na budowę akademii talmudystycznej wraz z synagogą. Jej pierwszym rektorem został Salomon Lurja. Słuchacze tej akademii wywodzili się z różnych stron Korony i Litwy, a także z innych krajów. Mieli oni okazję słuchać dysput także Jakuba z Bełżyc.
O stylu Nachmana Aleksander Brückner pisał tak: „Język Jakuba twardy, niewyrobiony, ale czysty, miejscami poważny i szczególnie w pięknej mowie wstępnej – jakby natchniony, nadzwyczaj obrazowy, pełen alegorii i przykładów wedle zwyczaju wschodniego”.

</doc>
<doc id="5176742" url="https://pl.wikipedia.org/wiki?curid=5176742" title="Erol Bulut">
Erol Bulut

Erol Bulut (ur. 30 stycznia 1975 w Bad Schwalbachu) – turecki trener piłkarski i piłkarz występujący na pozycji prawego obrońcy. Były reprezentant Turcji. Obecnie trener Gaziantepu FK.
Bulut urodził się w NRD, w rodzinie pochodzenia tureckiego, i posiada niemieckie obywatelstwo. Wychowanek Eintrachtu Frankfurt, seniorską karierę rozpoczynał w 1992 w tymże klubie, grając równocześnie w zespole młodzieżowym.
Statystyki kariery trenerskiej.
Stan na 5 listopada 2021

</doc>
<doc id="5176743" url="https://pl.wikipedia.org/wiki?curid=5176743" title="MKKS Żak Koszalin">
MKKS Żak Koszalin

Międzyszkolny Koszaliński Klub Sportowy Żak Koszalin – klub koszykarski z Koszalina, założony w 1994 roku. W sezonie 2021/2022 grający w I lidze koszykówki. W sezonie 2020/2021 zwyciężył w rozgrywkach II ligi i uzyskał prawo do gry w I lidze koszykówki.
Skład.
Sezon 2021/2022.
Stan na 6 lutego 2022 na podstawie.

</doc>
<doc id="5176744" url="https://pl.wikipedia.org/wiki?curid=5176744" title="Nabihah Iqbal">
Nabihah Iqbal

Nabihah Iqbal ur. 22 kwietnia 1988 w Londynie – brytyjska wokalistka, kompozytorka, autorka tekstów, producentka, etnomuzykolożka, prezenterka radiowa i publicystka pochodzenia pakistańskiego
Ukończyła studia licencjackie z zakresu historii i orientalistyki na London’s School of Oriental and African Studies (Londyńskiej Szkole Studiów Wschodnich i Afrykańskich, SOAS) oraz studia magisterskie z historii Afryki na Uniwersytecie Cambridge. W okresie studiów w SOAS uczyła się gry na sitarze. Po studiach pracowała w Londynie jako prawniczka specjalizująca się w prawach człowieka. W latach 2013-2017 publikowała muzykę elektroniczną pod pseudonimem Throwing Shade. Jako chórzystka współpracowała z Sophie, m.in. przy utworze "Lemonade". W 2017 pod własnym nazwiskiem wydała nakładem Ninja Tune debiutancki album "Weighing of the Heart", zawierający kompozycje o brzmieniu opartym na brzmieniu gitar i partie wokalne inspirowane stylem shoegaze.
Od 2017 prowadzi audycje na temat muzyki różnych regionów świata w NTS Radio. W latach 2018-2019 prowadziła również cotygodniowy program muzyczny w BBC Asian Network. Gościnnie występowała jako autorka programów w BBC Radio 1 i BBC Radio 6 Music. Jest autorką artykułów w magazynach "Vice" i "Dazed". Tworzyła oprawę muzyczną dla wystaw Wolfganga Tillmansa w Tate Modern, Jean-Michel Basquiata w Barbican Centre, Jamesa Richardsa w Tate Britain i Zhang Dinga. Prowadziła prelekcje na temat muzyki m.in. podczas Londyńskiego Festiwalu Filmów Dokumentalnych i w Royal College of Art.
Trwającą dwa lata pracę nagraniem drugiego albumu przerwało włamanie do jej studia w 2020. Artystka rozpoczęła nagrania od nowa, zaś nieskradzione fragmenty pierwotnego materiału opublikowała w serwisie Bandcamp pt. "Blue Magic Gentle Magic (lost songs)".
Posiada czarny pas w karate.

</doc>
<doc id="5176753" url="https://pl.wikipedia.org/wiki?curid=5176753" title="Andrzej Kamiński (piłkarz)">
Andrzej Kamiński (piłkarz)

Andrzej Kamiński (ur. 6 listopada 1971) – polski piłkarz, występujący na pozycji pomocnika.
Życiorys.
W 1992 roku został piłkarzem Polgera Police. W sezonie 1992/1993 rozegrał 31 spotkań w II lidze, zdobywając pięć goli. W rundzie jesiennej sezonu 1993/1994 był zawodnikiem Stilonu Gorzów Wielkopolski, po czym wrócił do klubu z Polic. W 1995 roku awansował z Chemikiem do II ligi. Na początku 1996 roku przeszedł do Pogoni Szczecin. W I lidze zadebiutował 16 marca w zremisowanym 1:1 spotkaniu z GKS Katowice. Ogółem w barwach Pogoni rozegrał piętnaście spotkań w I lidze. W sezonie 1996/1997 ponownie występował w Chemiku Police, a następnie – w Stali Telgom Szczecin. Sezon 1998/1999 ponownie spędził na grze w Chemiku Police, po czym został piłkarzem Sparty Brodnica. W rundzie wiosennej sezonu 1999/2000 występował w Odrze Szczecin. Następnie został piłkarzem Pomeranii Police. W latach 2005–2006 grał w niemieckim TSV Essingen, a w latach 2009–2012 – w rezerwach tego klubu (gdzie był także trenerem). Lata 2013–2015 spędził na grze w Grocie Gardno.

</doc>
<doc id="5176766" url="https://pl.wikipedia.org/wiki?curid=5176766" title="Popstruchowate">
Popstruchowate

Popstruchowate (Athericidae) – rodzina muchówek. 
Umiejscowione są w nadrodzinie Tabanoidea, wspólnie ze ślepakami czyli bąkowatymi (Tabanidae).
Na świecie opisano 85 gatunków, w tym 22 występuje w Palearktyce. W Europie wykazano obecność 12 gatunków, a w Polsce zaledwie trzy: "Atherix ibis" – popstrucha ibiska, "Atherix marginata", "Atrichops crassipes" (dwa ostatnie nie mają jeszcze polskich nazw). Imagines Athericidae spotkać można w pobliżu wód, co niewątpliwie wiąże się z siedliskiem życia larw. "Atrichops crassipes" może wysysać (jako owad dorosły) krew żab zielonych, czym bez wątpienia upodobania się do spokrewnionych z nimi krwiopijnych Tabanidae, czyli ślepaków. Gatunki popstruchowatych, żyjące w klimacie ciepłym, atakują ludzi, ale w Polsce nie odnotowano takich przypadków. Ludzką krwią żywią się spokrewnione z popstruchowatymi ślepaki, jusznice deszczowe czy bąki z pokrewnej rodziny Tabanidae.
Larwy popstruchowatych żyją w wodach płynących o stosunkowo wolnym nurcie z dobrze rozwiniętą roślinnością wodną. U niektórych gatunków występuje matrifagia.

</doc>
<doc id="5176770" url="https://pl.wikipedia.org/wiki?curid=5176770" title="Marília Mendonça">
Marília Mendonça

Marília Dias Mendonça (ur. 22 lipca 1995 w Cristianópolis w stanie Goiás, zm. 5 listopada 2021 w Piedade de Caratinga) – brazylijska piosenkarka, autorka tekstów.
Kariera.
W 2015 wydała swoją debiutancką płytę, jednak zyskała rozgłos dopiero po wydaniu pierwszego tytułowego albumu koncertowego w 2016, który otrzymał potrójną platynową płytę z nakładem 240 000 sprzedanych egzemplarzy. "„Infiel”", utwór zawarty na albumie, stał się jednym z najczęściej granych utworów w Brazylii i otrzymał potrójny diamentowy krażek, co dało Mendonça ogólnokrajową rozpoznawalność. Jej drugi album "Realidade" został wydany w 2017 i otrzymał nominację do Latin Grammy Awards w kategorii Best Sertaneja Music Album. W 2019 roku wydała album "Todos os Cantos", projekt, którego scenariuszem były występy nagrane przez piosenkarkę we wszystkich stolicach stanów kraju. Album przyniósł jej potrójną platynową płytę z nakładem 240 000 sprzedanych egzemplarzy i nagrodę Latin Grammy w najlepszym albumie muzycznym sertaneja.
Życie prywatne.
W marcu 2015 Mendonça zaczęła spotykać się z biznesmenem Yugnirem Ângelo, z którym zaręczyła się w grudniu 2016. Zerwała związek w sierpniu 2017, stwierdzając, że jest za młoda na takie zaangażowanie. Po utrzymywaniu przypadkowych relacji, w maju 2019 ujawniła, że przez pięć miesięcy była w poważnym związku z innym piosenkarzem i autorem piosenek Murilo Huffem. Para zaręczyła się i zamieszkała razem. W czerwcu tego samego roku potwierdziła, że jest w ciąży i urodziła syna Léo, urodzonego o osiem tygodni za wcześnie, 16 grudnia 2019 w Goiânia.
Śmierć.
5 listopada 2021 Marília Mendonça zginęła tragicznie wraz z czterema innymi osobami na pokładzie samolotu, którym leciała do Caratinga w stanie Minas Gerais w Brazylii, gdzie miała wystąpić na lokalnym koncercie. Wszystkie pięć zgonów zostało oficjalnie potwierdzonych wkrótce potem w relacji na żywo w TV Globo.

</doc>
<doc id="5176781" url="https://pl.wikipedia.org/wiki?curid=5176781" title="Litwa (obwód kurski)">
Litwa (obwód kurski)

Litwa () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest w dorzeczu Nikowca (prawy dopływ Rudy w dorzeczu Usoży), 10,5 km od centrum administracyjnego sielsowietu (Bolszoje Żyrowo), 15,5 km na południowy zachód od centrum administracyjnego rejonu (Fatież), 35 km na północny zachód od Kurska, 9 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 17 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 7 osób.

</doc>
<doc id="5176787" url="https://pl.wikipedia.org/wiki?curid=5176787" title="Akademia nauk stosowanych">
Akademia nauk stosowanych

Akademia nauk stosowanych – określenie zastrzeżone dla nazwy uczelni zawodowej, która spełnia warunki określone w art. 16 ust. 1a ustawy z dnia 20 lipca 2018 r. – Prawo o szkolnictwie wyższym i nauce. Wprowadzone zostało w 2021, w wyniku uchwalenia "ustawy z dnia 23 lipca 2021 r. o zmianie ustawy – Prawo o szkolnictwie wyższym i nauce oraz ustawy – Przepisy wprowadzające ustawę – Prawo o szkolnictwie wyższym i nauce". Nazwa odnosi się do nauk stosowanych, czyli część zgromadzonej wiedzy, która umożliwia rozwiązywanie określonych rzeczywistych problemów albo część działalności naukowej, która jest podejmowana w celu rozwiązania tych problemów.
Zmiana nazwy uczelni niepublicznej na nazwę zawierającą wyrazy "akademia nauk stosowanych" może nastąpić po uzyskaniu zgody ministra właściwego do spraw szkolnictwa wyższego i nauki, wydanej w drodze decyzji administracyjnej na wniosek uczelni lub jej założyciela.
Warunki ustawowe.
Warunki, które łącznie spełniać musi uczelnia, aby uzyskać status "akademii nauk stosowanych" są następujące:
Lista uczelni.
Do uczelni, którym minister wyraził zgodę na zmianę nazwy z określeniem "akademia nauk stosowanych", należą:

</doc>
<doc id="5176789" url="https://pl.wikipedia.org/wiki?curid=5176789" title="Pavel Melkomian">
Pavel Melkomian



</doc>
<doc id="5176792" url="https://pl.wikipedia.org/wiki?curid=5176792" title="Prof. dr hab. inż. Wojciech Wolski">
Prof. dr hab. inż. Wojciech Wolski



</doc>
<doc id="5176795" url="https://pl.wikipedia.org/wiki?curid=5176795" title="Judycyn Cerkiewny">
Judycyn Cerkiewny

Judycyn Cerkiewny – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Dawniej używana nazwa – Judycyn-Plebania.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania prawosławnego. Jednocześnie 4 mieszkańców zadeklarowało białoruską przynależność narodową a 3 rosyjską. Był tu 1 budynek mieszkalny. W 1931 w 2 domach zamieszkiwało 8 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5176796" url="https://pl.wikipedia.org/wiki?curid=5176796" title="Marinko Rokvić">
Marinko Rokvić

Marinko Rokvić, (ur. 27 stycznia 1954 w Bosanskim Petrovacu, zm. 6 listopada 2021 w Belgradzie) – serbski piosenkarz.
Biografia.
Marinko Rokvić urodził się 27 stycznia 1954 roku w Bosanskim Petrovacu, w dawnej Jugosławii (dzisiejsza Bośnia i Hercegowina) i dorastał w etnicznej serbskiej rodzinie rolniczej we wsi Kolunić. Grając na akordeonie, od najmłodszych lat przejawiał zamiłowanie do muzyki. Rokvić ostatecznie przeniósł się do Belgradu, aby uczęszczać do liceum elektrotechnicznego.
Zaczął występować po ukończeniu szkoły średniej i wydał swoją debiutancką płytę w 1974 roku. Jednak Rokvić zyskał rozgłos trzy lata później, po swoim pierwszym występie na Festiwalu Muzyki Ludowej Ilidža. Jego debiutancki album, zatytułowany "Ruža", został wydany w 1981 roku w ramach PGP-RTB. Z biegiem lat stał się jednym z najpopularniejszych serbskich śpiewaków ludowych. Jego wydanie z 1983 roku, "Da volim drugu ne mogu", zostało sprzedane w około 600 000 egzemplarzy. W następnym roku wystąpił także w popularnym serialu telewizyjnym "Kamiondžije ponovo voze". Marinko Rokvić wydał w sumie dwadzieścia jeden albumów studyjnych i miał wiele hitów, w tym "Skitnica", "Svađalice mala", "Potražiću oči moja zelenije", "Zanela me svetla velikog grada", "Polomio vetar grane", "Da volim drugu ne mogu", "Jedina moja", "Ti za ljubav nisi rođena", "LJubav stara srce para" i "Tri u jednoj". W 1993 roku zdobył nagrodę "„Zlatni Melos”", a w 2019 roku otrzymał nagrodę "Life Achievement Award" przyznaną przez Związek Serbskich Artystów Muzycznych.
Poślubił swoją żonę Slavicę w styczniu 1985 roku. Para miała dwóch synów, Nikolę i Marko Rokviciów, którzy są również znanymi śpiewakami. Rokvić miał również trzeciego syna o imieniu Dario, z innego związku.
6 listopada 2021 Rokvić zmarł na raka trzustki w wieku 67 lat.

</doc>
<doc id="5176799" url="https://pl.wikipedia.org/wiki?curid=5176799" title="Julianowo (rejon szarkowszczyński)">
Julianowo (rejon szarkowszczyński)

Julianowo – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 2 domach zamieszkiwało 5 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.

</doc>
<doc id="5176800" url="https://pl.wikipedia.org/wiki?curid=5176800" title="Jan Kiliński (film)">
Jan Kiliński (film)

Jan Kiliński – polski telewizyjny film biograficzny z 1990 roku. Film jest biografią warszawskiego szewca – Jana Kilińskiego, bohatera insurekcji kościuszkowskiej.

</doc>
<doc id="5176802" url="https://pl.wikipedia.org/wiki?curid=5176802" title="Rozalia Pilch">
Rozalia Pilch

Rozalia Pilch (ur. 28 sierpnia 1905 w Ostrowach Górniczych, zm. 25 września 1987) – polska działaczka ruchu robotniczego, posłanka do Krajowej Rady Narodowej (1945–1947) i na Sejm Ustawodawczy (1947–1952), z zawodu księgowa.
Ukończyła kurs handlowy w Gimnazjum Kupieckim w Dąbrowie Górniczej. Od 1923 pracowała jako urzędniczka w Centralnym Związku Górników w Wieliczce. W tym samym roku wstąpiła do Polskiej Partii Socjalistycznej i Towarzystwa Uniwersytetu Robotniczego. W 1924 podjęła pracę buchalterki w drukarni „Górnik” w Dąbrowie Górniczej. Od listopada 1939 służyła w Gwardii Ludowej WRN jako kolporterka, organizatorka przerzutów i akcji wywiadowczych. W 1941 została buchalterką-bilansistką oddziału „Społem” w Krośnie. W okresie powojennym zasiadała w Radzie Naczelnej PPS oraz Powiatowej i Miejskiej Radzie Narodowej w Krośnie.
Była członkinią Krajowej Rady Narodowej od 21 sierpnia 1945 (zgłoszona przez PPS 3 maja 1945). Do Sejmu Ustawodawczego została wybrana w okręgu nr 51 (Gorlice). Należała do Związku Parlamentarnego Polskich Socjalistów oraz Komisji Spółdzielczości, Aprowizacji i Handlu. Została usunięta z PPS 5 października 1948.
Autorka tekstu "O Towarzystwie Uniwersytetu Robotniczego i spółdzielczości robotniczej na terenie Krosna" opublikowanego w drugim tomie książki "P.P.S. Wspomnienia z lat 1918–1939" (Warszawa, Książka i Wiedza, 1987). W grudniu 1983 wyróżniona Pamiątkowym Medalem z okazji 40 rocznicy powstania Krajowej Rady Narodowej.
Pochowana na Cmentarzu Rakowickim w Krakowie (kwatera LVI-płd.-38a).

</doc>
<doc id="5176803" url="https://pl.wikipedia.org/wiki?curid=5176803" title="Gunnar Gabrielsson">
Gunnar Gabrielsson

Gunnar Emil Gabrielsson (ur. 18 czerwca 1891 w Sölvesborg, zm. 29 marca 1981 w Karlskronie) – szwedzki strzelec, medalista olimpijski.
Wystartował na Letnich Igrzyskach Olimpijskich 1920 w przynajmniej dwóch konkurencjach. W drużynowych zawodach w pistolecie dowolnym z 50 m zdobył srebrny medal, osiągając trzeci wynik w zespole. Jego miejsce osiągnięte w zawodach indywidualnych pozostaje nieznane – nie było ono wyższe niż 10. pozycja.
Podczas igrzysk w Antwerpii reprezentował Pułk Grenadierów Karlskrony, w którym osiągnął później stopień majora.

</doc>
<doc id="5176807" url="https://pl.wikipedia.org/wiki?curid=5176807" title="Jundziłowo (rejon brasławski)">
Jundziłowo (rejon brasławski)

Jundziłowo – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 4 osoby.
Wierni należeli do parafii prawosławnej św. Proroka Eliasza w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5176811" url="https://pl.wikipedia.org/wiki?curid=5176811" title="Kamienny Ostrów">
Kamienny Ostrów

Kamienny Ostrów – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5176813" url="https://pl.wikipedia.org/wiki?curid=5176813" title="Erol Togay">
Erol Togay

Erol Togay (ur. 1 lutego 1950 w Ankarze, zm. 9 sierpnia 2012 w Stambule) – turecki trener piłkarski i piłkarz występujący na pozycji środkowego obrońcy. Były, czternastokrotny, reprezentant Turcji.
Życie prywatne.
Od 1999 chorował na stwardnienie rozsiane. Zmarł 9 sierpnia 2012 w wyniku choroby. Trzy dni później został pochowany przed wieloma wybitnymi gośćmi na cmentarzu Zincirlikuyu

</doc>
<doc id="5176825" url="https://pl.wikipedia.org/wiki?curid=5176825" title="Tomasz Gawiński">
Tomasz Gawiński

Tomasz Gawiński (ur. 6 lipca 1959) – polski dziennikarz, reporter i publicysta. Absolwent Uniwersytetu Gdańskiego – kierunek Ekonomika Obrotu Towarowego i Usług na Wydziale Ekonomiki Produkcji. 
Kariera dziennikarska.
Przez wiele lat reporter, dziennikarz śledczy był związany m.in. w „Wieczorem Wybrzeża”, „Głosem Wybrzeża”, „Gazetą Gdańską”, „Superekspresem”. Współpracował m.in. z Tygodnikami: „Angora”, „Wybrzeże”, „Przegląd”, a także z Radiem Gdańsk. Redaktor naczelny wydawanego w Trójmieście „Tygodnika Wieczór”. 
Od 2004 roku na stałe związany z Tygodnikiem „Angora”, autor cyklu reportaży „Szukamy ciągu dalszego”. Do chwili obecnej opublikował ponad 1000 tekstów, w większości na temat osób(postaci ze świata show biznesu - aktorów, reżyserów, piosenkarzy, artystów, jak również sportowców, dziennikarzy, polityków), które w przeszłości były popularne.
Pracował dla TVP, Telewizji Polonia 1 i Tele-Top, w której był redaktorem naczelnym oraz przez kilka lat realizował cykliczny, autorski program publicystyczny „Snajper”.
Pełnił funkcję rzecznika prasowego takich imprez jak: Mistrzostwa Świata Motorowodniaków w Żarnowcu w 1994 roku, kilku Międzynarodowych Turniejów Tenisowych o Puchar Davisa na kortach Gdyńskiej Arki. W latach 1997–2000 sprawował funkcję dyrektora Biura Prasowego i rzecznika prasowego Sopot Festiwal, za co wyróżniono go nagrodą „Złotego Pióra”. Był także rzecznikiem prasowym filmu „Czarny czwartek – Janek Wiśniewski padł”.
Działał w Radzie Głównej i Zarządzie Syndykatu Dziennikarzy Polskich, jest członkiem Stowarzyszenia Dziennikarzy Polskich.
Pomysłodawca, autor i gospodarz „Spotkań autorskich” w gdyńskim Konsulacie Kultury.

</doc>
<doc id="5176830" url="https://pl.wikipedia.org/wiki?curid=5176830" title="Melchior Kalkstein Stoliński (ok. 1691-1762)">
Melchior Kalkstein Stoliński (ok. 1691-1762)



</doc>
<doc id="5176831" url="https://pl.wikipedia.org/wiki?curid=5176831" title="Majia Chromych">
Majia Chromych

Majia Władisławowna Chromych, ros. Майя Владиславовна Хромых (ur. 25 maja 2006 w Niżnym Tagile) – rosyjska łyżwiarka figurowa, startująca w konkurencji solistek. Uczestniczka mistrzostw świata juniorów, medalistka zawodów z cyklu Grand Prix i Junior Grand Prix.

</doc>
<doc id="5176832" url="https://pl.wikipedia.org/wiki?curid=5176832" title="Luise Adelgunde Victorie Gottsched">
Luise Adelgunde Victorie Gottsched

Luise Adelgunde Victorie Gottsched (ur. 11 kwietnia 1713 w Gdańsku, zm. 26 czerwca 1762 w Lipsku) – niemiecka pisarka okresu oświecenia.
Życiorys.
Była córką Johanna Georga Kulmusa (1680–1731), doktora medycyny z Gdańska, oraz Kathariny Dorothei ze Schwenków. Wychowywała się w postępowym domu. Rodzice umożliwili jej dostęp do literatury i poezji. W wieku 14 lat pisała wiersze, które zainteresowały Johanna Christopha Gottscheda (1700–1766). Poznał ją w 1729 w Gdańsku i odtąd był jej korespondencyjnym nauczycielem. Jednocześnie starał się o jej rękę, czemu sprzeciwiała się matka. Ostatecznie w 1735 w Gdańsku wzięli ślub. Nie mieli dzieci.
Luise zamieszkała w Lipsku jako "zręczna przyjaciółka" Gottscheda. Później z poręczenia męża uczyła się łaciny, słuchała jej wykładów o retoryce i sztuce poetyckiej, korzystając z uchylonych drzwi do sali wykładowej. Szybko rozwinęła intensywną działalność literacką – pisała ody i wiersze okolicznościowe oraz artykuły do czasopism, które wydawał jej mąż. Dla czasopisma "Deutsche Schaubühne" przetłumaczyła 11 dramatów i napisała 5 własnych ("Die ungleiche Heyrath", 1743; "Die Hausfranzösin, oder die Mammsell", 1744; "Panthea", 1744; "Das Testament", 1745; "Herr Witzling", 1745). Tłumaczyła artykuły z angielskiego i francuskiego, co pomagało mężowi w pracy naukowej. Współpracowała z nim w reformie teatru. Pisała komedie. Tworzyła przekłady i opracowania sztuk teatralnych. Prowadziła jego korespondencję, kopiowała teksty jego sztuk.
Większość jej utworów ukazywała się pod nazwiskiem męża, w ramach redagowanych przez niego czasopism i wydawnictw zbiorowych. Znana była pod pseudonimem "Gottschedin". Jest nazywana „niemieckim Wolterem”. Podejmowała tematy społeczne i filozoficzne, słynęła z ironii i dowcipu oraz ostrego języka. Krytykowała bigoterię, seksizm oraz podwójne standardy między mężczyznami i kobietami w niemieckim społeczeństwie.
Była pierwszą kobietą w Niemczech, która pisała komedie i tragedie. Jej najbardziej znana sztuka to oświeceniowa satyra "Die Pietisterey im Fischbein-Rocke". Jej listy do przyjaciółki Dorothei von Runckel, z którą łączyła ją bliska relacja, to pierwsza opublikowana drukiem korespondencja dwóch kobiet.

</doc>
<doc id="5176835" url="https://pl.wikipedia.org/wiki?curid=5176835" title="Dobrostan">
Dobrostan



</doc>
<doc id="5176845" url="https://pl.wikipedia.org/wiki?curid=5176845" title="Klemens wilżynowiec">
Klemens wilżynowiec

Klemens wilżynowiec ("Gampsocoris punctipes") – gatunek pluskwiaków z podrzędu różnoskrzydłych i rodziny smukleńcowatych. Zamieszkuje Europę, Afrykę Północną oraz Azję Zachodnią i Środkową.
Taksonomia.
Gatunek ten opisany został po raz pierwszy w 1822 roku przez Ernsta Friedricha Germara pod nazwą "Berytus punctipes". W 1852 roku Karl Adolf Fuß opisał ten sam gatunek pod nazwą "Gampsocoris transsilvanica", czyniąc go gatunkiem typowym nowego rodzaju "Gampsocoris".
W obrębie gatunku wyróżnia się dwa podgatunki:
Ten pierwszy opisany został w 1949 roku przez Ludvíka Hoberlandta, jako forma barwna. W 1965 roku Gustav Seidenstücker wyniósł go do rangi odrębnego gatunku, a w 1984 roku Jean Péricart nadał mu rangę podgatunku w obrębie "G. punctipes".
Morfologia.
Pluskwiak o bardzo delikatnym, silnie wydłużonym, pozbawionym owłosienia ciele długości od 3,3 do 4,3 mm. Głowa ma wysklepione czoło i ubarwiona jest błyszcząco czarno z brązowym lub czerwonobrązowym rozjaśnieniem za przyoczkami. Bardzo silnie wydłużone czułki mają człony pierwszy i drugi brązowożółte z 10–15 ciemnymi obrączkami, człon trzeci jasny, co najwyżej niewyraźnie obrączkowany, a człon ostatni czarny z jaśniejszym wierzchołkiem. Przedplecze ma grubo punktowany i mocno wypukły wierzch. Krawędzie przednią i tylną ma białawe, tło zaś żółtobrązowe a na nim pięć błyszcząco czarnych guzków – dwa poprzeczne tuż za kołnierzem i trzy w części tylnej, mniejsze niż u "G. culicinus". Mała, czarna lub czerwonobrązowa tarczka zaopatrzona jest w długi, odstający i dalej zakrzywiony ku dołowi, białawy kolec. Półpokrywy mają zesklerotyzowane w niewielkim stopniu i wskutek tego niemal przejrzyste przykrywki oraz duże, delikatne zakrywki. Na przykrywce występują brązowożółte żyłki główne, zaś w tyle zakrywki brązowawe plamki. Mocno wydłużone odnóża są żółtawe z licznym, ciemnym obrączkowaniem na udach i goleniach. Spód tułowia jest błyszcząco czarny. Odwłok ma niepunktowane, jasno ubarwione sternity, tylko u podstawy odwłoka występuje ciemna plama podłużna.
Ekologia i występowanie.
Owad ten jest kserofilem. Zasiedla stanowiska suche, ciepłe i otwarte, najchętniej o podłożu piaszczystym. Rozmnaża się wiosną. Składanie jaj odbywa się w maju i czerwcu. Od sierpnia spotyka się osobniki dorosłe kolejnego pokolenia. Zimowanie odbywa się w stadium owada dorosłego w ściółce, często u podstawy roślin żywicielskich. Pluskwiak ten jest fitofagiem ssącym soki z różnych roślin, najchętniej jednak żeruje na wilżynach, zwłaszcza na wilżynie ciernistej i rozłogowej.
Gatunek zachodniopalearktyczny. Podgatunek nominatywny znany jest w Europie z Portugalii, Hiszpanii, Irlandii, Wielkiej Brytanii, Francji, Luksemburga, Belgii, Holandii, Niemiec, Szwajcarii, Austrii, Włoch, Danii, Szwecji, Polski, Białorusi, Ukrainy, Czech, Słowacji, Węgier, Słowenii, Chorwacji, Bośni i Hercegowiny, Serbii, Czarnogóry, Rumunii, Mołdawii, Bułgarii, Albanii, Macedonii Północnej, Grecji, Turcji i Rosji. W Afryce Północnej zamieszkuje Wyspy Kanaryjskie, Maderę, Maroko, Algierię i Tunezję. Z Azji podawany jest z Cypru, Turcji, Gruzji, Armenii, Azerbejdżanu, Kazachstanu, Tadżykistanu, Syrii, Izraela, Iraku i Arabii Saudyjskiej. W Polsce podgatunek znany jest z południowej części kraju, pobrzeży Bałtyku i zachodniego Pomorza. Podgatunek "G. p. pallidus" występuje tylko w Azji Zachodniej. Znany jest z Turcji, Syrii oraz Iraku.

</doc>
<doc id="5176846" url="https://pl.wikipedia.org/wiki?curid=5176846" title="Gampsocoris culicinus">
Gampsocoris culicinus

Gampsocoris culicinus – gatunek pluskwiaków z podrzędu różnoskrzydłych i rodziny smukleńcowatych. Zamieszkuje krainę palearktyczną od Półwyspu Iberyjskiego i Maroka po Syberię i Azję Środkową.
Taksonomia.
Gatunek ten opisany został po raz pierwszy w 1948 roku przez Gustava Seidenstückera. W 1959 roku Michaił Josifow opisał "Gampsocoris eckerleini", a w 1965 roku Seidenstücker opisał "Gampsocoris melitenus" – oba te taksony zostały obniżone do rangi podgatunków w obrębie "G. culicinus" przez Jean Péricarta w 1984 roku.
Morfologia.
Pluskwiak o bardzo delikatnym, silnie wydłużonym, pozbawionym owłosienia ciele długości od 3,5 do 4,7 mm. Zaokrąglona głowa ma silnie wysklepione czoło i ubarwiona jest błyszcząco czarno z brązowym lub czerwonobrązowym rozjaśnieniem za przyoczkami. Bardzo silnie wydłużone czułki mają człon pierwszy żółtobrązowy z ciemnymi obrączkami, człony drugi i trzeci całe jasne, a człon ostatni czarny z jaśniejszym wierzchołkiem. Przedplecze ma grubo punktowany i mocno wypukły wierzch. Krawędzie przednią i tylną ma białawe, tło zaś żółtobrązowe a na nim pięć błyszcząco czarnych guzków – dwa poprzeczne tuż za kołnierzem i trzy w części tylnej, większe niż u "G. punctipes". Mała, czarna lub czerwonobrązowa tarczka zaopatrzona jest w długi, odstający i dalej zakrzywiony ku dołowi, białawy kolec. Półpokrywy mają zesklerotyzowane w niewielkim stopniu i wskutek tego niemal przejrzyste przykrywki oraz duże, delikatne zakrywki. Mocno wydłużone odnóża są żółtawe z licznym, ciemnym obrączkowaniem na udach i goleniach. Odwłok ma niepunktowane sternity o jednolitym, ciemnobrązowym do czarnego zabarwieniu.
Ekologia i biologia.
Owad ten występuje w siedliskach o różnej wilgotności i temperaturze, preferując stanowiska wilgotne i zacienione, jak skraje lasów i polany, ale nie stroniąc o stanowisk suchych i ciepłych, jak nasłonecznione zbocza. Okres rozrodczy przypada u niego na maj. Samice składają jaja na roślinach żywicielskich lub powierzchni gleby. Larwy spotyka się od środka czerwca do końca lata. Zimowanie odbywa się w stadium owada dorosłego w ściółce, często u podstawy roślin żywicielskich.
Pluskwiak ten jest fitofagiem ssącym soki roślinne oraz krople wydzieliny na ich włoskach gruczołowych. Jest polifagiem żerującym na rozmaitych przedstawicielach astrowatych, bobowatych, goździkowatych, jasnotowatych, ogórecznikowatych, różowatych i trędownikowatych. Najchętniej wybiera rośliny zaopatrzone we włoski gruczołowe. W środkowej części Europy najczęściej spotykany jest na czyśćcu leśnym, lepnicy białej, miodowniku melisowatym, naparstnicy zwyczajnej, wilżynie bezbronnej i wilżynie ciernistej. Niewykluczone jest, że uzupełniają dietę martwymi owadami uwięzionymi przez wydzieliny roślin.
Rozprzestrzenienie.
Gatunek palearktyczny. Podgatunek nominatywny znany jest w Europie z Hiszpanii, Francji, Niemiec, Szwajcarii, Austrii, Włoch, Ukrainy, Czech, Słowacji, Węgier, Słowenii, Chorwacji, Bośni i Hercegowiny, Serbii, Czarnogóry, Rumunii, Mołdawii, Bułgarii, Albanii, Macedonii Północnej, Grecji oraz europejskich części Turcji i Rosji. Z Afryki Północnej podawany jest z Maroka i Algierii. W Azji zamieszkuje Syberię, Cypr, Turcję, Gruzję, Kazachstan i Kirgistan. W Polsce po raz pierwszy odnaleziony został w 2009 roku; znany jest w tym kraju tylko z Pienin i Beskidu Niskiego. Z kolei na „Czerwonej liście gatunków zagrożonych Republiki Czeskiej” umieszczony jest jako gatunek bliski zagrożenia wymarciem (NT).
Podgatunek "G. c. eckerleini" ograniczony jest w swym zasięgu do wschodniej części basenu Morza Śródziemnego. Podawany był z Cypru i Grecji.
Podgatunek "G. c. melitenus" znany jest wyłącznie z Turcji, gdzie występuje wzdłuż wybrzeży Morza Czarnego.

</doc>
<doc id="5176847" url="https://pl.wikipedia.org/wiki?curid=5176847" title="Gampsocorini">
Gampsocorini

Gampsocorini – plemię pluskwiaków z podrzędu różnoskrzydłych, rodziny smukleńcowatych i podrodziny Gampsocorinae.
Morfologia.
Pluskwiaki te mają głowę o silnie zredukowanych bukulach, poprzecznym szwie międzyocznym i zwykle wyraźnie obrączkowanych czułkach. Przedplecze ma na zgrubiałej przedniej krawędzi (kołnierzu) parę guzków lub kolców w kątach przednio-bocznych, a czasem też guzek lub kolec pośrodku. Śródtułów cechuje się szarawobiałymi łatami na mezopleurach i długim kolcem na tarczce. Gruczoły zapachowe zatułowia mają kieszonkowate kanaliki wyprowadzające wyściełane warstewką nachodzących na siebie łuskowatych płytek.
Rozprzestrzenienie.
Przedstawiciele plemienia Gampsocorini zamieszkują półkulę wschodnią. W Australii występuje tylko "Australacanthus halei". Z Polski stwierdzono dwa gatunki – "Gampsocoris culicinus" i "Gampsocoris punctipes" (zobacz: smukleńcowate Polski).
Taksonomia.
Takson ten wprowadzony został w 1959 roku przez Richarda Southwooda i Dennisa Lestona. Obejmuje 28 opisanych gatunków, zgrupowanych w czterech rodzajach:

</doc>
<doc id="5176849" url="https://pl.wikipedia.org/wiki?curid=5176849" title="Tınaz Tırpan">
Tınaz Tırpan

Tınaz Tırpan (ur. 28 kwietnia 1938 w Ankarze) – turecki trener piłkarski i piłkarz występujący na pozycji obrońcy. 

</doc>
<doc id="5176876" url="https://pl.wikipedia.org/wiki?curid=5176876" title="Cyrlowa Skała">
Cyrlowa Skała



</doc>
<doc id="5176886" url="https://pl.wikipedia.org/wiki?curid=5176886" title="Uistiti żółtogłowa">
Uistiti żółtogłowa

Uistiti żółtogłowa ("Callithrix flaviceps") – gatunek ssaka naczelnego z rodziny pazurkowcowatych (Callithridae). Endemit Brazylii; krytycznie zagrożony wyginięciem.
Taksonomia.
Gatunek opisał Oldfield Thomas, nadając mu nazwę "Hapale flaviceps". Holotyp pochodził z południa Espírito Santo, w Brazylii. Gatunek ten czasem krzyżuje się z "C. aurita" (na obszarze Minas Gerais) i z "C. geoffroii" (na terenie Espírito Santo). Gatunek monotypowy.
Występowanie.
Te drobne naczelne występują endemicznie w południowo-wschodniej Brazylii, na niewielkich obszarach leśnych w obrębie stanów: Espírito Santo, Minas Gerais i skrajnie północnego Rio de Janeiro. Widywana od 400 m n.p.m.
Morfologia.
Ma wygląd typowy dla innych małp Nowego Świata. Mają ciemne ubarwienie, futro ciemniejsze jest na wierzchu ciała. Od innych uistiti różnią się białawo-żółtymi strzępkami sierści, okalającymi jej uszy. Głowa jest ogólnie złocisto-kremowa, poza okolicami nosa i oczu. Ma także duży, puszysty ogon. Ma ostre zęby i małe pazurki na palcach.
Ekologia i zachowanie.
Tryb życia i środowisko.
Zwierzęta te występują w małych stadach, z przewagą samic i jedną (dominującą) samicą wydającą na świat potomstwo. Małpy są aktywne w ciągu dnia. Występują w lasach tropikalnych, nienaruszonych przez człowieka.
Małpy te w trakcie zaobserwowania zagrożenia wydają głośne piski i gwizdy. Wysyłają także sygnały chemiczne. Są małe i bardzo szybkie oraz zwinne. Mimo to są często prześladowane przez ptaki szponiaste, oceloty, tukany i duże węże.
Odżywianie się.
Są wszystkożerne, odżywiają przede wszystkim owocami, owadami, sokiem roślin (pozyskiwanym z ich łodyg), nasionami, nektarem i kwiatami, jajami i pisklętami.
Gatunek ten jest także mykofagiem. Jest to bardzo rzadkie zachowanie u naczelnych i zostało ono udokumentowane tylko u pięciu gatunków pazurkowcowatych. W 2008 roku badania z obszaru rezerwatu Augusto Ruschi wykazały, że dieta uistiti żółtogłowej składa się w 64% z grzybów. Małpki zbierały grzyby (rodzaj "Mycocitrus") z pędów bambusa z rodzaju "Merostachys". Grzyby zjadane przez "C. flaviceps" zastępują soki roślin i włókno roślinne.
Rozród.
Podobnie jak w przypadku innych pazurkowców, uistiti żółtogłowe są monogamiczne. Ciąża trwa 140–150 dni i samica rodzi zwykle 2 młode. Samice potrafią dawać mioty trzy razy w ciągu roku. Następnie młodymi opiekują się wszyscy członkowie stada, aż do samodzielności młodych.
Status.
Międzynarodowa Unia Ochrony Przyrody (IUCN) uznaje "Callithrix flaviceps" za gatunek krytycznie zagrożony (CR). Liczebność populacji szacowana jest na 2000–2500 dorosłych osobników, a jej trend uznawany jest za spadkowy. 

</doc>
<doc id="5176887" url="https://pl.wikipedia.org/wiki?curid=5176887" title="Halowe Mistrzostwa Europy w Lekkoatletyce 1984 – bieg na 60 m mężczyzn">
Halowe Mistrzostwa Europy w Lekkoatletyce 1984 – bieg na 60 m mężczyzn

Bieg na 60 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje i bieg finałowy zostały rozegrane 3 marca 1984. Zwyciężył reprezentant Republiki Federalnej Niemiec Christian Haas. Tytułu zdobytego na poprzednich mistrzostwach nie bronił Stefano Tilli z Włoch.
Rezultaty.
Eliminacje.
Rozegrano 2 biegi eliminacyjne, do których przystąpiło 14 biegaczy. Awans do finału dawało zajęcie jednego z pierwszych trzech miejsc w swoim biegu (Q). Skład finału uzupełniło dwóch zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5176891" url="https://pl.wikipedia.org/wiki?curid=5176891" title="Puchar Świata w biathlonie 2021/2022">
Puchar Świata w biathlonie 2021/2022

Puchar Świata w biathlonie 2021/2022 – 45. edycja zawodów o Puchar Świata w tej dyscyplinie sportu. Sezon rozpoczął się zawodami w biegu indywidualnym 27 listopada w szwedzkim Östersund. Starty zakończyły się biegami masowymi 20 marca w Oslo.
W dniach 5-19 lutego 2022 roku zostały rozegrane Igrzyska Olimpijskie. Wyniki z zawodów olimpijskich nie były zaliczane do klasyfikacji Pucharu Świata.
Tytułów sprzed roku bronili Norwegowie Tiril Eckhoff oraz Johannes Thingnes Bø.
W związku z inwazją Rosji na Ukrainę przed zawodami w Kontiolahti do końca sezonu wykluczeni z rywalizacji w Pucharze Świata zostali reprezentacji Rosji i Białorusi.
Wyniki Polaków.
Indywidualne.
Kobiety
Mężczyźni
Drużynowe.
Kobiety
Mężczyźni
Sztafety mieszane
Pojedyncze sztafety mieszane

</doc>
<doc id="5176895" url="https://pl.wikipedia.org/wiki?curid=5176895" title="Halowe Mistrzostwa Europy w Lekkoatletyce 1984 – bieg na 200 m mężczyzn">
Halowe Mistrzostwa Europy w Lekkoatletyce 1984 – bieg na 200 m mężczyzn

Bieg na 200 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje i półfinały zostały rozegrane 3 marca, a bieg finałowy 4 marca 1984. Zwyciężył reprezentant Związku Radzieckiego Aleksandr Jewgienjew, który tym samym obronił tytuł zdobyty na poprzednich mistrzostwach.
Rezultaty.
Eliminacje.
Rozegrano 4 biegi eliminacyjne, do których przystąpiło 13 biegaczy. Awans do półfinałów dawało zajęcie pierwszego miejsca w swoim biegu (Q). Skład półfinałów uzupełniło czterech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Bieg 4
Półfinały.
Rozegrano 2 biegi półfinałowe, w których wystartowało 8 biegaczy. Awans do finału dawało zajęcie jednego z dwóch pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5176898" url="https://pl.wikipedia.org/wiki?curid=5176898" title="Puchar Świata w biathlonie 2021/2022 – Östersund">
Puchar Świata w biathlonie 2021/2022 – Östersund

Zawody Pucharu Świata w biathlonie w Östersund były pierwszymi w sezonie 2021/2022 w tej dyscyplinie sportu. Konkurencje rozegrane zostały w dniach 27–28 listopada 2021. Rywalizacja odbyła się w biegu indywidualnym i sprincie.
Pierwotnie otwarcie sezonu miało odbyć się w Kontiolahti, jednakże w maju 2021 roku IBU zdecydowała się przenieść ósmy etap rywalizacji (3-6 marca 2022) z Raubiczy na Białorusi do fińskiej miejscowości. Pierwsze zawody zorganizuje więc Östersund, w którym odbędzie się także drugi etap Pucharu Świata. Powodem decyzji była sytuacja polityczna na Białorusi.

</doc>
<doc id="5176901" url="https://pl.wikipedia.org/wiki?curid=5176901" title="Mistrzostwa Świata Juniorów w Narciarstwie Alpejskim 2022">
Mistrzostwa Świata Juniorów w Narciarstwie Alpejskim 2022

41. Mistrzostwa świata juniorów w narciarstwie alpejskim – zawody w narciarstwie alpejskim, które odbyły się w dniach 1 – 9 marca 2022 roku na trasach w kanadyjskiej Panoramie. 
Były to czwarte zawody tego cyklu rozgrywane w Kanadzie i równocześnie pierwsze w tej miejscowości.

</doc>
<doc id="5176902" url="https://pl.wikipedia.org/wiki?curid=5176902" title="Gampsoacantha">
Gampsoacantha

Gampsoacantha – rodzaj pluskwiaków z podrzędu różnoskrzydłych, rodziny smukleńcowatych i podrodziny Gampsocorinae. Obejmuje dwa opisane gatunki. Zamieszkują etiopską część Afryki.
Morfologia.
Drobne pluskwiaki o ciele długości od 2,28 do 3,05 mm i szerokości od 0,4 do 0,68 mm, od 4,3 do 5,6 raza dłuższym niż na wysokości półpokryw szerokim. Powierzchnia ciała jest błyszcząca.
Głowa jest krótka, mniej więcej tak długa jak szeroka, gładka, łysa lub porośnięta rzadkimi i długimi włoskami. Bardzo głęboki szew przedoczny wydziela z głowy wypukłą część przednią dłuższą od tylnej. Na głowie brak jest wyrostków. Bruzda oddzielająca zaustek od czoła jest słabo widoczna. Oczy złożone umieszczone są mniej więcej w połowie długości głowy. Przyoczka rozstawione są na odległość większą niż dystans między nimi a tylnymi brzegami oczu złożonych. Tak długie jak ciało czułki budują cztery człony, z których pierwszy jest tak długi jak połowa ciała i tak długi jak drugi i trzeci razem wzięte, a czwarty jest krótki i wrzecionowaty. Rozprostowana ku tyłowi kłujka sięga wysokości środkowej pary bioder lub dalej i ma pierwszy człon najdłuższy.
Przedplecze jest tak długie jak szerokie, łyse lub porośnięte rzadkimi i długimi włoskami. Przednia jego krawędź jest zgrubiale obrzeżona i uzbrojona w jeden bardzo długi, wrzecionowaty wyrostek pośrodku i dwa krótsze wyrostki w kątach przednio-bocznych. Tylna część przedplecza uzbrojona jest z kolei w trzy wyrostki lub kolce na wysokości barków. Uzbrojenie przedplecza wyróżnia ten rodzaj od rodzajów pokrewnych. Tarczka wyposażona jest w bardzo długi kolec. Wyrostek perytremy jest stosunkowo krótki i wyposażony w dość szeroki kanalik ostiolarny. Skrzydła są w pełni wykształcone (formy długoskrzydłe). Półpokrywy są niepunktowane, o przezroczystych przykrywkach i zakrywkach. Odnóża nie odbiegają budową od innych przedstawicieli plemienia.
Odwłok jest niepunktowany, gładki i lśniący.
Rozprzestrzenienie.
Pluskwiaki te zamieszkują etiopską część Afryki. Podawane były z Czadu, Nigerii, Wybrzeża Kości Słoniowej i Mozambiku.
Taksonomia.
Rodzaj ten wprowadzony został w 1987 roku przez Machaiła Josifowa i Josefa Štusáka na łamach „Acta Entomologica Bohemoslovaca”. W tej samej publikacji autorzy Ci opisali oba jego gatunki – "Gampsoacantha beroni" i "Gampsoacantha pumilio". Gatunkiem typowym wyznaczyli pierwszego z wymienionych. Rodzaj ten klasyfikowany jest w plemieniu Gampsocorini wraz z pokrewnymi "Gampsocoris", "Micrometacanthus" i "Australacanthus". Najbliższy morfologicznie jest przedstawicielom rodzaju "Gampsocoris" klasyfikowanym dawniej jako "Proacanthus" oraz rodzajowi "Micrometacanthus". Nazwa rodzajowa "Gampsoacantha" pochodzi od nazw "Gampsocoris" i "Proacanthus".

</doc>
<doc id="5176903" url="https://pl.wikipedia.org/wiki?curid=5176903" title="Karlshamns Kastell">
Karlshamns Kastell

Karlshamns Kastell (szw. "Karlshamns Kastell") – zespół fortyfikacji położony na wyspie Frisholmen przy wejściu do portu w Karlshamn w południowej Szwecji.
Historia.
Fort został zbudowany w 1675 roku dla ochrony portu przed siłami duńskimi. W 1676 roku Duńczycy zdobyli fortyfikacje, ale już rok później zostały one odbite przez wojska szwedzkie. Duńczycy zdobyli fort ponownie w 1710, ale rok później został on wykupiony przez Szwedów; garnizon stacjonował w forcie do roku 1864. Aktualnie ruiny są udostępnione dla odwiedzających wyspę Frisholmen. 

</doc>
<doc id="5176904" url="https://pl.wikipedia.org/wiki?curid=5176904" title="Halowe Mistrzostwa Europy w Lekkoatletyce 1984 – bieg na 400 m mężczyzn">
Halowe Mistrzostwa Europy w Lekkoatletyce 1984 – bieg na 400 m mężczyzn

Bieg na 400 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje zostały rozegrane 3 marca, a bieg finałowy 4 marca 1984. Zwyciężył reprezentant Związku Radzieckiego Siergiej Łowaczow. Tytułu zdobytego na poprzednich mistrzostwach nie bronił Jewgienij Łomtiew z ZSRR.
Rezultaty.
Eliminacje.
Rozegrano 2 biegi eliminacyjne, do których przystąpiło 7 biegaczy. Awans do finału dawało zajęcie jednego z dwóch pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5176912" url="https://pl.wikipedia.org/wiki?curid=5176912" title="Halowe Mistrzostwa Europy w Lekkoatletyce 1984 – bieg na 800 m mężczyzn">
Halowe Mistrzostwa Europy w Lekkoatletyce 1984 – bieg na 800 m mężczyzn

Bieg na 800 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje zostały rozegrane 3 marca, a bieg finałowy 4 marca 1984. Zwyciężył reprezentant Włoch Donato Sabia. Tytułu zdobytego na poprzednich mistrzostwach nie bronił Colomán Trabado z Hiszpanii.
Rezultaty.
Eliminacje.
Rozegrano 2 biegi eliminacyjne, do których przystąpiło 10 biegaczy. Awans do finału dawało zajęcie jednego z dwóch pierwszych miejsc w swoim biegu (Q). Skład finału uzupełniło dwóch zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5176920" url="https://pl.wikipedia.org/wiki?curid=5176920" title="Halowe Mistrzostwa Europy w Lekkoatletyce 1984 – bieg na 1500 m mężczyzn">
Halowe Mistrzostwa Europy w Lekkoatletyce 1984 – bieg na 1500 m mężczyzn

Bieg na 1500 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje zostały rozegrane 3 marca, a bieg finałowy 4 marca 1984. Zwyciężył reprezentant Szwajcarii Peter Wirz. Tytułu zdobytego na poprzednich mistrzostwach nie obronił Thomas Wessinghage z Republiki Federalnej Niemiec, który tym razem zdobył brązowy medal.
Rezultaty.
Eliminacje.
Rozegrano 2 biegi eliminacyjne, do których przystąpiło 16 biegaczy. Awans do finału dawało zajęcie jednego z dwóch pierwszych miejsc w swoim biegu (Q). Skład finału uzupełniło czterech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5176923" url="https://pl.wikipedia.org/wiki?curid=5176923" title="Mistrzostwa Świata Juniorów w Narciarstwie Dowolnym i Snowboardzie 2022">
Mistrzostwa Świata Juniorów w Narciarstwie Dowolnym i Snowboardzie 2022

5. Mistrzostwa Świata Juniorów w Narciarstwie Dowolnym i Snowboardzie – zawody juniorów w narciarstwie dowolnym i snowboardzie, które odbyły się w dniach 8 marca - 2 kwietnia 2022 roku we włoskiej miejscowości Chiesa in Valmalenco (muldy, konkurencje równoległe i skoki akrobatyczne) oraz szwajcarskich Leysin (Halfpipe, Big Air i slopestyle) i Veysonnaz (skicross i snowcross).

</doc>
<doc id="5176927" url="https://pl.wikipedia.org/wiki?curid=5176927" title="Bitwa pod Bornholmem (1565)">
Bitwa pod Bornholmem (1565)

Bitwa pod Bornholmem – starcie między połączoną flotą duńsko-lubecką a flotą szwedzką 7 lipca 1565 r. w trakcie I wojny północnej (1563–1570). Krwawa bitwa zakończyła się szwedzka wygraną, która dała im przewagę na morzu do końca roku, ale zwycięstwo to zostało okupione bardzo ciężkimi stratami.
W bitwie w czerwcu flota duńsko-lubecka poniosła spore straty, m.in. w wyniku ran zmarł adm. Herluf Trolle. Nowym dowódcą został Otte Rud, który zmobilizował dostępne zasoby, by wyposażyć flotę i podjąć działania przeciwko Szwedom, którzy operowali na wodach duńskich, m.in. wysadzając desant na wyspie Møn. Szwedzki dowódca, adm. Klas Horn dołączył 3 lipca do swej floty przybyłe z Finlandii okręty i ruszył z Rugii na północ; tymczasem flota sprzymierzonych wypłynęła dzień wcześniej z Kopenhagi. 7 lipca obie eskadry spotkały się koło Bornholmu.
Silniejsza była flota szwedzka licząca 46 lub 49 jednostek. Mimo tego alianci uderzyli jako pierwsi płynąc z wiatrem i rozpoczęli walką około południa. Obie floty walczyły w szyku roju i po wymianie salw artyleryjskich, przystąpiły do abordażowania; dowódcy stracili realną kontrolę nad eskadrami, a floty rozpadły się na walczące oddzielnie grupy.
Okręt flagowy Rudda, „Jegermesther” (90 dział), zwarł się z okrętem flagowym Horna „St. Erik” (także 90 dział). Kolejny szwedzki okręt, „Finska Svan” (82, wadm. Sten Sture) stał się celem duńskich okrętów „Danske Christopher” (d-ca Niels Trolle) i wiceadmiralskiego „Svenske Jomfru” (wadm. Erik Rud). Lubecki okręt flagowy Josua zaatakował szwedzkiego „Davida” (42), któremu na pomoc przyszedł „Grip”. Ten okręt został staranowany i zatopiony przez znacznie większą jednostkę lubecką, która jednak odniosła tak poważne uszkodzenia, że mógł ją dobić walczący nieopodal „Troilus”. Pozbawiony przeciwnika „Troilus” zaatakował z drugiej burty „Danske Christopher”, który znalazł się między nim a „Finska Svan”. U dziobu „Danske Christophera” „Jegermesther” walczył z „St. Erikiem”, a mniejszy „Bose Lejon” (56) ostrzeliwał go od rufy.
Ostatecznie „Danske Christopher” zatonął, choć część załogi ocalała, zdobywając mały szwedzki okręt „St. Goran”; szwedzki okręt admiralski i wiceadmiralski zostały poważnie uszkodzone (Sven Sturre zginął). Duński okręt flagowy, opuszczony przez pozostałe jednostki duńskie, poddał się po zaciętej walce późnym wieczorem, tracąc większość z 1100-osobowej załogi. Szwedzi z kolei stracili „Gyllende Lejon”, który się zapalił i dryfował między walczącymi jednostkami, które, by uniknąć podpalenia, rozproszyły się (m.in. pozostawiając
„Jegermesthera” bez wsparcia).
Bitwa koło Bornholmu była jedną z najkrwawszych w swojej epoce. Sojusznicy stracili dwa okręty zatopione, w tym jednostkę wiceadmiralską i okręt flagowy wzięty w niewolę. Straty w ludziach obejmowały 1100 na pokładzie „Jegermesthera” i co najmniej 1000 na pozostałych dwóch okrętach. Szwedzi stracili także trzy jednostki, ale były to okręty mniejsze i mniej wartościowe; zginęło co najmniej 362 marynarzy, a 523 zostało rannych, ponadto ok. 500 zginęło lub dostało się do niewoli na utraconych okrętach. Podawane są także dużo wyższe liczby: 7000 rannych i zabitych po obu stronach, 4 okręty zatopione i 4 stracone przez sojuszników, odpowiednio 3 i 2 – przez Szwedów lub 3 zatopione i 5 pryzów po stronie duńsko-lubeckiej, a 5 utraconych jednostek – po szwedzkiej.
Duński wiceadmirał zebrał pozostałe okręty i odpłynął do Kopenhagi. Szwedzi, którzy ponieśli też duże straty, wrócili do swojej bazy. Strategicznie ich zwycięstwo nie było decydujące: zachowali przewagę na morzu do końca roku, co sprzyjało działaniom ich sił lądowych w Skanii, niemniej nie zniszczyli głównych sił przeciwnika i obie strony były w stanie kontynuować walkę na morzu.

</doc>
<doc id="5176928" url="https://pl.wikipedia.org/wiki?curid=5176928" title="Micrometacanthus">
Micrometacanthus

Micrometacanthus – rodzaj pluskwiaków z podrzędu różnoskrzydłych, rodziny smukleńcowatych i podrodziny Gampsocorinae. Obejmuje dwa opisane gatunki.
Morfologia.
Pluskwiaki o ciele drobnym, zbliżonym wymiarami do rodzaju "Gampsoacantha". Czułki ich cechują się członem czwartym krótkim i zaokrąglonym. Przedplecze ich ma na zgrubiałej przedniej krawędzi (kołnierzu) pośrodkowy kolec. W tyle przedplecza występują trzy zaokrąglenie ząbkowane guzki (wyrostki), z których dwa boczne leżą w kątach barkowych, a trzeci pośrodku.
Rozprzestrzenienie.
Pluskwiaki te zamieszkują etiopską część Afryki. Znane są z Wysp Kanaryjskich, Republiki Zielonego Przylądka, Botswany i Południowej Afryki.
Taksonomia.
Rodzaj ten wprowadzony został w 1958 roku Håkana Lindberga w publikacji "Hemiptera Insularum Caboverdensium". Tamże też opisany został przez Lindberga jego gatunek typowy – "Micrometacanthus trichoferus". Rodzaj ten pozostawał przez długi czas taksonem monotypowym. W 2016 roku Thomas J. Henry przeniósł do niego gatunek "Micrometacanthus gomeranus", który to opisany został w 1965 roku przez Eduarda Wagnera pod nazwą "Gampsocoris gomeranus". Rodzaj ten klasyfikowany jest w plemieniu Gampsocorini wraz z pokrewnymi "Gampsocoris", "Gampsoacantha" i "Australacanthus".

</doc>
<doc id="5176929" url="https://pl.wikipedia.org/wiki?curid=5176929" title="Małgorzata Wierusz-Kozłowska">
Małgorzata Wierusz-Kozłowska

Małgorzata Kazimiera Wierusz-Kozłowska – polska ortopedka i traumatolożka, wykładowczyni Uniwersytetu Medycznego im. Karola Marcinkowskiego w Poznaniu.
Życiorys.
Małgorzata Wierusz-Kozłowska ukończyła studia na Akademii Medycznej w Poznaniu (1966). Doktorat uzyskała na tej samej uczelni w 1975 z chirurgii urazowo-ortopedycznej na podstawie pracy "Ocena wydolności układu oddechowego przed i po leczeniu operacyjnym chorych z bocznym idiopatycznym skrzywieniem kręgosłupa" (promotor – Jerzy Król). W tym samym roku ukończyła specjalizację z chirurgii urazowo-ortopedycznej. Habilitowała się tamże w 1996, przedstawiając dzieło "Rozwój i przebudowa w przebiegu wzrostu dysplastycznego stawu biodrowego leczonego zachowawczo z powodu wrodzonego zwichnięcia i prognozowanie tej przebudowy". Tytuł profesora uzyskała w 2007.
Jej zainteresowania naukowe obejmują: schorzenia dziecięcego stawu biodrowego, endoprotezoplastyka dużych stawów, łącznie z patogenezą jej powikłań, etiopatogeneza choroby zwyrodnieniowej stawów.
Po studiach podjęła pracę w Klinice Ortopedii. Pełniła tam kolejno funkcję ordynatorki oddziału od 1989, zastępczyni kierownika Kliniki Ortopedii i Traumatologii, p.o. kierownika Kliniki Ortopedii Ogólnej, Onkologicznej i Traumatologii, kierowniczki (od 2007). W 2012 rozpoczęła prowadzenie jako Lekarz Kierujący 2 oddziały Kliniki Chirurgii Kręgosłupa, Ortopedii Onkologicznej i Traumatologii.
Wśród wypromowanych przez nią doktorów znalazł się m.in. (2011).
Wiceprzewodnicząca Oddziału Poznańskiego Polskiego Towarzystwa Ortopedycznego i Traumatologicznego (1993–1994), przewodnicząca Oddziału Poznańskiego i członkini Zarządu Głównego PTOiTr (1995–1998), przewodnicząca Sądu Koleżeńskiego PTOiTr (2003–2006). Członkini krajowej Grupy Koordynującej Światowej Dekady Kości i Stawów (2000–2010). Konsultant Wojewódzki ds. ortopedii i traumatologii narządu ruchu dla Wielkopolski (1999–2007). Kierowała badaniami w ramach 7. Programu Ramowego Unii Europejskiej „NANOMINING: Development of new nanocomposites using materials from mining industry” (2010–2012).
Otrzymała: nagrodę Rektora AM w Poznaniu za prace naukowe (trzykrotnie), Złoty Krzyż Zasługi, indywidualną nagrodę naukową Ministra Zdrowia za rozprawę habilitacyjną (2007).
Wnuczka Ireneusza Wierzejewskiego.

</doc>
<doc id="5176931" url="https://pl.wikipedia.org/wiki?curid=5176931" title="Lipczynka">
Lipczynka

Lipczynka - rzeka, lewy dopływ Brdy o długości 23,62 km. Płynie przez Równinę Charzykowską w gminie Przechlewo w województwie pomorskim. Źródła rzeki znajdują się na obszarach torfowiskowo-źródliskowych w okolicach osady leśnej Kobyle Góry. Przepływa przez jezioro Lipczyno Wielkie oraz miejscowości Lipczynek, Przechlewko, Dąbrowa Człuchowska i Sąpolno, gdzie łączy się z Brdą.

</doc>
<doc id="5176935" url="https://pl.wikipedia.org/wiki?curid=5176935" title="Halowe Mistrzostwa Europy w Lekkoatletyce 1984 – bieg na 3000 m mężczyzn">
Halowe Mistrzostwa Europy w Lekkoatletyce 1984 – bieg na 3000 m mężczyzn

Bieg na 3000 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu bieg finałowy 4 marca 1984. Zwyciężył reprezentant Czechosłowacji Lubomír Tesáček. Tytułu zdobytego na poprzednich mistrzostwach nie bronił Dragan Zdravković z Jugosławii.
Rezultaty.
Finał.
Wystartowało 11. biegaczy.Opracowano na podstawie materiału źródłowego.

</doc>
<doc id="5176939" url="https://pl.wikipedia.org/wiki?curid=5176939" title="Puchar Ameryki Północnej w bobslejach 2021/2022">
Puchar Ameryki Północnej w bobslejach 2021/2022

Puchar Ameryki Północnej w bobslejach 2021/2022 rozpoczął się 7 listopada 2021 roku w kanadyjskim Whistler, a zakończył się 20 grudnia 2021 roku w amerykańskim Lake Placid. Rozgrywane były trzy konkurencje: dwójka kobiet, dwójka mężczyzn i czwórka mężczyzn. Prowadzona była też klasyfikacja kombinacji, która łączy w sobie dwójkę i czwórkę mężczyzn.

</doc>
<doc id="5176945" url="https://pl.wikipedia.org/wiki?curid=5176945" title="Otomino (przystanek kolejowy)">
Otomino (przystanek kolejowy)

Otomino – planowany przystanek osobowy w Otominie, w województwie pomorskim, w Polsce, położony na trasie linii nr 229 Pruszcz Gdański - Łeba. W 2021 PKP PLK podpisały umowę na dokumentację projektową oraz budowę w terminie do jesieni 2022

</doc>
<doc id="5176946" url="https://pl.wikipedia.org/wiki?curid=5176946" title="Tiit Terik">
Tiit Terik

Tiit Terik (ur. 15 czerwca 1979 w Tallinnie) – estoński polityk i samorządowiec, poseł do Zgromadzenia Państwowego, przewodniczący rady miejskiej w Tallinnie, od 2021 do 2022 minister kultury.
Życiorys.
Kształcił się w kolegium pedagogicznym w Tallinnie, gdzie w latach 1997–2002 studiował pracę z młodzieżą i pracę socjalną. W 2015 uzyskał magisterium z politologii na Uniwersytecie Tallińskim. W latach 2003–2007 był dyrektorem organizacji studenckiej Sihtasutus Õpilasmalev. Zaangażował się w działalność polityczną w ramach Estońskiej Partii Centrum, przewodniczył jej organizacji młodzieżowej. Był dyrektorem stołecznych dzielnic Pirita (2007–2013) i Nõmme (2013–2016). W 2009 po raz pierwszy wybrany na radnego Tallina.
W latach 2016–2019 sprawował mandat deputowanego do Riigikogu, od 2018 do 2019 reprezentował krajowy parlament w Zgromadzeniu Parlamentarnym Rady Europy. W kwietniu 2019 wybrany na przewodniczącego stołecznej rady miejskiej. W 2020 został członkiem Komitetu Regionów oraz wiceprzewodniczącym Rady Gmin i Regionów Europy. W listopadzie 2021 dołączył do rządu Kai Kallas, zastępując w nim Anneli Ott na stanowisku ministra kultury. Zakończył urzędowanie w czerwcu 2022.

</doc>
<doc id="5176949" url="https://pl.wikipedia.org/wiki?curid=5176949" title="Thorea gaudichaudii">
Thorea gaudichaudii

Thorea gaudichaudii – gatunek krasnorostu z rodziny Thoreaceae.
Gatunek został po raz pierwszy opisany w 1824 przez Carla Adolpha Agardha.
Gatunek ma kolor oliwkowozielony. Szerokość komórek wynosi 5,2 mikrometrów, a długość od 21,4 do 25,5 µm. Długość całej rośliny waha się od 12 do 58 cm, a średnica od 1000 do 2000 µm. Włókna asymilacyjne mają od 300 do 800 µm i składają się z 18–36 komórek o beczkowym kształcie.

</doc>
<doc id="5176953" url="https://pl.wikipedia.org/wiki?curid=5176953" title="Hoplinini">
Hoplinini

Hoplinini – plemię pluskwiaków z podrzędu różnoskrzydłych, rodziny smukleńcowatych i podrodziny Gampsocorinae.
Morfologia.
Pluskwiaki te mają głowę o silnie zredukowanych bukulach, poprzecznym szwie międzyocznym i zwykle wyraźnie obrączkowanych czułkach. Przedplecze nie ma na zgrubiałej przedniej krawędzi (kołnierzu) pary guzków lub kolców w kątach przednio-bocznych. Śródtułów cechuje się szarawobiałymi łatami na mezopleurach i brakiem długiego kolca na tarczce. Gruczoły zapachowe zatułowia pozbawione są kanalików wyprowadzających i mają u ujść szerokie powierzchnie do odparowywania wydzieliny (ewaporatoria). Genitalia samca cechuje zredukowane hypandrium i skierowany dogrzbietowo wyrostek kapsuły genitalnej.
Taksonomia.
Takson ten wprowadzony został w 1997 roku przez Thomasa J. Henry’ego. Zalicza się do niego 9 rodzajów:

</doc>
<doc id="5176955" url="https://pl.wikipedia.org/wiki?curid=5176955" title="Halowe Mistrzostwa Europy w Lekkoatletyce 1984 – bieg na 60 m przez płotki mężczyzn">
Halowe Mistrzostwa Europy w Lekkoatletyce 1984 – bieg na 60 m przez płotki mężczyzn

Bieg na 60 metrów przez płotki mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje i bieg finałowy zostały rozegrane 4 marca 1984. Zwyciężył reprezentant Polski Romuald Giegiel. Tytułu zdobytego na poprzednich mistrzostwach nie bronił Thomas Munkelt z Niemieckiej Republiki Demokratycznej.
Rezultaty.
Eliminacje.
Rozegrano 2 biegi eliminacyjne, do których przystąpiło 14 biegaczy. Awans do finału dawało zajęcie jednego z pierwszych trzech miejsc w swoim biegu (Q). Skład finału uzupełniło dwóch zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5176963" url="https://pl.wikipedia.org/wiki?curid=5176963" title="Konon Mołodyj">
Konon Mołodyj



</doc>
<doc id="5176968" url="https://pl.wikipedia.org/wiki?curid=5176968" title="Rezerwat przyrody „Łazowskij”">
Rezerwat przyrody „Łazowskij”

Rezerwat przyrody „Łazowskij” (ros. Лазовский государственный природный заповедник им. Л.Г. Капланова) – ścisły rezerwat przyrody (zapowiednik) w Rosji położony w rejonie łazowskim w Kraju Nadmorskim. Jego obszar wynosi 1209,98 km², a strefa ochronna wokół rezerwatu 159,87 km². Rezerwat został utworzony 10 lutego 1935 roku i posiada wspólny zarząd z położonym na północ od niego Parkiem Narodowym „Zow Tigra”.
Opis.
Rezerwat znajduje się na południowych zboczach łańcucha górskiego Sichote-Aliń, w międzyrzeczu rzek Kijewka i Czernaja. Grzbiet pasma Zapowiednyj dzieli teren rezerwatu na dwie części – północną kontynentalną i południową nadmorską. Średnia wysokość gór wynosi 500–700 m, niektóre szczyty sięgają 1200–1400 m n.p.m.
Klimat monsunowy. Najzimniejszym miesiącem jest styczeń, którego średnia temperatura waha się od –5,1 ºC na wybrzeżu do –17,5 ºC w części kontynentalnej. Najcieplejszym miesiącem jest sierpień, którego średnia temperatura waha się od +17,4 ºC do +23,5 °C.
Flora.
Flora rezerwatu liczy ponad 1300 gatunków. Ponad 90% jego terytorium zajmują lasy. Na północy dominują bory świerkowe, jodłowe i modrzewiowe. Inny charakter ma strefa przybrzeżna. Rosną tu lasy liściaste z dębem mongolskim, topolą Maksymowicza, wiązem pospolitym, orzechem mandżurskim, korkowcem amurskim. Rosną tutaj także m.in. aktinidia ostrolistna, aktinidia pstrolistna, winorośl amurska, cytryniec, wszechlek żeń-szeń, eleuterokok kolczasty.
Fauna.
W rezerwacie występuje 18 gatunków ryb, 8 gatunków płazów, 8 gatunków gadów, 368 gatunków ptaków, z których gnieździ się 141. Szczególnie chronionymi gatunkami ptaków są tu nurogęś, mandarynka i bielik. W rezerwacie żyje 60 gatunków ssaków, w tym trzy wpisane do Czerwonej księgi gatunków zagrożonych (IUCN). Żyją tu m.in. tygrys syberyjski, goral długoogonowy, jeleń wschodni, jeleń szlachetny, kotek bengalski, cyjon rudy, ryś euroazjatycki, niedźwiedź himalajski, niedźwiedź brunatny, wilk szary, kuna żółtogardła, soból tajgowy, łasica syberyjska.

</doc>
<doc id="5176971" url="https://pl.wikipedia.org/wiki?curid=5176971" title="Wincenty Wdowiszewski">
Wincenty Wdowiszewski

Wincenty Wdowiszewski herbu Gryf (ur. 1827, zm. 21 marca 1887 w Krakowie) – polski działacz niepodległościowy, urzędnik.
Życiorys.
Urodził się w 1827. Był działaczem patriotycznym. Więzień stanu z 1848 (Wiosna Ludów na ziemiach polskich) i z 1863 (powstanie styczniowe).
Przez lata był zatrudniony w Magistracie Królewskiego Stołecznego Miasta Krakowa, gdzie od około 1870 pełnił funkcję sekwestratora miejskiego przy Magistracie Stołecznego Królewskiego Miasta Krakowa, od około 1872 w charakterze II klasy, a od około 1873 do około 1877 w randze I klasy. Następnie, od około 1877 do około 1883 pracował na stanowisku kancelisty II klasy. Potem, od około 1883 do końca życia sprawował posadę dyrektora archiwum miejskiego jako urzędu pomocniczego Magistratu.
Zmarł 21 marca 1887 w Krakowie w wieku 60 lat. Został pochowany na Cmentarzu Rakowickim w Krakowie 23 marca 1887 (kwatera Z). Miał synów Wincentego Juliusza (1849/1850-1906, architekt, urzędnik, dyrektor wydziału budownictwa Magistratu w Krakowie), Jana (1853-1904, architekt, dyrektor Muzeum Techniczno-Przemysłowego w Krakowie).

</doc>
<doc id="5176979" url="https://pl.wikipedia.org/wiki?curid=5176979" title="Halowe Mistrzostwa Europy w Lekkoatletyce 1984 – bieg na 60 m kobiet">
Halowe Mistrzostwa Europy w Lekkoatletyce 1984 – bieg na 60 m kobiet

Bieg na 60 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje i bieg finałowy zostały rozegrane 4 marca 1984. Zwyciężyła reprezentantka Wielkiej Brytanii Beverly Kinch. Tytułu zdobytego na poprzednich mistrzostwach nie broniła Marlies Göhr z Niemieckiej Republiki Demokratycznej.
Rezultaty.
Eliminacje.
Rozegrano 2 biegi eliminacyjne, do których przystąpiło 15 biegaczek. Awans do finału dawało zajęcie jednego z pierwszych trzech miejsc w swoim biegu (Q). Skład finału uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5176985" url="https://pl.wikipedia.org/wiki?curid=5176985" title="Dawid Migas">
Dawid Migas

Dawid Migas (ur. 11 stycznia 1999 w Kleszczowie) – polski kolarz szosowy i torowy.
Zwyciężając w Memoriale Stanisława Szozdy w 2021 został mistrzem Polski elity w kryterium ulicznym. Jest także medalistą mistrzostw Polski w kolarstwie torowym – stawał na podium między innymi zdobywając brązowe medale w rywalizacji elity w 2019 w madisonie i w 2021 w scratchu.
Osiągnięcia.
Kolarstwo szosowe.
Opracowano na podstawie:

</doc>
<doc id="5176988" url="https://pl.wikipedia.org/wiki?curid=5176988" title="Edmund Bogusławski">
Edmund Bogusławski



</doc>
<doc id="5176990" url="https://pl.wikipedia.org/wiki?curid=5176990" title="Wyższa Szkoła Umiejętności Społecznych w Poznaniu">
Wyższa Szkoła Umiejętności Społecznych w Poznaniu



</doc>
<doc id="5176996" url="https://pl.wikipedia.org/wiki?curid=5176996" title="Stefan Brzosko">
Stefan Brzosko



</doc>
<doc id="5176997" url="https://pl.wikipedia.org/wiki?curid=5176997" title="Albert z Trapani">
Albert z Trapani

Albert z Trapani O.Carm (ur. ok. 1240 w Trapani, zm. 7 sierpnia 1307 w Mesynie) – kapłan, karmelita, nazywany Ojcem Zakonu, święty Kościoła katolickiego, zasłynął jako kaznodzieja na Sycylii.
Życiorys.
Albert urodził się około 1240 r. z zamożnego florenckiego małżeństwa Benedykta i Giovanny Palizi, które nie mogło mieć dzieci. Para miała złożyć ślub poświęcenia potomstwa Bogu. Po 26 latach modlitwy i oczekiwania urodził im się syn. Ojciec miał szukać dla syna odpowiedniej kandydatki na małżonkę, jednak napomniany przez żonę, która przypomniała złożoną przysięgę, zrezygnował.
Albert wstąpił do klasztoru w Trapani w 1258 r. W początkach życia zakonnego miał być kuszony przez piękną kobietę. Wobec nacisku przełożonych zgodził się przyjąć święcenia kapłańskie. Głosił kazania, afirmując czystość i ubóstwo, które sam gorliwie praktykował. Jego wystąpienia pociągały do katolickiej wiary wielu Żydów. Zasłynął licznymi cnotami i pobożnością, miał nie jeść mięsa, ciągle pościć, spać na posłaniu z chrustu i spędzać długie nocne godziny na modlitwie.
W czasie podróży miał uzdrowić uszkodzony wzrok chłopca, pomagał przy trudnych porodach i chorobach piersi, zbijał wysoką gorączkę, uwalniał opętanych.
W latach 1280-1287 pełnił urząd Prowincjała w Trapani, a w latach 1287-1296 był Prowincjałem w Messynie. Gorliwie wizytował klasztory, odwiedzając je jedynie z laską w ręce i kawałkiem chleba.
W 1301 r. Robert hrabia Kalabrii otoczył Messynę pierścieniem wojsk, odcinając miasto od dostaw żywności, zarówno ze strony lądu, jak i morza. Po odprawionej przez Alberta Mszy, statki miały w sposób cudowny przedostać się do portu i w ten sposób uratować ludność przed śmiercią głodową.
Ostatnie lata życia miał spędzić jako pustelnik w Messynie. Tam też zmarł 7 sierpnia 1307 r. 
Kult.
Po śmierci miał powstać spór pomiędzy duchowieństwem, a ludem, który oczekiwał pogrzebu godnego osoby świętej. Po rozpoczęciu mszy requiem, tajemnicze głosy, utożsamione w tradycji z aniołami, miały zaintonować antyfonę "Usta sprawiedliwego głoszą mądrość, a język jego mówi to, co słuszne" (Psalm 37).
W 1309 r. przeniesiono jego ciało z cmentarza w Messynie do kościoła w Trapani. W 1346 r. w klasztorze w Palermo istniała już kaplica ku jego czci.
Jego kult zaaprobował w 1457 r. papież Kalikst III, co potwierdził w 1476 r. Sykstus IV. 
Gorące nabożeństwo do św. Alberta miała Maria Magdalena de’ Pazzi i Teresa z Ávili. Baptysta Spagnoli napisał odę ku jego czci.
Wedle przepisów zakonnych, w XVI w. każdy klasztor karmelitański miał posiadać ołtarz ku jego czci.
Przez zachowane przekazy o jego cudach ukształtował się zwyczaj błogosławienia jego relikwiami osoby cierpiące na wysoką gorączkę, a także kobiety cierpiące na choroby piersi.
Ikonografia.
W ikonografii jest przedstawiany w habicie karmelitańskim z lilią czy Dzieciątkiem Jezus, często w towarzystwie św. Anioła.

</doc>
<doc id="5177000" url="https://pl.wikipedia.org/wiki?curid=5177000" title="Groń (675 m)">
Groń (675 m)

Groń (675 m) – szczyt Pienin Czorsztyńskich położony na północ od grani głównej tych gór, tuż nad wsią Tylka (obecnie jest to część Krościenka nad Dunajcem w województwie małopolskim, w powiecie nowotarskim, gminie Krościenko nad Dunajcem). Stanowi zakończenie grzbietu, który odbiega na północ od Łączanej poprzez Średni Groń do Gronia. Grzbiet ten oddziela dolinę Białego Potoku od doliny jego dopływu – Zagrońskiego Potoku.
Groń jest porośnięty lasem, ale u jego opadających do koryta Zagrońskiego Potoku południowo-wschodnich podnóży jest polana Zagroń.
Nazwa "groń" pochodzi od Wołochów i jest często spotykana w Karpatach w różnych językach. W języku rumuńskim "grui" oznacza „szczyt”. W gwarze podhalańskiej "groń" oraz w gwarze górali śląskich "gruń" to „wyniosły brzeg rzeki lub potoku”.
Na mapie Geoportalu są blisko siebie 2 szczyty o nazwie Groń na północnych stokach Pienin Czorsztyńskich. Józef Nyka proponuje dla odróżnienia ten położony bardziej na zachód nazywać Groniem Hałuszowskim (znajduje się nad Hałuszową).

</doc>
<doc id="5177001" url="https://pl.wikipedia.org/wiki?curid=5177001" title="Haławincy">
Haławincy

Haławincy (; , "Gołowincy"; pol. hist. Hołowińce, Hołowiniec) – wieś na Białorusi, w obwodzie homelskim, w rejonie homelskim, w sielsowiecie Ułukauje, nad Ipucią i przy drodze magistralnej M10.
W XIX i w początkach XX w. położone były w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.
Miejscowość jest siedzibą parafii prawosławnej; znajduje się tu drewniana cerkiew pw. Opieki Matki Bożej z 1841 r.

</doc>
<doc id="5177002" url="https://pl.wikipedia.org/wiki?curid=5177002" title="Metajalysus">
Metajalysus

Metajalysus – rodzaj pluskwiaków z podrzędu różnoskrzydłych, rodziny smukleńcowatych i podrodziny Gampsocorinae. Obejmuje 4 opisane gatunki. Zamieszkują południe krainy neotropikalnej.
Morfologia.
Pluskwiaki o ciele długości od 3,23 do 4,68 mm. Głowę mają dłuższą niż szerszą, niepunktowaną, podzieloną na silnie wypukły płat przedni z trzema żeberkami, z których środkowe może być słabo zaznaczone lub zanikłe, oraz wąski płat tylny z poprzecznymi żeberkami na wysokości wewnętrznych krawędzi oczu złożonych. Przyoczka leżą po bokach płata tylnego. Rozprostowana ku tyłowi kłujka sięgać może od środka śródpiersia do nasady zapiersia. Długie i cienkie, skąpo owłosione czułki budują cztery człony, z których pierwszy jest najdłuższy, trzeci drugi co do długości, a czwarty najkrótszy.
Przedplecze ma zarys dłuższego niż szerszego prostokąta. Zgrubiała przednia jego krawędź (kołnierz) jest wąska i punktowana. Płat przedni przedplecza ma czworokątne, wypłaszczone, pozbawione punktowania nabrzmiałości. Silnie wypukły płat tylny jest punktowany i zaopatrzony w trzy żeberka, u nasad których leżą przysadziste guzki. Tarczka ma zarys stępionego trójkąta, a na jej środku widnieje kulistawy, punktowany guzek. Półpokrywy są przezroczyste, najszersze u szczytów przykrywek. Ewaporatoria u ujść gruczołów zapachowych zatułowia są widoczne od góry, pozbawione kanalików wyprowadzających i mają kształt wyniesionych, stożkowatych guzków. Długie i cienkie odnóża mają stopniowo rozszerzone ku szczytom uda i głęboko ząbkowane nasady pazurków.
Spód tułowia i odwłoka jest niepunktowany. Genitalia samca cechują się okrągłą kapsułą z głęboko powcinanymi bokami i Λ-kształtnym wyrostkiem pośrodku brzusznej krawędzi oraz symetrycznymi i wydłużonymi paramerami z dwoma odgiętymi gałęziami.
Rozprzestrzenienie.
Rodzaj neotropikalny, ograniczony w swym zasięgu do Ameryki Południowej. Jeden gatunek występuje w Ekwadorze, pozostałe zaś są endemitami Argentyny.
Taksonomia.
Rodzaj ten wprowadzony został w 1977 roku przez Josefa Štusáka na łamach „Acta Zoologica Academiae Scientiarum Hungarica”. W tej samej publikacji opisał on jego gatunek typowy. Przez dłuższy czas rodzaj pozostawał taksonem monotypowym. W 2021 roku Thomas J. Henry i Pablo M. Dellapé opisali trzy nowe jego gatunki. Po tej publikacji rodzaj ten obejmuje 4 opisane gatunki:

</doc>
<doc id="5177003" url="https://pl.wikipedia.org/wiki?curid=5177003" title="Hołowińce">
Hołowińce



</doc>
<doc id="5177013" url="https://pl.wikipedia.org/wiki?curid=5177013" title="Jan Aleksander Weryha Darowski">
Jan Aleksander Weryha Darowski

Jan Aleksander Weryha Darowski herbu Ślepowron – podsędek kamieniecki w latach 1787-1793, pisarz kamieniecki w latach 1778-1787, podstarości kamieniecki w 1775 roku, cześnik latyczowski w latach 1774-1778, łowczy latyczowski w 1774 roku, komornik ziemski kamieniecki w 1769 roku, wojski większy latyczowski w latach 1767-1774, miecznik latyczowski w latach 1765-1767, komornik graniczny kamieniecki w 1764 roku.
Poseł na sejm 1778 roku z województwa podolskiego.

</doc>
<doc id="5177016" url="https://pl.wikipedia.org/wiki?curid=5177016" title="Ramanawiczy (obwód homelski)">
Ramanawiczy (obwód homelski)

Ramanawiczy (; , "Romanowiczi"; pol. hist. Romanowicze) – wieś na Białorusi, w obwodzie homelskim, w rejonie homelskim, w sielsowiecie Ułukauje, nad Ipucią. Od północy graniczy z eksklawą Homla o tej samej nazwie.
W pobliżu znajduje się przystanek kolejowy Ramanawiczy, położony na wschodniej obwodnicy kolejowej Homla.
Historia.
W XIX i w początkach XX w. położone były w Rosji, w guberni mohylewskiej, w powiecie homelskim. Istniała tu wówczas cegielnia i przeprawa promowa przez Ipuć. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5177017" url="https://pl.wikipedia.org/wiki?curid=5177017" title="Wayang kulit">
Wayang kulit



</doc>
<doc id="5177018" url="https://pl.wikipedia.org/wiki?curid=5177018" title="Średni Groń (Pieniny)">
Średni Groń (Pieniny)

Średni Groń (756 m) – szczyt Pienin Czorsztyńskich położony na północ od grani głównej tych gór, nad wsią Tylka (obecnie jest to część Krościenka nad Dunajcem w województwie małopolskim, w powiecie nowotarskim, gminie Krościenko nad Dunajcem). Znajduje się w grzbiecie odbiegającym na północ od Łączanej do Gronia (675 m). Grzbiet ten oddziela dolinę Białego Potoku od doliny jego dopływu – Zagrońskiego Potoku.
Średni Groń jest porośnięty lasem. W grzbiecie łączącym go z Łączaną są dwie polany; na stokach zachodnim polana Pod Forendówką, na wschodnich polana Forendówki.
Nazwa "groń" pochodzi od Wołochów i jest często spotykana w Karpatach w różnych językach. W języku rumuńskim "grui" oznacza „szczyt”. W gwarze podhalańskiej "groń" oraz w gwarze górali śląskich "gruń" to „wyniosły brzeg rzeki lub potoku”.

</doc>
<doc id="5177020" url="https://pl.wikipedia.org/wiki?curid=5177020" title="Tomasz Kaczmarek (trener)">
Tomasz Kaczmarek (trener)

Tomasz Kaczmarek (ur. 20 września 1984 we Wrocławiu) – polski piłkarz występujący na pozycji napastnika i trener.
Życiorys.
Kariera zawodnicza.
Tomasz Kaczmarek urodził się 20 września 1984 we Wrocławiu. Kiedy miał 9 lat, wraz z rodzicami wyjechał do Niemiec, gdzie zamieszkali w Kolonii. Jako zawodnik występował na pozycji napastnika, w 2006 przeszedł ze SpVg Porz do FC Junkersdorf (oba zespoły niemieckie), gdzie w 2008 zakończył karierę.
Kariera trenerska.
Kaczmarek ukończył Deutsche Sporthochschule Köln, jak również Hennes-Weisweiler-Akademie, której absolwentami są m.in. Jürgen Klopp czy Hansi Flick. Pracę magisterską napisał w Los Angeles, pod okiem Marka Verstegena. W jego akademii fitnessu poznał Boba Bradleya, który zaproponował mu pracę asystenta w reprezentacji Egiptu. Po zakończeniu pracy w niemieckim Bonner SC dołączył do sztabu Bradleya. W Egipcie współpracował m.in. z Mohamedem Salahem, któremu pomógł zaaklimatyzować się w Europie. Salah cenił współpracę z nim, chciał nawet, aby kontynuował ją mimo odejścia z kadry Bradleya. Kaczmarek jednak postanowił przenieść się wraz z selekcjonerem do Stabæk IF, gdzie pozostał jego asystentem. W 2015 roku został trenerem FC Viktoria Köln, z którą dwukrotnie kończył sezon na trzecim miejscu Regionalligi. Dwa lata później rozpoczął pracę w zespole Stuttgarter Kickers, występującym na tym samym poziomie ligowym, jednak z powodu słabych wyników w tym samym roku został zwolniony. Swój następny klub objął w 2018, była to 3-ligowa Fortuna Köln, gdzie trafił po odrzuceniu oferty z Zagłębia Sosnowiec. Tu również nie pracował zbyt długo, po niecałym roku rozstał się z zespołem. W 2020 został asystentem Kosty Runjaicia w Pogoni Szczecin, wraz z tym zespołem zajął trzecie miejsce w Ekstraklasie w sezonie 2020/2021. 1 września 2021 podpisał umowę jako pierwszy trener z Lechią Gdańsk. Zadebiutował w meczu Ekstraklasy z Wisłą Kraków, zakończonym remisem 2:2. Pracując w tym zespole, już w miesiącu swojego debiutu zdobył nagrodę Trenera Miesiąca PKO Ekstraklasy. W sezonie 2021/2022 prowadzona przez niego Lechia zajęła 4. miejsce, kwalifikując się do eliminacji Ligi Konferencji Europy UEFA, w których odpadła w 2. rundzie przeciwko Rapidowi Wiedeń.
1 września 2022 został zwolniony z funkcji trenera Lechii Gdańsk, dzień po przegranym 0:3 ligowym spotkaniu przeciwko Lechowi Poznań, pozostawiając klub na ostatnim miejscu w tabeli Ekstraklasy. Łącznie prowadził drużynę w 40. spotkaniach, wygrywając 18, remisując 7 i przegrywając 15.
Życie prywatne.
Żonaty, ma córkę.

</doc>
<doc id="5177021" url="https://pl.wikipedia.org/wiki?curid=5177021" title="Romanowicze (obwód homelski)">
Romanowicze (obwód homelski)



</doc>
<doc id="5177023" url="https://pl.wikipedia.org/wiki?curid=5177023" title="Za Cisowcem">
Za Cisowcem

Za Cisowcem – polana w masywie Flaków w Pieninach Czorsztyńskich. Znajduje się na ich południowych stokach, w zagłębieniu terenu pomiędzy szczytem Flaków a Cisowcami. Pod względem administracyjnym znajduje się w obrębie wsi Sromowce Wyżne w województwie małopolskim, w powiecie nowotarskim, w gminie Czorsztyn. Jest prywatną własnością mieszkańców tej wsi, ale włączona została w obręb Pienińskiego Parku Narodowego i gospodarka na niej odbywa się pod kontrolą dyrekcji tego parku.
Polana położona jest na wysokości około 610–680 m. Dzięki specyficznym warunkom glebowym, klimatycznym i geograficznym łąki i polany Pienińskiego Parku Narodowego były siedliskiem bardzo bogatym gatunkowo. Rosły na nich także liczne gatunki storczyków. Zmiana lub zaprzestanie ich użytkowania sprawiło jednak, że zmniejszyła się ich różnorodność gatunkowa.
W niewielkiej odległości na wschód na południowych stokach Flaków znajduje się druga polana o nazwie Pod Zamczyskiem.

</doc>
<doc id="5177024" url="https://pl.wikipedia.org/wiki?curid=5177024" title="Budynek loży masońskiej Fryderyk pod Złotym Berłem">
Budynek loży masońskiej Fryderyk pod Złotym Berłem

Budynek loży masońskiej Fryderyk pod Złotym Berłem – kamienica, która znajdowała się we Wrocławiu przy ulicy św. Antoniego 10, była ostatnią siedzibą loży masońskiej „Fryderyk pod Złotym Berłem”, skupiającej najwyższe warstwy mieszczaństwa i szlachty Wrocławia i Śląska. Kamienica została niszczona w 1945 roku.
Historia.
W XVIII wieku na posesji nr 10 wzniesiono kamienicę dla hrabiego Gerharda Wilhelma Strattmanna, pełniącego funkcję starosty ziemskiego księstwa wrocławskiego w latach 1714–1726. Była jedną z okazalszych kamienic, które wzniesiono przy tej ulicy. Jej budowa rozpoczęła się około roku 1718. W pierwszej kolejności powstały stajnie mogące pomieścić ponad 20 koni. Ich budowniczym był Christoph Hackner. On też prawdopodobnie wybudował dom Strattmanna. W latach 40. XVIII wieku kamienicę zakupił Paul Heinrich von Loen, który prawdopodobnie dokonał jej przebudowy. W 1749 roku, w wyniku wybuchu wieży prochowej, budynek został poważnie uszkodzony, a wysokość strat została wówczas oszacowana na 7333 1/3 reichstalerów, z kolei straty wyposażenia na 4666 2/3 rtl. W 1806 roku budynek nabył kupiec Christian Itzinger.
Siedziba loży.
Dalsza historia kamienicy związana jest ściśle z funkcjonowaniem loży masońskiej „Fryderyk pod Złotym Berłem”. Loża została założona 10 grudnia 1776 roku i była to druga tego typu organizacja po Zjednoczonej Loży „Pod trzema szkieletami, pod kolumną i pod dzwonem” (j. niem. "Vereinigten St. Johannis-Loge zu den drei Todtengerippen, zur Säule und zur Glocke") we Wrocławiu. Loża podlegała Wielkiej Królewskiej Loży-Matce „Trzech Globów”. Skupiała oficerów, jak i osoby związane z korporacją kupiecką, a także wrocławskich intelektualistów tworzących trzon założycielski Śląskiego Towarzystwa Kultury Ojczystej. Loża pierwotnie zajmowała pomieszczenia przy ul. Łaciarskiej 2. W 1793 loża zaczęła gromadzić własne zbiory biblioteczne, które w 1815 roku liczyły już około 300 woluminów. Około 1816 roku ówczesny mistrz loży Johann Wilhelm Oelsner podjął decyzję o budowie nowej siedziby, a projekt budynku sporządził architekt Carl Ferdinand Langhans, członek loży od 1815 roku. Kierownikiem budowy został 37-letni majster budowlany Johann Gottlieb Holland. W styczniu 1816 roku Oelsner zakupił od radcy miejskiego Christiana Ittzingera działkę położoną przy obecnej ul. św. Antoniego 10 (wówczas numer 33) wraz z jego domem frontowym. 6 listopada 1816 roku wmurowano kamień węgielny pod budowę przyszłej siedziby loży.
Budynek został zaprojektowany na tyłach istniejącej dwukondygnacyjnej, sześcioosiowej wówczas kamienicy nr 10 i był otoczony ogrodem. Od zachodu budynek zasłonięty był synagogą „Zum Tempel” należącą do kupca Gellerta. Dziesięć lat później od południa wzniesiono nową synagogę Pod Białym Bocianem we Wrocławiu. Lokalizacja budynku mogła świadczyć o chęci do zachowania dyskrecji; budynek był niewidoczny z ulicy jednocześnie miał dobrą lokalizację względem Rynku, będącego handlowym centrum miasta. Wejście do budynku prowadziło przez sień kamienicy frontowej przy ul. św. Antoniego. Budowa została zakończona w listopadzie 1817 roku.
W 1875/1876 roku architekt Carl Schmidt, również członek loży, wykonał plany przebudowy kompleksu. Zrealizowano przebudowę kamienicy frontowej, podniesiono ją o jedną kondygnację i zaadaptowano jej pomieszczenia na potrzeby loży, a fasada otrzymała nowy, neorenesansowy charakter.
W 1935 roku w wyniku represji wszystkie loże masońskie zostały w Niemczech zamknięte, a ich majątki skonfiskowane. Według Grażyny Brody loża funkcjonowała do jej rozwiązania 16 lipca 1935 roku, a 16 sierpnia 1937 roku budynek loży został sprzedany za 48 000 marek kupcowi Gustavowi Heckerowi. Budynek został zniszczony w 1945 roku.
Po II wojnie światowej w miejsce budynku wzniesiono blok mieszkalny.
Architektura.
Zaprojektowany przez Langhansa budynek loży wkomponowywał się w istniejącą już zabudowę i sąsiednie działki, pozostawiając jedynie niewielki aneks przeznaczony na ogród. Po stronie wschodniej i południowej znajdowało się wąskie skrzydło zbliżone do odwróconej litery „L”, pełniące funkcje gospodarcze. Po stronie zachodniej budynek był zestawiony z dwóch połączonych ze sobą brył: pierwsza miała zarys czworoboku wydłużonego na osi północ-południe, ograniczonego dziedzińcem, druga miała prostokątny kształt, poszerzony od południowej strony o trójboczny ryzalit. Dziedziniec, prócz funkcji komunikacyjnej, pozwalał na doświetlenie pomieszczeń ulokowanych w otaczających go skrzydłach. Wnętrza budynku Langhans zaprojektował, wzorując się na włoskich antycznych willach, których układ architekt studiował podczas podróży artystycznej po Włoszech w latach 1806–1808.
Budynek loży miał dwie kondygnacje. W części parterowej pomieszczenia pełniły głównie role gospodarcze, za wyjątkiem ulokowanego w ryzalicie salonu ogrodowego. Pomieszczenia na drugiej kondygnacji przeznaczone były wyłącznie dla członków loży. Wejście na ten poziom znajdowało się we wschodniej części traktu tylnego, za sienią domu frontowego; były to wąskie kręte schody prowadzące na górę. Reprezentacyjne pomieszczenia na tym poziomie były ulokowane po zachodniej stronie dziedzińca: najbardziej na zachód znajdował się „pokój organów” („Orgelzimmer”), do którego miała dostęp wąska, najwyżej wtajemniczona grupa członków. Do tej sali przylegała „Świątynia pw. św. Jana” („Johannistempel”) w formie rotundy, która łączyła się z „3 świątynią” oraz z czworoboczną „Salą Ludwika”, pełniącą funkcje sali spotkań wolnomularzy i jadalni.
„Świątynia św. Jana” była ściśle związana z masońskimi rytuałami. Jej podstawą założenia był okrąg wpisany w umiarowy prostokąt z trójbocznym ryzalitem znajdującym się w południowej części. W części wschodniej i zachodniej (za kolumnami) umieszczono niewielkie aneksy wyniesione o dwa stopnie, przysłonięte draperiami. Część kolista była nakryta spłaszczoną kopułą wspartą na czterech kolumnach i ścianach rozdzielanych pilastrami, pomiędzy którymi umieszczono arkadowe wnęki. Kapitele kolumn i pilastrów, ozdobione egiptyzującymi motywami podtrzymywały pas belkowania ozdobiony fryzem z motywem meandru. Nad belkowaniem znajdowały się ostrołuczne lunety wypełnione stylizowanymi ornamentami floralnymi. Powierzchnia czaszy pokryta była gwiazdami. Pomieszczenie oświetlały trzy okna znajdujące się w głębokich wnękach od strony południowej. Aneks zachodni skomunikowany był z „3 świątynią”.
Do „pokoju organów” przylegała również obszerna i wysoka na półtorej kondygnacji „sala reprezentacyjna” („Festsaal”). Sala miała wysokość siedmiu metrów i była oświetlana wysokimi oknami oraz małymi okienkami pod stropem. Dłuższe ściany były artykułowane rytmicznie rozłożonymi parami pilastrów korynckich, które wspierały wydatne belkowanie, na którym z kolei umieszczono w podobnym rytmie pilastry jońskie. Południowa część tego pomieszczenia podniesiona była o trzy stopnie i zamknięta łukiem koszowym. U dołu stał tron mistrza. To szczególne miejsce dodatkowo było podkreślone parą korynckich kolumn i półkolistym oknem, które razem tworzyły motyw serliany. W ścianie północnej sali znajdowało się wejście. Całość wnętrza nakrywała kopuła z gwiazdami i z sześcioramienną gwiazdą w centrum. Dekoracja wnętrza, jak i kapitele kolumn utrzymane były w charakterze egiptyzującym.

</doc>
<doc id="5177025" url="https://pl.wikipedia.org/wiki?curid=5177025" title="Zamach w Kabulu (2021)">
Zamach w Kabulu (2021)

Zamach w Kabulu (2021) – samobójczy zamach bombowy przeprowadzony na międzynarodowym lotnisku im. Hamida Karzaja w Kabulu w Afganistanie 26 sierpnia 2021 roku o godz. 17:50 czasu lokalnego (13:20 UTC), podczas ewakuacji cywilów i wojsk koalicji z Afganistanu. Co najmniej 183 osoby zginęły, w tym 170 afgańskich cywilów i 13 członków Armii Stanów Zjednoczonych. Były to pierwsze amerykańskie straty wojskowe w wojnie w Afganistanie od lutego 2020 roku. Do ataku przyznało się Państwo Islamskie – Prowincja Chorasan (IS-KP).
Następnego dnia, 27 sierpnia siły amerykańskie przeprowadziły nalot z użyciem dronów, który według United States Central Command (USCENTCOM) był skierowany przeciwko trzem podejrzanym o przygotowanie zamachu, ukrywającym się w prowincji Nangarhar. 29 sierpnia USA przeprowadziły drugi atak dronów w Kabulu, celując w pojazd, który, jak podejrzewano, przewoził członków Państwa Islamskiego, ale faktycznie jechał nim afgański pracownik pomocy humanitarnej. W ataku dronów zginęło dziesięciu afgańskich cywilów, w tym siedmioro dzieci. 

</doc>
<doc id="5177027" url="https://pl.wikipedia.org/wiki?curid=5177027" title="David Wagner (tenisista)">
David Wagner (tenisista)

David Wagner (ur. 4 marca 1974 w Fullerton) – amerykański tenisista niepełnosprawny startujący w kategorii quadów.
Kariera w tenisie na quadach.
Startując w kategorii quadów, wygrał 6 turniejów wielkoszlemowych w grze pojedynczej oraz 22 w grze podwójnej. Zdobył również trzy złote medal igrzysk paraolimpijskich w grze podwójnej (Ateny 2004, Pekin 2008, Londyn 2012). Ponadto zdobył trzy srebrne medale igrzysk paraolimpijskich: dwa w singlu (2004, 2012) oraz jeden w grze podwójnej (Rio de Janeiro 2016), a także dwa brązowe medale w grze pojedynczej (2008, 2016). W mistrzostwach na zakończenie sezonu triumfował 11 razy w singlu oraz 11 razy w grze podwójnej. W rankingu ITF był liderem zarówno w singlu (7 kwietnia 2003), jak i w deblu (14 października 2002). W karierze Wagner zwyciężył w 166 turniejach singlowych i 187 deblowych.

</doc>
<doc id="5177030" url="https://pl.wikipedia.org/wiki?curid=5177030" title="Adaptive City Mobility">
Adaptive City Mobility

Adaptive City Mobility GmbH – niemiecki producent elektrycznych samochodów z siedzibą w Monachium działający od 2012 roku.
Historia.
Przedsiębiorstwo Adaptive City Mobility, działając także pod skróconą nazwą ACM, założone zostało w 2012 roku przez niemieckiego menedżera Paula Leibolda w Monachium w Bawarii. Doświadczony przez 23 lata pracy w dużych koncernach motoryzacyjnych, zdecydował się zainaugurować własne przedsięwzięcie obierające za cel miejskie samochody elektryczne. Firma zakwalifikowała się na dofinansowanie ze środków federalnych Niemiec w 2015 roku w ramach tzw. "Lighthouse project" wspierającego rozwój elektromobilności.
W 2017 roku ACM przedstawiło swój pierwszy prototyp realizujący przyjętą przez startup koncepcję. Elektryczna taksówka ACM City eTaxi wyróżniła się niewielką masą całkowitą, zasięgiem do 120 kilometrów na jednym ładowaniu i możliwościami przewozowymi stanowiącymu uzupełnienie między taksówkami i autobusami. W 2019 roku ACM pozyskało nowych inwestorów zapewniających kwotę 3,25 miliona euro].
W październiku 2020 roku ACM wyłoniło finalny projekt swojego kolejnego projektu, tym razem mającego obrazować samochód skierowany do produkcji seryjnej. Oficjalne informacje i fotografie na temat gotowego modelu City One przedstawiono w lipcu 2021 roku, zapowiadając początek produkcji w 2023 roku. Przed publicznością samochód przedstawiono dwa miesiące później podczas targów IAA 2021 w Monachium.

</doc>
<doc id="5177031" url="https://pl.wikipedia.org/wiki?curid=5177031" title="Gustavo Fernández (niepełnosprawny tenisista)">
Gustavo Fernández (niepełnosprawny tenisista)



</doc>
<doc id="5177035" url="https://pl.wikipedia.org/wiki?curid=5177035" title="Stone Cold">
Stone Cold

Stone Cold – piosenka rockowa zespołu Rainbow, wydana w 1982 roku jako singel promujący album "Straight Between the Eyes".
Treść.
Piosenka, napisana przez Ritchiego Blackmore'a, Joe Lynna Turnera i Rogera Glovera, opowiada o mężczyźnie, którego zostawiła kobieta. Inspiracją do powstania piosenki było ówczesne postępowanie rozwodowe Glovera.
Odbiór.
Była to jedyna piosenka Rainbow, która zajęła pierwsze miejsce na liście Mainstream Rock, a także jedyna sklasyfikowana w czołowej czterdziestce listy Hot 100. Do tego sukcesu przyczyniła się częsta emisja teledysku w MTV. W klipie, wyreżyserowanym przez Edda Grilesa, wykorzystano efektowne rekwizyty, jak dym, lustra i manekiny.
Wykorzystanie.
Piosenkę umieszczono na kompilacji "Stone Cold Metal", która zawierała ulubione utwory rockowe Steve'a Austina. Utwór pojawia się ponadto w stacji radiowej Emotion 98.3 gry "".
W 2004 roku cover „Stone Cold” pt. „Aquí Estoy” nagrał José Andrëa. Utwór ten został umieszczony na albumie "Donde el corazón te lleve". W roku 2018 cover Bonfire został umieszczony na płycie tego zespołu pt. "Legends".

</doc>
<doc id="5177070" url="https://pl.wikipedia.org/wiki?curid=5177070" title="Julija Swyrydenko">
Julija Swyrydenko

Julija Anatolijiwna Swyrydenko, ukr. Юлія Анатоліївна Свириденко (ur. 25 grudnia 1985 w Czernihowie) – ukraińska urzędniczka państwowa, od 2021 pierwszy wicepremier i minister gospodarki.
Życiorys.
W 2008 uzyskała magisterium z zarządzania antymonopolowego na Kijowskim Narodowym Uniwersytecie Handlu i Ekonomii. Pracowała jako ekonomistka w konsorcjum ukraińsko-andorskim AMP w Kijowie, na zasadzie wolontariatu kierowała przedstawicielstwem Czernihowa w chińskim mieście Wuxi. Później była zastępczynią dyrektora w przedsiębiorstwie Eko-Wtor. Od 2015 zatrudniona w Czernihowskiej Obwodowej Administracji Państwowej. Pełniła funkcje doradczyni przewodniczącego administracji i naczelniczki wydziału rozwoju gospodarczego. We wrześniu 2017 została zastępczynią, a w marcu 2018 pierwszą zastępczynią przewodniczącego. Od lipca do listopada 2018 pełniła obowiązki przewodniczącego administracji obwodowej. Od marca 2019 zajmowała stanowisko dyrektora spółki prawa handlowego.
We wrześniu 2019 powołana na wiceministra rozwoju gospodarczego, handlu i rolnictwa. Od lipca do grudnia 2020 była zajmowała stanowisko pierwszego wiceministra w tym resorcie. Od grudnia 2019 kierowała także funduszem obowiązkowego państwowego ubezpieczenia społecznego na wypadek bezrobocia. W grudniu 2020 mianowana zastępczynią szefa Biura Prezydenta Ukrainy. W listopadzie 2021 objęła stanowiska pierwszego wicepremiera oraz ministra gospodarki w rządzie Denysa Szmyhala.

</doc>
<doc id="5177071" url="https://pl.wikipedia.org/wiki?curid=5177071" title="Krzyż Powstańców w Sanoku">
Krzyż Powstańców w Sanoku

Krzyż Powstańców w Sanoku – pomnik w postaci krzyża, znajdujący się na Cmentarzu Centralnym w Sanoku.
Historia.
Geneza upamiętnienia.
Pomysł postawienia „Pomnika dla poległych w walkach narodowych 1830-31 i 1863” pojawił się w okresie założenia cmentarza przy ulicy Rymanowskiej, powstałego pod koniec 1895. Podczas posiedzenia Rady Miejskiej 24 października 1895 na prośbę komitetu dla postawienia pomnika wzgl. krzyża pamiątkowego dla poległych w walce r. 1830 i r. 1863 „uchwalono odstąpić bezpłatnie jedno z miejsc przeznaczonych dla zasłużonych w narożniku północno zachodnim, a to Nr. 1” (zaplanowane cztery miejsca dla zasłużonych na cmentarzu zostały przewidziane przez autora dokumentacji technicznej tej nekropolii Władysława Beksińskiego w obrębie centralnie zlokalizowanej kaplicy Habermannów). Pomnik został także zaprojektowany przez inż. W. Beksińskiego. Celem postawienia pomnika działał utworzony kilka lat wcześniej komitet obywatelski, który ostateczne decyzje podjął na posiedzeniu w dniu 21 marca 1896. Obiekt miał mieć formę drewnianego dębowego krzyża ustawionego na wzniesieniu z głazów kamiennych, na którym miała zostać umieszczona marmurowa tablica z upamiętniającą inskrypcją. Pomnik miał być otoczony niskimi kamiennymi kolumnami, złączonymi żelaznym łańcuchem. Pieczę nad pomnikiem miał stale pełnić komitet złożony z czterech kobiet. Monument miał być umiejscowiony w jednym z czterech, bezpłatnych miejsc dla zasłużonych, przewidzianych w centralnej części nowego cmentarza tuż obok kaplicy grobowej Habermannów.
Krzyż na cześć powstańców opisał w swoich wspomnieniach prof. Karol Zaleski, który zapamiętał go z odwiedzin na cmentarzu „zdaje się z rodzicami” (przebywał on na stałe w Sanoku do czasu zdania matury w 1909, zaś jego matka zmarła w 1912). Według wersji Stefana Stefańskiego w 50 rocznicę wybuchu powstania styczniowego planowano w Sanoku ustanowić pomnik powstańców z 1830 i z 1863, zaś autorem monumentu był Julian Markowski (wcześniej zaprojektował on pierwszy pomnik Tadeusza Kościuszki, odsłonięty na placu św. Jana w 1902). Według tejże relacji ostatecznie nie doszło to do skutku, aczkolwiek w 1913 miał stanąć krzyż. Zarówno w programie, jak i w relacji z obchodów w Sanoku 50 rocznicy powstania styczniowego nie informowano o ustanowieniu w mieście pomnika upamiętniającego to wydarzenie. Powołujący się na relację z tych uroczystości Edward Zając wymienił zrealizowane upamiętnienie w postaci krzyża na cmentarzu, aczkolwiek nie sprecyzował kiedy do tego doszło.
Realizacja z 1923.
Według relacji Józefa Pohorskiego (w młodości pod nazwiskiem Pudełko) na początku XX wieku harcerze w Sanoku pielęgnowali tradycję, zgodnie z którą w uroczystość Wszystkich Świętych 1 listopada rozpalali na cmentarzu ognisko, utworzone z zebranego na pobliskim wzgórzu Glinice krzewów jałowca. Przy tym ceremoniale śpiewali pieśni, np. „Boże, coś Polskę”, „Z dymem pożarów”. W tym okresie nie odprawiano jeszcze na cmentarzu mszy świętej, a odbywała się jedynie procesja. Czterech harcerzy sanockiego hufca (na początku lat 20. XX wieku kierowanego przez ks. Pawła Rabczaka), będących jednocześnie uczniami miejscowego Państwowego Gimnazjum im. Królowej Zofii, postanowiło postawić krzyż pamiątkowy celem upamiętnienia polskich powstań niepodległościowych. Byli nimi Fritz Hotze, Józef Pudełko, Tadeusz Riedrich, Zygmunt Żyłka-Żebracki. W tym celu od właściciela ziemskiego Eugeniusza Nowaka uzyskali zezwolenie na ścięcie dębu, czego dokonali w lesie w okolicach wsi Liszna pod Sanokiem w połowie października 1923. Następnie przetransportowali drzewo do miasta przy pomocy wozu samociąża (bez konia). Po dotarciu do budynku Gimnazjum umieścili ścięty dąb w świetlicy harcerskiej istniejącej na parterze w północnej części gmachu szkoły. Prace nad wykonaniem krzyża trwały przez kilka dni. Były one możliwe dzięki funkcjonującej w ramach hufca stolarni, w której w soboty zawodu stolarskiego uczyli harcerzy majstrowie-stolarze z Fabryki Maszyn i Wagonów w Sanoku. W tymże zakładzie wykonano tabliczkę z napisem: „Bohaterom z 1831/63 Harcerze 1923”, która została umieszczona na krzyżu. Przed 1 listopada 1923 wykonany krzyż został zawieziony przez harcerzy na cmentarz, postawiony i obmurowany. W dzień Wszystkich Świętych tego roku coroczna procesja kościelna zatrzymała się przy nim, modlono się tam i śpiewano pieśni.
Pod krzyżem składali Przyrzeczenie Harcerskie sanoccy harcerze (m.in. ks. hm. Zdzisław Peszkowski w dniu 1 listopada 1928). W 1958 obiekt został odnowiony przez władze miasta. W XX wieku drewniany krzyż był wielokrotnie wymieniany wskutek niszczenia kolejnych jego egzemplarzy. Decyzją Komitetu Obchodów 100 rocznicy istnienia sanockiego Gimnazjum, staraniem którego w 1980 zorganizowano „Zjazd Koleżeński profesorów i wychowanków z okazji 100-lecia Gimnazjum oraz I Liceum Ogólnokształcącego w Sanoku”, sfinansowano remont pomnika powstańców z 1863. W 1980 postawiono nowy dębowy krzyż, na którym zachowano poprzednią tabliczkę u zbiegu belek, zaś na kopcu z kamieni umieszczono marmurową tablicę z inskrypcją :„Bohaterom Powstań Polskich 1980”. Podczas obchodów Święta Niepodległości w Sanoku 11 listopada 1996 poświęcono odnowiony krzyż wraz z nową tabliczką, zawierającą inskrypcję „Bohaterom zr. 1831/63 »Harcerze« 1923 1996”, którą ufundował pochodzący z Sanoka ówczesny Naczelnik ZHP, hm. Ryszard Pacławski. Dodatkowo na pionowej belce krzyża z tyłu przymocowano tabliczkę z napisem „Ernest Bauman Powstaniec 1831 r. Kawaler V.M. pof. pułku jazdy pozn.”.
22 stycznia 2013 przy Krzyżu Powstańców obchodzono 150. rocznicę powstania styczniowego. Corocznie w dniu 1 sierpnia odbywają się uroczystości upamiętniające uczestników powstania warszawskiego związanych z Sanokiem, w tym pochowanych na tymże cmentarzu.
Decyzją z 1982 pomnik został wpisany do wojewódzkiego rejestru zabytków i podlega ochronie prawnej.

</doc>
<doc id="5177072" url="https://pl.wikipedia.org/wiki?curid=5177072" title="Centralna Liga Juniorów w piłce nożnej (2019/2020)">
Centralna Liga Juniorów w piłce nożnej (2019/2020)

Centralna Liga Juniorów, sezon 2019/2020 — 7. edycja rozgrywek ligowych piłki nożnej juniorów w Polsce pod nazwą Centralna Liga Juniorów. 
Liga została utworzona w 2013 roku w miejsce Młodej Ekstraklasy. 
Opiekunem ligi juniorów jest PZPN.
Obrońcą tytułu była Korona Kielce.
Z powodu pandemii COVID-19 od 12 marca 2020 roku rozgrywki Centralnej Ligi Juniorów zostały zawieszone. 
Dnia 12 maja 2020 roku została podjęta decyzja przez Polski Związek Piłki Nożnej o zakończeniu rozgrywek mistrzowskich sezonu 2019/2020.
Mistrzem Polski juniorów w sezonie 2019/2020 został Górnik Zabrze.
Zdecydowano, że rozgrywki CLJ U-18 w sezonie 2020/2021 zostaną rozegrane w tym samym składzie.
Przypisy.
 

</doc>
<doc id="5177076" url="https://pl.wikipedia.org/wiki?curid=5177076" title="Katrina Devine">
Katrina Devine

Katrina Devine (ur. 21 kwietnia 1980 w Irlandii Północnej) – nowozelandzka aktorka filmowa i telewizyjna pochodzenia irlandzkiego, była aktorka dziecięca. Znana jest z takich ról jak Minnie Crozier w operze mydlanej "Shortland Street", Marah w serialu "Power Rangers Ninja Storm" i Cassidy Cornell w serialu "Power Rangers Dino Grzmot".
W 2006 roku przeprowadziła się do Kanady.
W 2010 roku zerwała z zawodem aktorki.
Życie prywatne.
W 2001 roku poślubiła Blaira Stranga (z którym występowała w serialu "Shortland Street"), jednak później doszło między nimi do separacji, a potem do rozwodu.

</doc>
<doc id="5177078" url="https://pl.wikipedia.org/wiki?curid=5177078" title="Puchar Wysp Owczych w piłce nożnej (1996)">
Puchar Wysp Owczych w piłce nożnej (1996)

Puchar Wysp Owczych w piłce nożnej mężczyzn 1996 (far. "Løgmanssteypið") – 50. edycja rozgrywek mających na celu wyłonienie zdobywcy Pucharu Wysp Owczych. Tytułu bronił klub HB Tórshavn, a przejął go GÍ Gøta.
Uczestnicy.
W Pucharze Wysp Owczych wzięły udział drużyny ze wszystkich poziomów ligowych na archipelagu.
Runda grupowa.
Grupa A.
 
 
 
 
 
 
 
 
Grupa B.
 
 
 
 
 
 
 
 
Grupa C.
 
 
 
 
 
 
 
 
Grupa D.
 
 
 
 
 
 
 
 1
 
Objaśnienia:

</doc>
<doc id="5177097" url="https://pl.wikipedia.org/wiki?curid=5177097" title="Puchar Europy w bobslejach 2021/2022">
Puchar Europy w bobslejach 2021/2022

Puchar Europy w bobslejach 2021/2022 rozpoczął się 11 listopada 2021 roku w Lillehammer, a zakończył 15 stycznia 2022 roku na torze w Winterbergu. Rozgrywane były trzy konkurencje: dwójka kobiet, dwójka mężczyzn i czwórka mężczyzn. Prowadzona była również klasyfikacja kombinacji, która łączyła dwójkę i czwórkę mężczyzn.

</doc>
<doc id="5177102" url="https://pl.wikipedia.org/wiki?curid=5177102" title="Iryna Wereszczuk">
Iryna Wereszczuk

Iryna Andrijiwna Wereszczuk, ukr. Ірина Андріївна Верещук (ur. 30 listopada 1979 w Rawie Ruskiej) – ukraińska polityk, prawniczka i samorządowiec, deputowana, od 2021 wicepremier oraz minister ds. terytoriów czasowo okupowanych.
Życiorys.
W 2002 ukończyła instytut wojskowy w ramach Politechniki Lwowskiej, a w 2006 studia prawnicze na Lwowskim Uniwersytecie Narodowym im. Iwana Franki. Odbyła aspiranturę w Narodowej Akademii Administracji Publicznej przy Prezydencie Ukrainy, w 2015 uzyskała stopień kandydata nauk. Pracowała w ukraińskich siłach zbrojnych, jako prawniczka w administracji rodzinnej miejscowości i zastępczyni przewodniczącego administracji rejonu żółkiewskiego. W latach 2010–2015 sprawowała urząd burmistrza Rawy Ruskiej.
W roku akademickim 2015/2016 przebywała w Warszawie w ramach programu stypendialnego im. Lane’a Kirklanda, realizując projekt na Krajowej Szkole Administracji Publicznej. Od 2016 była dyrektorem think tanku zajmującego się badaniami dotyczącymi współpracy w regionie Morza Bałtyckiego i Morza Czarnego. W 2017 została docentem na Narodowym Uniwersytecie Pedagogicznym w Kijowie.
W wyborach parlamentarnych w 2019 z ramienia prezydenckiego ugrupowania Sługa Ludu uzyskała mandat posłanki do Rady Najwyższej IX kadencji. W listopadzie 2021 objęła stanowiska wicepremiera oraz ministra do spraw terytoriów czasowo okupowanych w rządzie Denysa Szmyhala.

</doc>
<doc id="5177103" url="https://pl.wikipedia.org/wiki?curid=5177103" title="3-calowa armata przeciwpancerna M5">
3-calowa armata przeciwpancerna M5

M5 (3-inch Gun M5) – holowana armata przeciwpancerna kalibru 76,2 mm (3 cale) produkcji amerykańskiej, wykorzystywana przez US Army w ograniczonym zakresie podczas II wojny światowej.
Prace projektowe rozpoczęły się w 1940 roku. Działo opracowywane było z myślą o zastąpieniu 37-mm armat M3, których kaliber był niewystarczający do skutecznej penetracji pancerza ówczesnych niemieckich czołgów. W celu skrócenia prac rozwojowych wykorzystano elementy konstrukcyjne istniejących dział – lufę prototypowej armaty przeciwlotniczej T9 oraz łoże, oporopowrotnik i zamek z haubicy M101. Prototyp, noszący oznaczenie T10, gotowy był we wrześniu 1941 roku. Produkcja seryjna odbywała się w latach 1942–1944. Wyprodukowano około 2500 egzemplarzy, z czego 250 w 1942 roku, 1250 w 1943 i 1000 w 1944.
Pierwsze egzemplarze trafiły do oddziałów frontowych w 1943 roku, przed rozpoczęciem kampanii włoskiej, gdzie przeszły one chrzest bojowy. Działa wykorzystywane były później także na froncie zachodnim, m.in. podczas ofensywy w Ardenach. Znajdowały się one wyłącznie na wyposażeniu batalionów niszczycieli czołgów; do ich holowania najczęściej używano pojazdów M3 Half-Track. Działa wykazały się zadowalającą skutecznością w zwalczaniu broni pancernej. Dużym mankamentem był jednak brak mobilności, który przyczynił się do dużych strat wśród obsługujących je załóg, szczególnie w porównaniu do wykorzystywanych równolegle dział samobieżnych M10.
Tuż po zakończeniu wojny w 1945 roku działa zostały wycofane ze służby. Od 1953 roku kilka armat znajduje się na wyposażeniu prezydenckiej baterii salutowej ("Presidential Salute Battery"), gdzie wykorzystywane są w celach ceremonialnych, do oddawania salw honorowych.

</doc>
<doc id="5177104" url="https://pl.wikipedia.org/wiki?curid=5177104" title="Nadstosie">
Nadstosie

Nadstosie, Nad Stosem – duża polana w masywie Flaków w Pieninach Czorsztyńskich. Znajduje się na ich północno-wschodnim stoku opadającym do doliny Lęborgowego Potoku. Jej przedłużeniem jest polana Zaukierze opadająca w zachodnim kierunku do drogi z Krośnicy do Sromowiec Wyżnych. Łączą się z sobą na grzbiecie biegnącym od Flaków do przełęczy Sańba.
Pod względem administracyjnym polana znajduje się w obrębie wsi Sromowce Wyżne w województwie małopolskim, w powiecie nowotarskim, w gminie Czorsztyn. Znajduje się w obrębie Pienińskiego Parku Narodowego i jest własnością Skarbu Państwa.
Polana położona jest na wysokości około 720–800 m. Dzięki specyficznym warunkom glebowym, klimatycznym i geograficznym łąki i polany Pienińskiego Parku Narodowego były siedliskiem bardzo bogatym gatunkowo. Aby zachować ich różnorodność gatunkową polana Nadstosie jest koszona, a siano jest z niej usuwane.

</doc>
<doc id="5177108" url="https://pl.wikipedia.org/wiki?curid=5177108" title="Puchar Ameryki Północnej w skeletonie 2021/2022">
Puchar Ameryki Północnej w skeletonie 2021/2022

Puchar Ameryki Północnej w skeletonie w sezonie 2021/2022 – to 22. edycja tej imprezy. Cykl rozpoczął się w kanadyjskim Whistler 7 listopada 2021 r., a zakończył się w amerykańskim Lake Placid 15 grudnia 2021 r. Łącznie zostało rozegranych 16 konkursów: 8 dla mężczyzn i 8 dla kobiet.

</doc>
<doc id="5177110" url="https://pl.wikipedia.org/wiki?curid=5177110" title="Kościół św. Andrzeja Boboli w Rydzewie">
Kościół św. Andrzeja Boboli w Rydzewie

Kościół św. Andrzeja Boboli w Rydzewie – rzymskokatolicki ceglany kościół parafialny z końca XVI wieku w Rydzewie w powiecie giżyckim, wpisany do rejestru zabytków nieruchomych województwa warmińsko-mazurskiego, należący do parafii św. Andrzeja Boboli.
Historia.
Obiekt został zbudowany w latach 1579–1591 w stylu gotyckim, a w latach 1772–1773 przebudowano go w duchu baroku, dodając barokową wieżę. Do 1945 była to świątynia protestancka (parafia ewangelicka powstała we wsi 17 listopada 1579). Następnie została przejęta przez katolików i wyremontowana w 1961 (oddzielono wtedy ambonę od ołtarza). Duszpasterstwo początkowo prowadzili księża z Rynu, Giżycka i Miłek. W 1958 duszpasterz zamieszkał w Rydzewie. Dekret erekcyjny parafii wydał biskup Tomasz Wilczyński 28 marca 1962.
Architektura.
Obecnie, wzniesiona na planie prostokąta, trójnawowa świątynia posiada cechy gotyku i baroku. Fundamenty wykonano z kamienia, ściany z cegły palonej.
Wnętrze i wyposażenie.
Nawa główna kryta jest sklepieniem kolebkowym, natomiast nawy boczne płaskimi stropami. Do najcenniejszych elementów wyposażenia należą:
Pierwszy dzwon został zainstalowany w 1604, ale ze względu na fakt, że do 1773 kościół nie posiadał dzwonnicy, nie wiadomo, gdzie pierwotnie był zawieszony. W 1944 został wywieziony przez Niemców i obecnie wisi w kościele w Quackenbruck.
Otoczenie.
W 2016 przy kościele został posadzony Dąb Pamięci majora Tadeusza Blicharskiego.

</doc>
<doc id="5177113" url="https://pl.wikipedia.org/wiki?curid=5177113" title="Angela Wiedl">
Angela Wiedl

Angela Wiedl (ur. 16 marca 1967 w Monachium) – niemiecka piosenkarka szlagierowa.
Jedna z najpopularniejszych wykonawczyń muzyki ludowej i szlagierowej. Nagradzana wieloma nagrodami, takimi jak m.in.: 1. miejsce w konkursie "„Mei Madl wird a Plattenstar“" gazety Tz, Goldenes Mikrofon, Edelweiß, dwukrotnie Goldene Stimmgabel, złoty i srebrny Hermann-Löns-Medaille, 1. i 2. miejsce na ZDF-Hitparade, Nagroda Echo w kategorii "Artysta solowy", Goldene Schallplatte, 1. miejsce w konkursie bawarskiej telewizji "Ein Lied für München".
Wczesne życie.
Angela Wiedl pochodzi z rodziny muzycznej. Jej rodzice, Wilhelm (ur. 26 października 1940, zm. 23 stycznia 2017) i Irmengard byli znanymi śpiewakami stylu jodłowania. Ma dwóch braci: Richarda (ur. 10 marca 1964), który jest śpiewakiem operowym i tenorem i Willy'ego, który również jest piosenkarzem.
Kariera.
Angela Wiedl występy na scenie rozpoczęła w 1979 roku, w wieku 12 lat z zespołem Original Chiemgau Buam. Po ukończeniu edukacji była asystentką urzędnika podatkowego. Od 1981 roku śpiewała w zespole Tegernsee Alpine Quintet, z którym wydała siedem albumów.
W 1991 roku wydała swój pierwszy album solowy. W 1992 roku wystąpiła na Grand Prix Muzyki Ludowej 1992 w Zurychu (2. miejsce w eliminacjach), na którym wykonała utwór pt. "Doch des Herzklopfen, des verdank i dir", dzięki czemu zajęła 12. miejsce oraz zdobyła popularność w Niemczech. W tym samym roku wydała singel pt. "Mama Theresa", w którym śpiewała o Matce Teresie, laureatce Pokojowej Nagrody Nobla z 1979 roku (1. miejsce na ZDF-Hitparade). Na Grand Prix Muzyki Ludowej 1995 w Wiedniu z utworem pt. "Wo sind die Zigeuner geblieben" zajęła 10. miejsce (3. miejsce w eliminacjach), a na Grand Prix Muzyki Ludowej 1998 w Wiedniu z utworem pt. "Wer die Heimat liebt" zajęła 14. miejsce. W 1996 roku wraz z grającą na fletniej panie Dalilą Cernatescu w krajowych eliminacjach do Konkursu Piosenki Eurowizji 1996 w Oslo wykonała utwór pt. "Echos" (kompozytorem utworu jest Ralph Siegel), co im dało 3. miejsce w konkursie, natomiast eliminacje wygrał Leon z utworem pt. "Planet of Blue", z którym na Konkursie Piosenki Eurowizji 1996 w Oslo zajął 24. miejsce, a na ZDF-Hitparade zajęła 2. miejsce za utwór pt. "Erhalte was Gott uns geschenkt". Jest częstym gościem na popularnych imprezach telewizyjnych i radiowych. Kilkakrotnie była zwycięzcą "Superhitparade der Volksmusik". W 2006 roku wydała albumy pt. "Ich glaube an Gott" i "Salve Regina".
W 2008 roku ukazał się album kompilacyjny pt. "Herzlich Willkommen - Best Of", zawierający jej najpopularniejsze utwory, natomiast 30 maja 2008 roku wydała album pt. "Der Engel an deiner Seite". Wkrótce Wiedl napisała:
11 lipca 2008 roku Wiedl wystąpiła w bawarskiej telewizji w konkursie "Ein Lied für München", w którym zajęła 1. miejsce z utworem pt. "München".
Życie prywatne.
Angela Wiedl w latach 1995–2007 była żoną Waltera Schmidta, z którym miała córkę Angelinę Marię (ur. 27 marca 2000, zm. 13 czerwca 2005), która od 3. roku życia cierpiała na ostre rozsiane zapalenie mózgu i rdzenia (ADEM) – rzadką chorobę układu nerwowego. Zmarła na zator mózgu.
18 września 2011 roku wyszła za mąż za Uwe Erhardta (członka zespołu Die Schäfer), z którym ma córkę Ginę Marię (ur. 22 czerwca 2012).

</doc>
<doc id="5177115" url="https://pl.wikipedia.org/wiki?curid=5177115" title="Puchar Europy w skeletonie 2021/2022">
Puchar Europy w skeletonie 2021/2022

Puchar Europy w skeletonie w sezonie 2021/2022 – kolejna edycja tej imprezy. Cykl rozpoczął się w norweskim Lillehammer 12 listopada 2021 roku, a zakończył się 9 stycznia 2022 roku w niemieckim Altenbergu.

</doc>
<doc id="5177117" url="https://pl.wikipedia.org/wiki?curid=5177117" title="Obrona Bogumina">
Obrona Bogumina

Obrona Bogumina – działania wojenne prowadzone podczas wojny polsko-czechosłowackiej 23 stycznia 1919 r. Była to pierwsza bitwa tej wojny.
Początki walk.
O godzinie 8:30 23 stycznia wojska czechosłowackie zaatakowały polskie placówki wysunięte na zachód od Bogumina. Dworzec został przejęty przez Czechów, gdzie utworzyli ośrodek oporu, który został przełamany przez kompanie kpt. Mielnika po krótkotrwałej aczkolwiek krwawej walce. Kompania czeska została odesłana pod eskortą do Piotrkowic. Kompania kpt. Mielnika musiała się jednak wycofać spod dworca pod czeskim naporem.
Pierwsze rozmowy.
O 13:40 do ppłk. Mroczkowskiego przyjechał mjr Sykora oraz oficerzy brytyjski i francuski, którzy odczytali pismo płk. Gillaina domagające się opuszczenia Bogumina przez Polaków. Mroczkowski odrzucił wszystkie pertraktacje, ponieważ chciał być pewny, że zapewnienia mjr. Sykory są prawdziwe. Walki zostały na chwile zatrzymane. Mroczkowski zadzwonił do dowództwa frontu i zapytał się, czy został wydany rozkaz do wycofania, a otrzymał taką odpowiedź: „Rzeczą rządu są układy, a rzeczą żołnierzy jest walka. Bogumin trzymać do ostatka”. Po tym walki zostały ponowione.
Końcowe walki.
Gdy Sykora usłyszał decyzję Mroczkowskiego, wycofał swoich żołnierzy, którzy zajęli ogrzewalnię. Mimo tego czeskie oddziały nie zajęły ogrzewalni, zamiast tego oblegli stacje kolejową. Na peronie osobowym znów rozgorzała walka na bagnety i na granaty ręczne. Majorowi Sykorze udało nakłonić się obie strony do zaprzestania strzelaniny. W międzyczasie przyjechał pociąg, który miał zabrać oddziały polskie. Czesi wymogli jednak oddanie jeńców wojennych. Gdy do Piotrkowic został wysłany por. Gromadzki w celu wysłania jeńców do Bogumina, a równocześnie próbowano z rozkazu dowództwa wycofać się przez linie kolejową do Piotrkowic. Lecz patrole stwierdziły, że Czesi okrążyli dworzec i zastawili pułapkę. Odwrót więc był niemożliwy. O 19:00 dotarł pociąg z jeńcami czeskimi z Piotrkowic. Gdy do wagonów, z których wysiedli jeńcy, zaczęli wsiadać polscy żołnierze, Czesi otworzyli ogień i mimo oporu rozbroili Polaków i po czym wysłano ich do Morawskiej Ostrawy.

</doc>
<doc id="5177122" url="https://pl.wikipedia.org/wiki?curid=5177122" title="Pawło Riabikin">
Pawło Riabikin

Pawło Borysowycz Riabikin, ukr. Павло Борисович Рябікін (ur. 6 czerwca 1965 w Kijowie) – ukraiński polityk i prawnik, deputowany, od 2021 minister ds. strategicznych gałęzi przemysłu.
Życiorys.
W 1989 ukończył studia na Uniwersytecie Kijowskim, specjalizując się w prawie międzynarodowym. Odbył aspiranturę na tej samej uczelni, a także staże na uniwersytetach w Lipsku i Kilonii. Praktykował jako adwokat i radca prawny. W 2000 i 2002 jako kandydat niezależny uzyskiwał mandat posła do Rady Najwyższej. Zasiadał we frakcjach poselskich wspierających ówczesną władzę, zaś w 2004 został stronnikiem Wiktora Juszczenki. W 2005 dołączył do rady prezydenckiej partii Ludowy Związek „Nasza Ukraina”. W latach 2005–2006 pełnił funkcję wiceministra transportu i komunikacji. Od 2009 do 2010 był ambasadorem Ukrainy w Danii. Zajmował również dyrektorskie stanowisko w spółce prawa handlowego prowadzącej ośrodek rekreacyjno-uzdrowiskowy.
W latach 2012–2014 ponownie zasiadał w ukraińskim parlamencie, reprezentując w nim ugrupowanie UDAR Witalija Kłyczki. Następnie do 2015 był zastępcą przewodniczącego Kijowskiej Miejskiej Administracji Państwowej. W 2017 powołany na dyrektora portu lotniczego Kijów-Boryspol, a w 2020 na prezesa Państwowej Służby Celnej Ukrainy. W listopadzie 2021 objął stanowisko ministra do spraw strategicznych gałęzi przemysłu w rządzie Denysa Szmyhala.

</doc>
<doc id="5177126" url="https://pl.wikipedia.org/wiki?curid=5177126" title="Puchar Interkontynentalny w skeletonie 2021/2022">
Puchar Interkontynentalny w skeletonie 2021/2022

Puchar Interkontynentalny w skeletonie w sezonie 2021/2022 – kolejna edycja tej imprezy. Cykl rozpoczął się w kanadyjskim Whistler 13 listopada 2021 roku, a zakończył się 6 stycznia 2022 roku w niemieckim Altenbergu.

</doc>
<doc id="5177127" url="https://pl.wikipedia.org/wiki?curid=5177127" title="Ulica Mysłowicka w Siemianowicach Śląskich">
Ulica Mysłowicka w Siemianowicach Śląskich

Ulica Mysłowicka w Siemianowicach Śląskich – ulica w południowo-wschodniej części Siemianowic Śląskich, łącząca dzielnicę Centrum (w północno-zachodniej części) z sąsiednimi Katowicami.
Droga ta swój początek bierze przy skrzyżowaniu ulic: J. Kilińskiego, Powstańców i Cmentarnej, zaś kończy się na granicy miasta z Katowicami – jej przedłużeniem jest ulica Strzelców Bytomskich, biegnąca w kierunku katowickiej dzielnicy Dąbrówka Mała. Przy samej zaś ulicy Mysłowickiej rozwinęła się osada Sadzawki, składająca się z budynków powstałych w różnym okresie, w tym z domu rodziny Korfantych przy ulicy Mysłowickiej 3, na którym umieszczona jest tablica upamiętniająca Wojciecha Korfantego. Przy znajdują się siedziby szeregu przedsiębiorstw różnych branż. Wzdłuż kursują autobusy na zlecenie ZTM-u.
Przebieg.
Ulica Mysłowicka jest położona w południowo-wschodniej części Siemianowic Śląskich, w granicach dzielnicy Centrum, na terenie osady Sadzawki. Łączy ona siemianowickie śródmieście ze znajdującą się na terenie Katowic Dąbrówką Małą. Numeracja budynków położonych przy ulicy Mysłowickiej zaczyna się od północno-zachodniej strony. Ulica Mysłowicka krzyżuje się na swoim początku z ulicami: J. Kilińskiego, Powstańców i Cmentarną. Skrzyżowanie to jest sterowane za pomocą sygnalizacji świetlnej.
Z początkowego miejsca ulica biegnie w kierunku południowo-wschodnim przez Sadzawki. Droga na wysokości budynku nr 3 skręca na południe, potem przy skrzyżowaniu z ulicą Srokowiecką na wschód, a dalej na wysokości „Pańskich domów” ponownie w kierunku południowo-wschodnim. Droga kończy się przy granicy miasta z Katowicami i kontynuuje swój bieg na terenie jednostki pomocniczej Dąbrówka Mała jako ulica Strzelców Bytomskich, prowadząca dalej w kierunku m.in. drogi ekspresowej nr 86 (al. W. Roździeńskiego). Od strony północnej ulica Mysłowicka krzyżuje się kolejno z następującymi ulicami: J. Słowackiego i Sadzawki, zaś od strony południowej z ulicami: Kolejową i Srokowiecką. Łączna długość ulicy Mysłowickiej wynosi około 1440 metrów.
Charakterystyka.
Ulica Mysłowicka jest drogą powiatową i w systemie TERYT widnieje pod numerem 13542. Kod pocztowy dla adresów 1-55 (numery nieparzyste), 2-6 (numery parzyste) i 34-36 (numery parzyste) to 41-100, zaś dla numerów 18-32 (numery parzyste) i numeru 38 to 41-106. Nawierzchnia ulicy wykonana jest z asfaltobetonu, zaś równolegle do niej – na części długości – poprowadzona jest ścieżka rowerowa.
Wzdłuż ulicy Mysłowickiej kursują autobusy organizowane na zlecenie Zarządu Transportu Metropolitalnego (ZTM). Zlokalizowane są tu dwa przystanki: Siemianowice Kolonia Wojewódzka i Siemianowice Mysłowicka, przy których zatrzymywały się na początku listopada 2021 roku 3 linie. Łączą one tę część miasta z innymi dzielnicami oraz niektórymi miejscowościami Górnośląsko-Zagłębiowskiej Metropolii, w tym z: Bytomiem, Chorzowem, Katowicami, Sosnowcem i Świętochłowicami. Przy ulicy Mysłowickiej zlokalizowana jest także stacja rowerów miejskich, będąca częścią systemu Siemianowickiego Roweru Miejskiego.
Wierni rzymskokatoliccy mieszkający przy ulicy Mysłowickiej przynależą do parafii Krzyża Świętego.
Historia.
Droga w śladzie obecnej ulicy Mysłowickiej na całej swojej długości zaznaczona jest na mapach wydanych na przełomie XIX i XX wieku. Była wówczas trasą łączącą Hutę Laurę i Siemianowice w rejonie kolonii Wandy po północno-zachodniej stronie z Dąbrówką Małą po stronie południowo-wschodniej. Wzdłuż tej drogi rozwijała się osada Sadzawki, położona w północno-zachodniej części obecnej ulicy. Sama zaś obecna ulica Mysłowicka na początku XX wieku była położona w rejonie obszarów dworskich Siemianowice II i Michałkowice II. Równolegle do drogi w dniu 15 listopada 1868 roku bądź 1 lutego 1870 roku oddano do użytku linię kolejową, będąca częścią Kolei Prawego Brzegu Odry (obecna linia kolejowa nr 161).
Pierwotna zabudowa ulicy Mysłowickiej powstawała w różnych okresach. Na odcinku od ulicy Cmentarnej do ulicy J. Słowackiego znajdowały się niewielkie, parterowe domy, zaś bliżej Dąbrówki Małej powstały m.in. trzy istniejące do dziś duże budynki – tzw. „Pańskie domy”. W tamtym rejonie, po drugiej stronie drogi powstała Kolonia Wojewódzka, będąca kolonią domów.
W czasach Polski Ludowej ulica nosiła swoją obecną nazwę. W okresie powojennym, wzdłuż ulicy Mysłowickiej na odcinku od skrzyżowania z ulicą Srokowiecką do skrzyżowania z ulicą Powstańców, wyburzono znaczną część zabudowy – kamienice oraz domy (tzw. „Arki”, które znajdowały się w rejonie dzisiejszej siedziby firmy Elstan). Zachowała się natomiast kamienica należąca do rodziny Wojciecha Korfantego. Bliżej ulicy Powstańców – w miejscu dzisiejszego dyskontu – stały baraki mieszkalne, a w jednym z nich funkcjonował dom dla bezdomnych. W miejsce starej zabudowy Siemianowicka Spółdzielnia Mieszkaniowa postawiła czteropiętrowe bloki mieszkalne.
W pobliżu skrzyżowania z ulicą J. Kilińskiego ulicę Mysłowicką przecinał rów Kanikla, który w latach 80. XX wieku został zakryty. Płynęła nim woda przemysłowa m.in. z huty „Jedność” oraz woda ze stawów Richter i Hutnik. W miejscu dzisiejszej hurtowni elementów stalowych znajdował się duży budynek hotelu robotniczego, późniejszy dom rotacyjny, który został wyburzony w latach 90. XX wieku.
W dniu 7 sierpnia 2015 roku rozpoczęto prace modernizacyjne ulicy na odcinku od skrzyżowania z ulicą Srokowiecką do budynku nr 32. W ramach robót wymieniono na tym odcinku nawierzchnię asfaltobetonową jezdni. Rok później kontynuowano prace modernizacyjne na odcinku o długości 1,07 km, od skrzyżowania ulic: Powstańców, Cmentarnej i J. Kilińskiego do budynku nr 18 oraz od budynku nr 32 do granicy miasta Siemianowice Śląskie z Katowicami. Koszt inwestycji wyniósł blisko 380 tys. złotych.
W dniu 29 kwietnia 2019 roku w Siemianowicach Śląskich ruszył system wypożyczalni rowerów miejskich – Siemianowicki Rower Miejski. Jedną ze stacji – Centrum II – zlokalizowano w rejonie skrzyżowania ulicy Mysłowickiej i ulicy J. Kilińskiego.
W dniu 24 lipca 2019 roku dokonano odbioru robót związanych przebudową nawierzchni bocznego odgałęzienia ulicy Mysłowickiej w rejonie Kolonii Wojewódzkiej. W ramach wykonanych prac ułożono nową nawierzchnię z kostki brukowej, a także zabudowano krawężniki. Inwestycję tę zrealizowano w ramach projektu siemianowickiego budżetu obywatelskiego na 2019 rok. Koszt prac wyniósł 135 tys. złotych.
W kwietniu 2020 roku ruszyły prace budowlane nad budową sieci ciągów rowerowych w ramach drugiego etapu budowy ścieżek na terenie Siemianowic Śląskich. Zaprojektowano m.in. ścieżkę nr 2, biegnącą wzdłuż ulicy Mysłowickiej – od granicy miasta z Katowicami do „Pańskich domów” i dalej ulicami: Brzozową i Cmentarną wraz z zintegrowanym centrum przesiadkowym przy przystanku Siemianowice Kolonia Wojewódzka. Centrum przesiadkowe składa się z wiat przystankowych, zamykanych boksów rowerowych oraz zadaszonych stanowisk do parkowania rowerów typu bike &amp; ride. Prace budowlane przy ścieżce nr 2 o łącznej długości 2,52 km zrealizowano do końca 2020 roku. Wraz ze ścieżką powstało nowe oznakowanie i oświetlenie. W ramach inwestycji umieszczono również mapy z przebiegiem tras i elementy małej architektury. Koszt prac wyniósł około 10,7 mln złotych, z czego większa część została dofinansowana ze środków Unii Europejskiej.
Pod koniec 2020 roku zakończono prace związane z zagospodarowaniem skweru na rogu ulic: Mysłowickiej i J. Słowackiego. W ich ramach powstał plac zabaw oraz siłownia na otwrtej przestrzeni. Wybudowano również nowe chodniki, oświetlenie i elementy małej architektury. Koszt prac wyniósł około 690 tys. złotych.
Ulica Mysłowicka wielokrotnie stanowiła część tras wyścigów Tour de Pologne, odbywających się m.in. przez terytorium Siemianowic Śląskich, w tym: IV etapu 70. konkursu 31 lipca 2013 roku, IV etapu 71. konkursu 6 sierpnia 2014 roku oraz I etapu 77. konkursu 5 sierpnia 2020 roku. Organizowano tu także coroczne zawody Silesia Marathon, w tym: VI edycję 5 października 2014 roku, VIII edycję 2 października 2016 roku, IX edycję 1 października 2017 roku, X edycję 7 października 2018 roku, XI edycję 6 października 2019 roku, XII edycję 4 października 2020 roku czy XIII edycję 3 października 2021 roku.
Obiekty zabytkowe i historyczne.
Przy ulicy Mysłowickiej położone są następujące historyczne budynki:
Gospodarka i instytucje.
Do systemu REGON do początku listopada 2021 roku zostało wpisanych łącznie 114 podmiotów zarejestrowanych przy ulicy Mysłowickiej. Siedziby mają tutaj takie placówki jak m.in.: sklep sieci Biedronka i stacja paliw LOTOS (ul. Mysłowicka 1), zakład przetwórstwa mięsa, warsztaty, stacja paliw, bar, przedsiębiorstwa wielobranżowe, serwisy samochodowe, piekarnia, skład wyrobów hutniczych i inne.

</doc>
<doc id="5177130" url="https://pl.wikipedia.org/wiki?curid=5177130" title="Arcane">
Arcane

Arcane – serial animowany wyprodukowany przez Fortiche Production, wydany we współpracy z Netflixem oraz Riot Games, według scenariusza Christiana Linke i Alex Yee. Pierwszy zwiastun pojawił na obchodach dziesięciolecia "League of Legends". Pierwotnie miał zostać wydany w roku 2020, jednakże przez pandemię COVID-19, premierę przesunięto. Serial miał premierę 6 listopada 2021 roku na platformie Netflix, oraz transmitowany na Twitch.tv. Serial animowany jest odnawiany na drugi sezon i wkrótce zostanie wydany.
Fabuła.
Seria opowiada historię postaci znanych z gier produkcji Riot Games. Akcja serialu ma miejsce w dwumieście Piltover i Zaun, a fabuła dotyczy głównie sióstr Jinx oraz Vi I ich rodzinna rywalizacja.
Obsada.
Wersja polska.
Reżyserem polskiej wersji dubbingu był Bartosz Wesołowski, dialogi napisał Bartek Fukiet. W głównych rolach wystąpili: Magdalena Wasylik (Jinx), Sebastian Cybulski (Deckard), Adrianna Izydorczyk (Vi), Mateusz Narloch (Claggor), Ewa Szykulska (Grayson), Karol Jankiewicz (Mylo), Antonina Żbikowska (Powder), Jan Aleksandrowicz-Krasko (Vander), Wojciech Kalarus (Silco), Michał Piela (Benzo) i Damian Kulec (Jayce).
Marketing.
1 listopada 2021 roku ogłoszono, że Riot Games będzie świętować premierę "Arcane" poprzez wydarzenia we wszystkich swoich grach, w tym "League of Legends", "Legends of Runeterra", "Teamfight Tactics", "League of Legends: Wild Rift" i "Valorant".
Odbyły się również różne inne kolaboracje z innymi grami spoza Riot, takimi jak "PUBG Mobile" i skórka Jinx w "Fortnite". Oprócz tego serial reklamowano na ścianach budynku Burj Khalifa, czy w akcjach promocyjnych w których udział brali streamerzy i profesjonalni gracze.
W Gdyni i Katowicach pojawiły się także murale przedstawiające główne bohaterki. Graffiti są wykonane z użyciem farby luminescencyjnej robiąc ogromne wrażenie w dzień, jak i w nocy.
6 listopada 2021 roku, w ramach światowej premiery, Riot Games transmitowało pierwszy odcinek na Twitchu. Niektórym twórcom treści pozwolono na współstreamowanie pierwszych trzech odcinków serialu po otrzymaniu pozwolenia od Riot Games, co pozwoliło również widzom na odzyskanie zrzutów w grze podczas premiery.
Nagrody.
W marcu 2022 roku "Arcane" zdobyło nagrody Annie we wszystkich kategoriach, w których zostało nominowane: najlepszy serial zdaniem publiczności, najlepsze efekty specjalne, najlepsza animacja postaci, najlepszy design postaci, najlepsza reżyseria, najlepszy design produkcji, najlepszy storyboarding, najlepszy występ aktora dubbingowego oraz najlepszy scenariusz.

</doc>
<doc id="5177142" url="https://pl.wikipedia.org/wiki?curid=5177142" title="Piotr Zeszutek">
Piotr Zeszutek

Piotr Zeszutek (ur. 31 stycznia 1991 r. w Sopocie) – polski rugbysta występujący przeważnie na pozycji a. Wychowanek Ogniwa Sopot, drużynowy mistrz Polski z tym klubem; kapitan reprezentacji kraju, kilkakrotnie wybierany najlepszym zawodnikiem w Polsce.
Młodość.
Zeszutek wychowywał się w rodzinie związanej z rugby union – dyscyplinę tę uprawiał jego ojciec i dwaj starsi bracia. On sam po raz pierwszy uczestniczył w zajęciach rugby w wieku pięciu lat, a niedługo później wraz z bratem wziął udział w obozie sportowym. Jest wychowankiem Ogniwa Sopot, z którym to klubem sięgnął m.in. po mistrzostwo Polski kadetów (w 2008 roku).
W młodości uprawiał także inne dyscypliny sportu, m.in. koszykówkę, którą przez sześć lat trenował w drużynie Trefla Sopot. Odniesiony uraz sprawił, że został uznany za zawodnika podatnego na kontuzje, co ostatecznie przekreśliło jego szanse na zawodową karierę w tej dyscyplinie.
Kariera klubowa.
W pierwszej drużynie ekstraklasowego Ogniwa debiutował w 2009 roku. Dwa lata później ekipa z Sopotu jako najsłabszy zespół sezonu spadła z Ekstraligi i kolejne lata spędziła na poziomie I ligi. W sezonie 2012/2013 z kompletem punktów oraz po zwycięstwach w obu meczach finałowych Ogniwo z Zeszutkiem jako kapitanem powróciło do najwyższej klasy rozgrywkowej.
Po wywalczeniu awansu Zeszutek za pośrednictwem ówczesnego trenera reprezentacji Tomasza Putry znalazł klub we Francji – CA Saint-Étienne. W jego barwach spędził cały sezon 2013/2014 na poziomie Fédérale 3 (piąty poziom ligowy). Drużyna CASE zwyciężyła w rozgrywkach swojej grupy regionalnej (jednej z 16), przechodząc do fazy pucharowej. W trakcie sezonu Zeszutek otrzymał karę zawieszenia na siedem spotkań. Był to wynik bójki w jaką wdał się w czasie spotkania. Pomimo uczestnictwa w zmaganiach we Francji, wystąpił też w kilku spotkaniach Ogniwa w polskiej ekstraklasie.
W sezonie 2014/2015 Zeszutek zmagał się z urazem kolana, ostatecznie nadrywając więzadła krzyżowe. W sierpniu 2015 roku poddał się zabiegowi rekonstrukcji więzadeł, jednak rehabilitacja trwała aż do wiosny kolejnego roku.
Kolejne lata to początek lepszych wyników Ogniwa w polskiej lidze. W sezonie 2015/2016 sopocianie po zwycięstwie nad Arką Gdynia sięgnęli po brązowe medale Mistrzostw Polski, natomiast w sezonie 2016/2017 oraz w sezonie 2018 docierali do finału Ekstraligi. W obu przypadkach ulegali w nich drużynie Budowlanych Łódź. Dodatkowo w 2016 roku Zeszutek z Ogniwem dotarł do finału Pucharu Polski, a rok później wywalczył brązowy medal mistrzostw Polski w rugby 7.
W sierpniu 2018 roku otrzymał zaproszenie na okres próbny do Harlequin F.C., klubu angielskiej Premiership. W czasie miesięcznego pobytu trenował z pierwszym zespołem, wystąpił też w meczu rezerw w ramach Premiership Shield, w którym "Quins" mierzyli się z drużyną Gloucester. Ostatecznie nie zaproponowano mu zawodowego kontraktu.
Występując w barwach Ogniwa w sezonie 2019 Zeszutek sięgnął po mistrzostwo Polski. W finale sopocianie ponownie spotkali się z drużyną z Łodzi (po zmianach organizacyjnych pod nazwą Rugby Łódź), jednak tym razem spotkanie zakończyło się wynikiem 27:24 dla ekipy z Trójmiasta. W przerwanym przez pandemię COVID-19 sezonie 2019/2020 Ogniwo wywalczyło Puchar Ekstraligi, pokonując Juvenię Kraków 35:3. Kapitan sopockiej drużyny nie wziął jednak udziału w meczu finałowym – uraz mięśnia dwugłowego uda, którego doznał w czasie meczu wcześniejszej rundy z Arką Gdynia, zmusił go do dwumiesięcznej przerwy w grze.
W sezonie 2020/2021 Zeszutek opuścił znaczną część zmagań ligowych. Początkowo za przewinienie dyscyplinarne (uderzenie kolanem w głowę i uciśnięcie szyi rywala w trakcie meczu) został ukarany siedmiotygodniową dyskwalifikacją mającą obowiązywać od 28 sierpnia do 19 października 2020 r. Ostatecznie wykonanie części kary zawieszono na okres dwóch miesięcy. Następnie w listopadzie przeszedł operację kolana (m.in. zszywanie pękniętej łąkotki), po której powrót do pełnej sprawności nastąpił w maju. W kolejnych meczach został uderzony w głowę (w meczu z Rugby Łódź) oraz doznał poważnego urazu twarzoczaszki (wieloodłamkowe złamanie okolicy oczodołowej; w meczu z Lechią Gdańsk). Do treningów kapitan Ogniwa powrócił kilka tygodni później, niedługo przed finałem Ekstraligi, w którym ostatecznie zdołał wziąć udział. Zakończył się on po myśli sopocian, którzy wynikiem 19:15 pokonali ekipę Rugby Łódź i obronili tytuł mistrzowski wywalczony niespełna dwa lata wcześniej.
Kariera reprezentacyjna.
Zeszutek w latach 2008–2009 powoływany był do reprezentacji do lat 18, a następnie w latach 2010–2011 do drużyny U-20; z zespołem tym zwyciężył w organizowanych przez FIRA-AER zmaganiach o mistrzostwo Europy tej organizacji (wygrana z rówieśnikami z Mołdawii).
Począwszy od 2011 roku zapraszany był także na obozy i konsultacje seniorskiej reprezentacji w rugby 7, choć faktycznym członkiem pierwszej drużyny został dopiero w kolejnym sezonie. W roku 2013 Zeszutek trafił do szerokiego składu reprezentacji seniorów w odmianie 15-osobowej. Wobec kontuzji i niedostępności części podstawowych zawodników otrzymał powołanie na mecz Pucharu Narodów Europy z Mołdawią. Zadebiutował podczas spotkania w Kiszyniowie, w ostatnich minutach rywalizacji zmieniając Mateusza Bartoszka. W dalszej części roku brał udział w zmaganiach „siódemek” – z reprezentacją uczestniczył m.in. w zawodach Stanislas Sevens w Nancy oraz mistrzostwach Europy FIRA-AER dywizji 1 (turnieje w Izraelu i Belgii). W lipcu uczestniczył w uniwersjadzie w rosyjskim Kazaniu. Po porażce w półfinale fazy "Plate" reprezentanci Polski zajęli wówczas siódme miejsce.
W 2014 Zeszutek wciąż powoływany był do reprezentacji narodowych w obu wariantach rugby union. W odmianie piętnastoosobowej zdobył swoje pierwsze punkty na poziomie międzynarodowym (w meczu ze Szwecją), zaś grając w rugby 7, uczestniczył m.in. w turnieju mistrzostw Europy FIRA-AER. Występy w mistrzostwach Europy „siódemek” zaliczył także w roku 2015. Po zwycięstwie w turnieju w Gdańsku Polacy zdołali wówczas awansować do wyższej dywizji (cykl Grand Prix).
Po powrocie do gry po kontuzji kolana ponownie brany był pod uwagę przy powołaniach do kadry obu reprezentacji. W czerwcu 2016 roku znalazł się w szerokim składzie drużyny siedmioosobowej przed turniejami Grand Prix o randze mistrzostw Europy Rugby Europe (w samych zawodach nie wziął ostatecznie udziału), zaś jesienią uczestniczył w wygranym wysoko meczu reprezentacji piętnastoosobowej z Ukrainą. O rosnącej pozycji Zeszutka w polskich drużynach narodowych świadczyć może fakt, że w marcu 2017 roku selekcjoner Blikkies Groenewald wobec nieobecności dotychczasowego kapitana zespołu „piętnastek” Kamila Bobryka funkcję tę powierzył właśnie zawodnikowi z Sopotu. Choć mecz z Mołdawią był dopiero jego ósmym w kadrze, Zeszutek został wówczas wybrany najlepszym zawodnikiem spotkania. Wkrótce później w meczu ze Szwajcarią zdobył kolejne przyłożenie na arenie międzynarodowej. Z kolei w maju, czerwcu i lipcu z reprezentacją w rugby 7 brał udział m.in. w trzech spośród czterech turniejów mistrzowskich z cyklu Grand Prix Series.
W kolejnych latach Zeszutek przestał być powoływany do kadry w rugby 7, stając się jednocześnie kluczowym członkiem reprezentacji w rugby piętnastoosobowym. O ile w marcu 2018 roku brał jeszcze udział w obozie „siódemek”, a następnie konsultacjach kadry przed Rugby Europe Grand Prix Series, o tyle nie znalazł się już w składzie na tę ostatnią imprezę. W tym samym czasie z reprezentacją „piętnastek” występował w Rugby Europe Trophy, zdobywając przyłożenia w meczach z Holandią i Szwajcarią. Jesienią dwukrotnie przykładał piłkę w polu punktowym reprezentacji Czech w rozgrywkach Rugby Europe Trophy 2018/2019. Swoje konto punktowe powiększył także w meczu ze Szwajcarią w marcu 2019 roku.
Jako kapitan reprezentacji Polski we wrześniu 2021 roku brał także czynny udział w pierwszym meczu kadry po przerwie spowodowanej pandemią COVID-19. W wygranym wysoko meczu towarzyskim z Węgrami Zeszutek zdobył dwa przyłożenia. Sztukę tę powtórzył kilka tygodni później w starciu z Ukrainą rozpoczynającym zmagania w Rugby Europe Trophy 2021/2022. Polska kadra zwyciężyła wówczas 27:24, notując pierwsze zwycięstwo na terenie rywala w historii pojedynków polsko-ukraińskich.
Statystyki.
"Stan na 20 listopada 2021 r. Wynik reprezentacji Polski podany w pierwszej kolejności."
Życie osobiste.
Dziadek wychowanka Ogniwa pochodził z Czerniowiec leżących wówczas na terytorium Rumunii. W 2018 roku w jednym z wywiadów Zeszutek sugerował, że aby grać w rugby o najwyższe cele, prawdopodobnie musiałby – właśnie z uwagi na pochodzenie przodków – szukać gry w wyżej notowanej reprezentacji tego kraju.
Dwaj starsi bracia kapitana reprezentacji Polski (Marcin i Robert) także byli zawodnikami sopockiego Ogniwa. Obaj skończyli czynne uprawianie sportu przed ukończeniem trzydziestego roku życia. Marcin Zeszutek został następnie arbitrem rugby, sędziował m.in. rozgrywki Ekstraligi. Ich ojciec przez kilka lat trenował w Lechii Gdańsk.
Piotr od 2015 roku jest żonaty, ma dwóch synów urodzonych w 2016 i 2021.
Zeszutek studiował zarządzanie na Politechnice Gdańskiej. Poza karierą zawodnika rugby podejmował się licznych innych zajęć. W przeszłości pracował jako agent ubezpieczeniowy i specjalista od marketingu; prowadził także zajęcia rugby dla młodzieży w Ogniwie Sopot i kolonie z rugby dla dzieci. W Trójmieście organizował liczne wydarzenia charytatywne. W 2020 był także współwłaścicielem sopockiego sklepu Bimbeer specjalizującego się w handlu piwami rzemieślniczymi. W wolnym czasie pod pseudonimem Beny tworzył muzykę hip-hopową.
W 2018 roku bez powodzenia startował w wyborach do rady miasta Sopotu z listy Jacka Karnowskiego ("Platforma Sopocian").

</doc>
<doc id="5177146" url="https://pl.wikipedia.org/wiki?curid=5177146" title="Kołyczewo (obwód kurski)">
Kołyczewo (obwód kurski)

Kołyczewo () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest w dorzeczu Nikowca (prawy dopływ Rudy w dorzeczu Usoży), 10 km od centrum administracyjnego sielsowietu (Bolszoje Żyrowo), 15,5 km na południowy zachód od centrum administracyjnego rejonu (Fatież), 34 km na północny zachód od Kurska, 8,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 16 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 7 osób.

</doc>
<doc id="5177156" url="https://pl.wikipedia.org/wiki?curid=5177156" title="Medal Obrony dla Poległych i Rannych na Służbie">
Medal Obrony dla Poległych i Rannych na Służbie

Medal Obrony dla Poległych i Rannych na Służbie (, skr. Fsv.M.F&amp;S.) – duńskie wojskowe odznaczenie ustanowione 30 października 1996 (z działaniem wstecznym obejmującym okres od 12 marca 1992), podzielony 7 grudnia 2009 na Medal Obrony dla Poległych na Służbie oraz Medal Obrony dla Rannych na Służbie – nowe medale weszły do użycia z pierwszym dniem 2010, a stary medal został wycofany.
Medal Obrony dla Poległych i Rannych na Służbie przyznawany był duńskiemu personelowi wojskowemu i cywilnemu przez Szefa Sił Zbrojnych (dosł. „Szefa Obrony”, dun. "Forsvarschefen"). Przeznaczony był dla osób poległych, poważnie rannych lub doprowadzonych do inwalidztwa wskutek użycia broni palnej lub min, w trakcie prowadzenia działań bojowych lub antyterrorystycznych. Od 28 września 2005 mogli być nim nagradzani również obcokrajowcy, którzy polegli lub zostali ciężko zranieni podczas szczególnych i zasłużonych wysiłków na rzecz duńskich sił zbrojnych. Medal nadany pośmiertnie wręczany był najbliższej rodzinie odznaczanego.
W duńskiej kolejności starszeństwa odznaczeń medal przyznany poległym znajduje się obecnie (na listopad 2021) za Krzyżem Waleczności, a przed Medalem Obrony dla Poległych na Służbie, natomiast medal dla rannych i inwalidów znajduje się za Medalem Ministra Sprawiedliwości, a przed Medalem Obrony dla Rannych na Służbie.
Medal ma średnicę 30 mm, wykonywany był ze srebra i pozłacany. Na awersie znajduje się główny motyw duńskiego herbu (trzy lwy kroczące w słup i dziewięć serc – podobnie jak osiem innych obecnie nadawanych wojskowych medali). Na rewersie umieszczano wieniec dębowy, a w jego wnętrzu – rok nadania i powyżej niego napis odpowiednio „FALDET I TJENESTE” ("POLEGŁYM NA SŁUŻBIE") lub „SÅRET I TJENESTE” ("RANNYM NA SŁUŻBIE"). Kolejne przypadki otrzymania medalu dla rannych grawerowane były na rancie medalu.
Medal noszony był na białej i wiązanej w pięciokąt wstążce, ale medal nadany poległym różnił się od medalu dla rannych paskami umieszczonymi wzdłuż boków: polegli mieli po jednym szerszym pasku, a ranni mieli po dwa wąskie paski. Drugie nadanie medalu dla rannych oznaczane było poprzez umieszczenie na wstążce lub baretce srebrnego dębowego liścia (oznaki męstwa), a trzecie nadanie – złotego dębowego liścia.
Formę medalu wykonał medalier Jan Petersen.
Do 2005 przyznano 4 medale dla poległych i 25 medali dla rannych.

</doc>
<doc id="5177157" url="https://pl.wikipedia.org/wiki?curid=5177157" title="Agios Ioannis Lampadistis">
Agios Ioannis Lampadistis

Agios Ioannis Lampadistis – klasztor prawosławny składający się z XI-wiecznego kościoła Agios Irakleidios, XII-wiecznej kaplicy Agios Ioannis Labadistis (od której pochodzi nazwa klasztoru) i XV-wiecznej kaplicy położony we wsi Kalopanajotis w górach Trodos na Cyprze. Kompleks należący do malowanych cerkiew w regionie Trodos wpisanych na listę światowego dziedzictwa UNESCO.

</doc>
<doc id="5177158" url="https://pl.wikipedia.org/wiki?curid=5177158" title="Szczęśliwe chwile">
Szczęśliwe chwile

Szczęśliwe chwile – album muzyczny polskiej piosenkarki Teresy Werner wydany w 2014 roku przez Wydawnictwo Muzyczne Eska.
Utwory.
Nagranie bonusowe:

</doc>
<doc id="5177162" url="https://pl.wikipedia.org/wiki?curid=5177162" title="Y&amp;T">
Y&amp;T

Y&amp;T – amerykański zespół rockowy, założony w 1974 roku jako Yesterday &amp; Today. Od 1981 roku znany pod nazwą Y&amp;T.
Historia.
Grupa została założona w San Francisco przez wokalistę i gitarzystę prowadzącego Dave'a Menikettiego, basistę Phila Kennemore'a i perkusistę Leonarda Haze'a. Nazwę zespołu zaczerpnięto od EP "Yesterday and Today" zespołu The Beatles. Po dołączeniu gitarzysty Joeya Alvesa grupa zaczęła intensywnie koncertować w rejonie The Bay Area, stanowiąc support m.in. przed Journey i The Doobie Brothers. Po podpisaniu kontraktu z London Records w 1976 roku ukazał się debiutancki album grupy pt. "Yesterday and Today". Album nie odniósł sukcesu komercyjnego, podobnie jak wydawnictwo "Struck Down" z 1978 roku, wskutek czego London zerwał kontrakt z zespołem.
W 1981 roku zespół podpisał długoterminowy kontrakt z wytwórnią A&amp;M. Z tej okazji skrócono nazwę zespołu do Y&amp;T. W tym samym roku wydany został album pt. "Earthshaker", dzięki któremu zespół odniósł popularność, w efekcie czego supportował AC/DC i KISS, a także wystąpił na festiwalu Pinkpop. Producentem kolejnego albumu – "Black Tiger" – był współpracujący wówczas z Ozzym Osbournem Max Norman. Album był spokojniejszy w brzmieniu aniżeli jego poprzednik i nie odniósł sukcesu komercyjnego. Producentem kolejnego albumu pt. "Mean Streak" był Chris Tsangarides. Album otrzymał żywsze brzmienie, a tytułowa piosenka zajęła 25. miejsce na liście Mainstream Rock Songs.
Album z 1984 roku pt. "In Rock We Trust" był dla zespołu rozczarowaniem komercyjnym, jednakże w tamtym czasie Y&amp;T wystąpił na festiwalu Monsters of Rock. W 1985 roku A&amp;M wydał album "Open Fire". Znajdująca się na nim chwytliwa piosenka „Summertime Girls” zajęła 55. miejsce na liście Hot 100 oraz 16. na liście Mainstream Rock, będąc ponadto utworem często odtwarzanym w MTV. Pospiesznie nagrany i wydany album "Down for the Count" był ostatnim wydanym przez A&amp;M mimo faktu, że w tym czasie Y&amp;T stanowił support przed Mötley Crüe i Aerosmith. Nową wytwórnią grupy został Geffen, który odniósł sukces podczas współpracy z Aerosmith. Narzucony przez wytwórnię glammetalowy wizerunek nie wpłynął pozytywnie na sprzedaż albumu pt. "Contagious". Ponadto w tym okresie doszło do zmian na stanowisku perkusisty (Haze'a zastąpił Jimmy DeGrasso) oraz gitarzysty (Alvesa zastąpił Stef Burns). Wkrótce po wydaniu albumu "Ten" grupa rozpadła się.
W 1995 roku Y&amp;T zjednoczył się i nagrał album "Musically Incorrect", zaś dwa lata później – "Endangered Species". W 2001 roku zespół ponownie się zjednoczył. W 2010 roku Frontiers Records wydał studyjny album Y&amp;T pt. "Facemelter".

</doc>
<doc id="5177163" url="https://pl.wikipedia.org/wiki?curid=5177163" title="Y &amp; T">
Y &amp; T



</doc>
<doc id="5177164" url="https://pl.wikipedia.org/wiki?curid=5177164" title="Najpiękniejsze Kolędy śpiewa Teresa Werner">
Najpiękniejsze Kolędy śpiewa Teresa Werner

Najpiękniejsze Kolędy śpiewa Teresa Werner – muzyczny album piosenkarki Teresy Werner zawierający zbiór piętnastu polskich kolęd, wydany w 2015 roku przez Wydawnictwo Muzyczne Eska. 

</doc>
<doc id="5177165" url="https://pl.wikipedia.org/wiki?curid=5177165" title="Jewdokimowka (obwód kurski)">
Jewdokimowka (obwód kurski)

Jewdokimowka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest w dorzeczu Nikowca (prawy dopływ Rudy w dorzeczu Usoży), 10 km od centrum administracyjnego sielsowietu (Bolszoje Żyrowo), 15,5 km na południowy zachód od centrum administracyjnego rejonu (Fatież), 34,5 km na północny zachód od Kurska, 9 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 11 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 6 osób.

</doc>
<doc id="5177169" url="https://pl.wikipedia.org/wiki?curid=5177169" title="Halowe Mistrzostwa Europy w Lekkoatletyce 1984 – bieg na 200 m kobiet">
Halowe Mistrzostwa Europy w Lekkoatletyce 1984 – bieg na 200 m kobiet

Bieg na 200 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje i półfinały zostały rozegrane 3 marca, a bieg finałowy 4 marca 1984. Zwyciężyła reprezentantka Czechosłowacji Jarmila Kratochvílová. Tytułu zdobytego na poprzednich mistrzostwach nie broniła Marita Koch z Niemieckiej Republiki Demokratycznej.
Rezultaty.
Eliminacje.
Rozegrano 4 biegi eliminacyjne, do których przystąpiło 13 biegaczek. Awans do półfinałów dawało zajęcie pierwszego miejsca w swoim biegu (Q). Skład półfinałów uzupełniły cztery zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Bieg 4
Półfinały.
Rozegrano 2 biegi półfinałowe, w których wystartowało 8 biegaczek. Awans do finału dawało zajęcie jednego z dwóch pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5177171" url="https://pl.wikipedia.org/wiki?curid=5177171" title="Miłość to nie zabawa">
Miłość to nie zabawa

Miłość to nie zabawa – piąty album muzyczny autorstwa polskiej piosenkarki Teresy Werner wydany w 2016 roku przez Wydawnictwo Muzyczne Eska.

</doc>
<doc id="5177173" url="https://pl.wikipedia.org/wiki?curid=5177173" title="ACM City One">
ACM City One

ACM City One – elektryczny samochód osobowy klasy najmniejszej, który ma być produkowany pod niemiecką marką ACM od 2023 roku.
Historia i opis modelu.
W październiku 2020 roku niemiecki startup Adaptive City Mobility wyłonił ostateczny projekt swojego pierwszego produkcyjnego samochodu w postaci małego, 5-drzwiowego hatchbacka ACM City One. Finalny samochód został przedstawiony w lipcu 2021 roku, będąc projektem niemieckiego stylisty Petera Naumanna, wyróżniając się surowym wzornictwem łączącym szare i srebrne panele z tworzywa sztucznego. Drzwi pokryły charakterystyczne wytłoczenia, z kolei pas przedni w centralnym punkcie wyróżniła wtyczka do ładowania przykryta pomrańczową klapką.
ACM City One umożliwia na przetransportowanie do 4 pasażerów, a także na modyfikowanie kabiny pasażerskiej w razie potrzeby przewiezienia większej ilości bagażu. W tym celu można złożyć tylną kanapę, która pozwala pomieścić do 1450 litrów umieszczanego za pomocą skrzydłowej, jednoczęściowej klapy bagażnika.
Sprzedaż.
Początek produkcji ACM City One ma rozpocząć się w 2023 roku, kiedy to też producent zakłada rozpoczęcie dostaw pierwszych egzemplarzy do klientów. Cena pojazdu na rynkach azjatyckich ma wynosić ok. 10 tysięcy euro za najtańszy model, z kolei na rynkach europejskich ma być to ok. 12 tysięcy euro. 
Dane techniczne.
Napęd ACM City One współtworzą cztery zestawy baterii o pojemności po 2,5 kWh każda, łącznie rozwijając moc 10 kWh. Pozwala to na przejechanie do 240 kilometrów w warunkach miejskich, wydłużając zasięg dwukrotnie dzięki możliwości szybkiej wymiany baterii na naładowane. Ładowanie do pełna trwa 5 godzin przy ładowarce miejskiej i do 8 godzin w domowej.

</doc>
<doc id="5177174" url="https://pl.wikipedia.org/wiki?curid=5177174" title="Sekret miłości">
Sekret miłości

Sekret miłości – szósty muzyczny album polskiej piosenkarki Teresy Werner wydany przez Wydawnictwo Muzyczne Eska w 2020 roku.

</doc>
<doc id="5177182" url="https://pl.wikipedia.org/wiki?curid=5177182" title="Medal Obrony (ujednoznacznienie)">
Medal Obrony (ujednoznacznienie)



</doc>
<doc id="5177183" url="https://pl.wikipedia.org/wiki?curid=5177183" title="Friedrich-Werner von der Schulenburg">
Friedrich-Werner von der Schulenburg



</doc>
<doc id="5177185" url="https://pl.wikipedia.org/wiki?curid=5177185" title="YIFY">
YIFY

YIFY Torrents lub YTS – była piracka grupa P2P znana z udostępniania dużej liczby darmowych filmów za pośrednictwem dystrybucji BitTorrent. Ich wydania charakteryzowały się jakością HD w połączeniu z małym rozmiarem pliku, co przyciągało wielu użytkowników.
Oryginalna strona YIFY/YTS została zamknięta przez Motion Picture Association of America (MPAA) w 2015 roku, jednak wiele witryn podszywających się pod markę YIFY/YTS nadal odnotowuje znaczny ruch. Nazwa „YIFY” pochodzi od nazwiska nowozelandzkiego założyciela: Yiftach Swery.
Historia.
YIFY Torrents zostało założone przez Yiftacha Swery’ego w 2010 roku, kiedy studiował informatykę na Uniwersytecie Waikato. Yiftach jest twórcą aplikacji, stron internetowych i mistrzem łucznictwa z Auckland w Nowej Zelandii. W sierpniu 2011 r. marka YIFY przyciągnęła tyle ruchu, że stworzono oficjalną stronę YIFY Torrents, chociaż ostatecznie została ona zablokowana przez władze Wielkiej Brytanii. Uruchomiono zapasową stronę internetową yify-torrents.im w celu ominięcia tej blokady.
Nazwa YIFY stawała się coraz bardziej popularna do tego stopnia, że w 2013 r. „YIFY” było najczęściej wyszukiwanym hasłem na Kickass Torrents wraz z powiązanymi hasłami, takimi jak „yify 720p”, „yify 2013” i „yify 1080p”. Ta popularność utrzymywała się do 2015 roku, kiedy znowu był to najczęściej wyszukiwany termin na stronach BitTorrent.
W styczniu 2014 r. Yiftach ogłosił, że wycofuje się z kodowania i przesyłania nowych treści, wspominając, że nadszedł „czas na zmianę” w jego życiu. Strona zmieniła nazwę na YTS i przeniosła się na nową domenę yts.re. „YTS” to skrót od „YIFY Torrent Solutions”. Zarządzanie przekazano istniejącemu zespołowi, a przetwarzanie nowych materiałów przekazano nowemu zautomatyzowanemu systemowi „OTTO”. Adam Berger założył firmę YTS.RE z siedzibą w Wielkiej Brytanii, oficjalnie zarejestrowaną w dniu 5 lutego 2015 r., a Yiftach pełnił rolę firmowego programisty. Firma została oficjalnie rozwiązana 10 maja 2016 r. Zarówno front-end, jak i back-end strony przepisano od nowa w lutym 2015 r. w celu poradzenia sobie ze zwiększonym ruchem na stronie. Domena została zawieszona przez rejestr FRNIC w marcu 2015 r. w wyniku nacisków prawnych, co spowodowało przeniesienie strony na nową domenę yts.to 20 marca 2015 r.
W październiku 2015 r. strona internetowa YIFY przestała działać. Twórcy nie podali żadnych wiadomości i przestali udostępniać nowe treści. 30 października 2015 r. potwierdzono informację o trwałym zamknięciu YIFY/YTS. Witryna została zamknięta z powodu wielomilionowego pozwu wytoczonego przez MPAA przeciwko operatorowi strony, oskarżając go o „ułatwianie i zachęcanie do masowego naruszania praw autorskich”. Ta wiadomość była dla niektórych zaskoczeniem, w tym dla rzecznika New Zealand Screen Association, który spodziewał się, że witryna będzie działała z Europy Wschodniej, tak jak w niektórych wcześniejszych przypadkach. Miesiąc później doszło do ugody pozasądowej z klauzulą poufności. Yiftach w żaden sposób nie opierał się działaniom prawnym i w razie potrzeby współpracował z władzami. W 2016 podczas sesji Ask Me Anything (AMA) na Reddicie Yiftach uzasadnił to stwierdzeniem, że nigdy nie zamierzał „wdawać się w walkę” i często powtarzał sobie: „Kiedy ktoś prosi cię o to, żebyś przestał, przestań”.
Po upadku.
Nieoficjalne klony.
Od oficjalnego zamknięcia YIFY w 2015 r. wiele stron internetowych zaczęło nieoficjalnie używać nazwy YIFY. Niektóre witryny twierdziły, że są „nowym” YIFY, podczas gdy inne po prostu używały tej nazwy do niepowiązanych celów, między innymi streamingu wideo i repozytoriów napisów, takich jak „YIFY Subtitles”.
W szczególności jeden naśladowca, YTS.AG, pojawił się bardzo szybko po zamknięciu prawdziwego YIFY. Witryna-klon została stworzona przez tę samą grupę, która stała za fałszywą stroną EZTV. YTS.AG zindeksowała wszystkie stare pliki od YIFY, jednocześnie dodając swoje pod własną marką. Wiele stron indeksujących torrenty zareagowało natychmiast: RARBG i ExtraTorrent zbanowały wszystkie podróbki YIFY/YTS, podczas gdy Kickass Torrents zezwoliło na nie pod warunkiem przesłania pod inną nazwą. W ciągu swojego życia wielokrotnie zmieniali nazwy domen.
W maju 2020 r. prawnik ds. przeciwdziałania piractwu Kerry Culpepper pozwał wiele klonów YIFY/YTS o naruszenie znaku towarowego. Firma „42 Ventures LLC” z siedzibą na Hawajach zarejestrowała wiele znaków towarowych związanych z piractwem filmowym i torrentami (w tym YTS) i celowała w operatorów yts.ws, yts.ms, yst.lt, yts.tl, ytsag.me, yts.ae, ytsmovies.cc oraz yts-ag.com za używanie nowo zarejestrowanego znaku towarowego bez zezwolenia. W czerwcu operator YTS.WS (z siedzibą w Rosji) zgodził się zapłacić 200 000 $ odszkodowania w związku z pozwem dotyczącym znaków towarowych.
W kulturze popularnej.
W lipcu 2016 roku nazwa YIFY pojawiła się epizodycznie w jednym z odcinków drugiego sezonu serialu "Mr. Robot", gdzie można zobaczyć głównego bohatera Elliota używającego klienta μTorrent, a także jego folder Plex pełen filmów od grup P2P, takich jak RARBG i YIFY. Zapytany przez TorrentFreak Yiftach powiedział, że docenia „kozacką” wzmiankę.

</doc>
<doc id="5177187" url="https://pl.wikipedia.org/wiki?curid=5177187" title="Puchar Rumunii w Rugby Union Mężczyzn (2020)">
Puchar Rumunii w Rugby Union Mężczyzn (2020)

Puchar Rumunii w Rugby Union Mężczyzn 2020 – siedemdziesiąta czwarta edycja Cupa României w rugby union. Zarządzane przez Federațiă Română de Rugby zawody odbyły się w sześciozespołowej obsadzie w dniach 10 sierpnia – 30 listopada 2020 roku. Obrońcą tytułu był zespół Steaua Bukareszt. 
W finale spotkały się zespoły CSM Știința Baia Mare i obrońców tytułu, a lepszy okazał się klub spoza stolicy.
System rozgrywek.
Siedemdziesiąta czwarta edycja Pucharu Rumunii odbyła się według takiego samego formatu jak w ubiegłym sezonie, a wziąć w nich miały udział wszystkie drużyny uczestniczące w organizowanych przez Federațiă Română de Rugby rozgrywkach SuperLigi obecnego sezonu. Rywalizację zaplanowano na okres od sierpnia do listopada 2020 roku, a sześć klubów rywalizowało systemem kołowym w ramach dwóch trzyzespołowych grup o awans do finału.

</doc>
<doc id="5177188" url="https://pl.wikipedia.org/wiki?curid=5177188" title="Cmentarz Ormiański">
Cmentarz Ormiański



</doc>
<doc id="5177193" url="https://pl.wikipedia.org/wiki?curid=5177193" title="Last Child">
Last Child

Last Child – indonezyjski zespół muzyczny z Dżakarty. Został założony w 2006 roku. 
W pierwotnym składzie grupy znaleźli się: Virgoun Teguh – wokal, gitara, Dimas Rangga – bas, Ary Ceper – perkusja. 
W 2007 r. wydali swój pierwszy album pt. "Grow Up", który nie zdobył większej popularności. Szerszą rozpoznawalność przyniósł im dopiero album "Everything We Are Everything" z 2009 r., wydany nakładem wytwórni Fake Records. Grupa przebiła się za sprawą utworu „Diary Depresiku”, opowiadającym o dziecku rozdartym emocjonalnie po rozwodzie rodziców. Po sukcesie tej piosenki podpisali kontrakt z wydawnictwem muzycznym dr.m. 
Na albumie "Our Biggest Thing Ever" z 2012 r. znalazł się utwór „Seluruh Nafas Ini” z gościnnym udziałem Gisel, finalistki programu Indonesian Idol. 
Dyskografia.
Źródło:

</doc>
<doc id="5177194" url="https://pl.wikipedia.org/wiki?curid=5177194" title="Gwiazdosz karzełkowaty">
Gwiazdosz karzełkowaty



</doc>
<doc id="5177195" url="https://pl.wikipedia.org/wiki?curid=5177195" title="Geastrum schmidelii">
Geastrum schmidelii



</doc>
<doc id="5177197" url="https://pl.wikipedia.org/wiki?curid=5177197" title="Śmierć komisarza">
Śmierć komisarza

Śmierć komisarza (ros. Смерть комиссара) – obraz olejny namalowany przez rosyjskiego malarza i grafika Kuźmę Pietrowa-Wodkina w 1928, znajdujący się w zbiorach Państwowego Muzeum Rosyjskiego w Petersburgu.
Opis.
Obraz zamówiony przez Rewolucyjną Radę Wojskową Republiki (ros. Революционный Военный Совет Республики) na wystawę „10 lat Robotniczo-Chłopskiej Armii Czerwonej”, zajmuje centralne miejsce w radzieckim okresie twórczości Pietrowa-Wodkina. Temat życia, ofiary i śmierci, który jest jednym z podstawowych tematów dla artysty, został tam po raz pierwszy zilustrowany w obrazach bohaterów rewolucji październikowej (1917). Fabuła "Śmierci komisarza" oparta jest na wydarzeniu z wojny domowej w Rosji (1917–1924).
Scena widoczna na obrazie przedstawia tragiczny moment bitwy. Na pierwszym planie znajdują się dwie postacie – śmiertelnie ranny komisarz polityczny (potocznie zwany politrukiem), z karabinem w zaciśniętej pięści i podtrzymujący go żołnierz który swój karabin właśnie wypuszcza z dłoni. Kierowani wichrem bitwy żołnierze Armii Czerwonej schodzą w dół zielonego wzgórza, jakby wpadając w nieznaną otchłań – co ciekawe tylko jeden z nich odwraca się do tyłu by spojrzeć na bohaterów pierwszego planu. W tle obrazu widoczna jest szeroka, przestrzenna głębia z gładkimi sylwetkami wzgórz, odległą wioską i błękitną wstęgą rzeki.
W kompozycji dwóch postaci przedstawionych na pierwszym planie widać ikonografię Piety – przedstawienie Matki Boskiej trzymającej na kolanach martwego Jezusa Chrystusa. Heroiczna śmierć politruka w imię ideałów komunizmu, zyskuje wysokie poczucie ofiarnej służby dla ludzkości. Kuźma Pietrow-Wodkin wyraził w tym obrazie swój wyjątkowy warsztat artystyczny. Zrezygnował z tradycyjnej perspektywy linearnej i rozwinął nową perspektywę sferyczną, która w poetycki sposób przedstawia światopogląd malarza. Dzięki tej perspektywie ukazany obraz przekracza ramy pojedynczego faktu i nabiera uniwersalnego znaczenia.

</doc>
<doc id="5177205" url="https://pl.wikipedia.org/wiki?curid=5177205" title="Kamienica przy ulicy św. Antoniego 26 we Wrocławiu">
Kamienica przy ulicy św. Antoniego 26 we Wrocławiu

Kamienica przy ulicy św. Antoniego 26 – zabytkowa kamienica przy ulicy św. Antoniego we Wrocławiu.
Opis architektoniczny.
Budynek został wzniesiony w XVI wieku. W XVIII wieku i ok. 1846 kamienica została przebudowywana. W latach 1848–1945 w kamienicy znajdował się klasztor sióstr elżbietanek. W kolejnych latach znajdował się tu szpital i dom starców. W 1971 roku kamienica została wyremontowana. Ostatni remont miał miejsce w 2011 roku. Obecnie jest to budynek mieszkalny.

</doc>
<doc id="5177214" url="https://pl.wikipedia.org/wiki?curid=5177214" title="Kurier Łódzki">
Kurier Łódzki

Kurier Łódzki – gazeta codzienna o charakterze informacyjno-publicystycznym wydawana w Łodzi w latach 1906–1939 i drukowana przy ul. Zachodniej 37 w Łodzi.
Gazeta stanowiła kontynuację „Gońca Łódzkiego”, którego wydawanie zakończono w 1906 w wyniku decyzji władz carskich. Początkowo „Kurier Łódzki” wydawany był przez Stanisława Książka, byłego wydawcę „Gońca…”. Pierwszy numer gazety ukazał się 1 kwietnia 1906, ostatni zaś 4 wrzenia 1936. W 1920 wydawnictwo „Kuriera…” zostało kupione przez Towarzystwo Drukarsko-Wydawnicze Jana Stypułkowskiego, aptekarza i działacza chadecji Wiktora Groszkowskiego oraz kupca Ryszarda Pfeiffera i drukarza Romana Orchulskiego, natomiast jego redaktorem był Czesław Gumkowski. Z czasem redaktorami Kuriera Łódzkiego byli również m.in. Lucjan Dąbrowski, Konrad Fiedler, Stanisław Kempner, Czesław Gumkowski, Adam Siedlecki-Kowalczewski, Marian Tarłowski, Henryk Rudnicki, Michał Walter, Janina Sawicka, Ryszard Manugiewicz i Hieronim Feja.
Gazeta należała do najchętniej czytanych w Łodzi, osiągając w latach 20. XX w. nakłady w wysokości 40 tys. sztuk (przeciętne nakłady 20 tys.) i w 1929 zdobywając na Powszechnej Wystawie Krajowej srebrny medal i dyplom honorowy w uznaniu historycznych tradycji i zasług dla kultury. „Kurier Łódzki” kilkukrotnie zmieniał tytuły, od 1911 wydawany był jako „Nowy Kurier Łódzki”, od 1919 jako „Kurier Łódzki Ilustrowany”.

</doc>
<doc id="5177220" url="https://pl.wikipedia.org/wiki?curid=5177220" title="Gwiazdosz kwiatuszkowaty">
Gwiazdosz kwiatuszkowaty

Gwiazdosz kwiatuszkowaty ("Geastrum floriforme" Vittad.) – gatunek grzybów z rodziny gwiazdoszowatych.
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Takson ten zdiagnozował w 1842 r. Carlo Vittadini. Feliks Teodorowicz w 1933 r. nadał mu polską nazwę geaster kwiatuszkowaty, w 1939 zmienił ją na gwiazdosz kwiatuszkowaty.
Morfologia.
Początkowo kulisty i całkowicie schowany w podłożu. Średnica od 1 do 2 cm. Podstawa przerośnięta grzybnią. Egzoperydium podczas dojrzewania pęka głęboko na 5–10 ramion, które rozchylają się na boki, wskutek czego średnica owocnika dochodzi do 4 cm. Ma barwę w różnych odcieniach brązu i jest silnie higrofaniczne; ramiona owocników w stanie wilgotnym są płasko rozpostarte na ziemi, u owocników w stanie suchym, lub starszych są silnie podwinięte w dół. Endoperydium pergaminowe, przeważnie kuliste, tylko czasami nieco spłaszczone, o barwie od brudnobiałej przez ochrową do ciemnobrązowej, bez szyjki i talerzyka, z główką o średnicy do 2 cm.
Zarodniki kuliste, wyraźnie brodawkowate, brązowe, o wymiarach 5,5-7,0 µm.
Występowanie i siedlisko.
Występuje na wszystkich kontynentach z wyjątkiem Antarktydy. W piśmiennictwie naukowym na terenie Polski do 2020 r. podano 15 stanowisk. Aktualne stanowiska podaje także internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek wymierający. Gatunek spotykany jest niezbyt często, ale być może dlatego, że jest trudny do zauważenia z powodu swych małych rozmiarów i maskujących barw, dzięki którym zlewa się z otoczeniem. W latach 1995–2004 objęty był ochroną częściową, a od roku 2004 – ochroną ścisłą bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej.
Grzyb saprotroficzny naziemny. Występuje w lesie przy drogach, w ogrodach, parkach, w naskalnych i napiaskowych murawach kserotermicznych. Owocniki tworzy głównie od października do grudnia. Są trwałe przez wiele tygodni, czasami nawet w następnym roku.
Gatunki podobne.
Gwiazdosz kwiatuszkowaty jest jednym z najmniejszych polskich gwiazdoszy. Można go pomylić głównie z innymi małymi gwiazdoszami. Najbardziej podobny gwiazdosz brodawkowy "Geastrum corollinum" odróżnia się wyraźnie wyodrębnionym perystomem z jaśniejszym talerzykiem. Gwiazdosz węgierski ("Geastrum hungaricum") również ma wyraźnie wyodrębniony perystom i jest jeszcze mniejszy od gwiazdosza kwiatuszkowatego. Obydwa gatunki odróżniają się także cechami mikroskopowymi

</doc>
<doc id="5177221" url="https://pl.wikipedia.org/wiki?curid=5177221" title="Nugie">
Nugie

Nugie, właśc. Agustinus Gusti Nugroho (ur. 31 sierpnia 1971 w Dżakarcie) – indonezyjski piosenkarz, kompozytor i działacz ekologiczny.
W 1995 r. wydał swój pierwszy album pt. "Bumi". W późniejszym okresie został wokalistą zespołu ALV, z którym nagrał dwa albumy – "ALV" i "Senyawa Hati". W 2009 r. dołączył do grupy "The Dance Company".
Na swoim koncie ma nagrody AMI (Anugerah Musik Indonesia) – w kategorii najlepszy alternatywny artysta solowy (1997 i 1999), które otrzymał kolejno za utwory „Teman Baik” i „Pembuat Teh”.
Zagrał w filmie "Jendral Soedirman" z 2015 r.
W latach 1990–1997 kształcił się na Wydziale Nauk Społecznych i Politycznych Uniwersytetu Indonezyjskiego.
Jego bratem jest Katon Bagaskara.

</doc>
<doc id="5177222" url="https://pl.wikipedia.org/wiki?curid=5177222" title="Geastrum floriforme">
Geastrum floriforme



</doc>
<doc id="5177226" url="https://pl.wikipedia.org/wiki?curid=5177226" title="Next Generation ATP Finals 2021">
Next Generation ATP Finals 2021

Next Generation ATP Finals 2021 – tenisowy turniej ATP kategorii Next Generation ATP Finals w sezonie 2021 dla zawodników do lat 21 rozgrywany w dniach 9–13 listopada 2021 roku w Mediolanie na kortach twardych w hali o puli nagród wynoszącej 1 300 000 dolarów amerykańskich.
W zawodach singlowych brało udział ośmiu najlepszych zawodników do lat 21 według klasyfikacji "Race to Milan", podsumowującej występy tenisistów w danym sezonie. Rywalizacja toczyła się w dwóch grupach po cztery osoby. Dwóch najlepszych zawodników z każdej grupy awansowało do półfinałów.
Podobnie jak dwa lata wcześniej, mecze odbywały się według zmienionych zasad (do trzech wygranych setów, a w nich do czterech wygranych gemów). W secie przy stanie w secie 3:3 w gemach rozgrywany był tie-break na normalnych regułach. W spotkaniach nie uwzględniano netów przy serwisach, a także przewag przy stanie 40:40 w gemie.
Pula nagród.
W sumie zwycięzca wszystkich spotkań zarobił 691 tysięcy dolarów amerykańskich.

</doc>
<doc id="5177227" url="https://pl.wikipedia.org/wiki?curid=5177227" title="Mariusz Kosman">
Mariusz Kosman

Mariusz Kosman (ur. 8 marca 1955 w Warszawie, zm. 2 listopada 2021) – polski szermierz, szpadzista i trener szermierki, działacz sportowy.
Życiorys.
W latach 1968–1984 był zawodnikiem AZS-AWF Warszawa. W 1982 zdobył indywidualnie brązowy medal mistrzostw Polski, w 1984 brązowy medal mistrzostw Polski drużynowo. Karierę trenerską rozpoczął już w 1979 w swoim macierzystym klubie, ale był absolwentem Akademii Wychowania Fizycznego w Katowicach. W latach 1984–1985 pracował w BFC Berlin w latach 1985–1987 w FC Steglitz, w latach 1987–1990 i 1994–2007 w Legii Warszawa, równocześnie w latach 2000–2006 w UKS Zagłoba Warszawa i od 2008 ponownie w AZS-AWF Warszawa. W 1999 został trenerem juniorskiej i seniorskiej reprezentacji Polski w szpadzie. Tę ostatnią funkcję pełnił do lutego 2013, kiedy to zastąpił go Michał Morys.
Jako trener pierwsze sukcesy odniósł w 1982, kiedy to doprowadził do mistrzostwa Polski juniorów Roberta Sierawskiego indywidualnie i drużynę męską AZS-AWF Warszawa. Do największych sukcesów jego zawodniczek (prowadzonych zarówno w klubie, jak i w reprezentacji) należą: indywidualne mistrzostwo świata seniorek Danuty Dmowskiej w 2005, drużynowe wicemistrzostwo świata seniorek w 2009 (drużyna w składzie: Danuta Dmowska-Andrzejuk, Magdalena Piekarska, Ewa Nelip i będąca zawodniczką AZS AWF Katowice Małgorzata Bereza), drużynowe mistrzostwo Europy (drużyna w składzie: Danuta Dmowska-Andrzejuk, Magdalena Piekarska, Małgorzata Stroka, Ewa Nelip) i indywidualne wicemistrzostwo Europy Małgorzaty Piekarskiej w 2010, a także drużynowe wicemistrzostwo Europy w 2005 i 2009 oraz brązowy medal mistrzostw Europy w turnieju drużynowym w 2004. Jego zawodniczkami były także Magdalena Grabowska i Katarzyna Trzópek.
Był członkiem zarządu Polskiego Związku Szermierczego, a także wiceprezesem ds. sportowych i p.o. prezesa AZS-AWF Warszawa.
W 2005 został trenerem roku w konkursie Komisji Sportu Kobiet przy Polskim Komitecie Olimpijskim, w 2005 i 2010 najlepszym trenerem w plebiscycie na najlepszych sportowców Warszawy. W 2011 został odznaczony Krzyżem Kawalerskim Orderu Odrodzenia Polski.

</doc>
<doc id="5177232" url="https://pl.wikipedia.org/wiki?curid=5177232" title="Tiara Andini">
Tiara Andini

Tiara Andini, właśc. Tiara Anugrah Eka Setyo Andini (ur. 23 września 2001 w Jember) – indonezyjska piosenkarka, aktorka i prezenterka telewizyjna.
Popularność zyskała po debiucie w programie , gdzie zajęła drugie miejsce. W 2020 roku otrzymała nagrodę Anugerah Musik Indonesia (AMI) w kategorii najlepszy debiutant (za utwór „Gemintang Hatiku”).

</doc>
<doc id="5177233" url="https://pl.wikipedia.org/wiki?curid=5177233" title="Jan Kotas (redaktor)">
Jan Kotas (redaktor)



</doc>
<doc id="5177236" url="https://pl.wikipedia.org/wiki?curid=5177236" title="Zimowa Uniwersjada 2021">
Zimowa Uniwersjada 2021

Zimowa Uniwersjada 2021 – 30. edycja zimowej Uniwersjady miała rozegrana zostać w dniach 11–21 grudnia w Lucernie. Zawody chciano przeprowadzić w 60 konkurencjach w 10 dyscyplinach. Początkowo zawody planowano rozegrać w dniach 21-31 stycznia 2021, lecz 31 sierpnia 2020 Międzynarodowa Federacja Sportu Uniwersyteckiego podjęła decyzję o przełożeniu imprezy na późniejszy termin. Powodem podjęcia tej decyzji była Pandemia COVID-19 w Szwajcarii.
W listopadzie 2020 roku podjęto decyzję, iż Zimowa Uniwersjada 2021 zostanie rozegrana w dniach 11-21 grudnia 2021 roku.
5 marca 2016 roku Międzynarodowa Federacja Sportu Uniwersyteckiego zatwierdziła w Brukseli miasto Lucernę jako gospodarza zimowej Uniwersjady.
Będzie to druga edycja zimowej uniwersjady rozegrana na terenie Szwajcarii. Wcześniej zawody tej rangi odbyły się w Villars-sur-Ollon w 1962 roku.
29 listopada 2021 na tydzień przed pierwszymi zmaganiami komitet organizacyjny podjął decyzję o odwołaniu tej imprezy. Głównym powodem były restrykcje w podróżowaniu wprowadzone przez szwajcarski rząd w związku z rozszerzającymi się wariantami zakażeń wirusem Omikron.
Dyscypliny.
Na Uniwersjadzie rozegranych zostanie 60 konkurencji w 10 dyscyplinach.
Kalendarz.
Źródło:

</doc>
<doc id="5177239" url="https://pl.wikipedia.org/wiki?curid=5177239" title="Kościół św. Michała Archanioła w Dąbrowicy">
Kościół św. Michała Archanioła w Dąbrowicy



</doc>
<doc id="5177240" url="https://pl.wikipedia.org/wiki?curid=5177240" title="Lyodra Ginting">
Lyodra Ginting

Lyodra Margareta Ginting (ur. 21 czerwca 2003 w Medanie) – indonezyjska piosenkarka i aktorka.
Wygrała dziesiąty sezon programu "Indonesian Idol", emitowanego na antenie stacji RCTI w latach 2019–2020. W 2021 roku wydała debiutancki album pt. "Lyodra".

</doc>
<doc id="5177243" url="https://pl.wikipedia.org/wiki?curid=5177243" title="White Lion">
White Lion

White Lion – amerykański zespół glammetalowy, funkcjonujący w latach 1983–1992 oraz 1999–2009. Największym przebojem grupy jest piosenka „When the Children Cry”.
Historia.
Zespół został założony w 1983 roku przez Duńczyka Mike'a Trampa oraz Vito Brattę. Po wielu zmianach basistów i perkusistów, w 1984 roku grupa podpisała kontrakt z Elektra Records. Po nagraniu albumu "Fight to Survive" Elektra okazała niezadowolenie i zerwała umowę z zespołem. W tej sytuacji prawa do wydania albumu przejęła niezależna wytwórnia Grand Slamm, która wydała "Fight to Survive" w 1985 roku. Album początkowo ukazał się tylko w Japonii, a w połowie roku także w Stanach Zjednoczonych. Nie odniósł jednak sukcesu komercyjnego.
Jeszcze w 1985 roku nowym basistą został James LoMenzo, a perkusistą – Greg D'Angelo. Następnie zespół podpisał kontrakt z Atlantic Records, co zaowocowało wydaniem w 1987 roku albumu "Pride". Piosenka „Wait” była często odtwarzana w MTV, ponadto zespół koncertował w tym okresie razem z AC/DC, Aerosmith i Ozzym Osbournem. Rok po wydaniu albumu piosenka „When the Children Cry” zajęła trzecie miejsce na liście Hot 100, w efekcie zapewniając albumowi sprzedaż w liczbie ponad dwóch milionów egzemplarzy. Bratta ponadto został wybrany najlepszym nowym gitarzystą w plebiscycie „Guitar World”.
W związku z odniesionym sukcesem zespół bezpośrednio po zakończonej trasie koncertowej nagrał w studio nowy album, "Big Game". W porównaniu do "Pride" był to album bardziej zróżnicowany, ale nadal pozostający w specyfice glammetalowej. Mimo faktu, iż dwie piosenki z albumu („Little Fighter” i „Radar Love”) były często odtwarzane, album otrzymał w Stanach Zjednoczonych status jedynie złotej płyty.
Na albumie "Mane Attraction" z 1991 roku grupa zaostrzyła brzmienie, a album charakteryzował się różnorodnością. Wydawnictwo otrzymało pozytywne opinie krytyków muzycznych. Mimo tego, z uwagi na rosnącą popularność muzyki grunge, sprzedał się jeszcze gorzej niż poprzednik. Wkrótce po jego wydaniu zespół opuścili LoMenzo i D'Angelo, nie mogąc się porozumieć z Trampem w kwestii tantiem. Nowymi członkami zespołu w ich miejsce zostali Tommy Caradonna i Jimmy DeGrasso, którzy uczestniczyli w trasie koncertowej promującej "Mane Attraction". Przed ostatnim koncertem trasy, w Bostonie, Tramp postanowił rozwiązać zespół.
Po rozpadzie grupy Lomenzo i D'Angelo grali razem w zespole Pride &amp; Glory, a Tramp rozpoczął karierę solową. W 1999 roku Tramp reaktywował White Lion, jednak w znacząco zmienionym składzie, będąc jedynym członkiem oryginalnego składu. Ten zespół nagrał album "Remembering White Lion", w którym na nowo nagrano stare piosenki zespołu. W 2004 roku z przyczyn prawnych zespół przyjął nazwę Tramp's White Lion. W 2008 roku został wydany album "Return of Pride". Nazwą grupy było wówczas ponownie White Lion.

</doc>
<doc id="5177245" url="https://pl.wikipedia.org/wiki?curid=5177245" title="Kukujewka (chutor)">
Kukujewka (chutor)

Kukujewka () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest w dorzeczu Nikowca (prawy dopływ Rudy w dorzeczu Usoży), 10,5 km od centrum administracyjnego sielsowietu (Bolszoje Żyrowo), 16 km na południowy zachód od centrum administracyjnego rejonu (Fatież), 34 km na północny zachód od Kurska, 9,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 38 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 105 osób.

</doc>
<doc id="5177253" url="https://pl.wikipedia.org/wiki?curid=5177253" title="Historia Żydów w Berdyczowie">
Historia Żydów w Berdyczowie

Historia Żydów w Berdyczowie – Żydzi w Berdyczowie pojawili się w XVI wieku, mieszkają w mieście do dzisiaj.
Pojawienie się Żydów w mieście.
Z 1593 roku pochodzi informacja o pierwszym Żydzie osiadłym w Berdyczowie. Był to dzierżawca młyna, uzyskał on również prawo pobierania myta od towarów przewożonych groblą do miasta. Po przejęciu Berdyczowa przez Radziwiłłów, rozpoczął się rozwój miasta. Również społeczność żydowska zaczęła się w tym czasie tworzyć i powiększać. Żydów przyciągał status miasta targowego. Od Radziwiłłów otrzymywali intratne dzierżawy, uzyskali prawo wytwarzania alkoholu oraz możliwość handlu i prowadzenia warsztatów rzemieślniczych. W 1732 roki żydowski cech krawiecki uzyskał autonomię od kahału, a nawet prawo prowadzenia własnych spotkań modlitewnych w utworzonej dobudówce do synagogi.
Dynamiczny rozwój miasta i społeczności żydowskiej spowodował rozkwit życia religijnego i kulturalnego Żydów. Miasto w połowie XVIII wieku znane było jako „Jerozolima Wołynia”. Funkcję rabina sprawowali tu wybitni teologowie, Jekutiel Zalman ben Simcha Bunim (zm. 1760), Mosze Abraham ben Jechiel Michl (zm. 1761), Mosze ben Szmuel (zm. 1791) oraz Josef Halperin, znany też jako Harif, który był przewodniczącym sądu rabinackiego (zm. 1784). Miasto stało się jednym z najważniejszych ośrodków chasydzkich. Wśród przywódców tego ruchu wymienić należy Aleksandra zwanego „Szochet” (zm. przed 1773), uczeń Baal Szem Towa i teść Dow Bera z Ilińców. W 1785 roku w Berdyczowie zamieszkał cadyk Lewi Icchak ben Meir (1740–1809), który odegrał kluczową rolę w przekształceniu miasta w potężny ośrodek chasydyzmu.
W 1765 roku mieszkało tutaj 1220 Żydów.
Pod zaborami.
Berdyczów w 1793 roku w wyniku II rozbioru Polski został włączony do Rosji, od 1846 roku był siedzibą ujezdu berdyczowskiego. W 1798 roku w Berdyczowie utworzono żydowską typografię, z czasem jedną z największych w Cesarstwie Rosyjskim. W 1802 roku odbył się zjazd przywódców chasydzkich, którzy spotkali się w celu omówienia sposobów przeciwdziałania restrykcjom władz wobec Żydów. Zlokalizowanie zjazdu świadczyło o znaczeniu zarówno miasta jako ośrodka żydowskiego w regionie, jak i roli chasydyzmu. W okresie 1802–1817 istniało kółko maskilów, zorganizowane przez Tuwję Federa i rabina Jehoszuę Reszla z Chełma. Z czasem Berdyczów stał się jednym z większych ośrodków handlu na ziemiach dawnej Rzeczypospolitej, Żydzi skupiali w swych rękach większość prowadzonych w mieście interesów. Miasto było w związku z tym, atrakcyjnym miejscem dla nowego żydowskiego osadnictwa i ich liczba stale rosła. W 1787 roku było ich 1514, posiadali 360 domów. W 1789 roku na 2460 mieszkańców 1951 było Żydami. Ale już w pierwszej połowie XIX wieku było tu 25000 Żydów. 3000 spośród nich było kupcami, a 4000 rzemieślnikami: krawcami, kamieniarzami, zdunami, stolarzami, jubilerami, kowalami itd. W 1861 roku żydowska społeczność wzrosła w Berdyczowie do 46 683 osób. Była to wówczas druga pod względem liczebności żydowska wspólnota w Rosji.
W latach 20. XIX wieku powstało w Berdyczowie Towarzystwo Zwolenników Haskali. Działali w nim Icchak Ber Lewizon i Izrael Rottenberg. Towarzystwo posiadało szkołę i bibliotekę. W 1856 roku otwarta została szkoła dla dziewcząt, następnie dwie państwowe szkoły żydowskie. Postępowi Żydzi wybudowali Synagogę Chóralną – jedną z pierwszych w carskiej Rosji. W 1890 roku Żydzi ortodoksyjni i chasydzi otworzyli Synagogę Pogrzebową.
Represje carskie skierowane przeciwko polskiej szlachcie po upadku powstania styczniowego zaszkodziły w znacznej mierze również Żydom. Współpracowali oni ściśle z okolicznymi majątkami, czy jako zarządzający czy odpowiedzialni za zbyt dóbr wytwarzanych przez majątki. Firmy prowadzone przez Żydów, zaczęły się przenosić do Kijowa i Odessy. W 1882 roku wszedł w życie ukaz carski zakazujący Żydom osiedlać się na wsi. Również to spowodowało zahamowanie rozwoju miasta, jak i społeczności żydowskiej.
Na przełomie XIX i XX wieku w mieście było 41 617 Żydów, co stanowiło 80% mieszkańców. 30% z tej liczby żyło w biedzie i korzystało z pomocy charytatywnej. Organizacje charytatywne prowadziły dom starców, szpital, szpital położniczy, sierociniec, towarzystwo zapomogowe oraz Fundusz Samopomocy. Część zakładów i przedsiębiorstw żydowskich upadała lub przenosiła się w inne miejsca, ale również powstawały nowe. Wybudowano w latach 90. XIX manufakturę porcelany, a wcześniej powstało 9 garbarni oraz fabryka maszyn.
1 stycznia 1899 roku, w mieście mieszkało 50 460 Żydów na 62 283 mieszkańców. Żydzi posiadali 7 synagog i 62 domy modlitwy. W 1907 roku funkcjonowało 78 synagog i bet midrasz. W latach 1901–1902 miała miejsce regionalna konferencja syjonistyczna. W 1902 roku utworzono oddział Bundu. W 1905 roku liczył on już 7000 członków.
I wojna światowa, a szczególnie okres rewolucji październikowej i wojny domowej w Rosji, był tragiczny dla losów miasta. W 1919 siły ukraińskie oddziały hetmana Skoropadskiego i atamana Petlury dokonały w mieście pogromów żydowskich. Bolszewicy po zajęciu Berdyczowa przeprowadzili również pogromy. W wyniku I wojny światowej, jak i wojny domowej w Rosji liczba Żydów w Berdyczowie zmniejszyła się z 55 876 w 1914 roku do 29 778 w 1920 roku.
Okres międzywojenny.
Po wojnie polsko-bolszewickiej Berdyczów przypadł Rosji Sowieckiej. Od 1922 roku miasto było w Ukraińskiej SRR Związku Socjalistycznych Republik Radzieckich. Żydzi piastowali w mieście często wysokie stanowiska w organach administracji i partii bolszewickiej. Przywódca Bundu D. Lipets był w tym okresie liderem społeczności żydowskiej oraz burmistrzem miasta. Jednakże władze sowieckie. W latach 20.–30. XX w. niemal wszystkie synagogi i domy modlitwy zostały zamknięte. Ruch syjonistyczny uznany został za nielegalny. Do lat 30. XX w mieście działały cztery szkoły oferujące edukację ogólną oraz trzy szkoły zawodowe. Sowieci utworzyli również żydowską szkołę wieczorową dla członków i aktywistów partii bolszewickiej. W latach 30. XX wieku władze radzieckie rozpoczęły eliminację, wspieranego wcześniej, języka jidysz. Rozpoczęły się również represje i wywózki do gułagów. W przededniu wybuchu II wojny światowej w mieście mieszkało już tylko 23 266 Żydów, stanowiąc 37,5% ogółu mieszkańców. Po 1 września 1939 roku, w wyniku agresji Niemiec na Polskę do miasta zaczęli przybywać uciekinierzy. Jednak nie zwiększyło to znacznie liczebności Żydów w mieście.
W czasie II wojny światowej.
Przed wkroczeniem Niemców do Berdyczowa około 1/3 Żydów, w tym wcześniejszych uciekinierów, opuściła miasto.
22 sierpnia 1941 roku Niemcy zorganizowali w Berdyczowie getto. Po wcześniejszej selekcji 15 września 1941 r. zamordowano ponad 15 tysięcy Żydów. 27 kwietnia 1942 roku rozstrzelano 70 żydowskich kobiet z rodzin mieszanych wraz z dziećmi. 3 listopada 1941 roku, po wysłaniu około 150 najlepszych rzemieślników do obozu na Łysej Górze, Niemcy wymordowali pozostałych w getcie Żydów. Ogółem w czasie okupacji zostało zamordowanych w Berdyczowie około 30 000 Żydów.
Obóz pracy na Łysej Górze działał do stycznia 1944. Osadzonych w nich ludzi Niemcy stopniowo przewozili do miejskiego aresztu i tu zabijali.
Po 1945 roku.
Armia Czerwona zajęła Berdyczów 6 stycznia 1944 roku. Zaczęły wracać ocalałe po Zagładzie rodziny żydowskie. W połowie 1944 roku w Berdyczowie mieszkało ponad 80 rodzin żydowskich. W grudniu 1946 roku otwarto synagogę. W latach 60. XX wieku w mieście mieszkało już 6,5 tys. Żydów, a w 1970 roku 15 tys. W latach 90. XX wieku większość Żydów wyemigrowała do Izraela i innych państw zachodnich. W 1997 roku społeczność żydowska liczyła już tylko 800 osób.
Liczebność społeczności żydowskiej.
1775 – 788
1860 – 50 399 (92,6%)
1897 – 41 617 (80%)
1910 – 57 209 (77%)
1926 – 30 812 (55,6%)
1939 – 23 266
1959 ~ 6300 (11,8%)
1979 – 4637 (5,8%)
1989 – 3512

</doc>
<doc id="5177257" url="https://pl.wikipedia.org/wiki?curid=5177257" title="Eli EV">
Eli EV

Eli EV – chińsko-amerykański producent elektrycznych mikrosamochodów z siedzibą w Long Beach działający od 2015 roku.
Historia.
W 2015 roku chiński przedsiębiorca i inżynier Marcus Li założył startup Eli, za cel obierając rozwój własnej koncepcji elektrycznego mikrosamochodu do użytku w zatłoczonych metropoliach. Za siedzibę firma obrała amerykańskie miasto Long Beach w Kalifornii, dzieląc swoje aktywności między Chinami a Stanami Zjednoczonymi. W styczniu 2017 roki podczas wydarzenia Consumer Electronics Show w Las Vegas Eli przedstawiło oficjalnie swój pojazd, noszący nazwę Eli Zero.
W celu sfinansowania wdrożenia do seryjnej produkcji mikrosamochodu Zero, Eli zdecydowało się na tzw. crowdfunding, w 2020 roku pozyskując środki od ponad 1,5 tysiąca inwestorów w kwocie ponad 1,37 miliona dolarów. Dzięki zabezpieczeniu wystarczającej kwoty we wrześniu 2021, po nieco ponad po 4 latach od prezentacji, rozpoczęła się seryjna produkcja Eli Zero w Chinach we współpracy z lokalnym partnerem. Za cenę 10 230 euro, samochód powstaje z myślą o wyselekcjonowanych rynkach Europy Zachodniej.

</doc>
<doc id="5177269" url="https://pl.wikipedia.org/wiki?curid=5177269" title="Medal &quot;Powstanie w Getcie Warszawskim&quot;">
Medal &quot;Powstanie w Getcie Warszawskim&quot;



</doc>
<doc id="5177276" url="https://pl.wikipedia.org/wiki?curid=5177276" title="Ljungby Arena">
Ljungby Arena

Ljungby Arena (dawniej Sunnerbohov) – kryte lodowisko w Ljungby, w Szwecji. Zostało otwarte w 1981 roku. Pojemność areny wynosi 3500 widzów (z czego 1523 miejsca są siedzące). Swoje spotkania na obiekcie rozgrywają hokeiści klubu IF Troja-Ljungby.

</doc>
<doc id="5177277" url="https://pl.wikipedia.org/wiki?curid=5177277" title="Sunnerbohov">
Sunnerbohov



</doc>
<doc id="5177280" url="https://pl.wikipedia.org/wiki?curid=5177280" title="Puchar Wysp Owczych w piłce nożnej (1997)">
Puchar Wysp Owczych w piłce nożnej (1997)

Puchar Wysp Owczych w piłce nożnej mężczyzn 1997 (far. "Løgmanssteypið") – 51. edycja rozgrywek mających na celu wyłonienie zdobywcy Pucharu Wysp Owczych. Tytuł obronił klub GÍ Gøta.
Uczestnicy.
W Pucharze Wysp Owczych wzięły udział drużyny ze wszystkich poziomów ligowych na archipelagu.
Runda grupowa.
Grupa A.
 
 
 
 
 
 
 
 
Grupa B.
 
 
 
 
 
 
 
 
Grupa C.
 
 
 
 
 
 
 
 
Grupa D.
 
 
 
 
 
 
 
 

</doc>
<doc id="5177283" url="https://pl.wikipedia.org/wiki?curid=5177283" title="Kukujewka (rejon fatieżski)">
Kukujewka (rejon fatieżski)

Kukujewka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 1,5 km od centrum administracyjnego sielsowietu (Bolszoje Żyrowo), 16,5 km na południowy wschód od centrum administracyjnego rejonu (Fatież), 28,5 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 8 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 11 osób.

</doc>
<doc id="5177285" url="https://pl.wikipedia.org/wiki?curid=5177285" title="Biathlon na Zimowych Igrzyskach Olimpijskich 2022">
Biathlon na Zimowych Igrzyskach Olimpijskich 2022

Biathlon na Zimowych Igrzyskach Olimpijskich 2022 – jedna z dyscyplin rozgrywanych podczas igrzysk w dniach 5–19 lutego 2022 w Kuyangshu Nordic Center and Biathlon Center, w północnej części Chińskiej Republiki Ludowej. Podczas igrzysk zawodnicy i zawodniczki rywalizowali w 11 konkurencjach: biegu indywidualnym, sprinterskim, pościgowym, masowym i sztafetowym kobiet i mężczyzn oraz biegu sztafet mieszanych.

</doc>
<doc id="5177288" url="https://pl.wikipedia.org/wiki?curid=5177288" title="Julius Albert Krug">
Julius Albert Krug

Julius Albert Krug (ur. 23 listopada 1907, zm. 26 marca 1970) – amerykański polityk.
W latach 1946–1949 Sekretarz Departamentu Zasobów Wewnętrznych Stanów Zjednoczonych w gabinecie prezydenta Harry’ego Trumana.

</doc>
<doc id="5177289" url="https://pl.wikipedia.org/wiki?curid=5177289" title="1. liga słoweńska w piłce siatkowej mężczyzn (1995/1996)">
1. liga słoweńska w piłce siatkowej mężczyzn (1995/1996)

1. liga słoweńska w piłce siatkowej mężczyzn 1995/1996 (oficjalnie 1. državna odbojkarska liga 1995/1996, w skrócie 1. DOL 1995/1996) – 5. sezon mistrzostw Słowenii zorganizowany przez Słoweński Związek Piłki Siatkowej ("Odbojkarska zveza Slovenije", OZS).
W 1. lidze w sezonie 1995/1996 uczestniczyło 14 drużyn. Do najwyższej klasy rozgrywkowej z 2. ligi awansowały kluby i . Rozgrywki składały się z fazy zasadniczej, fazy play-off, fazy kwalifikacyjnej do 1A. DOL oraz fazy play-out. W fazie zasadniczej na podstawie wyników z poprzedniego sezonu zespoły podzielone zostały na dwie dywizje – 1A. i 1B. W obu dywizjach drużyny rozgrywały między po cztery spotkania. Mistrz i wicemistrz Słowenii w sezonie 1994/1995 oraz dwa najlepsze zespoły z dywizji 1A. rywalizowały w fazie play-off o mistrzostwo Słowenii. Pozostałe drużyny z dywizji 1A. oraz dwie najlepsze z dywizji 1B. rywalizowały o udział w dywizji 1A. w przyszłym sezonie, natomiast cztery ostatnie drużyny z dywizji 1B. walczyły o utrzymanie w fazie play-out.
Po raz trzeci mistrzem Słowenii został , który w finałach fazy play-off pokonał . Trzecie miejsce zajął klub . Do 2. DOL spadł klub .
System rozgrywek.
W sezonie 1995/1996 w 1. lidze słoweńskiej uczestniczyło 14 drużyn. Rozgrywki składały się z fazy zasadniczej, fazy play-off, fazy kwalifikacyjnej do 1A. DOL oraz fazy play-out.
Faza zasadnicza.
W fazie zasadniczej uczestniczyło 14 drużyn (wszystkie z wyjątkiem mistrza i wicemistrza Słowenii, którzy brali udział w Interlidze). Zostały one podzielone na dwie dywizje: 1A. i 1B. Do dywizji 1A. trafiły zespoły, które w sezonie 1994/1995 zajęły w lidze miejsca 3-8, natomiast do dywizji 1B. te, które w sezonie 1994/1995 zakończyły rozgrywki na miejscach 9-12 oraz dwie najlepsze drużyny z 2. ligi.
W ramach dywizji drużyny rozegrały ze sobą po cztery spotkania systemem kołowym (dwa mecze u siebie i dwa rewanże na wyjeździe). Dwie najlepsze drużyny dywizji 1A. uzyskały awans do fazy play-off. Zespoły z miejsc 3-6 dywizji 1A. oraz dwa pierwsze zespoły z dywizji 1B. rywalizowały o miejsca 5-10 i jednocześnie o udział w dywizji 1A. w przyszłym sezonie. Drużyny z miejsc 3-6 dywizji 1B. grały o utrzymanie w 1. lidze w fazie play-out.
Faza play-off.
Faza play-off składała się z I rundy oraz meczów 3. miejsce i finałów.
W I rundzie uczestniczyły mistrz i wicemistrz Słowenii oraz dwa najlepsze zespoły z dywizji 1A. Drużyny rozegrały ze sobą po dwa spotkania systemem kołowym (mecz u siebie i rewanż na wyjeździe). Dwie najlepsze awansowały do finałów, natomiast te, które zajęły miejsca 3-4 rywalizowały o 3. miejsce.
W finałach i meczach o 3. miejsce rywalizacja toczyła się do trzech wygranych meczów ze zmianą gospodarza po każdym spotkaniu. Gospodarzem pierwszego meczu w parze była drużyna, która w I rundzie fazy play-off zajęła wyższe miejsce w tabeli.
Faza kwalifikacyjna do 1A. DOL.
W fazie kwalifikacyjnej do 1A. DOL uczestniczyły zespoły z miejsc 3-6 dywizji 1A. oraz dwa pierwsze zespoły z dywizji 1B. Rozegrały one ze sobą po dwa spotkania systemem kołowym (mecz u siebie i rewanż na wyjeździe). Drużyny rozpoczynały zmagania z następującą liczbą punktów:
Cztery najlepsze zespoły zapewniły sobie udział w 1A. DOL w sezonie 1996/1997, natomiast pozostałe trafiły do 1B. DOL. Na podstawie miejsc w tabeli zespoły zostały sklasyfikowane odpowiednio na miejscach 5-10 w klasyfikacji końcowej.
Faza play-out.
W fazie play-out brały udział drużyny z miejsc 3-6 dywizji 1B. Rozegrały one ze sobą po dwa spotkania systemem kołowym (mecz u siebie i rewanż na wyjeździe). Ostatnia drużyna w tabeli spadła do 2. ligi, natomiast pozostałe zostały sklasyfikowane odpowiednio na miejscach 11-13 w klasyfikacji końcowej.
Faza zasadnicza.
1A. DOL.
Tabela.
Źródło: OZS Zasady ustalania kolejności: 1. liczba zdobytych punktów; 2. wyższy stosunek setów; 3. wyższy stosunek małych punktów.Punktacja: zwycięstwo – 2 pkt; porażka – 0 pkt
1B. DOL.
Tabela.
Źródło: OZS Zasady ustalania kolejności: 1. liczba zdobytych punktów; 2. wyższy stosunek setów; 3. wyższy stosunek małych punktów.Punktacja: zwycięstwo – 2 pkt; porażka – 0 pkt
Faza play-off.
I runda.
Tabela.
Źródło: OZS Zasady ustalania kolejności: 1. liczba zdobytych punktów; 2. wyższy stosunek setów; 3. wyższy stosunek małych punktów.Punktacja: zwycięstwo – 2 pkt; porażka – 0 pkt
Faza kwalifikacyjna do 1A. DOL.
Tabela.
Źródło: OZS Zasady ustalania kolejności: 1. liczba zdobytych punktów; 2. wyższy stosunek setów; 3. wyższy stosunek małych punktów.Punktacja: zwycięstwo – 2 pkt; porażka – 0 pktUwagi:1) Kluby rozpoczynały tę fazę z następującą liczbą punktów: – 6 pkt; – 4 pkt; – 2 pkt; – 2 pkt; – 0 pkt; – 0 pkt.2) Kluby , , i zapewniły sobie udział w 1A. DOL w sezonie 1996/1997.
Faza play-out.
Tabela.
Źródło: OZS Zasady ustalania kolejności: 1. liczba zdobytych punktów; 2. wyższy stosunek setów; 3. wyższy stosunek małych punktów.Punktacja: zwycięstwo – 2 pkt; porażka – 0 pktUwagi: Kluby rozpoczynały tę fazę z następującą liczbą punktów: – 6 pkt; – 4 pkt; – 2 pkt; – 0 pkt.

</doc>
<doc id="5177290" url="https://pl.wikipedia.org/wiki?curid=5177290" title="1. DOL w piłce siatkowej mężczyzn">
1. DOL w piłce siatkowej mężczyzn



</doc>
<doc id="5177292" url="https://pl.wikipedia.org/wiki?curid=5177292" title="Eli Zero">
Eli Zero

Eli Zero – elektryczny mikrosamochód produkowany pod chińsko-amerykańską marką Eli od 2021 roku.
Historia i opis modelu.
W styczniu 2017 roku podczas wydarzenia CES 2017 w amerykańskim Las Vegas startup Eli przedstawił swój pierwszy pojazd realizujący koncepcję zwrotnego dwumiejscowego mikrosamochodu o napędzie w pełni elektrycznym. Eli Zero przyjęło postać 2-drzwiowego hatchbacka z jednobryłową, krągłą sylwetką charakteryzującą się dużą liczbą przeszklonych paneli, na czele z drzwiami.
Kabina pasażerska Eli Zero utrzymana została w surowym, minimalistycznym wzornictwie z dwuramiennym kołem kierownicy i niewielkim, foremnym wyświetlaczem przed nim przedstawiającym kluczowe wskazania podczas jazdy. Za oparciami siedzisk umieszczono niewielką, uchylaną szklaną klapę bagażnika dającą dostęp do 160-litrowej przestrzeni.
Sprzedaż.
Po uzyskaniu potrzebnych środków w ramach kampanii crowdfundingowej uruchomionej w latach 2017–2020, dzięki ponad 1,76 milionowi dolarów funduszy ze strony 1,5 tysiąca inwestorów uruchomiono z powodzeniemm produkcję Eli Zero w Chinach. Rozpoczęła się ona we wrześniu 2021 roku z myślą o Europie Zachodniej.
Dane techniczne.
Bateria o pojemności 8 kWh pozwala na przejechanie w warunkach miejskich do 120 kilometrów na jednym ładowaniu, z naładowaniem akumulatorów od pustego do pełnego stanu w ok. 2,5 godziny. Jako pojazd niskich prędkości, Eli Zero z tylną osią napędzaną przez silnik elektryczny o mocy 8 KM może rozpędzić się maksymalnie do 40 km/h.

</doc>
<doc id="5177296" url="https://pl.wikipedia.org/wiki?curid=5177296" title="Mirjam Karoli">
Mirjam Karoli

Mirjam Karoli, również jako Miriam Karoly (hebr. מרים קרולי, ur. 3 maja 1925 w Wiedniu, zm. 17 lutego 1994 w Hajfie) – izraelska artystka, graficzka, projektantka plakatów, herbów miast, okładek książek, monet i medali. Pierwsza kobieta, która zaprojektowała znaczki dla Poczty Izraela.
Życiorys.
Urodziła się 3 maja 1925 roku w Wiedniu w rodzinie Klugerów. Jako mała dziewczynka chciała zostać tancerką baletową. W tym celu rodzice zapisali ją na naukę baletu do Opery Wiedeńskiej. W 1939 roku wraz z rodzicami i bratem dokonała aliji do Palestyny. Tam rodzice uznali, że powinna zostać inżynierem, jak jej ojciec i brat. Sama wolała zająć się jednak sztuką. Przez cztery lata uczyła się grafiki i rysunku w Hajfie u Aharona Meiselmana. Przez trzy lata koncentrowała się na malarstwie pejzażowym, później na grafice. W 1944 roku poślubiła Eryka Waltera Karoliego. W 1950 roku zakończyła studia. W tym samym roku wygrała pierwszy konkurs na projekt godła Akki, proponując herb w kształcie czterodzielnego krzyża z przedstawieniami palm i panoramy miasta w prawym górnym polu, statku (miasta portowego) po lewej u góry, koła zębatego i fabryki (symboli rozwoju przemysłu w mieście) w prawym dolnym polu oraz Starego Miasta lewym dolnym. Później zaprojektowała również symbol portu w Hajfie.
Szczególne zainteresowanie przejawiała w zakresie liter oraz motywów biblijnych, co przełożyło się na jej projekty znaczków dla Poczty Izraela, które były wydawane w latach 1955–1963 w ramach sześciu serii. Uważała, że swoją interpretacją tradycji żydowskiej wpłynie na tożsamość nowego państwa. W 1955 roku zaprojektowała serię znaczków "Alijat ha-No’ar" (). Na jednym ze znaczków, dotyczącym rolnictwa, przedstawiła chłopca z królikiem. Jest to jednak zwierzę niekoszerne i projekt nie zyskał aprobaty ówczesnego Ministra Poczty Josefa Burga. Doradzono jej także, aby przedstawiła chłopca w charakterystycznym dla izraelskich pionierów kapeluszu (tzw. "kowa tembel"). Na nowym projekcie chłopiec miał już zakrytą głowę i trzymał baranka.
W latach 1955–1957 wydano trzy serie znaczków "Mo’edim le-simcha" z życzeniami na święta żydowskie. Pierwsze dwie serie przedstawiały instrumenty muzyczne, a trzecia pieczęcie z czasów Królestwa Judy i Królestwa Izraela.
W 1958 roku wygrała konkurs na plakat z okazji 10. rocznicy niepodległości Izraela. Konkursy rocznicowe były wówczas bardzo cenione wśród krajowych artystów, a zwycięzcy zyskiwali ogólnonarodowe uznanie. Na plakacie przedstawiła 10 osób układających mozaikę w kształcie litery "jod" (od niej rozpoczyna się hebrajska nazwa Izraela - ישראל), na której znajduje się liczba 10 oraz hebrajskie słowo "asor", czyli dekada. Motyw mozaiki miał nawiązywać do starożytnych podłóg w synagogach żydowskich. Karoli wygrała także konkurs na plakat z okazji dnia niepodległości w następnym roku. Odeszła w nim od motywu mozaiki na rzecz różnokolorowych plam, które miały symbolizować fajerwerki, a obok barwnych plam znalazła się rodzina imigrantów na tle statków.
W latach 1958–1959 zaprojektowała dwie monety kolekcjonerskie z serii "Dzień Niepodległości". W 1960 zaprojektowała awers monety upamiętniającej 50. rocznicę powstania kibucu Deganja z serii "Chanuka". W 1960 roku została poproszona o zaprojektowanie awersu monety z okazji 100. rocznicy urodzin Theodora Herzla (ukazała się w serii "Dzień Niepodległości"). W 1962 roku zaprojektowała awersy złotych monet o nominale 50 i 100 lir z okazji 10. rocznicy śmierci pierwszego prezydenta Izraela Chaima Weizmana, a także medal z okazji pomyślnego wystrzelenia rakiety nośnej Shavit-2 w 1961 roku.
Zaprojektowała także medale z okazji wybudowania szpitala Hadassa (1960) i organizacji Festiwali Izraela (1961–1962) oraz medal pielgrzymów (1963), który otrzymał papież Paweł VI podczas wizyty w Izraelu.
Stworzyła wzory na porcelanę firmy "Naaman" czy płaskorzeźby w Hajfie. Zorganizowała 13 indywidualnych i 40 zbiorowych wystaw na całym świecie. Ponadto zajmowała się projektowaniem okładek książek, tworzeniem murali, a także znaczków pocztowych dla Ghany.
Ze względu na ciężki stan zdrowia jej męża postanowili wspólnie popełnić samobójstwo 17 lutego 1994 roku w Hajfie.

</doc>
<doc id="5177297" url="https://pl.wikipedia.org/wiki?curid=5177297" title="1. DOL Radenska Classic (2009/2010)">
1. DOL Radenska Classic (2009/2010)



</doc>
<doc id="5177298" url="https://pl.wikipedia.org/wiki?curid=5177298" title="1. DOL Radenska Classic (2010/2011)">
1. DOL Radenska Classic (2010/2011)



</doc>
<doc id="5177299" url="https://pl.wikipedia.org/wiki?curid=5177299" title="1. DOL Radenska Classic (2011/2012)">
1. DOL Radenska Classic (2011/2012)



</doc>
<doc id="5177301" url="https://pl.wikipedia.org/wiki?curid=5177301" title="1. DOL w piłce siatkowej mężczyzn (2019/2020)">
1. DOL w piłce siatkowej mężczyzn (2019/2020)



</doc>
<doc id="5177302" url="https://pl.wikipedia.org/wiki?curid=5177302" title="1. DOL w piłce siatkowej mężczyzn (2020/2021)">
1. DOL w piłce siatkowej mężczyzn (2020/2021)



</doc>
<doc id="5177304" url="https://pl.wikipedia.org/wiki?curid=5177304" title="Narciarstwo alpejskie na Zimowych Igrzyskach Olimpijskich 2022">
Narciarstwo alpejskie na Zimowych Igrzyskach Olimpijskich 2022

Narciarstwo alpejskie na Zimowych Igrzyskach Olimpijskich 2022 – jedna z dyscyplin rozgrywanych podczas igrzysk w Pekinie w dniach 6–19 lutego 2022. Zawody odbyły się w jedenastu konkurencjach: zjeździe, supergigancie, slalomie, slalomie gigancie oraz superkombinacji kobiet i mężczyzn, a także w rywalizacji drużynowej.

</doc>
<doc id="5177305" url="https://pl.wikipedia.org/wiki?curid=5177305" title="2. DOL w piłce siatkowej mężczyzn">
2. DOL w piłce siatkowej mężczyzn



</doc>
<doc id="5177312" url="https://pl.wikipedia.org/wiki?curid=5177312" title="Kukujewka">
Kukujewka

Kukujewka () – nazwa wiejskich miejscowości w Rosji

</doc>
<doc id="5177319" url="https://pl.wikipedia.org/wiki?curid=5177319" title="Kamionka (sielsowiet Achremowce)">
Kamionka (sielsowiet Achremowce)

Kamionka (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Tadulin, własność Łopacińskich
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 84 osoby, 23 było wyznania rzymskokatolickiego, 55 prawosławnego a 6 mojżeszowego. Jednocześnie 22 mieszkańców zadeklarowało polską przynależność narodową, 56 białoruską a 6 żydowską. Było tu 19 budynków mieszkalnych. W 1931 w 21 domach zamieszkiwało 98 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5177320" url="https://pl.wikipedia.org/wiki?curid=5177320" title="Mistrzostwa Świata Juniorów w Biathlonie 2022">
Mistrzostwa Świata Juniorów w Biathlonie 2022

Mistrzostwa Świata Juniorów w Biathlonie 2022 – zawody sportowe w biathlonie, które odbywały się w dniach 23 lutego – 2 marca 2022 w amerykańskiej miejscowości Soldier Hollow. Podczas mistrzostw rozegranych zostało osiem konkurencji wśród juniorów oraz osiem wśród juniorów młodszych.
Była to czwarta impreza tego cyklu organizowana w USA i zarazem pierwsza odbywająca się w Soldier Hollow. 

</doc>
<doc id="5177321" url="https://pl.wikipedia.org/wiki?curid=5177321" title="Palazzo dei Capitani w Malcesine">
Palazzo dei Capitani w Malcesine

Palazzo dei Capitani (pol. Pałac Kapitanów) – zabytkowy budynek w Malcesine we Włoszech, na wschodnim brzegu jeziora Garda. W XVII-XIX w. siedziba Kapitanów Jeziora Garda (wł. "Capitano del Benaco"), zawiadujących z upoważnienia Republiki Weneckiej całością spraw związanych z żeglugą i rybołówstwem na tym akwenie.
Położenie.
Budynek znajduje się w nadbrzeżnej części starego miasta Malcesine, przy Via Capitanato, tuż na północ od starego portu miasta. Wzniesiono go w taki sposób, że front został skierowany ku jezioru, od którego oddziela go okazały ogród.
Historia.
Został zbudowany przez Scaligerich na przełomie XIII i XIV wieku na pozostałościach rzymskich i romańskich. Zredukowany do prostych ścian, być może z powodu trzęsienia ziemi lub pożaru, stał się własnością pochodzącego z Werony Francesco Mercantiego, a następnie jego synów. Sprzedali oni go 18 grudnia 1473 roku Alessandro Miniscalchiemu. Z aktów sprzedaży z 1477 r. wynika, że budynek został już odbudowany w stylu weneckim i bogato ozdobiony. W 1618 r. Werona na wniosek Republiki Weneckiej kupiła budynek na rezydencję Kapitana Jeziora i w tym okresie przechodził on różne remonty. 20 marca 1854 roku Werona wydzierżawiła budynek miastu Malcesine, które w 1897 roku stało się jego wyłącznym właścicielem. W 1902 roku obiekt został uznany za pomnik narodowy.

</doc>
<doc id="5177323" url="https://pl.wikipedia.org/wiki?curid=5177323" title="Julian Kobyłecki">
Julian Kobyłecki

Julian Kobyłecki (ur. 1 października 1883 w Siekierzycach, zm. 18 maja 1939 w Toruniu) – oficer Armii Imperium Rosyjskiego, I Korpusu Polskiego w Rosji, Armii Czynnej Ukraińskiej Republiki Ludowej i Armii Czerwonej, kawaler Orderu Virtuti Militari.
Życiorys.
Urodził się 1 października 1883 w Siekierzycach, w ówczesnym powiecie łuckim guberni wołyńskiej, w rodzinie Józefa, pułkownika armii rosyjskiej. Był wyznania prawosławnego. Ukończył 2 Korpus Kadetów w Petersburgu i Pawłowską Szkołę Wojskową. 10 sierpnia 1903 został mianowany podporucznikiem ze starszeństwem z 10 sierpnia 1902 i wcielony do 52 Wileńskiego Pułku Piechoty. Wziął udział w wojnie rosyjsko-japońskiej. W 1913 ukończył Imperatorską Nikołajewską Akademię Wojskową.
Od września 1917 był szefem sztabu 3 Dywizji Strzelców Polskich. Opracował plan marszu dywizji z Jelni do rejonu Bobrujska. Od 31 maja 1918 służył w Armii Czynnej Ukraińskiej Republiki Ludowej. 2 listopada 1918 był szefem sztabu Brygady Straży Granicznej. Po upadku rządu hetmana Pawło Skoropadskiego wstąpił do Armii Czerwonej. W czasie wojny polsko-bolszewickiej przeszedł na stronę polską.

</doc>
<doc id="5177328" url="https://pl.wikipedia.org/wiki?curid=5177328" title="Zamek Scaligerich w Malcesine">
Zamek Scaligerich w Malcesine

Zamek Scaligerich w Malcesine (wł. "Castello Scaligero") – zamek obronny w mieście Malcesine we Włoszech, na wschodnim brzegu jeziora Garda. Wznosi się na niewysokim, skalistym przylądku wychodzącym w wody jeziora Garda. Pierwszy gród obronny został w tym miejscu zbudowany przez Longobardów krótko po ich wkroczeniu na tereny Italii w latach 60. VI wieku. Zburzony przez Franków w 590 roku, podczas trzeciej wyprawy króla Childeberta II, został później odbudowany i w 806 roku gościł króla Longobardów Pepina. Decyzją króla Karola Wielkiego w 887 roku zamek wszedł w skład marchii Werony. Po najeździe Madziarów w roku 899 został później ponownie umocniony, a leżące obok miasto – otoczone murami obronnymi.
W 1277 roku zamek przejął Alberto I della Scala, który był już wówczas władcą Werony. Zamek pozostawał we władaniu Scaligerich do 1387 roku. Na skutek znacznej przebudowy, dokonanej przez tę rodzinę, obiekt od tego czasu nazywany jest „zamkiem Scaligerich”.
W 1387 roku ziemie te dostały się do rąk Gian Galeazzo Visconti'ego, władcy Mediolanu. Już jednak w 1403 roku jego syn, książę Mediolanu Giovanni Maria Visconti, w trakcie walk między istniejącymi w księstwie stronnictwami, utracił Malcesine. Dwa lata później, w 1405 roku, tereny nad Gardą przejęła Republika Wenecka, która władała nimi do 1797 roku. Ten długi, w miarę spokojny okres, przerwany został na początku XVI wieku, w okresie walk Wenecjan z państwami Ligi z Cambrai, kiedy to od 1506 roku zamek pozostawał pod władzą cesarza Maksymiliana I Habsburga. Odzyskał go w maju 1513 roku wenecki kondotier Scipione Ugoni atakiem od strony jeziora. Od 1797 roku przez krótki czas zamkiem władali Francuzi Napoleona, a następnie, po kongresie wiedeńskim (1815) - Austria. Za panowania Austriaków, które zakończyło się w 1866 roku z chwilą włączenia Królestwa Lombardzko-Weneckiego do Królestwa Włoch, zamek przebudowano, dostosowując go do wymogów XIX-wiecznej sztuki wojennej.
Od 22 sierpnia 1902 roku chroniony jako pomnik narodowy (wł. "monumeto nazionale"), od 2017 roku stanowi własność gminy Malcesine.
Na zamku, w pomieszczeniach tzw. Pałacu Weneckiego (wł. "Palazzo Veneziano") znajduje się Muzeum Historii Naturalnej jeziora Garda i Monte Baldo (wł. "Museo di Storia Naturale del Garda e del Baldo"). Jego ekspozycje zostały gruntownie przebudowane i unowocześnione w 2008 roku.

</doc>
<doc id="5177329" url="https://pl.wikipedia.org/wiki?curid=5177329" title="Eva Bexell">
Eva Bexell

Eva Agneta Magdalena Bexell (ur. 26 marca 1945 w Åsedzie) – szwedzka pisarka powieści dla dzieci i młodzieży.
Życiorys.
Eva urodziła się w 1945 r. w Åseda w Smalandii. Pochodzi ze znanej w Szwecji rodziny Bexell, z których wywodzi się wiele pokoleń kapłanów ze Smalandii. Jej ojciec był również kapłanem. Dorastała w Borgholm na wyspie Olandia w regionie Kalmar. Po śmierci ojca, trzynastoletnia wówczas Eva, przeprowadziła się z matką do Växjö, gdzie uczyła się w szkole dla dziewcząt. Po ukończeniu nauki pracowała jako rysownik, dziennikarka modowa i dziennikarka w prasie codziennej i tygodniowej, często jako freelancer. 
Zadebiutowała w 1976 r. powieścią dla dzieci i młodzieży "Prostens barnbarn", która zapoczątkowała serię o przychodach dwóch chłopców Antona i Carla. W 1978 r. ukazała się kontynuacja książki "Kabalik hos morfar prosten", a w 1987 r. kolejna "Opp och hoppa, morfar prosten". Dwie pierwsze części były emitowane przez rozgłośnię radiową, w których narratorką była szwedzka aktorka Margaretha Krook. W powieściach częstym motywem jest otoczenie małego miasteczka i wydarzenia z jej własnego dzieciństwa. Język w książkach Bexell ma lekki i dowcipny ton. Zarówno ojciec jak i wielu innych dochowanych, którzy odwiedzali jej rodzinę, Żal Evy z powodu utraty ojca powtarza się jako wspólny wątek w "Przyjaciel jest przyjacielem" (1980), chociaż dotyczy Andreasa, który stracił matkę. W 1983 r. wydała książkę "Flickan i gullregnsträdet", w której jej brat był inspiracją przy tworzeniu postaci głównego bohatera Antona. 
W 1988 r. otrzymała nagrodę BMF-Barnboksplaketten za książkę "Opp och hoppa, morfar prosten" przyznawaną przez Stowarzyszenie Księgarzy Szwedzkich (Svenska bokhandelsmedhjälpareföreningen – BMF). W 2003 r. otrzymała nagrodę literacką ustanowioną ku pamięci ku pamięci Astrid Lindgren – Emilpriset i przyznawaną corocznie przez Akademię Småland. 
Książki Bexell przetłumaczono m.in. na język duński, fiński, norweski, niemiecki, angielski i japoński. W 1989 r. z okazji urodzin pisarki opublikowano wydanie zbiorowe "Boken om prostens barnbarn" obejmujące wszystkie trzy części serii: "Prostens barnbarn", "Kalabalik hos morfar prosten" i "Opp och hoppa, morfar prosten" z ilustracjami Karin Stjernholm Raeder. 

</doc>
<doc id="5177333" url="https://pl.wikipedia.org/wiki?curid=5177333" title="Mateusz Jan Judycki">
Mateusz Jan Judycki

Mateusz Jan Judycki (ur. około 1603 w Pucku lub Osłoninie, zm. 20 kwietnia 1667 we Fromborku) – kanonik włocławski, prepozyt fordoński, archidiakon pomorski, oficjał gdański i kamieński, kanonik gnieźnieński i warmiński, protonotariusz apostolski, sekretarz królewskiego majestatu, doktor obojga praw.
Życiorys.
Pochodził z Pucka, bądź Osłonina, być może będąc synem burmistrza puckiego Hansa Jude. Studiował na Uniwersytecie w Padwie, gdzie 22 lutego 1636 doktoryzował się z obojga praw "iuris utriusque doctor". Po powrocie do Polski został kurialistą i sekretarzem biskupim w diecezji gdańskiej. W tym też czasie przyjął święcenia kapłańskie. W 1633 ufundował kaplicę w farze puckiej (dokładnie odnowił dawną kaplicę Świętego Krzyża i poświęcił ją Najświętszej Maryi Pannie). Było to wotum za uratowanie życia podczas sztormu, jaki przeżył podczas podróży morskiej do Holandii. Zapisał na jej utrzymanie tysiąc florenów kapitału zabezpieczonych własna parcelą w Osłoninie. Zaprzyjaźnił się z biskupem włocławskim, Maciejem Łubieńskim, który obdarzył go diakonią, a następnie archidiakonią pomorską przy katedrze włocławskiej. 20 kwietnia 1637 mianowano go oficjałem Gdańska i archidiakonem Pomorza. Wprowadzono go na te urzędy 27 maja 1637. Objął też równolegle przynależne mu probostwo Panny Marii w Gdańsku. Miał już w tym czasie beneficjum w Fordonie (probostwo parafii św. Mikołaja).
Po powrocie do Polski ziemi bytowskiej i lęborskiej poświęcił się intensywnie rekatolicyzacji tych terenów. Stworzył w farze lęborskiej (odebranej luteranom) główny kościół katolicki odzyskanych ziem. W 1638 udał się do Rzymu, aby uzgodnić z Józefem Kalasancjuszem utworzenie kolegium pijarów w Lęborku i mimo że lokalizację zatwierdził papież Urban VIII, to ostatecznie do założenia szkoły nigdy nie doszło.
W 1635 ufundował w kościele w Pręgowie kamienne epitafium dla Adama Gołyńskiego, jego poprzednika na stanowisku oficjała pomorskiego i gdańskiego. Uczestniczył w pracach sądów konsystorskich oraz w synodzie pomorskim w Subkowach 25 września 1640. Świadczył usługi prawne dla cystersów oliwskich. Zaprzyjaźnił się wówczas z opatem Aleksandrem Kęsowskim. Kreatywnie wdrażał reformę trydencką. Dzięki jego naciskom wydano rytuał rzymski dla archidiakonatu pomorskiego. W 1639 wydał w Gdańsku dzieło "Rituale Sacramentorum ac aliarum Ecclesiae caeremoniarum pro dioecesi Pomeraniae in breve opusculumredactum", które wznowiono w Poznaniu w 1643.
Po przeniesieniu się jego protektora, biskupa Macieja Łubieńskiego, na stolicę prymasowską w Gnieźnie, popadł w niełaskę. Nowy biskup włocławski, Mikołaj Wojciech Gniewosz, pozbawił go funkcji oficjała gdańskiego (mianował na to miejsce Floriana Falka). Odebrał mu także probostwa w Gdańsku i Fordonie, od czego się odwołał, ale proces przegrał. Opuścił więc Pomorze i udał się do Gniezna, gdzie biskup Łubieński przyznał mu kanonię związaną z probostwem infułackim kolegiaty kamieńskiej. Objął je 30 października 1642.
W tym okresie kilkakrotnie jeździł do Rzymu i często pozostawał tam przez wiele miesięcy. Było to związane z przygotowywaniem dokumentacji procesowej beatyfikacji arcybiskupa gnieźnieńskiego Bogumiła z Dobrowa. Doprowadził proces do uzyskania papieskiej aprobaty. Dwa tomy dokumentacji uległy jednak później zaginieniu.
Był jednym z zaufanych ludzi Jakuba Wejhera. Zaangażował się w powstanie kalwarii wejherowskiej, pozostając jej duchowym inspiratorem i kreatorem. Zlecił stworzenie mapy kalwarii.
W marcu 1661 objął kanonię warmińską we Fromborku, gdzie po miesiącu zmarł. Pochowano go prawdopodobnie w farze puckiej, w swojej kaplicy. Mimo badań archeologicznych, jego zwłok nie zidentyfikowano.
Pozostawił po sobie ołtarz kanonicki w katedrze fromborskiej (drugi filar nawy południowej). Ufundował też do tego ołtarza obraz przedstawiający świętych Wojciecha i Bogumiła z herbem własnym.

</doc>
<doc id="5177340" url="https://pl.wikipedia.org/wiki?curid=5177340" title="Hala Sportowo-Widowiskowa w Iławie">
Hala Sportowo-Widowiskowa w Iławie

Hala Sportowo-Widowiskowa w Iławie – hala widowiskowo-sportowa w Iławie, w Polsce. Została otwarta w 1998 roku. Może pomieścić 1250 widzów.
Latem 2021 roku, w związku z remontem hali Urania w Olsztynie, na halę tymczasowo przenieśli się, grający w PlusLidze, siatkarze AZS-u Olsztyn. Zespół ma występować w Iławie przez dwa sezony.
W hali w przeszłości odbywały się m.in. mecze siatkarskie w ramach Memoriału Huberta Jerzego Wagnera.

</doc>
<doc id="5177342" url="https://pl.wikipedia.org/wiki?curid=5177342" title="Karcze Podhorowe">
Karcze Podhorowe

Karcze Podhorowe – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 4 domach zamieszkiwało 28 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5177344" url="https://pl.wikipedia.org/wiki?curid=5177344" title="Ruby O. Fee">
Ruby O. Fee

Ruby O. Fee (7 lutego 1996 r. w San José) - niemiecka aktorka.

</doc>
<doc id="5177349" url="https://pl.wikipedia.org/wiki?curid=5177349" title="Karcze Milkowskie">
Karcze Milkowskie

Karcze Milkowskie (; ) – chutor na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Dawniej używana nazwa – Karcze Rydzewskie.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 5 osób, 4 było wyznania rzymskokatolickiego a 1 staroobrzędowego. Jednocześnie 4 mieszkańców zadeklarowało polską a 1 białoruską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5177359" url="https://pl.wikipedia.org/wiki?curid=5177359" title="Karcze Uspolewskie">
Karcze Uspolewskie

Karcze Uspolewskie – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 13 osób, 12 było wyznania rzymskokatolickiego, a 1 prawosławnego. Jednocześnie 12 mieszkańców zadeklarowało polską przynależność narodową a 1 białoruską. Były tu 2 budynki mieszkalne. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5177365" url="https://pl.wikipedia.org/wiki?curid=5177365" title="Wimbledon (tenis)">
Wimbledon (tenis)



</doc>
<doc id="5177367" url="https://pl.wikipedia.org/wiki?curid=5177367" title="Samson (lokomotywa)">
Samson (lokomotywa)

„Samson” – przemysłowa lokomotywa parowa normalnotorowa, zbudowana w 1838 przez Timothy’ego Hackwortha w brytyjskim New Shildon, używana na nowoszkockiej kolei Albion Mines Railway w latach 1839–1882, ciągnąca składy o masie ok. 90 t. Eksponowana na wystawach w Chicago: National Exposition of Railway Appliances w 1883 i światowej w 1893, oraz w Halethorpe (Fair of the Iron Horse) w 1927. Jako eksponat muzealny wystawiona w New Glasgow (1950–1990), a od 1990 w Museum of Industry w Stellarton, tam przywrócona do stanu z chwili wycofania ze służby. Lokomotywa o układzie osi C (tj. 0-6-0) i ich rozstawie ok. 2640 mm (tj. 8′8″), o masie 18 ton, na tor o rozstawie szyn 1435 mm (tj. 4′8½″), osiągająca prędkość maksymalną ok. 13 km/h.
Budowa.
List z 22 lutego 1838 sekretarza przedsiębiorstwa wydobywczego General Mining Association (GMA) G.B. Foorda, zarządzającego kopalnią węgla kamiennego w nowoszkockim Albion Mines (od 1870 Stellarton) w hrabstwie Pictou, stanowił wezwanie wystosowane do brytyjskich inżynierów braci George’a i Johna Rennie do składania ofert, które miało dotyczyć budowy trzech lokomotyw parowych na węgiel o prostej budowie (dla kolei normalnotorowej: rozstaw szyn 4′8½″, tj. 1435 mm, w większości z minimalnymi nachyleniami (poniżej 2%), o najostrzejszym promieniu łuku rzędu około 500 m, tj. 25 ch), zdolnych do ciągnięcia 150 t brutto w dół rzeki przy prędkości ok. 13 km/h (8 mph) i powrotu z ważącymi 50 t pustymi węglarkami przy prędkości ok. 19 km/h (12 mph). Ostatecznie kontrakt na dostarczenie lokomotyw (a także obrotnic) uzyskał jako podwykonawca Timothy Hackworth najpewniej za pośrednictwem Michaela Longridge’a, który pozostawał w kontakcie z będącym w bliskich stosunkach z GMA angielskim inżynierem górnictwa Johnem Buddle’em.
„Samson” (nazwany tak jeszcze w Wielkiej Brytanii na cześć Szkocji) należał właśnie do grupy trzech normalnotorowych lokomotyw parowych (obok „Herculesa” – biorącego miano od Anglii – i „Johna Buddle’a” – nazwanego imieniem wyżej wspomnianego – pierwotnie określanego jako „Hibernia” na cześć Irlandii), które miały zostać wyprodukowane – pierwszy egzemplarz do sierpnia 1838, kolejne dwa do kwietnia 1839 – przez Hackwortha w brytyjskim New Shildon (za cenę ok. 10 tys. dolarów każda) dla obsługi kopalni „Albion”, będącej własnością GMA. Testy pierwszej lokomotywy Hackworth przeprowadził w sierpniu 1838, a kolejnych dwóch (nad którymi prace trwały w listopadzie 1838) na początku roku następnego, by (po załadunku nadzorowanym przez Davida Burna) w końcu wszystkie trzy lokomotywy zostały w ciągu sześciotygodniowego rejsu w ładowniach (należącego do Roberta Rayne’a) brygu „Ythan” przetransportowane w częściach (pod opieką zakontraktowanych przez Buddle’a: maszynistów George’a Davidsona i George’a Greatheada oraz brygadzisty u Hackwortha – Johna Stubbsa) przez Ocean Atlantycki z Newcastle-upon-Tyne (skąd wypłynęły w połowie kwietnia 1839) do Pictou, gdzie dotarły 27 maja tego roku. Części lokomotyw następnie zostały przewiezione holowanymi przez parowiec przedsiębiorstwa wydobywczego barkami w górę rzeki East River i zmontowane w odlewni GMA (pod kierunkiem Davidsona i Stubbsa).
Eksploatacja.
„Samson” po przybyciu do Nowej Szkocji po raz pierwszy został (jako pierwszy z trójki bliźniaczych konstrukcji) uruchomiony i testowany latem 1839 (jako prawdopodobnie trzecia lokomotywa w brytyjskiej Ameryce Północnej, pierwsza o układzie osi C (tj. 0-6-0) i przez około dekadę najcięższa i o największej mocy) na już oddanym fragmencie toru Albion Mines Railway przy kopalni, prowadzony przez trzyosobową załogę przybyłą z Wielkiej Brytanii (później szkolącą też obsługę lokalną): George Davidson (maszynista; przez wiele późniejszych lat prowadził tę lokomotywę), David Floyd (palacz), Patrick Kerwin (hamulcowy), którego córka Margaret, wzięta do pojazdu, została pierwszą pasażerką. Używana nieregularnie aż do końca lata (uroczyste otwarcie linii kolejową – jakkolwiek ukończonej jedynie fragmentarycznie na odcinku ok. 4 km – nastąpiło 19 września 1839), kiedy wraz z dwoma bliźniaczymi lokomotywami weszła do służby liniowej (oprócz Davidsona przez około 40 lat „Samsona” prowadził też Donald Thompson) na docelowo (od maja 1840) ok. 10-kilometrowej trasie kopalnia–nabrzeże na Dunbar Point (The Loading Ground; Abercrombie), ciągnąc węglarki (również zamówione w Wielkiej Brytanii, wykonane u Roberta Rayne’a) i pozostający na stanie przedsiębiorstwa, a zbudowany niedługo później, w 1840, wagon pasażerski dla zarządzających kopalnią W początkowym okresie lokomotywa dziennie wykonywała trzy pełne kursy (tam i z powrotem), ciągnąc w kierunku nabrzeża trzydzieści pełnych węglarek (po 3 t każda), w latach 1840–1853 średniorocznie w ciągu 113 dni roboczych „Samson” przewoził ok. 35 tys. t (29 913 chaldronów) węgla, pokonując blisko 7600 km (4721 mi), przy rocznych kosztach utrzymania rzędu 285 funtów (z czego 60 na naprawy). Od 1867 „Samson” został przeniesiony do pracy manewrowej, w 1872 kopalnia wraz z linią kolejową przeszła w posiadanie Halifax Coal Company, a po odstawieniu w 1875 „Johna Buddle’a” (budowa korzystniejszego połączenia z przechodzącym nieopodal kopalni systemem Intercolonial Railway (ICR), a tym samym uzyskaniu połączenia z dogodniejszym nabrzeżem w Moodie Point (Pictou Landing)), „Samson” i „Hercules” pozostawały czynne do początku lat 80. XIX wieku, kiedy też zostały odstawione w związku z zaprzestaniem użytkowania nabrzeża przy Dunbar Point. Fuzja trzech okolicznych przedsiębiorstw wydobywczych (poza właścicielem kopalni w Stellarton także Acadia Coal Company z Westville i Vale Coal Railway and Manufacturing Company z Thorburn) w Acadia Coal Company w 1885, a niedługo potem wyłączenie z użytkowania fragmentu od Dunbar Point do łącznicy z ICR, spowodowało, że obie bliźniacze lokomotywy zostały zezłomowane, najpierw w 1885 „John Buddle” (dowodnie co najmniej do 1894 zachował się jej kocioł służący, jako stacjonarne źródło energii), a w 1892 „Hercules”.
Obiekt muzealny.
Losy "Samsona" ułożyły się inaczej niż jego bliźniaczych konstrukcji, w 1883 bowiem (razem z tendrem i wyżej wspomnianym wagonem pasażerskim) została wypożyczona na wystawę National Exposition of Railway Appliances w Chicago, odgrywając tam (niesłusznie) rolę najstarszej lokomotywy z Kanady; towarzyszył jej w tej podróży George Davidson i dróżnik ICR C.W. Archibald. Po kolejnych 10 latach lokomotywa została ponownie wypożyczona przez komisję przygotowującą wystawę światową w 1893 do Chicago (pojechał z nią znów Davidson), skąd już nie wróciła ze względu na brak zainteresowania jej powrotem ze strony Acadia Coal Company. Lokomotywa została niedługo potem przejęta za sumę 300 dolarów przez przedsiębiorstwo Baltimore and Ohio Railroad w celach zachowawczych, by w końcu wczesną jesienią 1927 pokazać „Samsona” na wystawie Fair of the Iron Horse z okazji stulecia przedsiębiorstwa w Halethorpe, a w 1928 (wraz z „Albionem”) znalazła się (dzięki trwającym od początku lat 20. XX wieku rozmowom prowadzonym przez członka parlamentu kanadyjskiego Williama Andersona Blacka) z powrotem w Nowej Szkocji w Halifaksie, gdzie została początkowo ustawiona jako pomnik na ówczesnym Cornwallis Square (naprzeciwko tamtejszej stacji kolejowej), jednak ze względu na warunki pogodowe szybko została przeniesiona do tamtejszej hali peronowej, którą opuściła na krótko w związku z obchodami 200-lecia miasta w 1949, po czym została umieszczona w garażu prowincjalnego departamentu drogowego. W 1950 „Samson” i „Albion” znalazły się (dzięki staraniom burmistrzów Stellarton i New Glasgow) z powrotem w hrabstwie Pictou – ten pierwszy (po renowacji przez Trenton Industries i Western Woodworkers) w New Glasgow, gdzie na jego przechowanie początkowo wygospodarowany został mały, samodzielny budynek przy północnym krańcu stacji kolejowej i gdzie wykonano replikę wagonu pasażerskiego (oryginał pozostał w Stanach Zjednoczonych i był jako "Nova Scotia coach" eksponowany m.in. na nowojorskiej wystawie światowej w 1939 i 1940), sama lokomotywa stanowiła zaś centralny obiekt podczas lokalnych obchodów stulecia konfederacji (eksponowana była w oddanym wówczas nowym budynku niedaleko miejskiej biblioteki), by w końcu (wraz z „Albionem”) w 1990 zostać przeniesiona do miejsca współczesnego przechowywania i ekspozycji, czyli do pobliskiego Museum of Industry w Stellarton (znajdującym się w pobliżu dawnej parowozowni GMA na Albion Mines Railway), będąc tam najstarszą zachowaną lokomotywą użytkowaną w Kanadzie, jedyną brytyjską konstrukcją tego typu powstałą w I połowie XIX wieku.
Prace konserwatorskie.
W 1992 lokomotywa była obiektem wstępnych ocen konserwatorskich ze strony Michaela Baileya i Johna Glithero, mających za zadanie ustalenie najwłaściwszego działania względem eksponatu, uwzględniających cztery możliwości (konserwacja bez zmian; przywrócenie do stanu pierwotnego; przywrócenie do stanu z chwili wycofania ze służby; przywrócenie do stanu umożliwiającego uruchomienie), w wyniku których przeprowadzono prace konserwatorskie polegające na przywróceniu „Samsona” do stanu z chwili wycofania ze służby. Jeszcze przed przystąpieniem do właściwych prac konserwatorskich stwierdzono brak kilku mniejszych części, niedziałający kocioł czy nieoryginalne koła (wymienione przez Baltimore and Ohio Railroad), jednak stan samego eksponatu określony został jako zasadniczo dobry. Po dokonaniu niezbędnych prac konserwatorskich (w trakcie których dokonano m.in. zdjęcia warstwy zielonej i kremowej farby, nałożonych w latach 50. XX wieku, i pomalowania warstw podatnych na rdzę farbą koloru czarnego) odkryto np. świadectwa dawnych napraw wewnątrz kotła, inicjały wybite przez robotników czy cztery różne rodzaje użytych nitów, podjęto też decyzję, że najbardziej podatne na zniszczenie odnowione elementy zostaną zastąpione współcześnie wykonanymi replikami, co umożliwiło od 1995 odpowiednie eksponowanie zabytku.
Konstrukcja.
Lokomotywa o konstrukcji samonośnej, ważąca 18 t, wyposażona jest w ładowany od przodu kocioł z paleniskiem o długości ok. 4 m (13′) i średnicy ok. 1,2 m (4′), o pojemności 2400 litrów, czyli 540 galonów, o ciśnieniu wewnątrz kotła do 1856 rzędu ok. 4,9 at (70 lbf/in²), a w późniejszym okresie – ok. 3,2 at (45 lbf/in²), z wewnętrznym dużym u-kształtnym kanałem ogniowym. Silnik parowy typowy dla konstrukcji Hackwortha (jedyny tego typu użytkowany w Kanadzie) wyposażony jest w zamontowane pionowo na tyle lokomotywy powyżej tylnej pary kół cylindry o średnicy ok. 385–400 mm (15¼″–15¾″, ze względu na prowadzone kilkukrotnie prace konserwacyjne prawdopodobnie pierwsza wartość odnosi się do wymiarów pierwotnych, a ostatnia poświadczona jest dla momentu wycofania ze służby), których skok tłoka (potwierdzony pomiarami przeprowadzonymi przed 1959 przez członków Canadian Railroad Historical Association) wynosił ok. 460 mm (18″), o wolnym przekroju zaworu ok. 15 cm² (2¼″), tłoczyska działają na bazie mechanizmu prostowodowego Watta (bez krzyżulców), a korbowody są połączone bezpośrednio z tylnymi kołami napędnymi. Łożyska osi są przytwierdzone do stalowych uchwytów przynitowanych do dolnej części kotła, tylko środkowe i przednie łożyska są wyposażone w resory. Sześć kół żeliwnych składających się z dwóch części, umocowanych do piasty za pomocą 12 drewnianych kołków, tj. w typie zazwyczaj stosowanym w lokomotywach Hackwortha, o układzie osi C i rozstawie ok. 2640 mm (8′8″), każde koło ma średnicę wynoszącą ok. 1220 mm (48″). Na otwartej platformie z tyłu lokomotywy za silnikiem umiejscowiono miejsce dla maszynisty, siedzącego na żelaznym krześle, skąd w razie potrzeby regularnie sprawdzał zawory, przemieszczając się obok prawego cylindra w kierunku czoła pojazdu. Układ hamulcowy zbudowany był z krótkich łańcuchów przymocowanych do korpusu lokomotywy, z hakami na ich końcach, które w momencie hamowania były zaczepiane o szprychy kół, co blokowało koło i tym samym umożliwiało zatrzymanie. Tender był pchany z przodu lokomotywy, ze względu na budowę drzwiczek paleniskowych palacz był zmuszony dostarczać węgiel od lewej strony.
Właściwości trakcyjne.
Lokomotywa określana przez maszynistów jako niezawodna i dobrze radząca sobie na podjazdach, pracująca tak samo dobrze w jeździe naprzód, jak i wstecz, o dużej mocy, osiągała prędkość maksymalną ok. 13 km/h (8 mph), pracowała zazwyczaj z prędkością ok. 10 km/h (6 mph).

</doc>
<doc id="5177373" url="https://pl.wikipedia.org/wiki?curid=5177373" title="Muzeum Historyczne Małej Litwy">
Muzeum Historyczne Małej Litwy



</doc>
<doc id="5177375" url="https://pl.wikipedia.org/wiki?curid=5177375" title="Christa Schweng">
Christa Schweng

Christa Schweng (ur. 12 maja 1965) – austriacka prawniczka, od 2020 roku przewodnicząca Europejskiego Komitetu Ekonomiczno-Społecznego.
Biografia.
Uzyskała tytuł magistra w dziedzinie prawa na Uniwersytecie Wiedeńskim.
Pracuje dla Austriackiej Federalnej Izby Gospodarczej (niem. "Wirtschaftskammer Österreich – WKÖ"), w której od 1994 pełni funkcję starszej doradczyni w departamencie polityki społecznej. W 1995 została członkinią Komitetu Doradczego ds. Bezpieczeństwa i Ochrony Zdrowia w Miejscu Pracy, organu doradzającego Komisji Europejskiej. W tym samym roku dołączyła także do Komisji Spraw Społecznych Europejskiego Stowarzyszenia Rzemiosła, Małych i Średnich Przedsiębiorstw (UEAMPE) oraz członkinią zarządu Europejskiej Agencji Bezpieczeństwa i Zdrowia w Pracy.
W 1998 roku została członkinią Europejskiego Komitetu Ekonomiczno-Społecznego, dołączyła do grupy pracodawców. Od 2001 roku była rzeczniczką Europejskiej Agencji Bezpieczeństwa i Zdrowia w Pracy, od tego samego roku sprawuje tam co trzy lata (rotacyjnie) funkcję prezeski zarządu. Od 2001 do 2009 roku była przewodniczącą Komisji Spraw Społecznych EUAMPE.
Od 2018 do 2020 roku była przewodniczącą sekcji Zatrudnienia, Spraw Społecznych i Obywatelstwa (SOC) w EESC. 28 października 2020 roku została wybrana przewodniczącą Komitetu Ekonomiczno-Społecznego.

</doc>
<doc id="5177379" url="https://pl.wikipedia.org/wiki?curid=5177379" title="Josip Šoljić">
Josip Šoljić

Josip Šoljić (ur. 18 czerwca 1987 w Gradačacu) – chorwacki piłkarz występujący na pozycji defensywnego pomocnika w polskim klubie Resovia.

</doc>
<doc id="5177386" url="https://pl.wikipedia.org/wiki?curid=5177386" title="RARBG">
RARBG

RARBG – strona internetowa udostępniająca pliki torrent oraz magnet linki w celu ułatwienia udostępniania plików P2P za pomocą protokołu BitTorrent. Od 2014 roku RARBG wielokrotnie pojawiał się na corocznej liście najczęściej odwiedzanych stron z torrentami serwisu TorrentFreak. Od czerwca 2021 roku zajmował 5. miejsce. Witryna nie pozwala użytkownikom na przesyłanie własnych torrentów.
Historia.
RARBG powstał w 2008 roku. W początkowych założeniach miał to być bułgarski tracker BitTorrent (BG w nazwie oznacza „Bułgaria”), strona służy jednak międzynarodowej społeczności. Według TorrentFreak RARBG specjalizuje się w treściach anglojęzycznych m.in. „wysokiej jakości wideo, ale zawiera również inne treści, w tym gry, oprogramowanie i muzykę”.
Strona została opisana w 2019 roku przez jako „niesławny rynek”. W 2020 roku bułgarskie organy ścigania zapowiedziały walkę z nielegalnym ściąganiem treści w tym ze stroną RARBG.
Blokady i cenzura.
RARBG jest blokowany w pewnej liczbie krajów z powodów prawnych, zazwyczaj ze względu na naruszanie praw autorskich. W grudniu 2008 roku strona była zamknięta przez tydzień ze względu na naciski prawne ze strony . W 2017 roku Google ukryło RARBG w swoich wynikach wyszukiwania po kontrowersji, w której linki do stron z torrentami zostały wyróżnione na witrynie Google. Pozew wytoczony przeciwko ISP przez studia filmowe żądające danych osobowych piratów był powodem, dla którego Sophidea VPN, działająca na infrastrukturze Hurricane Electric, zaczęła w grudniu 2020 roku blokować dostęp do niektórych stron z torrentami, w tym RARBG.

</doc>
<doc id="5177387" url="https://pl.wikipedia.org/wiki?curid=5177387" title="Eksplozja we Freetown">
Eksplozja we Freetown

Eksplozja we Freetown – katastrofa drogowa, do której doszło 5 listopada 2021 roku w mieście Freetown – stolicy Sierra Leone. W wyniku eksplozji cysterny z paliwem, zginęło 151 osób, a co najmniej 304 zostały ranne.
Przed godziną 22:00 w dzielnicy Wellington położonej na wschodnich obrzeżach miasta doszło do zderzenia cysterny przewożącej paliwo z inną ciężarówką. Na skutek zderzenia, doszło do wycieku paliwa z cysterny. Przejeżdżający kierowcy oraz motocykliści zatrzymywali się i zaczęli rabować wyciekające paliwo dla siebie. O godzinie 22:00 doszło do zapłonu i eksplozji, w wyniku której zginęła większość osób przebywających w pobliżu rozbitych pojazdów. Zginęli również wszyscy pasażerowie autobusu miejskiego, który w momencie eksplozji przejeżdżał obok cysterny. W następstwie eksplozji wybuchł pożar, a w płomieniach stanęły pobliskie zabudowania, w tym supermarket.
Ranni trafili do wszystkich szpitali we Freetown. Władze Sierra Leone zobowiązały się do wyjaśnienia przyczyn katastrofy. Prezydent Julius Maada Bio ogłosił od 8 listopada trzydniową żałobę narodową. 10 listopada odbył się masowy pogrzeb 75 ofiar eksplozji, których nie udało się zidentyfikować. 

</doc>
<doc id="5177389" url="https://pl.wikipedia.org/wiki?curid=5177389" title="Turhan Sofuoğlu">
Turhan Sofuoğlu

Turhan Sofuoğlu (ur. 19 sierpnia 1965 w Sakaryi) – turecki trener piłkarski i piłkarz występujący na pozycji obrońcy lub defensywnego pomocnika. Były reprezentant Turcji.

</doc>
<doc id="5177392" url="https://pl.wikipedia.org/wiki?curid=5177392" title="Aleksander Małecki (dyplomata)">
Aleksander Małecki (dyplomata)

Aleksander Julian Małecki (ur. 1916, zm. 11 listopada 2009) – polski dyplomata, ambasador w Grecji i Socjalistycznej Federacyjnej Republice Jugosławii.
Życiorys.
Aleksander Małecki był z pochodzenia Żydem. W sierpniu 1942 został skierowany do byłego oficera Wojska Polskiego Bronisława Majewskiego, który wyrobił mu dokumenty i do sierpnia 1944 pomagał bezinteresownie w innych sprawach. Po wojnie Małecki został kierownikiem Wydziału Szkoleniowego Izby Rzemieślniczej w Warszawie. Od 1956 do 1959 był ambasadorem PRL w Grecji, zaś od 1959 do 1965 w Jugosławii. Występował także pod nazwiskiem Bystry.
Pochowany na cmentarzu ewangelicko-augsburskim w Warszawie.

</doc>
<doc id="5177393" url="https://pl.wikipedia.org/wiki?curid=5177393" title="Tamer Güney">
Tamer Güney

Tamer Güney (ur. 6 stycznia 1936 w Bileciku, zm. 22 sierpnia 2020 w Stambule) – turecki trener piłkarski i piłkarz występujący na pozycji pomocnika.

</doc>
<doc id="5177395" url="https://pl.wikipedia.org/wiki?curid=5177395" title="Józef Głuski">
Józef Głuski

Józef Głuski z Drzewicy herbu Ciołek – podsędek lubelski w latach 1777-1785, podstoli lubelski w latach 1775-1777, cześnik lubelski w latach 1771-1775, łowczy lubelski w latach 1770-1771, wojski większy lubelski w latach 1767-1770, skarbnik urzędowski w latach 1766-1767.
Poseł na sejm 1778 roku z województwa lubelskiego. Poseł na sejm 1780 roku z województwa lubelskiego.

</doc>
<doc id="5177397" url="https://pl.wikipedia.org/wiki?curid=5177397" title="Halowe Mistrzostwa Europy w Lekkoatletyce 1984 – bieg na 400 m kobiet">
Halowe Mistrzostwa Europy w Lekkoatletyce 1984 – bieg na 400 m kobiet

Bieg na 400 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje i półfinały zostały rozegrane 3 marca, a bieg finałowy 4 marca 1984. Zwyciężyła reprezentantka Czechosłowacji Taťána Kocembová. Tytułu zdobytego na poprzednich mistrzostwach nie broniła Jarmila Kratochvílová z Czechosłowacji, która tym razem zwyciężyła na dystansie 200 metrów.
Rezultaty.
Eliminacje.
Rozegrano 3 biegi eliminacyjne, do których przystąpiło 10 biegaczek. Awans do półfinałów dawało zajęcie jednego z dwóch pierwszych miejsc w swoim biegu (Q). Skład półfinałów uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 8 biegaczek. Awans do finału dawało zajęcie jednego z dwóch pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5177399" url="https://pl.wikipedia.org/wiki?curid=5177399" title="Puchar Europy w snowboardzie 2021/2022">
Puchar Europy w snowboardzie 2021/2022

Puchar Europy w snowboardzie w sezonie 2021/2022 to kolejna edycja tej imprezy. Cykl ten rozpoczął się 19 listopada 2021 roku w holenderskim Landgraaf zawodami w slopestyle'u. Ostatnie zawody sezonu, będące konkursem half-pipe'u, zostały przeprowadzone 20 kwietnia 2022 roku w austriackim Kitzsteinhorn. 
Łącznie zostało rozegranych 39 konkursów dla kobiet i dla mężczyzn.

</doc>
<doc id="5177400" url="https://pl.wikipedia.org/wiki?curid=5177400" title="Pacjens">
Pacjens

Pacjens ( „cierpliwy”) – w językoznawstwie rola semantyczna, która jest odbiorcą działań agensa. W zdaniu "Adam widzi Szymona" to Szymon jest pacjensem, ponieważ to on jest widziany, czyli jest odbiorcą pewnej czynności, a Adam jest agensem, ponieważ tę czynność wykonuje. W językach nominatywno-akuzatywnych jest wyrażany za pomocą biernika w stronie czynnej "Adam widzi Szymona i mianownika w stronie biernej, Szymon jest widziany przez Adama". W językach ergatywno-absolutywnych jest wyrażany za pomocą absolutywa.

</doc>
<doc id="5177401" url="https://pl.wikipedia.org/wiki?curid=5177401" title="Hałuszowska Sajba">
Hałuszowska Sajba

Hałuszowska Sajba – polana w Pieninach Czorsztyńskich. Znajduje się na południowym stoku ich grzbietu głównego opadającego do doliny Głębokiego Potoku. Położona jest za pasem drzew w odległości około 250 m na południowy zachód od niebieskiego szlaku turystycznego biegnącego tym grzbietem. Pod względem administracyjnym polana znajduje się w obrębie wsi Hałuszowa w województwie małopolskim, w powiecie nowotarskim, w gminie Krościenko nad Dunajcem. Znajduje się na obszarze Pienińskiego Parku Narodowego.
Polana położona jest na wysokości około 675–695 m. Dochodzi do niej gruntowa droga mająca swój początek przy szosie z Krośnicy do Sromowiec Wyżnych. Na zdjęciach lotniczych mapy Geoportalu widać, że dawniej było na niej również poletko uprawne, które po zaprzestaniu orki zarasta drzewami. Dzięki specyficznym warunkom glebowym, klimatycznym i geograficznym łąki i polany Pienińskiego Parku Narodowego były siedliskiem bardzo bogatym gatunkowo. Aby zachować ich różnorodność gatunkową prowadzone są na nich zabiegi ochrony czynnej polegające na koszeniu polan i usuwaniu z nich siana. Do zadań ochronnych parku na tej polanie należy także utrzymanie oczka wodnego służącego jako miejsce rozrodu płazów.
W latach 1987–1988 podczas inwentaryzacji porostów występujących na polanach na Hałuszowskiej Sajbie stwierdzono dwa ich gatunki: płaskotka rozlana "Parmeliopsis ambigua" i złotlinka jaskrawa "Vulpicida pinastri".
W odległości kilkuset metrów na południe, po lewej orograficznie stronie Głębokiego Potoku znajduje się mniejsza polana Sromowska Sajba należąca do wsi Sromowce Wyżne.

</doc>
<doc id="5177404" url="https://pl.wikipedia.org/wiki?curid=5177404" title="XLVI Puchar Gordona Bennetta (balonowy)">
XLVI Puchar Gordona Bennetta (balonowy)

46 Puchar Gordona Bennetta – zawody balonów wolnych o Puchar Gordona Bennetta zorganizowane w Châtellerault we Francji. Start nastąpił 2 września 2002 roku.
Uczestnicy.
Wyniki zawodów.

</doc>
<doc id="5177406" url="https://pl.wikipedia.org/wiki?curid=5177406" title="Klubowe Mistrzostwa Świata w piłce siatkowej mężczyzn 2021">
Klubowe Mistrzostwa Świata w piłce siatkowej mężczyzn 2021

Klubowe Mistrzostwa Świata w piłce siatkowej mężczyzn 2021 (oficjalna nazwa 2021 FIVB Men’s Volleyball Club World Championship) – 16. turniej o tytuł klubowego mistrza świata, który odbędzie się w dniach 7–11 grudnia 2021 w Betim, Brazylia, po raz szósty w historii.
System rozgrywek.
Turniej składa się z dwóch rund, w trakcie których rozegrane zostanie 10 meczów.
W fazie grupowej stworzono dwie grupy (A i B) z 4 zespołami w obu grupach. Rywalizacja w grupach odbywa się systemem kołowym. Do fazy pucharowej awansują 2 drużyny z każdej grupy. W fazie finałowej odbędą się półfinały, mecz o 3. miejsce i finał. Pary półfinałowe zostaną stworzone według wzoru:
Przegrani półfinałów zagrają o 3. miejsce, natomiast wygrani zmierzą się w finale. Zwycięzca meczu finałowego zostanie klubowym mistrzem świata.
Drużyny uczestniczące.
Pierwotnie w turnieju zamiast zespołu Cucine Lube Civitanova udział miał wziąć zwycięzca Ligi Mistrzów ZAKSA Kędzierzyn-Koźle. Polska drużyna zrezygnowała z występu w turnieju głównie z powodów logistycznych tj. napiętym grafikiem rozgrywek w PlusLidze oraz Ligi Mistrzów.
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="5177409" url="https://pl.wikipedia.org/wiki?curid=5177409" title="Efe Mandıracı">
Efe Mandıracı

Efe Ramazan Mandıracı (ur. 1 kwietnia 2002 w Kuşadası) – turecki siatkarz pochodzenia bośniackiego, reprezentant kraju, grający na pozycji przyjmującego. 
Sukcesy klubowe.
Puchar Turcji:
Sukcesy reprezentacyjne.
Liga Europejska:

</doc>
<doc id="5177411" url="https://pl.wikipedia.org/wiki?curid=5177411" title="Vitinho (ur. lipiec 1999)">
Vitinho (ur. lipiec 1999)

Victor Alexander da Silva znany jako Vitinho (ur. 23 lipca 1999 w Belo Horizonte) – brazylijski piłkarz grający na pozycji prawego obrońcy. Od 2018 jest zawodnikiem klubu Cercle Brugge.
Kariera klubowa.
Swoją piłkarską karierę Vitinho rozpoczął w klubie Cruzeiro EC. W 2018 roku awansował do pierwszego zespołu. 19 maja 2018 zadebiutował w nim w brazylijskiej Série A w przegranym 0:1 wyjazdowym spotkaniu z Atlético Mineiro. Był to jego jedyny mecz w barwach Cruzeiro.
13 lipca 2018 Vitinho przeszedł do belgijskiego Cercle Brugge za 2,35 miliona euro. W barwach tego klubu swój debiut zaliczył 11 sierpnia 2018 w zremisowanym 0:0 wyjazdowym meczu ze Standardem Liège.
Kariera reprezentacyjna.
Vitinho grał w młodzieżowej reprezentacji Brazylii U-20. W 2019 roku wystąpił z nią na Mistrzostwach Ameryki Południowej U-20.

</doc>
<doc id="5177424" url="https://pl.wikipedia.org/wiki?curid=5177424" title="Wyżni Łazek">
Wyżni Łazek



</doc>
<doc id="5177432" url="https://pl.wikipedia.org/wiki?curid=5177432" title="Gałowo (Bułgaria)">
Gałowo (Bułgaria)

Gałowo () – wieś w Bułgarii, w obwodzie Wraca, w gminie Orjachowo. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 235 mieszkańców.

</doc>
<doc id="5177437" url="https://pl.wikipedia.org/wiki?curid=5177437" title="Jesper Daland">
Jesper Daland

Jesper Normann Daland (ur. 6 stycznia 2000 w Kristiansand) – norweski piłkarz grający na pozycji środkowego obrońcy. Od 2021 jest zawodnikiem klubu Cercle Brugge.
Kariera klubowa.
Swoją piłkarską karierę Daland rozpoczął w klubie FK Vigør. W 2015 roku awansował do pierwszego zespołu. Zadebiutował w nim w 2015 roku w norweskiej 3. divisjon. Następnie w połowie 2016 roku odszedł do rezerw Stabæku i do 2018 roku grał w nich w 2. divisjon. W 2019 roku przeszedł do IK Start, w którym zadebiutował 24 czerwca 2020 w przegranym 2:3 domowym meczu z Molde FK. W sezonie 2020 spadł z nim z Eliteserien do 1. divisjon.
1 lipca 2021 Daland przeszedł za milion euro do belgijskiego Cercle Brugge. W barwach tego klubu swój debiut zaliczył 27 lipca 2021 w wygranym 1:0 wyjazdowym meczu z Beerschotem.
Kariera reprezentacyjna.
Daland grał w młodzieżowych reprezentacjach Norwegii na szczeblach U-16, U-17, U-18, U-19 i U-21. W 2017 roku wystąpił z kadrą U-17 na Mistrzostwach Europy U-17.

</doc>
<doc id="5177441" url="https://pl.wikipedia.org/wiki?curid=5177441" title="Halowe Mistrzostwa Europy w Lekkoatletyce 1984 – bieg na 800 m kobiet">
Halowe Mistrzostwa Europy w Lekkoatletyce 1984 – bieg na 800 m kobiet

Bieg na 800 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje zostały rozegrane 3 marca, a bieg finałowy 4 marca 1984. Zwyciężyła reprezentantka Czechosłowacji Milena Matějkovičová. Tytułu zdobytego na poprzednich mistrzostwach nie broniła Swietłana Kitowa ze Związku Radzieckiego.
Rezultaty.
Eliminacje.
Rozegrano 2 biegi eliminacyjne, do których przystąpiło 8 biegaczek. Awans do finału dawało zajęcie jednego z dwóch pierwszych miejsc w swoim biegu (Q). Skład finału uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5177447" url="https://pl.wikipedia.org/wiki?curid=5177447" title="Halowe Mistrzostwa Europy w Lekkoatletyce 1984 – bieg na 1500 m kobiet">
Halowe Mistrzostwa Europy w Lekkoatletyce 1984 – bieg na 1500 m kobiet

Bieg na 1500 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje zostały rozegrane 3 marca, a bieg finałowy 4 marca 1984. Zwyciężyła reprezentantka Rumunii Fița Lovin. Tytułu zdobytego na poprzednich mistrzostwach nie broniła Brigitte Kraus z Republiki Federalnej Niemiec, która tym razem zwyciężyła na dystansie 3000 metrów.
Rezultaty.
Eliminacje.
Rozegrano 2 biegi eliminacyjne, do których przystąpiło 9 biegaczek. Awans do finału dawało zajęcie jednego z dwóch pierwszych miejsc w swoim biegu (Q). Skład finału uzupełniły cztery zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5177455" url="https://pl.wikipedia.org/wiki?curid=5177455" title="Nikolaos Gazis">
Nikolaos Gazis

Nikolaos Gazis, "Νικόλαος Γαζής" (ur. 27 czerwca 1903 w Trikali, zm. 6 lutego 1996) – grecki polityk i prawnik, dwukrotny minister, parlamentarzysta krajowy, poseł do Parlamentu Europejskiego II kadencji.
Życiorys.
Wcześnie osierocony przez ojca, w jego wychowaniu pomagał wuj Konstandinos Triantafilopulos, profesor prawa rzymskiego. Wychowywał się w ubogiej rodzinie w Karpenisi. Ukończył studia prawnicze na Uniwersytecie Narodowym im. Kapodistriasa w Atenach. Uzyskał uprawnienia adwokata, kształcił się podyplomowo na uczelniach w Paryżu i Nowym Jorku. Przez wiele lat pracował jako doradca, szef działu prawnego i wiceprezes Banku Grecji. Przez pewien czas podczas II wojny światowej przebywał w Stanach Zjednoczonych. W 1945 brał udział w pierwszej konferencji Organizacji Narodów Zjednoczonych w San Francisco. Uczestniczył również w negocjacjach nad zawarciem umowy stowarzyszeniowej Grecji i Wspólnot Europejskich oraz w rozmowach dotyczących zagranicznych pożyczek. Kierował także funduszem rozwoju obszarów wiejskich Ewrytania SA.
Dwukrotnie pełnił funkcję ministra w przejściowych gabinetach: od września do listopada 1961 ministra ds. kontaktów z głową państwa w rządzie Konstandinosa Dowasa oraz od października do listopada 1963 ministra finansów w rządzie Stylianosa Mawromichalisa. W 1974 został członkiem Parlamentu Hellenów z listy Unii Centrum – Nowej Siły, brał udział w tworzeniu Konstytucji z 1975. W 1984 wybrano go posłem do Parlamentu Europejskiego z ramienia Ogólnogreckiego Ruch Socjalistycznego, przystąpił do frakcji socjalistycznej.

</doc>
<doc id="5177457" url="https://pl.wikipedia.org/wiki?curid=5177457" title="Wedlowie">
Wedlowie



</doc>
<doc id="5177459" url="https://pl.wikipedia.org/wiki?curid=5177459" title="Halowe Mistrzostwa Europy w Lekkoatletyce 1984 – bieg na 3000 m kobiet">
Halowe Mistrzostwa Europy w Lekkoatletyce 1984 – bieg na 3000 m kobiet

Bieg na 3000 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu bieg finałowy 3 marca 1984. Zwyciężyła reprezentantka Republiki Federalnej Niemiec Brigitte Kraus. Tytułu zdobytego na poprzednich mistrzostwach nie broniła Jelena Sipatowa ze Związku Radzieckiego.
Rezultaty.
Finał.
Wystartowało 6 biegaczek.Opracowano na podstawie materiału źródłowego.

</doc>
<doc id="5177461" url="https://pl.wikipedia.org/wiki?curid=5177461" title="Wyścig Pokoju 1955">
Wyścig Pokoju 1955

VIII Wyścig Pokoju – odbył się na trasie Praga – Berlin – Warszawa w dniach 2-17 maja 1955 roku. Do 13-etapowego wyścigu, którego trasa wynosiła 2214 km, wystartowało 106 zawodników z 18 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów – bez bonifikat – trzech pierwszych zawodników drużyny na każdym etapie.
Bibliografia.
Tuszyński, B., "Wyścig Pokoju 1948-1988", Wydawnictwo Sport i Turystyka, Warszawa 1989, s. 117-121.
Linki zewnętrzne.
Serwis poświęcony Wyścigowi Pokoju 

</doc>
<doc id="5177463" url="https://pl.wikipedia.org/wiki?curid=5177463" title="Oberon z Amberu">
Oberon z Amberu



</doc>
<doc id="5177464" url="https://pl.wikipedia.org/wiki?curid=5177464" title="Corwin z Amberu">
Corwin z Amberu



</doc>
<doc id="5177465" url="https://pl.wikipedia.org/wiki?curid=5177465" title="Merlin z Dworców Chaosu">
Merlin z Dworców Chaosu



</doc>
<doc id="5177466" url="https://pl.wikipedia.org/wiki?curid=5177466" title="Budynek Okręgowej Rady Związków Zawodowych w Katowicach">
Budynek Okręgowej Rady Związków Zawodowych w Katowicach



</doc>
<doc id="5177467" url="https://pl.wikipedia.org/wiki?curid=5177467" title="Budynek Urzędu Wojewódzkiego w Katowicach">
Budynek Urzędu Wojewódzkiego w Katowicach



</doc>
<doc id="5177468" url="https://pl.wikipedia.org/wiki?curid=5177468" title="Hannes Van der Bruggen">
Hannes Van der Bruggen

Hannes Van der Bruggen (ur. 1 kwietnia 1993 w Aalst) – belgijski piłkarz grający na pozycji defensywnego pomocnika. Od 2021 jest zawodnikiem klubu Cercle Brugge.
Kariera klubowa.
Swoją piłkarską karierę Van der Bruggen rozpoczynał w juniorach takich klubów jak: KFC Olympic Burst (1999-2003), KFC Denderleeuw EH (2003-2004) i KAA Gent (2004-2010). W 2010 roku został zawodnikiem pierwszego zespołu Gent. 17 maja 2011 zadebiutował w jego barwach w pierwszej lidze belgijskiej w przegranym 0:3 wyjazdowym meczu z Club Brugge. W sezonie 2014/2015 wywalczył z Gent pierwszy w historii klubu tytuł mistrza Belgii. Latem 2015 zdobył z nim Superpuchar Belgii, a w sezonie 2015/2016 został wicemistrzem tego kraju.
17 stycznia 2021 Van der Bruggen przeszedł za darmo do KV Kortrijk. W nim swój debiut zanotował 21 stycznia 2017 w przegranym 2:3 domowym spotkaniu z SV Zulte Waregem. Zawodnikiem Kotrijk był do końca 2020 roku.
19 stycznia 2021 Van der Bruggen przeszedł za 300 tysięcy euro do Cercle Brugge. W barwach tego klubu swój debiut zaliczył 28 stycznia 2021 w przegranym 1:2 domowym meczu z Club Brugge.
Kariera reprezentacyjna.
Van der Bruggen grał w młodzieżowych reprezentacjach Belgii na szczeblach U-16, U-17, U-18, U-19 i U-21. W 2011 roku wystąpił z kadrą U-19 na Mistrzostwach Europy U-19.

</doc>
<doc id="5177470" url="https://pl.wikipedia.org/wiki?curid=5177470" title="Halowe Mistrzostwa Europy w Lekkoatletyce 1984 – bieg na 60 m przez płotki kobiet">
Halowe Mistrzostwa Europy w Lekkoatletyce 1984 – bieg na 60 m przez płotki kobiet

Bieg na 60 metrów przez płotki kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Eliminacje i bieg finałowy zostały rozegrane 3 marca 1984. Zwyciężyła reprezentantka Polski Lucyna Kałek. Tytułu zdobytego na poprzednich mistrzostwach nie broniła Bettine Jahn z Niemieckiej Republiki Demokratycznej.
Rezultaty.
Eliminacje.
Rozegrano 2 biegi eliminacyjne, do których przystąpiło 10 biegaczek. Awans do finału dawało zajęcie jednego z pierwszych trzech miejsc w swoim biegu (Q). Skład finału uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5177472" url="https://pl.wikipedia.org/wiki?curid=5177472" title="OBR SM Tarnów">
OBR SM Tarnów



</doc>
<doc id="5177473" url="https://pl.wikipedia.org/wiki?curid=5177473" title="Malmö Motorstadion">
Malmö Motorstadion

Malmö Motorstadion – stadion żużlowy w Malmö, w Szwecji. Został otwarty w 1974 roku. Użytkowany jest przez żużlowców klubu Gnistorna. Długość toru żużlowego na stadionie wynosi 347 m.
Stadion został otwarty w 1974 roku. Od 1976 roku jest użytkowany przez reaktywowany wówczas zespół żużlowy Gnistorna. W 1978 roku oddano do użytku tor do miniżużla, który powstał w przestrzeni wewnątrz głównego toru. W 1996 roku dokonano rekonfiguracji toru.
Tor żużlowy ma długość 347 m. Wewnątrz toru mieści się także mniejszy tor do miniżużla o długości 170 m. Obiekt wyposażony jest w sztuczne oświetlenie osadzone na 15 słupach ustawionych wokół toru. Tor otaczają wysokie wały ziemne, które w większości porośnięte są trawą, jedynie na ich fragmentach wzdłuż prostych znajdują się trybuny dla widzów. Jest to jedyny typowo żużlowy stadion w Skanii.

</doc>
<doc id="5177474" url="https://pl.wikipedia.org/wiki?curid=5177474" title="Karine Vanasse">
Karine Vanasse

Karine Vanasse (ur. 24 listopada 1983) – kanadyjska aktorka filmowa i telewizyjna.

</doc>
<doc id="5177483" url="https://pl.wikipedia.org/wiki?curid=5177483" title="Sielsowiet Ułukauje">
Sielsowiet Ułukauje

Sielsowiet Ułukauje (, ) – sielsowiet na Białorusi, w obwodzie homelskim, w rejonie homelskim, z siedzibą w Ułukawiu. Najludniejszy sielsowiet rejonu homelskiego.
Demografia.
Według spisu z 2009 sielsowiet Ułukauje zamieszkiwało 9377 osób, w tym 8641 Białorusinów (92,15%), 515 Rosjan (5,49%), 154 Ukraińców (1,64%), 9 Polaków (0,10%), 7 Mołdawian (0,07%), 5 Uzbeków (0,05%), 21 osób innych narodowości i 25 osób, które nie podały żadnej narodowości. Była to najwyższa liczba ludności wśród wszystkich sielsowietów rejonu homelskiego.
Geografia i transport.
Sielsowiet położony jest w środkowowschodniej części rejonu homelskiego. Od zachodu graniczy z Homlem. Przepływają przez niego Soż i Ipuć.
Przebiegają przez niego linia kolejowa Zakapyccie – Homel, wschodnia obwodnica kolejowa Homla oraz droga magistralna M10.

</doc>
<doc id="5177485" url="https://pl.wikipedia.org/wiki?curid=5177485" title="Garncarz">
Garncarz



</doc>
<doc id="5177487" url="https://pl.wikipedia.org/wiki?curid=5177487" title="Waldo Rubio">
Waldo Rubio

Waldo Rubio Marín (ur. 17 sierpnia 1995 w Badajoz) – hiszpański piłkarz grający na pozycji lewoskrzydłowego. Od 2021 jest zawodnikiem klubu Cercle Brugge, do którego jest wypożyczony z Realu Valladolid.
Kariera klubowa.
Swoją piłkarską karierę Rubio rozpoczynał w juniorach takich klubów jak: Flecha Negra (2000-2013) i Recreativo Huelva (2013-2014). W 2014 roku zaczął grać w rezerwach Recreativo, a w 2015 roku stał się również członkiem pierwszego zespołu. Zadebiutował w nim 25 października 2015 w zremisowanym 1:1 domowym meczu z FC Cartagena. W Recreativo grał do lata 2017.
Latem 2017 roku Rubio przeszedł do Córdoby CF. W sezonie 2017/2018 grał głównie w jej rezerwach, a w pierwszym zespole w rozgrywkach Segunda División zadebiutował 14 stycznia 2018 w przegranym 0:2 wyjazdowym meczu z Cádizem.
W lipcu 2018 Rubio został zawodnikiem Realu Valladolid. Swój debiut w Realu w Primera División zanotował 4 kwietnia 2019 w przegranym 0:1 wyjazdowym meczu z CD Leganés.
1 lipca 2021 Rubio został wypożyczony do Cercle Brugge. W barwach tego klubu swój debiut zaliczył 31 lipca 2021 w zremisowanym 1:1 domowym meczu z OH Leuven.

</doc>
<doc id="5177488" url="https://pl.wikipedia.org/wiki?curid=5177488" title="Zamosze (przystanek kolejowy w obwodzie witebskim)">
Zamosze (przystanek kolejowy w obwodzie witebskim)

Zamosze (, ) – przystanek kolejowy w pobliżu miejscowości Zamosze, w rejonie głębockim, w obwodzie witebskim, na Białorusi. Położony jest na linii Połock - Mołodeczno.

</doc>
<doc id="5177495" url="https://pl.wikipedia.org/wiki?curid=5177495" title="Leskowec (obwód Wraca)">
Leskowec (obwód Wraca)

Leskowec () – wieś w Bułgarii, w obwodzie Wraca, w gminie Orjachowo. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 543 mieszkańców.

</doc>
<doc id="5177503" url="https://pl.wikipedia.org/wiki?curid=5177503" title="Ostrow (Bułgaria)">
Ostrow (Bułgaria)

Ostrow () – wieś w Bułgarii, w obwodzie Wraca, w gminie Orjachowo. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 278 mieszkańców.

</doc>
<doc id="5177504" url="https://pl.wikipedia.org/wiki?curid=5177504" title="Ostrow (obwód Wraca)">
Ostrow (obwód Wraca)



</doc>
<doc id="5177505" url="https://pl.wikipedia.org/wiki?curid=5177505" title="Ostrow (ujednoznacznienie)">
Ostrow (ujednoznacznienie)



</doc>
<doc id="5177507" url="https://pl.wikipedia.org/wiki?curid=5177507" title="Leskowec">
Leskowec



</doc>
<doc id="5177509" url="https://pl.wikipedia.org/wiki?curid=5177509" title="Dołni Wadin">
Dołni Wadin

Dołni Wadin () – wieś w Bułgarii, w obwodzie Wraca, w gminie Orjachowo. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 147 mieszkańców.

</doc>
<doc id="5177510" url="https://pl.wikipedia.org/wiki?curid=5177510" title="Gorni Wadin">
Gorni Wadin

Gorni Wadin () – wieś w Bułgarii, w obwodzie Wraca, w gminie Orjachowo. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 243 mieszkańców.

</doc>
<doc id="5177513" url="https://pl.wikipedia.org/wiki?curid=5177513" title="Sełanowci">
Sełanowci

Sełanowci () – wieś w Bułgarii, w obwodzie Wraca, w gminie Orjachowo. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 3 381 mieszkańców.

</doc>
<doc id="5177514" url="https://pl.wikipedia.org/wiki?curid=5177514" title="Jadwiga Czechowiczówna">
Jadwiga Czechowiczówna

Jadwiga Czechowiczówna albo Jadwiga z Czechowiczów Mieroszewska (ur. 10 lipca 1921, zm. 24 listopada 1991 w Londynie) – polska poetka.
Zadebiutowała pod koniec 1939 r. wydając wiersze w podziemnym wydawnictwie we Lwowie, pisząc wiersze-listy z zesłania w głąb ZSSR. Później ewakuowana z Armią Andersa, trafiła na Bliski Wschód, gdzie tam m.in. dla polskiego dwutygodnika „Parada” i pisma Pomocniczej Służby Kobiet „Ochotniczka”. Jej utwory były także wydane w 1943 w polskim miesięczniku "W Drodze" wydawanym w Jerozolimie, z którego pomocą wydała tomik "Pozwól mi wrócić: wiersze, Rosja 1940-Palestyna 1943".
Po wojnie zamieszkała w Londynie, wyszła za mąż za Juliusza Mieroszewskiego.
Jerzy Święch opisał ją jako „poetkę łączącą zaangażowanie z dużą kulturą pisarską i iście kobiecą wrażliwością na uroki pejzażu”.

</doc>
<doc id="5177519" url="https://pl.wikipedia.org/wiki?curid=5177519" title="Lewan Szengelia">
Lewan Szengelia

Lewan Szengelia (gruz. ლევან შენგელია; ur. 27 października 1995 w Samtredii) – gruziński piłkarz grający na pozycji prawoskrzydłowego. Od 2021 jest zawodnikiem klubu OH Leuven.
Kariera klubowa.
Swoją piłkarską karierę Szengelia rozpoczął w klubie Dila Gori. W sezonie 2013/2014 stał się członkiem pierwszego zespołu. 26 lutego 2014 zadebiutował w jego barwach w pierwszej lidze gruzińskiej w przegranym 1:3 domowym meczu z Gurią Lanczchuti. W Dili występował do lata 2014.
Latem 2014 Szengelia przeszedł do Torpeda Kutaisi. Swój jedyny mecz ligowy w nim rozegrał 7 grudnia 2014 przeciwko Metalurgi Rustawi, przegrany u siebie przez Torpedo 0:1.
Na początku 2015 roku Szengelia został zawodnikiem Kolcheti-1913 Poti. Swój debiut w nim zaliczył 22 lutego 2015 w zremisowanym 0:0 wyjazdowym meczu z Torpedo Kutaisi. Zawodnikiem Kolcheti był przez pół roku.
W sierpniu 2015 Szengelia przeszedł do drugoligowego belgijskiego klubu AFC Tubize. Swój debiut w nim zanotował 5 września 2015 w zremisowanym 1:1 domowym meczu z RE Virton.
W 2017 roku Szengelia został wypożyczony z Tubize do koreańskiego Daejeon Citizen. Grał w nim w drugiej lidze, a swój debiut w nim zaliczył 4 marca 2017 w przegranym 1:2 wyjazdowym meczu z Ansan Greeners FC.
W 2018 roku Szengelia wrócił do Gruzji i został zawodnikiem Dinama Tbilisi. Zadebiutował w nim 18 sierpnia 2018 w zremisowanym 0:0 domowym meczu z SK Samtredia. W sezonie 2019 wywalczył z Dinamem tytuł mistrza Gruzji.
We wrześniu 2019 Szengelia został piłkarzem tureckiego Konyasporu. Swój debiut w Konyasporze zaliczył 15 września 2019 w zwycięskim 1:0 wyjazdowym spotkaniu z Denizlisporem. Zawodnikiem Konyasporu był przez dwa sezony.
Latem 2021 Szengelia przeszedł do belgijskiego Oud-Heverlee Leuven. Zadebiutował w nim 21 sierpnia 2021 w przegranym 1:4 domowym meczu z KAS Eupen. W debiucie zdobył gola.
Kariera reprezentacyjna.
Szengelia grał w młodzieżowych reprezentacjach Gruzji na szczeblach U-19 i U-21. W reprezentacji Gruzji zadebiutował 12 października 2019 w zremisowanym 0:0 meczu eliminacji do Euro 2020 z Irlandią, rozegranym w Tbilisi, gdy 73. minucie zmienił Giorgiego Kwilitaię.

</doc>
<doc id="5177521" url="https://pl.wikipedia.org/wiki?curid=5177521" title="Hipolit Grzegorzewski">
Hipolit Grzegorzewski

Hipolit Henryk Grzegorzewski, ps. „Grek” (ur. 13 lipca 1893 w majątku Kiryłówka, zm. 13 maja 1939 w Świdrze) – wachmistrz Wojska Polskiego, inżynier rolnik.
Życiorys.
Urodził się 13 lipca 1893 w majątku Kiryłówka, w gm. Koziatyn, pow. berdyczowskiego, w rodzinie Apolinarego i Rozalii z Czubińskich.
Działalność niepodległościową rozpoczął przed I wojną światową. W 1915 został powołany do armii rosyjskiej i wcielony do 12 Biełgorodzkiego Pułku Ułanów. W 1916 został ranny. W czasie pobytu w Berdyczowie nawiązał kontakt z Polską Organizacją Wojskową i wstąpił w jej szeregi. Przewoził broń dla organizacji w rejonie Kijów–Berdyczów–Winnica. Zdekonspirowany przez władze rosyjskie został zdegradowany i uwięziony. Po kilkumiesięcznym więzieniu został zwolniony i wysłany na front austriacki, gdzie dostał się do niewoli. Na początku 1918 udało się mu wydostać z niewoli, po czym przeprowadził szeroką akcję werbunkową na Ukrainie. Następnie zgłosił się do szwadronu polskiego na Kubaniu, lecz ciężka choroba czasowo uniemożliwiła mu służbę. Po ozdrowieniu udał się do Odessy, gdzie wstąpił w szeregi dywizjonu jazdy majora Konstantego Plisowskiego. Od tego czasu uczestniczył we wszystkich walkach dywizjonu, a później 14 Pułku Ułanów Jazłowieckich stoczonych w Odessie, Besarabii, Małopolsce Wschodniej, na Wołyniu i Ukrainie. Wyróżnił się męstwem i odwagą w dniach 4 i 5 października 1919 w wypadzie na Jaruń.
Był żonaty z Marią z Szusterów (zm. 1980), z którą miał syna Bohdana Jana, ps. „Kuba” (1929–2006), członka Szarych Szeregów i córkę.
Zmarł 13 maja 1939 w Świdrze, w willi którą nazwał „Jazłowianką”. Trzy dni później został pochowany na Cmentarzu Wojskowym na Powązkach (kwatera A19-4-9).

</doc>
<doc id="5177526" url="https://pl.wikipedia.org/wiki?curid=5177526" title="Progi i bariery">
Progi i bariery

 Progi i bariery – program publicystyczny w Telewizji Polskiej nadawany w latach 1974–1978.
Historia.
Redaktorem programu był Mariusz Walter, prezenterem Tadeusz Sznuk.
Według ogólnopolskich badań sondażowych przeprowadzonych w 1975 r. program oglądało 45% spośród badanych.
Program miał z założenia przedstawiać i propagować wartościowe wzorce osobowe i wyzwalać inicjatywy społeczne Polaków. Zapraszano do programu ludzi z różnych warstw społecznych, np.: jogina, modelarza okrętowego, komendanta Straży Pożarnej, lutnika amatora, iluzjonistę, zespół folklorystyczny. Każdy z zaproszonych do programu gości w ciągu 20 minut miał opowiedzieć o swoim życiu, pracy lub pasji. Uczestnicy starali się swoją opowieścią utrzymać zainteresowanie 19-osobowego jury. Każdy z jurorów miał możliwość zgaszenia swojej lampki, jeśli opowieść, według jego zdania, nie była ciekawa, po wygaszeniu 10 lampek przez jurorów uczestnik musiał zakończyć swoją opowieść i zejść ze sceny. Spośród zwycięzców co miesiąc wybierano jedną, najciekawszą osobę, która otrzymywała tytuł „Telewizyjny Człowiek Miesiąca”. Uczestnikami programu byli m.in.: Jarosław Janowski – konstruktor amator z Łodzi, który zbudował samolot J-1 Prząśniczka w swoim mieszkaniu w kamienicy na II piętrze, Stanisław Górski – kolejarz z Ustrzyk Dolnych, który w wieku 10 lat nauczył się ćwiczyć jogę od Hindusa, został instruktorem jogi, „Tośtoki” Regionalny Zespół Folklorystyczny.
Linki zewnętrzne.
YouTube – „Telewizja lat 70-ych MIX” – fragment programu „Progi i Bariery” (0,45-1,16)

</doc>
<doc id="5177528" url="https://pl.wikipedia.org/wiki?curid=5177528" title="Roman Bąkowski">
Roman Bąkowski

Roman Bąkowski (ur. 26 kwietnia 1910 w Zakroczu koło Rypina, zm. 4 grudnia 2005) – pułkownik kawalerii.
Życiorys.
Pochodził z rodziny o tradycjach wojskowych. Ukończył Męskie Gimnazjum w Brodnicy i zgłosił się jako ochotnik do wojska. W październiku 1928 r. otrzymał przydział do 18 pułku Ułanów Pomorskich w Grudziądzu. Ukończył najpierw pułkową szkołę podoficerską a następnie Szkołę Podchorążych Kawalerii w Bydgoszczy. W 1930 r. był dowódcą plutonu w 1 szwadronie 18 pułku ułanów. W 1937 r. otrzymał awans na podporucznika korpusu oficerskiego kawalerii. Między 1937 a 1939 r. dowodził plutonem w 8 pułku strzelców konnych w Chełmnie. Brał udział w kampanii wrześniowej jako oficer 8 pułku strzelców konnych (w składzie Pomorskiej Brygady Kawalerii) zarówno na polsko-niemieckiej granicy jak i w bitwie nad Bzurą. Po zakończeniu walk przedostał się do Modlina, gdzie został zwolniony ze służby wojskowej. Działał w konspiracji pod pseudonimami „Rezeda” i „Służbista”. Uczestniczył w akcji „Burza” w lasach koło Starachowic. W sierpniu 1944 r. został aresztowany i osadzony w więzieniu Montelupich. Po uwolnieniu w styczniu 1945 r. zgłosił się jako ochotnik do Wojska Polskiego i służył jako rotmistrz w Samodzielnej Brygadzie Kawalerii. Dowodził również Szwadronem Reprezentacyjnym Wojska Polskiego. Gdy w 1947 brygada kawalerii została rozwiązana, Bąkowski został dowódcą zapasowego szwadronu koni. Organizował kursy jeździeckie oraz pokazy ułańskie w Krakowie. W 1955 r. zakończył służbę wojskową. Był wykładowcą studiów wojskowych na Uniwersytecie Jagiellońskim i Akademii Górniczo-Hutniczej. Przeszedł na emeryturę w 1978 r., będąc w stopniu pułkownika. 
Otrzymał liczne odznaczenia i medale (w tym dwukrotnie Krzyż Walecznych od rządu londyńskiego). Przewodniczył krakowskiemu oddziałowi Związku Piłsudczyków. Pochowany 21 grudnia 2005 na Cmentarzu Rakowickim w alei zasłużonych.

</doc>
<doc id="5177543" url="https://pl.wikipedia.org/wiki?curid=5177543" title="Gamla Målilla Motorstadion">
Gamla Målilla Motorstadion

Gamla Målilla Motorstadion – nieistniejący już stadion żużlowy w Målilli, w Szwecji. Został otwarty 8 września 1935 roku, w 1993 roku został zastąpiony przez nowy Målilla Motorstadion, wybudowany około kilometr na południe od poprzednika. Obiekt użytkowany był przez żużlowców klubu Dackarna Målilla.
12 czerwca 1929 roku powstał Målilla Motorklubb. 28 maja 1935 roku zawiązał się komitet budowy stadionu żużlowego. Obiekt wybudowano w miejscu starego boiska sportowego. Prace zakończyły się 7 września 1935 roku, a już dzień później na stadionie odbyły się pierwsze zawody. Obiekt przez lata był świadkiem licznych sukcesów drużyny żużlowej Målilla Motorklubbu (zwanej „Dackarna”), która w okresie jego użytkowania zdobyła m.in. cztery tytuły drużynowych mistrzów Szwecji (w latach 1957, 1958, 1959 i 1962). Na obiekcie rozegrano m.in. finał indywidualnych mistrzostw Szwecji (1985) czy finały mistrzostw Szwecji par (1961, 1969, 1974, 1979). Ponieważ nadmierny hałas wywoływany aktywnościami na stadionie sprawiał problemy mieszkańcom okolicznych budynków, w 1989 roku klub rozpoczął budowę nowego stadionu żużlowego, zlokalizowanego około kilometr na południe od starego obiektu, z dala od zabudowań, w otoczeniu wyłącznie lasu. W 1992 roku rozegrano na starym stadionie ostatnie zawody. 29 czerwca 1993 roku dokonano inauguracji nowej areny. Stary stadion uległ likwidacji, a budynek szatni i wieża spikera przeniesione zostały do parku historii lokalnej Målilla-Gårdveda w centrum Målilli, gdzie zaadaptowano je na muzeum żużlowe.

</doc>
<doc id="5177546" url="https://pl.wikipedia.org/wiki?curid=5177546" title="Sébastien Dewaest">
Sébastien Dewaest

Sébastien Dewaest (ur. 27 maja 1991 w Poperinge) – belgijski piłkarz grający na pozycji środkowego obrońcy. Od 2021 jest zawodnikiem klubu OH Leuven, do którego jest wypożyczony z KRC Genk.
Kariera klubowa.
Swoją piłkarską karierę Dewaest rozpoczynał we Francji w juniorach klubu FC Nieppe. Następnie w 1999 podjął treningi w juniorach Lille OSC. W 2010 roku zaczął grać w rezerwach tego klubu, a w 2011 roku przeniósł się do Belgii, do drugoligowego KSV Roeselare. 26 marca 2011 zadebiutował w nim w przegranym 0:1 domowym meczu z OH Leuven. W Roeselare grał do lata 2013.
Latem 2013 Dewaest przeszedł do Royalu Charleroi. Swój debiut w nim zanotował 1 września 2013 w zremisowanym 1:1 domowym spotkaniu z KRC Genk. Zawodnikiem Royalu był do sierpnia 2015.
W sierpniu 2015 Dewaest został piłkarzem KRC Genk. Swój debiut w nim zaliczył 15 sierpnia 2015 w zwycięskim 2:1 domowym meczu z KVC Westerlo. W sezonie 2018/2019 wywalczył z Genkiem tytuł mistrza Belgii, a latem 2019 zdobył z nim Superpuchar Belgii.
W styczniu 2021 Dewaest został wypożyczony do francuskiego drugoligowca, Toulouse FC. Swój debiut w Toulouse zanotował 11 stycznia 2021 w zremisowanym 1:1 wyjazdowym spotkaniu z SM Caen. W Toulouse spędził pół roku.
Latem 2021 Deweast odszedł na wypożyczenie do Oud-Heverlee Leuven. Zadebiutował w nim 8 sierpnia 2021 w zremisowanym 1:1 domowym meczu z Royalem Charleroi.
Kariera reprezentacyjna.
Dewaest grał w młodzieżowych reprezentacjach Belgii na szczeblach U-16, U-17, U-18 i U-19.

</doc>
<doc id="5177549" url="https://pl.wikipedia.org/wiki?curid=5177549" title="Maria Kelles-Krauz">
Maria Kelles-Krauz



</doc>
<doc id="5177552" url="https://pl.wikipedia.org/wiki?curid=5177552" title="Włodzimierz Włodarski">
Włodzimierz Włodarski

Włodzimierz Włodarski (ur. 1947) – polski pieśniarz, aktor niezawodowy, coach, ekonomista, wykładowca akademicki.
Działalność artystyczna.
Wokalista, gitarzysta i autor piosenek z kręgu piosenki autorskiej i poezji śpiewanej – w swoim repertuarze ma także piosenki turystyczne i legionowe. Zagrał w filmach: "Iluminacja" (reż. Krzysztof Zanussi) z 1972, "Coś za coś" (reż. Agnieszka Holland) z 1977 oraz wcielił się w rolę Andrzeja Wieżana w serialu "Punkt widzenia" (reż. Janusz Zaorski) z 1980. Jego ballady wykorzystano w filmach Agnieszki Holland: "Wieczór u Abdona" z 1975 – "Nieukochani" (sł. Krzysztof Zaleski, muz. W. Włodarski, wyk. Elżbieta Czerwińska-Sofulak), "Coś za coś" z 1977 – "Ballada" (sł., muz. i wyk. W. Włodarski) oraz w filmie Janusza Zaorskiego: "Dziecinne pytania" z 1981 – "Uwierzyć jeszcze" (sł. P. Wojciechowski, muz. i wyk. W. Włodarski). Jako pieśniarz wykonujący ballady z akompaniamentem gitary klasycznej pojawił się w obrazach "Iluminacja" i "Coś za coś". Jego kompozycję do wiersza Bolesława Leśmiana pt. "Wiersz księżycowy", śpiewała Natasza Czarmińska. Jest także autorem muzyki do filmu dokumentalnego pt. "Ósmy Kontynent" (1973). W 2015 ukazał się jego album pt. "Romanse", zawierający głównie piosenki autorskie, które napisał na przestrzeni lat, jak również do tekstów Krzysztofa Zaleskiego, a także utwory z repertuaru Ewy Demarczyk i Jacka Kaczmarskiego.
Działalność zawodowa.
Ukończył studia na Wydziale Pedagogicznym Uniwersytetu Warszawskiego (1973). Doktor habilitowany w dziedzinie nauk ekonomicznych (ekonomia) (1990). Wykładowca na Wydziale Nauk Ekonomicznych Uniwersytetu Warszawskiego i w Akademii Leona Koźmińskiego w Warszawie, gdzie zajmuje się tematyką zarządzania zasobami ludzkimi, samozarządzaniem w czasie, samodyscypliną, coachingiem i komunikacją w sytuacji konfliktu – autor licznych publikacji dotyczących tych dziedzin. Trener rozwoju osobistego, trener NLP (Trener The International Association for NLP), certyfikowany coach (ICC, J. O’Connor, Lambent do Brasil), członek Rady Programowej pisma "Coaching Review". Od 2003 związany z ACT Advanced Corporate Training jako trener biznesu i coach kadry zarządzającej – współpracuje także z FPL. W 2016 wydał książkę pt. "Różnorodny menedżer, czyli za granicą władzy". W 2017 publikacja uzyskała nominację do nagrody „Economicus”, przyznawanej pod auspicjami "Dziennika Gazeta Prawna" w kategorii „Poradnik Roku”. 
Prowadzi własną firmę szkoleniową.
Życie prywatne.
Mieszka w miejscowości Mysiadło. Lubi spędzać wolny czas w warunkach turystycznych.

</doc>
<doc id="5177556" url="https://pl.wikipedia.org/wiki?curid=5177556" title="Célestine Galli-Marié">
Célestine Galli-Marié

Célestine Laurence Galli-Marié, ur. jako Marié de l’Isle (ur. 15 marca 1837 w Paryżu, zm. 22 września 1905 w Vence) – francuska śpiewaczka, mezzosopran.
Życiorys.
Śpiewu uczyła u ojca, Félixa Mécène Marié de l’Isle, zawodowego śpiewaka operowego. Po raz pierwszy wystąpiła na scenie w wieku 19 lat w Strasburgu, później występowała w Tuluzie, Lizbonie i Rouen. Sławę zdobyła w 1862 roku rolą Serpiny w "La serva pardona" Pergolesiego w paryskiej Opéra-Comique, gdzie później do 1885 roku występowała w operach m.in. Gevaerta, Guirauda, Maillarta, Masségo i Masseneta. Kreowała tytułowe role w prapremierowych przedstawieniach "Mignon" Ambroise’a Thomasa (1866) i "Carmen" Georges’a Bizeta (1875). W 1886 roku wystąpiła w Her Majesty’s Theatre w Londynie.

</doc>
<doc id="5177562" url="https://pl.wikipedia.org/wiki?curid=5177562" title="S/y Strażnik Poranka">
S/y Strażnik Poranka



</doc>
<doc id="5177565" url="https://pl.wikipedia.org/wiki?curid=5177565" title="Opal (jacht)">
Opal (jacht)



</doc>
<doc id="5177568" url="https://pl.wikipedia.org/wiki?curid=5177568" title="Amber (Kroniki Amberu)">
Amber (Kroniki Amberu)



</doc>
<doc id="5177580" url="https://pl.wikipedia.org/wiki?curid=5177580" title="Vytautas Landsbergis (ujednoznacznienie)">
Vytautas Landsbergis (ujednoznacznienie)



</doc>
<doc id="5177582" url="https://pl.wikipedia.org/wiki?curid=5177582" title="Podświle (stacja kolejowa)">
Podświle (stacja kolejowa)

Podświle (, ) – stacja kolejowa w miejscowości Podświle, w rejonie głębockim, w obwodzie witebskim, na Białorusi. Położona jest na linii Połock - Mołodeczno.
Stacja powstała przed I wojną światową.

</doc>
<doc id="5177585" url="https://pl.wikipedia.org/wiki?curid=5177585" title="Ostrow (Rosja)">
Ostrow (Rosja)



</doc>
<doc id="5177589" url="https://pl.wikipedia.org/wiki?curid=5177589" title="Opal (minerał)">
Opal (minerał)



</doc>
<doc id="5177591" url="https://pl.wikipedia.org/wiki?curid=5177591" title="Dominik Korsak">
Dominik Korsak

Dominik Korsak herbu własnego – chorąży połocki w latach 1792-1804, koniuszy połocki w latach 1775-1792.
Poseł na sejm 1778 roku z województwa połockiego.

</doc>
<doc id="5177605" url="https://pl.wikipedia.org/wiki?curid=5177605" title="Maria Lipska (1921–2003)">
Maria Lipska (1921–2003)

Maria Lipska z domu Kacka lub Kącka (ur. 7 września 1921 r., zm. 2003 lub 2004 r.) – polska Sprawiedliwa wśród Narodów Świata.
Życiorys.
W wieku 18 lat Maria wówczas Kacka (bądź Kącka) zamieszkała w Krakowie, w domu, gdzie ukrywała się także żydowska rodzina Lipskich: Mindla Maria, Wilhelm Władysław oraz ich syn Jan Bolesław Ivan. Kącka była zatrudniona jako pracownik biurowy. Zorganizowała dla Jana Lipskiego kryjówkę u swoich krewnych mieszkających w Grybowie w okolicy Nowego Sącza. Ukrywała rodzinę Lipskich, zapewniała im prowiant, fałszywe dokumenty oraz potrzebny transport. Rodzina Lipskich przeżyła okupację niemiecką, a Jan Lipski zawarł z Marią związek małżeński i zamieszkali w Grybowie. Mieli syna Sławomira.
4 sierpnia 1996 r. Jad Waszem uhonorował Marię Lipską tytułem Sprawiedliwej wśród Narodów Świata.

</doc>
<doc id="5177607" url="https://pl.wikipedia.org/wiki?curid=5177607" title="Biegi narciarskie na Zimowych Igrzyskach Olimpijskich 2022">
Biegi narciarskie na Zimowych Igrzyskach Olimpijskich 2022

Biegi narciarskie na Zimowych Igrzyskach Olimpijskich 2022 – jedna z dyscyplin rozgrywanych podczas igrzysk w dniach 5–20 lutego 2022 roku na trasach Kuyangshu Nordic Center and Biathlon Center w Zhangjiakou. Podczas trwania imprezy zawodnicy i zawodniczki rywalizowali w 12 konkurencjach: biegu indywidualnym, łączonym, masowym, sprincie, sprincie drużynowym oraz sztafetach kobiet i mężczyzn.

</doc>
<doc id="5177611" url="https://pl.wikipedia.org/wiki?curid=5177611" title="Jerzy Potocki (ujednoznacznienie)">
Jerzy Potocki (ujednoznacznienie)



</doc>
<doc id="5177614" url="https://pl.wikipedia.org/wiki?curid=5177614" title="Polewoj Kołodieź">
Polewoj Kołodieź

Polewoj Kołodieź () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 3 km od centrum administracyjnego sielsowietu (Bolszoje Żyrowo), 14,5 km na południowy wschód od centrum administracyjnego rejonu (Fatież), 31 km na północny zachód od Kurska, 2,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 49 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 33 osoby.

</doc>
<doc id="5177616" url="https://pl.wikipedia.org/wiki?curid=5177616" title="Cerkiew św. Jerzego w Dębnie">
Cerkiew św. Jerzego w Dębnie

Cerkiew św. Jerzego w Dębnie – cerkiew greckokatolicka, znajdująca się w Dębnie, zbudowana w 1864.
W marcu 1945 ludność ukraińską Dębna (2099 osób) wysiedlono do ZSRR. Po 1946 Kościół Greckokatolicki w Polsce został zdelegalizowany. Cerkiew została przejęta przez Kościół rzymskokatolicki. Pełni funkcję kościoła parafialnego pw. Podwyższenie Krzyża Świętego w Dębnie.
Historia.
Cerkiew pw. św. Jerzego wzniesiono z fundacji Alfreda Potockiego i jego żony Marii z Sanguszków oraz Lubomirskich w 1864. Była remontowana w 1889, 1923 i 1979.
Budynek murowany, węższe od nawy prezbiterium zamknięte trójbocznie z zakrystią od północy. Nawa nakryta dachem dwuspadowym, zwieńczonym wieżyczką na sygnaturkę i spiczastym hełmem. Trójkątny szczyt fasady arkadowym fryzem z rzeźbami we wnękach. Na osi w okulusie herby Potockich i Sanguszków. Urządzenie wnętrza nowe. Polichromia wykonana współcześnie autorstwa Zygmunta Wiglusza z Krakowa.
Obok świątyni dzwonnica murowana, parawanowa, trójarkadowa prawdopodobnie z 1864 oraz zabytkowy cmentarz przycerkiewny z dębem pomnikiem przyrody.

</doc>
<doc id="5177617" url="https://pl.wikipedia.org/wiki?curid=5177617" title="Puchar Ameryki Północnej w snowboardzie 2021/2022">
Puchar Ameryki Północnej w snowboardzie 2021/2022

Puchar Ameryki Północnej w snowboardzie w sezonie 2021/2022 to kolejna edycja tej imprezy. Cykl ten rozpoczął się 12 stycznia 2022 roku w kanadyjskim ośrodku narciarskim Sunshine Village zawodami w snowcrossie. Sezon został zwieńczony 26 marca 2022 roku w amerykańskim ośrodku narciarskim Copper Mountain Resort również zawodami snowcrossu.

</doc>
<doc id="5177619" url="https://pl.wikipedia.org/wiki?curid=5177619" title="Kombinacja norweska na Zimowych Igrzyskach Olimpijskich 2022">
Kombinacja norweska na Zimowych Igrzyskach Olimpijskich 2022

Kombinacja norweska na Zimowych Igrzyskach Olimpijskich 2022 – jedna z dyscyplin rozgrywanych podczas igrzysk w dniach 8–17 lutego 2022 roku w Kuyangshu Nordic Center and Biathlon Center w Zhangjiakou. Zawody odbyły się w trzech konkurencjach: zawodach indywidualnych metodą Gundersena na dużej skoczni (HS 140), zawodach indywidualnych metodą Gundersena na normalnej skoczni (HS 106) oraz zawodach drużynowych na dużej skoczni.

</doc>
<doc id="5177620" url="https://pl.wikipedia.org/wiki?curid=5177620" title="Joanna Szczepanowska">
Joanna Szczepanowska

Joanna Bogumiła Szczepanowska (ur. 27 marca 1958) – polska biochemiczka.
Życiorys.
Joanna Szczepanowska w 1983 ukończyła studia biologiczne na Uniwersytecie Warszawskim. W 1994 uzyskała w Instytucie Biologii Doświadczalnej im. Marcelego Nenckiego Polskiej Akademii Nauk stopień doktora nauk biologicznych w specjalności biochemia na podstawie napisanej pod kierunkiem Anny Jakubiec-Puka dysertacji "Adaptacja miozyny i aktyny mięśnia szkieletowego do zmian unerwienia i czynności". W 2019 otrzymała tytuł profesora nauk biologicznych.
Od 1983 zawodowo związana z Instytutem Biologii Doświadczalnej PAN, gdzie pracuje na stanowisku profesora w Pracowni Bioenergetyki i Błon Biologicznych. Od 1995 do 2000 odbywała staż naukowy w Narodowym Instytucie Zdrowia w Bethesdzie.
Wśród wypromowanych przez nią doktorów znaleźli się: (2016) i (2017).
Od 2012 wiceprezeska Fundacji Marcelego Nenckiego Wspierania Nauk Biologicznych. Członkini warszawskiego oddziału Polskiego Towarzystwa Biochemicznego.
Odznaczona Srebrnym (2008) oraz Złotym (2018) Krzyżem Zasługi.

</doc>
<doc id="5177624" url="https://pl.wikipedia.org/wiki?curid=5177624" title="Józef Pasterkiewicz">
Józef Pasterkiewicz

Józef Pasterkiewicz (ur. 31 maja 1924 r., zm. 31 maja 2010 r.) – polski rolnik, Sprawiedliwy wśród Narodów Świata.
Życiorys.
Podczas okupacji niemieckiej Józef Pasterkiewicz mieszkał z matką Marią Pasterkiewicz w Cergowej na obrzeżach Dukli. Miał dwójkę rodzeństwa: Kazimierza i Czesławę. Zajmował się rolnictwem. Jesienią 1942 r. przyjął do swojego domu szukającej kryjówki żydowską rodzinę Spirów. Pasterkiewicz wykopał dla ukrywanych schron i sprawował nad nimi opiekę do czasu wyzwolenia przez Armię Czerwoną, dokładnie do października 1944 r. Po dwóch miesiącach ukrył także dwóch innych Żydów w pobliskim lesie. Czwórka z piątki ukrywanych przez Pasterkiewiczów Żydów przeżyła okupację: Maurycy Herman Spira, Irena Halberstein, Sara Pinskler oraz Pinkasa Pinskler.
29 stycznia 1998 r. Józef Pasterkiewicz został uznany przez Jad Waszem za Sprawiedliwego wśród Narodów Świata. Razem z nim uhonorowano także jego matkę, Marię Pasterkiewicz.
Zmarł 31 maja 2010 r. Spoczął na cmentarzu w Dukli.

</doc>
<doc id="5177625" url="https://pl.wikipedia.org/wiki?curid=5177625" title="Maria Pasterkiewicz">
Maria Pasterkiewicz

Maria Pasterkiewicz – polska Sprawiedliwa wśród Narodów Świata.
Życiorys.
W czasie okupacji niemieckiej Maria Pasterkiewicz mieszkała w Cergowej na obrzeżach Dukli razem z trójką swoich dzieci: Józefem, Kazimierzem i Czesławą. Na jesieni 1942 r. ukryła w swoim domu szukającą schronienia żydowską rodzinę Spirów. Po upływie dwóch miesiącach do ukrywanych dołączyła dwójka Żydów. W zależności od poziomu bezpieczeństwa i warunków pogodowych, kryjówką była stodoła gospodarstwa Pasterkiewiczów lub wykopane przez syna Marii, Józefa, podziemne schrony. Pasterkiewicz udzielała pomocy do października 1944 r. Czwórka z piątki przyjętych przez nią osób przetrwało okupację: Maurycy Herman Spira, Irena Halberstein, Sara Pinskler oraz Pinkasa Pinskler.
29 stycznia 1998 r. Maria Pasterkiewicz została uznana przez Jad Waszem za Sprawiedliwą wśród Narodów Świata. Razem z nią uhonorowano także jej syna, Józefa Pasterkiewicza.

</doc>
<doc id="5177631" url="https://pl.wikipedia.org/wiki?curid=5177631" title="Zuzanna Wiśniewska">
Zuzanna Wiśniewska

Zuzanna Wiśniewska (ur. 18 sierpnia 1995 w Toruniu) – polska wokalistka, autorka tekstów piosenek, kompozytorka, producentka muzyczna i ukuleleistka.
Życiorys.
Edukacja.
Zuzanna Wiśniewska ukończyła VIII Liceum Ogólnokształcące w Toruniu.
W 2018 roku obroniła pracę licencjacką na kierunku kulturoznawstwo na Uniwersytecie Adama Mickiewicza w Poznaniu, a w 2020 roku tytuł magistra na kierunku edukacja artystyczna w zakresie sztuki muzycznej Uniwersytetu Kazimierza Wielkiego w Bydgoszczy.
Kariera artystyczna.
Jak nastolatka uczęszczała do amatorskiego zespołu artystycznego Teatr R. Bezimienni, działającego przy Młodzieżowym Domu Kultury w Toruniu.
Wokalistka jest laureatką wielu prestiżowych ogólnopolskich i międzynarodowych festiwali piosenki poetyckiej, artystycznej i literackiej, m.in. Ogólnopolskich Spotkań Zamkowych „Śpiewajmy Poezję” w Olsztynie, Festiwalu Interpretacji Piosenki Aktorskiej FIPA, 57. Studenckiego Festiwalu Piosenki w Krakowie czy Festiwalu im. Jacka Kaczmarskiego „Nadzieja” w Kołobrzegu.
Od 2017 roku artystka tworzy teksty piosenek i muzykę autorską.
W 2020 roku artystka skomponowała muzykę do wierszy Konstantego Illdefonsa Gałczyńskiego na potrzeby spektaklu Studia Warsztat pt. „Nie jestem sama”.
W 2021 roku nakładem Agencji Artystycznej MTJ ukazała się debiutancka płyta „Lusterka”.

</doc>
<doc id="5177633" url="https://pl.wikipedia.org/wiki?curid=5177633" title="Narciarstwo dowolne na Zimowych Igrzyskach Olimpijskich 2022">
Narciarstwo dowolne na Zimowych Igrzyskach Olimpijskich 2022

Narciarstwo dowolne na Zimowych Igrzyskach Olimpijskich 2022 – jedna z dyscyplin rozgrywanych podczas igrzysk w dniach 3–19 lutego 2022 roku w Genting Snow Park (Zhangjiakou) i Big Air Shougang (Pekin). Zawody odbyły się w trzynastu konkurencjach: skokach akrobatycznych, jeździe po muldach, skicrossie, halfpipie, slopestyle’u i big air kobiet i mężczyzn oraz drużynowych skokach akrobatycznych. Rywalizacja drużynowa oraz zawody big air znalazły się w olimpijskim programie narciarstwa dowolnego po raz pierwszy w historii.

</doc>
<doc id="5177639" url="https://pl.wikipedia.org/wiki?curid=5177639" title="Kościół św. Andrzeja Apostoła w Tokarach Pierwszych">
Kościół św. Andrzeja Apostoła w Tokarach Pierwszych

Kościół świętego Andrzeja Apostoła w Tokarach Pierwszych – rzymskokatolicki kościół parafialny należący do parafii pod tym samym wezwaniem (dekanat dobrski diecezji włocławskiej).
Obecna świątynia kościół została wzniesiona w latach 1858–1861. W latach 2003–2008 budowla została odwilgocona i odgrzybiona, zostały założone nowe tynki na wysokości 1,5 m, odnowione zostały: polichromia i malowidła w całej świątyni. Przeprowadzono zostało również złocenie ołtarzy i chóru.
Budowla jest orientowana, wybudowano ją na planie prostokąta, posiada kwadratową wieżę w obrębie zachodniej części korpusu, wysuniętą płytkim ryzalitem na osi elewacji zachodniej. Prezbiterium nie jest wydzielone z bryły budowli, zamknięte jest półkolistą, dwukondygnacyjną apsydą. Na środku 
elewacji południowej znajduje się prostokątna kruchta. Świątynia nakryta jest dachem głównym dwuspadowym, narożniki budowli ujęte są narożnikowymi filarami zwieńczonymi architektonicznymi sterczynami – powyżej okapu dachu. Dach apsydy jest półstożkowy, czwarta kondygnacja wieży zwieńczona jest galeryjką z balustradą osadzoną na sterczynach wieńczących narożnikowe filary ścian wieży i – na środku – ostrosłupowym dachem hełmowym z kulą i krzyżem.
Wnętrze budowli jest halowe, trzynawowe, nakryte stropem – nawy zaakcentowane są przez 
dwa rzędy wielokątnych filarów, pomiędzy którymi rozpięte są okrągłołukowe archiwolty arkad. Ściany i strop są ozdobione bogatą polichromią. Ołtarze powstały w stylu klasycystycznym.

</doc>
<doc id="5177640" url="https://pl.wikipedia.org/wiki?curid=5177640" title="Centralna Liga Juniorów w piłce nożnej (2018/2019)">
Centralna Liga Juniorów w piłce nożnej (2018/2019)

Centralna Liga Juniorów, sezon 2018/2019 — 6. edycja rozgrywek ligowych piłki nożnej juniorów w Polsce pod nazwą Centralna Liga Juniorów. 
Liga została utworzona w 2013 roku w miejsce Młodej Ekstraklasy. 
Opiekunem ligi juniorów jest PZPN.
W sezonie 2018/2019 dokonano reformy Centralnej Ligi Juniorów, poprzez usunięcie grupy zachodniej i wschodniej oraz zmianę dopuszczalnego wieku zawodników do 18 lat
Obrońcą tytułu był Lech Poznań.
Mistrzem Polski juniorów została Korona Kielce. 
Przypisy.
 

</doc>
<doc id="5177641" url="https://pl.wikipedia.org/wiki?curid=5177641" title="Tom Krause">
Tom Krause

Tom Krause (ur. 5 lipca 1934 w Helsinkach, zm. 6 grudnia 2013 w Hamburgu) – fiński śpiewak, baryton.
Życiorys.
Studiował w Helsinkach, Wiedniu i Berlinie. Jako śpiewak zadebiutował w 1957 roku w Helsinkach, jego debiutem operowym była rola Escamilla w "Carmen" Bizeta na deskach Städtische Oper w Berlinie w 1959 roku. W 1962 roku wystąpił na festiwalu w Bayreuth jako Herold w "Lohengrinie". Przez wiele lat związany był z teatrem operowym w Hamburgu, gdzie występował w operach Mozarta, Verdiego i Wagnera. W 1967 roku otrzymał tytuł Kammersänger. W 1962 roku na festiwalu operowym w Glyndebourne kreował rolę Hrabiego w "Capriccio" Richarda Straussa. W 1967 roku debiutował w Metropolitan Opera w Nowym Jorku jako Hrabia Almaviva w "Weselu Figara" i następnie związany był z tym teatrem do 1973 roku. Od 1968 roku regularnie występował na festiwalu w Salzburgu. Gościł na deskach londyńskiego Covent Garden Theatre, paryskiej Opery i mediolańskiej La Scali.
Wystąpił w prapremierowych przedstawieniach oper "Der goldene Bock" Ernsta Křenka (1964) i "Hamlet" Humphreya Searle’a (1968). Dokonał licznych nagrań płytowych z repertuarem operowym, muzyką sakralną i pieśniami.

</doc>
<doc id="5177645" url="https://pl.wikipedia.org/wiki?curid=5177645" title="Janina Kwiecińska">
Janina Kwiecińska

Janina Kwiecińska z domu Górnicka (ur. 10 listopada 1900 w Grodnie, zm. 9 września 1972 w Warszawie) – polska aktorka teatralna, Sprawiedliwa wśród Narodów Świata.
Życiorys.
Janina Kwiecińska była aktorką teatralną zamieszkałą w Warszawie. Od czasu zamknięcia getta warszawskiego udostępniała swoje mieszkanie przy ulicy Kruczej 42 żydowskim znajomym z teatru zbiegłym z getta, a także wykorzystywała swoje powiązania z polskim podziemiem, aby zapewnić żydowskim uchodźcom stałe kryjówki i fałszywe dokumenty. Wśród ukrywanych osób był Zygmunt Keller (vel Antoni Serbiewski) oraz Helena Nowacka vel Tejblum (później Rabinovitza) i jej syn (Solomon) Seweryn Nowacki (vel Andre / Andrzej Tejblum). Po kapitulacji powstania warszawskiego Kwiecińska wędrowała po okolicznych wsiach z córkami i żydowskimi podopiecznymi do czasu wyzwolenia terenu przez Armię Czerwoną w styczniu 1945 r. Trzy córki Kwiecińskiej: Janina, Maria i Hanna pomagały jej w opiece nad ukrywanymi Żydami.
13 września 1989 r. Jad Waszem uznał Janinę Kwiecińską oraz jej córki: Janinę Bagłajewską, Marię Zdanowicz oraz Hannę Morawiecką, za Sprawiedliwe wśród Narodów Świata.

</doc>
<doc id="5177652" url="https://pl.wikipedia.org/wiki?curid=5177652" title="Snowboarding na Zimowych Igrzyskach Olimpijskich 2022">
Snowboarding na Zimowych Igrzyskach Olimpijskich 2022

Snowboarding na Zimowych Igrzyskach Olimpijskich 2022 – jedna z dyscyplin rozgrywanych podczas igrzysk w dniach 5–15 lutego 2022 roku w Genting Snow Park (Zhangjiakou) i Big Air Shougang (Pekin). Program zawodów zawierał jedenaście konkurencji: half-pipe, slalom gigant równoległy, snowboard cross, slopestyle i Big Air kobiet i mężczyzn oraz drużynowy snowboard cross. Zawody drużynowe rozgrywane były na igrzyskach olimpijskich po raz pierwszy.

</doc>
<doc id="5177656" url="https://pl.wikipedia.org/wiki?curid=5177656" title="Fiães">
Fiães

Fiães – wieś w gminie Melgaço, w dystrykcie Viana do Castelo, w Portugalii. Według danych na rok 2021 wieś zamieszkiwało 146 osób, a gęstość zaludnienia wyniosła 13,02 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5177657" url="https://pl.wikipedia.org/wiki?curid=5177657" title="Tomilin Kołodieź">
Tomilin Kołodieź

Tomilin Kołodieź () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 4,5 km od centrum administracyjnego sielsowietu (Bolszoje Żyrowo), 13 km na południowy wschód od centrum administracyjnego rejonu (Fatież), 31,5 km na północny zachód od Kurska, 3 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 72 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 57 osób.

</doc>
<doc id="5177665" url="https://pl.wikipedia.org/wiki?curid=5177665" title="Puchar Świata Juniorów w saneczkarstwie (tory naturalne) 2021/2022">
Puchar Świata Juniorów w saneczkarstwie (tory naturalne) 2021/2022

Sezon 2021/2022 Pucharu Świata Juniorów w saneczkarstwie na torach naturalnych – 8. sezon w historii Pucharu Świata Juniorów w saneczkarstwie na torach naturalnych rozpoczął się 30 grudnia 2021 roku w austriackiej miejscowości Obdach-Winterleiten. Ostatnie zawody z tego cyklu zostały rozegrane 30 stycznia 2022 roku na torze w Umhausen. Rozegrane zostały cztery konkursy w czterech miejscowościach.
Podczas sezonu 2021/2022 odbyła się jedna ważna impreza w randze juniorów. To Mistrzostwa Świata Juniorów, które zostały rozegrane na torze we włoskim Jaufental.
W klasyfikacji kobiet najlepsza była Austriaczka Riccarda Rütz, u mężczyzn wygrał Włoch Daniel Gruber, a w dwójkach tytuł obronili Włosi Anton Gruber Genetti i Hannes Unterholzner.

</doc>
<doc id="5177669" url="https://pl.wikipedia.org/wiki?curid=5177669" title="Puchar Narodów w saneczkarstwie 2021/2022">
Puchar Narodów w saneczkarstwie 2021/2022

Sezon 2021/2022 Pucharu Narodów w saneczkarstwie rozpoczął się 19 listopada 2021 roku w chińskim mieście Yanqing. Ostatnie zawody z tego cyklu zostały rozegrane 21 stycznia 2022 roku na torze w szwajcarskim Sankt Moritz.

</doc>
<doc id="5177671" url="https://pl.wikipedia.org/wiki?curid=5177671" title="Sietnoje (obwód kurski)">
Sietnoje (obwód kurski)

Sietnoje () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Wierchnij Chotieml (lewy dopływ Usoży w dorzeczu Swapy), 6 km od centrum administracyjnego sielsowietu (Bolszoje Żyrowo), 12 km na południe od centrum administracyjnego rejonu (Fatież), 33 km na północny zachód od Kurska, 3,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 23 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 33 osoby.

</doc>
<doc id="5177672" url="https://pl.wikipedia.org/wiki?curid=5177672" title="Mistrzostwa NCAA Division II w Zapasach w 2021">
Mistrzostwa NCAA Division II w Zapasach w 2021

Mistrzostwa NCAA Division II w zapasach w 2021 roku rozegrane zostały w Saint Louis w dniach 12 – 13 marca. Zawody odbyły się na terenie America's Center. 
Punkty zdobyło 36 drużyn.

</doc>
<doc id="5177674" url="https://pl.wikipedia.org/wiki?curid=5177674" title="Kościół św. Józefa w Łodzi (Ruda)">
Kościół św. Józefa w Łodzi (Ruda)

Kościół świętego Józefa w Łodzi (Ruda) – rzymskokatolicki kościół parafialny należący do parafii pod tym samym wezwaniem (dekanat Łódź-Retkinia-Ruda archidiecezji łódzkiej). Znajduje się na łódzkim osiedlu Ruda Pabianicka.
Jest to świątynia wzniesiona w latach 1937–1953 z cegły i betonu, zaprojektował ją architekt Wacław Kowalewski, w zmodernizowanym stylu neorenesansowo-neobarokowym, na planie prostokąta. Kościół nakryty jest dachem dwuspadowym, pokrytym blachą. Poświęcony został w dniu 27 września 1953 roku przez biskupa Kazimierza Tomczaka.
Do wyposażenia świątyni należą: ołtarz główny, ołtarz boczny, organy, nagłośnienie, droga krzyżowa. Obok budowli stoi dzwonnica z umieszczonymi na niej trzema dzwonami.

</doc>
<doc id="5177675" url="https://pl.wikipedia.org/wiki?curid=5177675" title="Puchar Świata w lotach narciarskich 2020/2021">
Puchar Świata w lotach narciarskich 2020/2021

Puchar Świata w lotach narciarskich 2020/2021 – 24. sezon Pucharu Świata w lotach narciarskich, stanowiącego część Pucharu Świata w skokach narciarskich. Rozpoczął się 25 marca 2021 konkursem w Planicy, a zakończył się trzy dni później, 28 marca 2021 także w Planicy. Zaplanowane były cztery konkursy indywidualne oraz dwa drużynowe, jednak zawody w Vikersund zostały odwołane z powodu zagrożenia wirusem SARS-CoV-2. Konkurs indywidualny z Vikersund został przełożony do Planicy.

</doc>
<doc id="5177676" url="https://pl.wikipedia.org/wiki?curid=5177676" title="Ladies Linz 2021">
Ladies Linz 2021

Ladies Linz 2021 – tenisowy turniej WTA kategorii WTA 250 w sezonie 2021 z cyklu Ladies Linz rozgrywany w dniach 6–12 listopada 2021 roku w Linz na kortach twardych w hali o puli nagród wynoszącej 235 238 dolarów amerykańskich.

</doc>
<doc id="5177683" url="https://pl.wikipedia.org/wiki?curid=5177683" title="Jacek Huchwajda">
Jacek Huchwajda

Jacek Huchwajda (ur. 3 kwietnia 1967 w Poznaniu) – niemiecki szermierz, szablista pochodzenia polskiego, medalista mistrzostw świata, olimpijczyk z Barcelony (1992).
Życiorys.
Karierę sportową rozpoczął w AZS Poznań, gdzie jego trenerem był Leszek Tylkowski. W 1984 został mistrzem Polski kadetów, wygrywając Ogólnopolską Spartakiadę Młodzieży. W 1985 wyjechał z rodzicami na stałe do Niemiec.
Po wyjeździe do Niemiec kontynuował karierę sportową w barwach FC Tauberbischofsheim, gdzie jego trenerem był m.in. Jacek Osyczka. Ukończył technikum handlowe, następnie był zawodowym żołnierzem. Jest absolwentem Akademii Trenerskiej w Kolonii (1994).
Dwukrotnie zdobył brązowy medal mistrzostw świata w szermierce: w 1991 (indywidualnie zajął 11. miejsce) i 1993 (indywidualnie zajął 40. miejsce) Startował na igrzyskach olimpijskich w Barcelonie (1992), gdzie w turnieju drużynowym zajął 5. miejsce. W 1991 zwyciężył podczas wojskowych mistrzostw świata. Był także rezerwowym w drużynie i współpracownikiem sztabu trenerskiego podczas igrzysk olimpijskich w 1996.
W 1992 i 1995 został indywidualnym mistrzem Niemiec seniorów, w 1993 zdobył indywidualnie srebrny, w 1999 brązowy medal mistrzostw Niemiec seniorów.
W latach 1992–2006 pracował w FC Tauberbischofsheim jako trener, jego zawodnikiem był m.in. Alexander Weber. W latach 2006–2013 pracował w Oregon Fencing Alliance w Portland, gdzie pracował m.in. z Rebeccą Ward i współpracował z Edwardem Korfantym, od 2013 jest trenerem na Uniwersytecie Duke’a.
Medalista mistrzostw Niemiec w szabli był także jego brat, Michael (Michał) Huchwajda.

</doc>
<doc id="5177684" url="https://pl.wikipedia.org/wiki?curid=5177684" title="Tadeusz Findziński">
Tadeusz Findziński

Tadeusz Findziński (ur. 31 lipca 1911, zm. 26 stycznia 1987) – polski dyplomata, malarz, kolekcjoner, żołnierz. Ambasador w Holandii (1951–1957), Wietnamie Północnym (1960–1963) i Socjalistycznej Federacyjnej Republice Jugosławii (1967–1971).
Życiorys.
Tadeusz Findziński w 1930 ukończył III Liceum Ogólnokształcące w Sosnowcu. Był studentem architektury na Politechnice Warszawskiej oraz Akademii Sztuk Pięknych. W czasie okupacji żołnierz Gwardii Ludowej, działający pod pseudonimem „Olek”. Pełnił funkcję pomocnika Szefa Sztabu w stopniu podporucznika. Brał m.in. udział w zamachu na „Café Club” w 1942. Wchodził w skład kierownictwa Polskiej Partii Robotniczej oraz Polskiego Komitetu Antyfaszystowskiego. Był więziony w obozie koncentracyjnym w Buchenwaldzie; był członkiem obozowego ruchu oporu.
W 1945 rozpoczął pracę w Ministerstwie Spraw Zagranicznych. Pełnił funkcję chargé d’affaires w Rumunii (ok. 1949). Pełnił funkcję ambasadora w Holandii (1951–1957), Wietnamie Północnym (1960–1963) i Socjalistycznej Federacyjnej Republice Jugosławii (1967–1971). Należał do koła Polskiego Związku Łowieckiego w MSZ.
W czasie pełnienia funkcji w Wietnamie stworzył setki prac: portrety, sceny rodzajowe, akty, pejzaże. Wśród nich rysunki, pastele czy, prawdopodobnie jako jedyny polski artysta, malarstwo sztalugowe laką (technika spotykana wyłącznie w Wietnamie). Mimo że zarówno pasje takie nie były dobrze postrzegane w MSZ, zbierał także sztukę wietnamską, głównie ceramikę, a także drzeworyty i tkaniny. Zgromadził niemal dwieście okazów powstałych na przestrzeni ok. 2000 lat. W 2008 kolekcja Findzińskiego została przekazana Muzeum Azji i Pacyfiku w Warszawie.
W 1954 „w 10 rocznicę Polski Ludowej za zasługi w dziedzinie służby zagranicznej” został odznaczony Krzyżem Oficerskim Orderu Odrodzenia Polski.
Syn Ludwika. Ojciec malarza Krzysztofa Findzińskiego. Pochowany na Cmentarzu Wojskowym na Powązkach w Warszawie.

</doc>
<doc id="5177687" url="https://pl.wikipedia.org/wiki?curid=5177687" title="Kaszewie">
Kaszewie

Kaszewie – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 4 osoby.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5177689" url="https://pl.wikipedia.org/wiki?curid=5177689" title="Walki o Guadalcanal">
Walki o Guadalcanal



</doc>
<doc id="5177691" url="https://pl.wikipedia.org/wiki?curid=5177691" title="Kazimierzowo (rejon szarkowszczyński)">
Kazimierzowo (rejon szarkowszczyński)

Kazimierzowo – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 4 osoby.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.

</doc>
<doc id="5177692" url="https://pl.wikipedia.org/wiki?curid=5177692" title="Majskij (obwód kurski)">
Majskij (obwód kurski)

Majskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 2,5 km od centrum administracyjnego sielsowietu (Bolszoje Żyrowo), 13,5 km na południowy wschód od centrum administracyjnego rejonu (Fatież), 31 km na północny zachód od Kurska, 0,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 59 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 60 osób.

</doc>
<doc id="5177697" url="https://pl.wikipedia.org/wiki?curid=5177697" title="Julija Hatouka">
Julija Hatouka

Julija Uładzimirauna Hatouka (ur. 24 kwietnia 2000) – białoruska tenisistka.
Kariera tenisowa.
W rozgrywkach zawodowych zadebiutowała w 2016 roku, biorąc udział w turnieju rangi ITF w Mińsku, gdzie dotarła do drugiej rundy. Na swoim koncie ma wygranych dziesięć turniejów w grze pojedynczej i pięć w grze podwójnej rangi ITF.

</doc>
<doc id="5177698" url="https://pl.wikipedia.org/wiki?curid=5177698" title="Sejm krakowski 1540">
Sejm krakowski 1540

Sejm krakowski 1540 – sejm walny Korony Królestwa polskiego zwołany 11 września do Piotrkowa, a 20 października 1539 roku przeniesiony do Krakowa.
Sejmiki przedsejmowe odbyły się: średzki 26 października, główny wielkopolski w Kole 29 października 1539 roku. 
Obrady sejmu trwały od 19 stycznia do 19 marca 1540 roku

</doc>
<doc id="5177699" url="https://pl.wikipedia.org/wiki?curid=5177699" title="Krzysztof Wolak">
Krzysztof Wolak

Krzysztof Wolak (ur. 8 listopada 1956 w Łodzi) – polski piłkarz występujący na pozycji obrońcy, trener piłkarski.
Życiorys.
Jako piłkarz występował w Borucie Zgierz i Polonii Bytom. Z bytomskim klubem w 1986 roku awansował do I ligi. W sezonie 1986/1987 rozegrał siedemnaście spotkań na tym szczeblu rozgrywek. W Polonii Bytom grał do 1989 roku.
W pierwszej połowie 1992 roku był trenerem Polonii Bytom, zastępując Jana Liberdę. Prowadzony przez niego klub zajął siódme miejsce w II lidze, za kadencji Wolaka wygrywając pięć meczów ligowych z szesnastu rozegranych. W sezonie 1999/2000, trenował piłkarzy GKS Bełchatów, wygrywając 21 spotkań ligowych. W maju następcą Wolaka został Ryszard Polak, a GKS był ostatecznie wówczas czwarty w II lidze. W lipcu 2002 roku objął stanowisko trenera Ruchu Radzionków. Na piętnaście rozegranych spotkań jego piłkarze wygrali trzy i w listopadzie Wolaka zastąpił Janusz Kościelny. W marcu następnego roku zastąpił Franciszka Smudę jako szkoleniowca piłkarzy Piotrcovii Piotrków Trybunalski. Piotrcovia zajęła w sezonie 2002/2003 dziesiąte miejsce w II lidze, a pod kierownictwem Wolaka wygrała pięć spotkań w lidze.
W lipcu 2003 roku Wolak został trenerem występujących w klasie okręgowej Zielonych Żarki. W 2005 roku żarecki klub awansował do IV ligi. W sezonie 2005/2006 Zieloni zajęli czternaste miejsce w lidze, przegrywając ponadto baraże o utrzymanie z Gwiazdą Skrzyszów. Po zakończeniu sezonu Wolak odszedł z klubu, obejmując MKS Myszków. We wrześniu przestał pełnić tę funkcję. Od stycznia do sierpnia 2007 roku był ponadto trenerem BKS Stal Bielsko-Biała. W późniejszym czasie przeprowadził się do Irlandii. W maju 2021 roku zmarła jego żona, Edyta.

</doc>
<doc id="5177700" url="https://pl.wikipedia.org/wiki?curid=5177700" title="Kisłowszczyzna (rejon brasławski)">
Kisłowszczyzna (rejon brasławski)

Kisłowszczyzna – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 123 osoby, 24 było wyznania staroobrzędowego, a 71 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 25 budynki mieszkalne. W 1931 w 26 domach zamieszkiwało 118 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5177702" url="https://pl.wikipedia.org/wiki?curid=5177702" title="Kościół św. Antoniego w Rakowcu">
Kościół św. Antoniego w Rakowcu

Kościół św. Antoniego w Rakowcu – rzymskokatolicki ceglany kościół parafialny zlokalizowany we wsi Rakowiec (powiat kwidzyński, województwo pomorskie). Funkcjonuje przy nim parafia św. Antoniego.
Historia.
Obiekt wzniesiono w latach 1330-1340, a potem przebudowano w latach 1722-1725.
Architektura.
Jest to kościół jednonawowy, murowany, ceglany, zbudowany na rzucie prostokąta. Od wschodu do korpusu nawowego przylega kwadratowa wieża, a od zachodu kruchta. Całość stoi na kamiennej podmurówce. Elewacja zachodnia zwieńczona jest schodkowym szczytem. 
Wyposażenie.
Wnętrze przykrywa sklepienie kolebkowe. Ołtarz główny pochodzi z 1734 lub 1735. W centrum ołtarza przedstawiona jest scena ukazująca śmierć Jezusa na krzyżu. Pod krzyżem stoją postacie św. Jana Ewangelisty i Matki Boskiej. W ołtarzu ukazano również grób Chrystusa, a nad nim postać Jezusa Zmartwychwstałego. Po obu bokach ołtarza stoją figury apostołów Piotra i Pawła. Za ołtarzem umieszczone są kamienne płyty nagrobne z lat 1620, 1641 oraz z 1699. Ambona pochodzi z pierwszej połowy XVIII wieku, natomiast dwie granitowe kropielnice z XV i XVI wieku. W przedsionku znajduje się granitowa chrzcielnica, będąca pamiątką Millenium Chrztu Polski w 1966. Na wyposażeniu świątyni pozostaje pozłacana monstrancja oraz konfesjonał z lat po II wojnie światowej. W kościele wisi tablica "Pamięci żołnierzy poległych za ojczyznę".

</doc>
<doc id="5177707" url="https://pl.wikipedia.org/wiki?curid=5177707" title="Quentin Grimes">
Quentin Grimes

Quentin Marshall Grimes (ur. 8 maja 2000 w Houston) − amerykański koszykarz, występujący na pozycji rzucającego obrońcy, obecnie zawodnik New York Knicks.
W 2018 został wybrany najlepszym zawodnikiem szkół średnich stanu Teksas (Texas Gatorade Player of the Year, Texas Mr. Basketball). Wystąpił też w spotkaniach wschodzących gwiazd − McDonald’s All-American, Nike Hoop Summit, Jordan Classic.

</doc>
<doc id="5177711" url="https://pl.wikipedia.org/wiki?curid=5177711" title="Klotyldowo (rejon brasławski)">
Klotyldowo (rejon brasławski)

Klotyldowo – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów folwark w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5177714" url="https://pl.wikipedia.org/wiki?curid=5177714" title="Elisabeth Rethberg">
Elisabeth Rethberg

Elisabeth Rethberg, właśc. Lisbeth Sättler (ur. 22 września 1894 w Schwarzenbergu, zm. 6 czerwca 1976 w Yorktown Heights w stanie Nowy Jork) – niemiecka śpiewaczka, sopran.
Życiorys.
W latach 1912–1913 uczyła się gry na fortepianie i śpiewu w konserwatorium w Dreźnie, następnie była uczennicą Ottona Watrina. Zadebiutowała na scenie w 1915 roku w drezdeńskiej Hofoper jako Arsena w "Baronie cygańskim" Johanna Straussa. Wystąpiła w prapremierowym przedstawieniu "Das Christelflein" Hansa Pfitznera (1917) i drezdeńskiej premierze "Kobiety bez cienia" Richarda Straussa (1919). Na początku lat 20. XX wieku występowała w Wiedniu, Berlinie i Lipsku. Od 1922 do 1942 roku związana była z nowojorską Metropolitan Opera, na deskach której debiutowała rolą tytułową w "Aidzie" Giuseppe Verdiego. Jej talent wokalny cenił Arturo Toscanini. Gościnnie występowała m.in. w Covent Garden Theatre w Londynie (1925 i 1934–1939) i na festiwalu w Salzburgu (od 1922). Wykonała tytułową rolę podczas prapremierowego przedstawienia "Heleny egipskiej" Richarda Straussa (Drezno 1928). W 1942 roku zakończyła karierę sceniczną.
Zasłynęła rolami w operach W.A. Mozarta (Donna Anna w "Don Giovannim"), Giuseppe Verdiego (tytułowa rola w "Aidzie", Desdemona w "Otellu", Leonora w "Trubadurze") i Richarda Wagnera (Zyglinda w "Walkirii", Elza w "Lohengrinie", Elżbieta w "Tannhäuserze"). Pozostawiła po sobie liczne nagrania płytowe.

</doc>
<doc id="5177716" url="https://pl.wikipedia.org/wiki?curid=5177716" title="Yuliya Hatouka">
Yuliya Hatouka



</doc>
<doc id="5177718" url="https://pl.wikipedia.org/wiki?curid=5177718" title="Autoportret w okopach (obraz Stanisława Janowskiego)">
Autoportret w okopach (obraz Stanisława Janowskiego)

Autoportret w okopach – obraz olejny namalowany przez polskiego malarza, ilustratora i scenografa Stanisława Janowskiego w 1918 roku, znajdujący się w zbiorach Muzeum Narodowego w Krakowie.
Opis.
Gdy wybuchła I wojna światowa, ceniony już wówczas artysta Stanisław Janowski wstąpił, we wrześniu 1914 roku, do Legionów Polskich wchodzących w skład armii austro-węgierskiej. Do lipca 1915 roku służył w Oddziale Technicznym Departamentu Wojskowego Naczelnego Komitetu Narodowego, wyjeżdżając na front I i II Brygady jako korespondent wojenny wykonujący fotografie i rysunki. W sierpniu 1915 roku na własną prośbę został przydzielony do legionowego 3 Pułku Piechoty, w grudniu otrzymał nominację na chorążego. W marcu 1916 roku przeniósł się do legionowego 2 Pułku Ułanów, pozostając w nim do lutego 1918 roku, gdzie pełnił funkcje komendanta oddziału sztabowego. Janowski należał do grupy legionowych grafików, malarzy i rzeźbiarzy, których służba podporządkowana była sprawom artystycznym. Pozostawił dużą ilość akwarel, obrazów i rysunków, a także kilkaset fotografii wykonanych na froncie wschodnim „Wielkiej Wojny”.
Stanisław Janowski namalował swój autoportret według fotografii z około połowy 1916 roku. Ubrany jest w mundur 2 Pułku Ułanów, prawą rękę ma schowaną pod kurtką mundurową, w lewej trzyma papierosa. Stoi przed sztalugą w drewnianej chacie, z widocznym białym piecem i teczkami na rysunki porozkładanymi w różnych częściach pomieszczenia. Dopełnieniem jest siodło widoczne w lewym dolnym rogu płótna. 

</doc>
<doc id="5177720" url="https://pl.wikipedia.org/wiki?curid=5177720" title="10 Aquilae">
10 Aquilae

10 Aquilae – szybko zmienna gwiazda, w gwiazdozbiorze Orła, znajdująca się około 240 lat świetlnych od Słońca.
Charakterystyka.
Masa gwiazdy wynosi 1,39 ± 0,07 mas Słońca, promień ma 2,46 ± 0,06 promieni Słońca, a jej ma pozorna jasność wizualna wynosi 5,9, a zatem jest widoczna gołym okiem na ciemnym niebie. Jest 17,1 razy jaśniejsza i ma 2,35 razy większy promień od Słońca. Opierając się na rocznym przesunięciu paralaksy o 13,45, odległość do gwiazdy wynosi około 240 lat świetlnych, natomiast temperatura wynosi 7550 K. Prędkość obrotu wynosi 18 m/s, a okres obrotu ok. 1 miesiąca.

</doc>
<doc id="5177722" url="https://pl.wikipedia.org/wiki?curid=5177722" title="Komarowo (rejon brasławski)">
Komarowo (rejon brasławski)

Komarowo – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5177730" url="https://pl.wikipedia.org/wiki?curid=5177730" title="Aleksander Łabaj">
Aleksander Łabaj

Aleksander Łabaj (ur. 27 lipca 1897 we Lwowie, zm. 18 sierpnia 1939) – starszy sierżant Wojska Polskiego, kawaler Orderu Virtuti Militari.
Życiorys.
Urodził się 27 lipca 1897 we Lwowie, w rodzinie Kazimierza.
W 1918 jako ochotnik wstąpił do Wojska Polskiego i został wcielony do formującego się w Przemyślu 5 Batalionu Saperów. Wziął czynny udział w wojnie z Ukraińcami, a następnie wojnie z bolszewikami. Wyróżnił się męstwem 31 marca 1920 w czasie wypadu 19 Pułku Piechoty z Derażni na Wołkowińce i Komarowce. Dowodził patrolem minerskim, który zniszczył tory na linii kolejowej, po której poruszał się bolszewicki pociąg pancerny. W czasie tej akcji został ciężko ranny w twarz i dostał się w ręce wroga, lecz zdołał zbiec i wrócić do swojego pododdziału (2. kompanii 5 bsap.). Opis jego czynu został opublikowany 11 stycznia 1934 na łamach Żołnierza Polskiego.
W czasie pokoju pełnił służbę w Centrum Wyszkolenia Saperów w Modlinie. Zmarł 18 sierpnia 1939. Trzy dni później został pochowany na Cmentarzu Wojskowym na Powązkach.
Ordery i odznaczenia.
19 kwietnia 1947 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”.

</doc>
<doc id="5177732" url="https://pl.wikipedia.org/wiki?curid=5177732" title="Konaszówka (rejon szarkowszczyński)">
Konaszówka (rejon szarkowszczyński)

Konaszówka (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, a następnie w gminie Nowy Pohost.
Według Powszechnego Spisu Ludności z 1921 roku zamieszkiwały tu 28 osób, wszystkie były wyznania staroobrzędowego. Jednocześnie 5 mieszkańców zadeklarowało polską a 23 białoruską przynależność narodową. Było tu 6 budynków mieszkalnych. W 1931 w 12 domach zamieszkiwało 59 osób.
Wierni należeli do parafii rzymskokatolickiej w Nowym Pohoście.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5177733" url="https://pl.wikipedia.org/wiki?curid=5177733" title="Ryszard Strojnowski">
Ryszard Strojnowski

Ryszard Strojnowski (ur. 26 sierpnia 1921 w Krzemieńcu, zm. 22 marca 1980 w Krakowie) – polski entomolog.
Życiorys.
W 1948 uzyskał tytuł inżyniera na Wydziale Rolno-Leśnym Uniwersytetu Jagiellońskiego, w 1954 ukończył studia w Wyższej Szkole Rolniczej w Krakowie, w 1962 obronił tam doktorat, a w 1968 został docentem. Od 1970 był wicedyrektorem Instytutu Ochrony Roślin Akademii Rolniczej w Krakowie, w latach 1970-1972 kierował Zawodowym Studium Zaocznym Wydziału Ogrodniczego AR, od 1972 był prodziekanem Wydziału Ogrodniczego AR. Ryszard Strojnowski był członkiem Zarządu Polskiego Stowarzyszenia Filmu Naukowego i Zespołu Problemowego Filmu Badawczego PAN, od 1948 do śmierci członek Polskiego Towarzystwa Entomologicznego. Zajmował się entomologią leśną i rolniczą, prowadził badania nad szkodnikami wtórnymi drzew i krzewów owocowych, bionomią mało znanych gatunków z rodzin Cerambycidae i Buprestidae. Zajmowały go owady minujące liście drzew owocowych, szkodniki roślin motylkowatych w południowej Polsce. Doprowadził do wyjaśnienia niskich plonów nasion komonicy i esparcety. 
Dorobek naukowy obejmuje 33 publikacje, w tym 22 prace naukowe. 
Pochowany na Cmentarzu Rakowickim (kwatera L, rząd 38, miejsce 14). 

</doc>
<doc id="5177742" url="https://pl.wikipedia.org/wiki?curid=5177742" title="Koncynowo">
Koncynowo



</doc>
<doc id="5177753" url="https://pl.wikipedia.org/wiki?curid=5177753" title="Faton Bislimi">
Faton Bislimi

Faton Bislimi (ur. 12 lutego 1983 w Gjilanie) – amerykański matematyk i informatyk, pisarz, nauczyciel, filantrop. Jest jedną z nielicznych osób narodowości albańskiej, które studiowały na Uniwersytecie Harvarda.
Życiorys.
Fatom Bislimi pochodzi z Kosowa, gdzie spędził całe swoje dzieciństwo. Przeprowadził się do Stanów Zjednoczonych w 2002 roku, gdzie studiował matematykę i informatykę na Texas Lutheran University, uzyskując licencjat z obu dziedzin. W 2005 roku rozpoczął studia magisterskie z rozwoju gospodarczego i administracji publicznej na Uniwersytecie Harvarda, które ukończył w 2007 r. z tytułem magistra. Odbył również studia doktorskie na kierunku politologii na Uniwersytecie Alberty oraz Uniwersytetu Dalhousie i z czasem zaczął pełnić funkcję profesora na jednej z kanadyjskich uczelni.
Za inicjatywą Bislimiego, Texas Lutheran University uruchomił program stypendialny, którego celem jest umożliwienie kosowskim absolwentom szkół średnich studiowania w USA na tym uniwersytecie.
W czerwcu 2005 r. wziął udział w konferencji dotyczącej dylematów państw postkomunistycznych, która zorganizowana przez brytyjski Uniwersytet w Wolverhampton. Faton Bislimi jest na tej uczelni jedynym wykładowcą nieposiadającym doktora nauk.
Oprócz języka albańskiego, Bislimi zna trzy języki bałkańskie (nie sprecyzował dokładniej), angielski i w umiarkowanym stopniu hiszpański.
Działalność na rzecz młodzieży.
Faton Bislimi jest założycielem i prezesem Międzynarodowego Stowarzyszenia Studentów Albańskich z siedzibą w Nowym Jorku i nawiązał wiele kontaktów z międzynarodowymi instytucjami i osobowościami.
Od 2001 roku przewodził delegacji kosowskiej młodzieży w międzynarodowych konferencji młodzieżowych organizowanych przez ONZ.
Od listopada 2002 r. jest koordynatorem do spraw młodzieży i studentów w Albańsko-Amerykańskiej Lidze Obywatelskiej.
Latem 2004 roku Bislimi pełnił funkcję asystenta do spraw bałkańskich w Kongresie Stanów Zjednoczonych do spraw Stosunków Międzynarodowych w Waszyngtoni.
Był pierwszym Albańczykiem z Kosowa, któremu udało się zapewnić reprezentację Kosowa na Światowym Szczycie Młodzieży (szczyt odbywał się w Brukseli w grudniu 2003 roku, a Bislimi miał wtedy zaledwie 20 lat). Uczestniczył również w następnym szczycie, który odbył się w Pradze w 2004 roku
W Kosowie Bislimi odnosi sukcesy jako filantrop; dzięki własnej fundacji non-profit Bislimi Group umożliwił wielu kosowskim uczniom studiować w USA i Kanadzie.
Życie prywatne.
Jest mężem Arbnore Dauti Bislimi oraz ojcem Fiony Bislimi (ur. 2008).

</doc>
<doc id="5177754" url="https://pl.wikipedia.org/wiki?curid=5177754" title="Ariel Lassiter">
Ariel Lassiter

Ariel Daniel Lassiter Acuña (ur. 27 września 1994 w Turrialbie) – kostarykański piłkarz pochodzenia amerykańskiego grający na pozycji skrzydłowego w klubie Inter Miami oraz reprezentacji Kostaryki. Jego ojciec, Amerykanin Roy Lassiter, również był piłkarzem.
Kariera.
Lassiter, zanim rozpoczął dorosłą karierę, występował w drużynach akademickich i juniorskich ze Stanów Zjednoczonych. W 214 wyjechał do Szwecji, gdzie występował w klubie GAIS. Po roku powrócił do USA i grał w LA Galaxy. W 2019 przeniósł się do LD Alajuelense. Od 2020 reprezentuje barwy Houston Dynamo.
W reprezentacji Kostaryki zadebiutował 22 marca 2019 w towarzyskim meczu z Gwatemalą. Został powołany na Złoty Puchar CONCACAF 2021, gdzie zdobył swoją pierwszą bramkę w starciu z Gwadelupą.

</doc>
<doc id="5177755" url="https://pl.wikipedia.org/wiki?curid=5177755" title="Koncynowo (sielsowiet Ciecierki)">
Koncynowo (sielsowiet Ciecierki)

Koncynowo (; ) – chutor na Białorusi, w obwodzie witebskim, w rejonie brasławskim, w sielsowiecie Ciecierki.
Chutor leży nad jeziorem o tej samej nazwie.
Historia.
W czasach zaborów ówczesny zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 20 osób, wszystkie były wyznania rzymskokatolickiego. Jednocześnie 13 mieszkańców zadeklarowało polską a 7 białoruską przynależność narodową. Były tu 4 budynki mieszkalne. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5177756" url="https://pl.wikipedia.org/wiki?curid=5177756" title="Malwina Sobierajska">
Malwina Sobierajska



</doc>
<doc id="5177771" url="https://pl.wikipedia.org/wiki?curid=5177771" title="Katarzyna Trzópek">
Katarzyna Trzópek

Katarzyna Trzópek (ur. 6 maja 1981 w Warszawie) – polska, następnie amerykańska szpadzistka, złota medalista igrzysk panamerykańskich (2015).
Życiorys.
Była zawodniczką Legii Warszawa (1992-2001), a jej trenerem był Mariusz Kosman. Następnie wyjechała do USA, gdzie była zawodniczką Penn State Nittany Lions. W 2006 ukończyła studia na Uniwersytecie Stanu Pensylwania. 
Mistrzostwa Polski.
W 1998 została indywidualną i drużynową wicemistrzynią Polski do lat 17, w 1999 i 2000 drużynową mistrzynią Polski do lat 20, w 2001 indywidulną mistrzynią Polski i drużynową wicemistrzynią Polski do lat 20. Ponadto w tej kategorii wiekowej zdobyła też brązowy medal mistrzostw Polski indywidualnie w 2000.
Jako seniorka dwukrotnie została drużynową mistrzynią Polski (2000, 2001), a w 2001 zdobyła też brązowy medal mistrzostw Polski indywidualnie.
Starty w USA.
W 2003 i 2006 została akademicką mistrzynią USA. Kolejny większy sukces odniosła w październiku 2014, wygrywając zawody North American Cup Dywizji I.
Starty międzynarodowe.
W 2001 zwyciężyła w klasyfikacji końcowej Pucharu Świata do lat 20. Na mistrzostwach świata do lat 20 zdobyła złoty medal drużynowo w 1999, na mistrzostwach Europy do lat 20 zdobyła złoto drużynowo w 1999 i srebro drużynowo w 2000.
Reprezentowała Polskę na mistrzostwach świata w szermierce w 2001, zajmując 8. miejsce drużynowo i 69. miejsce indywidualnie. Po wieloletniej przerwie rozpoczęła ponownie międzynarodowe starty w 2014, w barwach USA. W 2015 wystąpiła na igrzyskach panamerykańskich, zdobywając złoty medal drużynowo i siódme miejsce indywidualnie, a na mistrzostwach świata w tym samym roku zajęła 81. miejsce indywidualnie. W 2016 zdobyła srebrny medal mistrzostw Ameryki (Pan American Championship) w turnieju drużynowym (indywidualnie zajęła 17. miejsce), a na igrzyskach olimpijskich w Rio de Janeiro zajęła 5. miejsce w turnieju drużynowym (na turnieju była rezerwową, wystąpiła w jednej walce, w meczu o 5. miejsce przeciwko Korei Południowej).

</doc>
<doc id="5177773" url="https://pl.wikipedia.org/wiki?curid=5177773" title="Katarzyna Trzopek">
Katarzyna Trzopek



</doc>
<doc id="5177777" url="https://pl.wikipedia.org/wiki?curid=5177777" title="Bohdan Podhorski-Piotrowski">
Bohdan Podhorski-Piotrowski

Bohdan Podhorski-Piotrowski, właśc. Benedykt Korwin-Piotrowski (ur. 22 sierpnia 1909 w Siwicach w województwo nowogródzkim, zm. 16 stycznia 1976) – polski adwokat, urzędnik, radca prawny, żołnierz Armii Krajowej i Batalionów Chłopskich, działacz ruchu ludowego, poseł na Sejm Polskiej Rzeczypospolitej Ludowej II kadencji (1957–1961)
Ukończył gimnazjum w Brześciu nad Bugiem (w 1931) i Wydział Prawa Uniwersytetu Warszawskiego (w 1935). W latach 1935–1937 pracował jako referent w Państwowym Zakładzie Emerytalnym w Warszawie, następnie do wybuchu II wojny światowej – w Najwyższej Izbie Kontroli Państwa.
W czasie okupacji hitlerowskiej pracował m.in. jako kierowca ciężarówki. W tym charakterze brał udział w organizacji akcji zbrojnych Armii Krajowej. Po rozbiciu grupy Edmunda Pawłowicza „Andrzeja”, do której należał, w obawie przed aresztowaniem przeniósł się z rodziną w okolice Sandomierza. W tym okresie zaczął używać nazwiska Bohdan Kazimierz Podhorski, wykorzystującego jego monogram BKP (Benedykt Korwin-Piotrowski). W sierpniu 1943 wstąpił do Batalionów Chłopskich. Po zajęciu okolic Sandomierza przez armię radziecką pracował w miejscowej administracji państwowej.
Od 2 do 14 kwietnia 1945 był faktycznym kierownikiem Grupy Operacyjnej Ministerstwa Administracji Publicznej w Gdańsku (formalny kierownik Kazimierz Banaś-Purwin nie objął funkcji z powodów zdrowotnych). Następnie pełnił funkcję naczelnika Wydziału Ogólnego Urzęduw Wojewódzkiego w Gdańsku, zaś od 1946 – wicewojewody. Na tym stanowisku zajmował się sprawami gospodarczymi, m.in. odgruzowywaniem Gdańska oraz odbudową stoczni i portu. W 1950 został pozbawiony funkcji i poddany inwigilacji UB. W tym samym roku krótko pełnił obowiązki dyrektora Teatru Wybrzeże W latach 1950–1951 był dyrektorem Opery Bałtyckiej. Od 1951 udzielał porad dla chłopów w bezpłatnej poradni prawnej przy WK ZSL w Gdańsku. Pracował także adwokat w Zespole Adwokackim nr 3 w Sopocie, radca prawny w Gdańskim Przedsiębiorstwie Robót Drogowych oraz jako asystent w Wyższej Szkole Handlu Morskiego w Sopocie. W 1956 został wybrany prezesem WK ZSL w Gdańsku. Pełnił także funkcję wiceprzewodniczącego Wojewódzkiego Komitetu FJN w Gdańsku.
Do Sejmu PRL został wybrany w okręgu nr 19 (Gdynia). Zasiadał w Komisjach: Gospodarki Morskiej i Żeglugi, Wymiaru Sprawiedliwości oraz Nadzwyczajnej do opracowania projektu ustawy o Najwyższej Izbie Kontroli.
Mieszkał w Sopocie przy ulicy Antoniego Abrahama. Pochowany na cmentarzu komunalnym w Sopocie (kwatera F2-1-1).

</doc>
<doc id="5177778" url="https://pl.wikipedia.org/wiki?curid=5177778" title="Koncynówka">
Koncynówka

Koncynówka (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Dawna nazwa – Koncynowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego
W latach 1921–1945 osadaś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5177784" url="https://pl.wikipedia.org/wiki?curid=5177784" title="İsmail Kartal">
İsmail Kartal

İsmail Kartal (ur. 15 czerwca 1961 w Stambule) – turecki trener piłkarski i piłkarz występujący na pozycji prawego obrońcy. Były młodzieżowy i seniorski reprezentant Turcji.

</doc>
<doc id="5177792" url="https://pl.wikipedia.org/wiki?curid=5177792" title="Strażnicy Galaktyki vol. 3">
Strażnicy Galaktyki vol. 3

Strażnicy Galaktyki vol. 3 (oryg. ) – amerykański fantastycznonaukowy film akcji na podstawie serii komiksów o grupie superbohaterów o tej samej nazwie wydawnictwa Marvel Comics. Za reżyserię i scenariusz odpowiada James Gunn. W głównych rolach wystąpią: Chris Pratt, Zoe Saldana, Dave Bautista, Vin Diesel, Bradley Cooper, Karen Gillan, Pom Klementieff, Sean Gunn, Elizabeth Debicki, Will Poulter, Sylvester Stallone i Chukwudi Iwuji.
"Strażnicy Galaktyki vol. 3" wchodzą w skład V Fazy Filmowego Uniwersum Marvela, jest on trzydziestym drugim filmem należącym do tej franczyzy i stanowi część jej drugiego rozdziału zatytułowanego The Multiverse Saga. Są oni kontynuacją filmów "Strażnicy Galaktyki" z 2014 i "Strażnicy Galaktyki vol. 2" z 2017 roku. W 2022 roku premierę na Disney+ miały seria animowanych krótkometrażówek "Ja jestem Groot" i film krótkometrażowy "".
Amerykańska data premiery "Strażników Galaktyki vol. 3" została zapowiedziana na 5 maja 2023 roku
Obsada.
W filmie ponadto wystąpią: Maria Bakalova jako głos Cosmo i Michael Rosenbaum jako Martinex T’Naga oraz Daniela Melchior i Nico Santos.
Produkcja.
Rozwój projektu.
W listopadzie 2014 roku James Gunn ujawnił, że pracując nad pierwszym filmem serii miał zarys historii na drugą część i pomysły na trzecią. Pomimo tego poinformował w czerwcu 2015 roku, że nie ma pewności, że będzie pracował przy produkcji kolejnej części, swoją decyzję uzależnił od samopoczucia po zakończeniu prac nad "Strażnikach Galaktyki vol. 2". W kwietniu 2016 roku Kevin Feige zapewnił, że trzeci film powstanie po 2020 roku. W kwietniu 2017 roku Gunn poinformował, że powróci na stanowisko reżysera i scenarzysty. 
W lipcu 2018 roku Disney i Marvel Studios zwolnili Gunna w związku z jego starymi tweetami, w których zamieszczał kontrowersyjne opinie dotycząc gwałtu i pedofilii. W odpowiedzi na odsunięcie Gunna przez studio, większość obsady wyraziło jemu wsparcie, a petycja, z prośbą fanów o przywrócenie go, zebrała ponad 300 tysięcy podpisów. Pod koniec miesiąca Chris Pratt, Zoe Saldana, Dave Bautista, Bradley Cooper, Vin Diesel, Sean Gunn, Pom Klementieff, Michael Rooker i Karen Gillan wystosowali petycję do studia o ponowne zatrudnienie Gunna.
Disney i Marvel nadal planowały zrealizować film ze scenariuszem Gunna. W sierpniu inne studia zainteresowały się zatrudnieniem Gunna, w tym Warner Bros. Natomiast Marvel Studios rozpoczęło rozmowy z Disneyem nad możliwością przywrócenia Gunna. W połowie miesiąca Gunn spotkał się z Alanem F. Hornem, szefem Walt Disney Studios. Jeszcze w tym samym miesiącu prace przedprodukcyjne zostały wstrzymane, aby studio mogło znaleźć nowego reżysera. W połowie października Gunn został zatrudniony jako reżyser i scenarzysta "" przez Warner Bros. W tym czasie został poinformowany przez Horna, że może powrócić na stanowisko reżysera trzeciej części "Strażników Galaktyki". Horn zmienił zdanie, po tym jak zobaczył, w jaki sposób zareagował na całą sytuację. Gunn spotkał się Feigem, aby omówić swoje zobowiązania dotyczące prac nad "The Suicide Squad". Feige zgodził się na przesunięcie prac nad filmem, aby Gunn mógł ukończyć film dla Warner Bros. W marcu 2019 roku podano do publicznej informacji, że Gunn został przywrócony na stanowisko reżysera filmu. W listopadzie 2020 roku Gunn poinformował, że scenariusz do filmu został ukończony. W grudniu ujawniono, że premiera filmu odbędzie się w 2023 roku. Na początku maja 2021 roku wyjawiono pełną datę amerykańskiej premiery zaplanowaną na 5 maja 2023 roku. W lipcu 2022 roku poinformowano, że film jednak rozpocznie Fazę V i będzie wchodził w skład "The Multiverse Saga".
Casting.
W maju 2017 roku poinformowano, że Pom Klementieff i Elizabeth Debicki powrócą jako Mantis i Ayesha. W kwietniu 2018 roku ujawniono, że Chris Pratt wcieli się ponownie w Petera Quilla / Star-Lorda, a w następnym miesiącu, że Dave Bautista powtórzy rolę Draxa. We wrześniu Sean Gunn poinformował, że powróci jako Kraglin. W kwietniu 2019 roku ujawniono, że swoje role również powtórzą Zoe Saldana, Bradley Cooper i Vin Diesel. W maju poinformowano, że Karen Gillan zagra ponownie Nebulę.
Pod koniec sierpnia Gunn i Marvel Studios rozpoczęli poszukiwania odtwórcy roli Adama Warlocka. Wśród rozważań reżysera i studia byli: Will Poulter, George MacKay i Regé-Jean Page. W październiku poinformowano, że Poulter otrzymał tę rolę, a w listopadzie ujawniono, że Chukwudi Iwuji dołączył do obsady oraz że Sylvester Stallone powróci jako Stakar. W czerwcu 2022 roku poinformowano, że Daniela Melchior i Nico Santos zagrają w filmie. W lipcu wyjawiono, że Iwuji zagra High Evolutionary oraz że Maria Bakalova będzie głosem Cosmo. W sierpniu poinformowano, że Michael Rosenbaum powróci jako Martinex.
Zdjęcia i postprodukcja.
Zdjęcia do filmu rozpoczęły się 8 listopada 2021 roku w Atlancie pod roboczym tytułem "Hot Christmas". Równocześnie z trzecią częścią realizowana jest produkcja do "". Zakończenie prac na planie do obu produkcji zaplanowane jest na kwiecień 2022 roku. Za zdjęcia odpowiada Henry Braham, scenografię przygotowała Beth Mickle, a kostiumy zaprojektowała Judianna Makovsky.
Montażem zajmą się Fred Raskin i Craig Wood.
Muzyka.
W październiku 2021 roku poinformowano, że John Murphy napisał muzykę do filmu. James Gunn wyjawił, że została już ona nagrana i będzie puszczana aktorom podczas realizacji zdjęć.
Wydanie.
Amerykańska data premiery filmu "Strażnicy Galaktyki vol. 3" została zapowiedziana na 5 maja 2023 roku.

</doc>
<doc id="5177804" url="https://pl.wikipedia.org/wiki?curid=5177804" title="Leon Jan Piniński">
Leon Jan Piniński



</doc>
<doc id="5177816" url="https://pl.wikipedia.org/wiki?curid=5177816" title="Guardians of the Galaxy Vol. 3">
Guardians of the Galaxy Vol. 3



</doc>
<doc id="5177818" url="https://pl.wikipedia.org/wiki?curid=5177818" title="Motorama">
Motorama

Motorama – rosyjski zespół post-punkowy, który powstał w Rostowie nad Donem w 2005 roku. Grupa zyskała popularność nie tylko w Rosji, ale także za granicą.
Historia.
Wszyscy członkowie grupy pochodzą z Rostowa nad Donem. W teledyskach zespołu często pojawia się nawiązanie do współczesnego i radzieckiego Rostowa nad Donem, a także widoki lasów i rzek Obwodu rostowskiego. 
Wydanie pierwszej EP-ki „Horse” miało miejsce w 2008 roku. Rok później muzycy zaprezentowali kolejną EP-kę „Bear”. W roku 2010 został wydany pierwszy album studyjny „Alps”, po czym zespół wyruszył w trasę, grając koncerty w Niemczech, Belgii, Szwajcarii, Francji i Holandii. 
W 2012 roku francuskie wydawnictwo muzyczne „Talitres” zaproponowało zespołowi współpracę, w wyniku której został wydany album „Calendar” i w 2015 roku album „Poverty”.
W 2019 roku członkowie zespołu utworzyli swoje własne wydawnictwo muzyczne „I’m Home Records”.
Styl muzyczny i wpływy.
Wszystkie utwory zespołu Motorama są w języku angielskim. Wokal Władysława Parszyna jest często porównywany z głosem Iana Curtisa, frontmana brytyjskiego zespołu Joy Division.
W 2010 roku powstał side-projekt członków zespołu Motorama – zespół „Utro” (ros. Утро).
W 2012 roku Władysław Parszyn i Irina Parszyna utworzyli kolejny side-projekt „Leto v gorode” (ros. Лето в городе).

</doc>
<doc id="5177820" url="https://pl.wikipedia.org/wiki?curid=5177820" title="Aleksander von Broemsen">
Aleksander von Broemsen

Aleksander von Broemsen, właśc. Alexander Gustav Robert von Brömsen, także: Bremsen, Brehmsen, Bremzen (ros. Александр Густавович фон Бремзен, ur. w , zm. w Warszawie) – baron, generał major Armii Imperium Rosyjskiego.
Życiorys.
Lata 1862–1865.
Od 1862 był adiutantem Generalnej Guberni Noworosji, a także adiutantem namiestnika Aleksandra Ludersa. W 1862 pojmał Ludwika Jaroszyńskiego, autora zamachu na księcia Konstantego. Od 1862 uczestniczył w komisji wojenno-śledczej w sprawach: porucznika Iwana Amholda, Piotra Śliwickiego i żołnierzy oskarżonych o szerzenie propagandy w wojsku. Ze względu na swoje szczególne okrucieństwo został wybrany oficerem do specjalnych poruczeń przy komendancie oddziałów gwardii w Warszawie i naczelniku wojennym warszawskiego okręgu, baronie Andrieju Korfie.
W styczniu 1863 dowodził oddziałem ścigającym młodzież uciekającą przed branką w lasach kampinoskich. W tym samym roku został naczelnikiem wojennym okręgu kolei warszawsko-łowickiej w Skierniewicach, w czerwcu pełnił funkcję pomocnika naczelnika wojennego okręgu kolei warszawsko-wiedeńskiej w Piotrkowie Trybunalskim.
W 1863 Broemsen dowodził w bitwach przeciwko powstańcom styczniowym, w przegranych: 23 maja 1963 pod Niewieszem z oddziałami płk. Kajetana Słupskiego, 28 maja zaś w bitwie pod Grochowami z oddziałami Edmunda Calliera, a także 29 sierpnia 1863 w zwycięskiej bitwie pod Kruszyną, w której dowodził wraz z majorem Klodtem rozbijając oddziały powstańcze generała Edmunda Taczanowskiego.
2 lipca 1863 w wyniku rozkazu księcia Konstantego utworzono łódzki okręg wojenny, tj. „Okręg miasta Łodzi i okolic” (od 1864 Okręg wojenny miasta Łodzi, okolic i powiatu sieradzkiego). Wyznaczono wówczas na naczelnika wojennego Łodzi, pułkownika Aleksandra von Broemsena, podlegającego naczelnikowi kaliskiego okręgu wojennego, mimo położenia miasta Łodzi w granicach guberni warszawskiej. Broemsen za zgodą namiestnika Fiodora Berga utworzył w Łodzi komisję wojenno-śledczą i wojenno-sądową. Umożliwiło mu to prawo zatwierdzania wyroków śmierci (pomijając tryb rewizji w ramach Audytoriatu Polowego w Warszawie) oraz znaczne kompetencje przy wydawaniu decyzji w sprawach śledczych i sądowych. Miał możliwość ustanawiania kar głównych (kary śmierci, katorga, zesłanie na Syberię wraz z pozbawianiem wszystkich praw stanu) oraz kar poprawczych (zesłanie na Syberię, roty aresztanckie, dom poprawczy, przymusowa służba wojskowa w karnym batalionie). Ponadto Broemsenowi podlegała policja oraz urząd miejski Łodzi. Uczestniczył również w egzekucjach, m.in. przy wykonywaniu wyroków na dezerterach z Armii Rosyjskiej, którzy przyłączyli się do powstańców. Przy pomocy wprowadzonego systemu wojskowo-policyjnego Broemsen skutecznie pacyfikował działania powstańców. W wyniku jego decyzji dwukrotnie zwiększono garnizon wojskowy w Łodzi, a także zwiększono liczbę policjantów. Ponadto z inicjatywy Broemsena utworzono pierwszą łódzką gazetę „Łodźer Anzieger”, z czasem przekształconą w „Lodzer Zeitung”. Wydawanie pierwszej gazety w Łodzi miało na celu skuteczniejsze rozpowszechnianie postanowień Broemsena.
Wyroki i kary wydane przez Broemsena.
Sąd wojenny w okresie rządów Broemsena wydał 17 wyroków śmierci, 56 wyroków skazujących na zesłanie na katorgę, 14 skazujących na zesłanie na Syberię, 21 skierowań do rot arsztenackich, skazał na 131 kar robót publicznych. Ponadto setki osób znalazły się pod nadzorem policyjnym, szczególnie dotknięci karami byli członkowie oddziałów Józefa Dworzaczka i Józefa Sawickiego, tj. m.in. uczestnicy bitwy pod Dobrą. Wyroki wykonywano zwykle w lesie Grabinka w Grabinie oraz na Rynku Bałuckim.
Decyzją Broemsena ksiądz i radny miejski – Wojciech Jakubowicz – został odwołany z funkcji radnego, a następnie zesłany do guberni kazańskiej, ze względu na swoją działalność patriotyczną. Ponadto z funkcji radnych zostali odwołani i wysiedleni z okręgu łódzkiego radni: Adolf Likiernik, J. Paszkiewicz, T. Sudra, M. Lajnweber, J. Lipiński, a także prezydent Andrzej Rosicki, co wynikało z podejrzeń o współpracę z powstańcami i patriotyczne poglądy.
Broemsen ponadto słynął z nakładania wysokich kar finansowych. Kontrybucje nakładane były m.in. za nabożeństwa żałobne po powstańcach (miasto Łódź zapłaciło 1270 rubli), za ukrywanie się powstańców w Pabianicach (miasto Pabianice zapłaciło 2000 rubli), w latach 1863–1866 miasto Łódź i łodzianie łącznie zapłacili około 66 000 rubli kontrybucji, w tym m.in. nakładanych za obowiązujące zakazy noszenia elementów żałobnych i biżuterii patriotycznej.
W 1863 Broemsen surowo ukarał również burmistrza Radomska – Karola Kalinowskiego, co podyktowane było tym, iż Broemsen w Szczepocicach nie mógł przeprawić się ze swoimi oddziałami przez zaniedbany most. Jak wskazali mu włościanie – za brak decyzji o naprawie mostu odpowiedzialny był burmistrz. Broemsen rozkazał zbić Kalinowskiego batami. W wyniku śledztwa okazało się, że to nie burmistrz jest odpowiedzialny za stan mostu, wobec czego Broemsen został zobowiązany do przeproszenia Kalinowskiego.
Pomimo swojej surowości Broemsen zjednał sobie znaczne grono lojalistów wśród łódzkiej burżuazji – łódzcy fabrykanci, głównie pochodzenia niemieckiego oraz żydowskiego, złożyli na jego ręce podziękowania za tłumienie powstania, byli to m.in.: Ludwik Geyer, Edward Hentschel, Ludwik Grohman, Robert Buhle, Antoni Ramisch, Rudolf Kindler, Herman Konstadt, Samuel Lande, Izrael Poznański i Henryk Markusfeld.
W styczniu 1866 Broemsen został zdymisjonowany. Wynikało to z decyzji namiestnika Fiodora Berga, który zrobił to w związku z faktem, iż część nakładanych przez Broemsena kontrybucji nie wpływała do kasy cara, lecz finansowała wystawny tryb życia Broemsena. 
Lata 1866–1881.
Broemsen po zdymisjonowaniu do 1870 był komendantem 38 Tobolskiego Pułku Piechoty, natomiast w 1870 został fligel adiutantem. 4 października 1872 awansował ze stopnia pułkownika do stopnia generała majora. W latach 1874–1877 był komendantem 1 brygady 3 Dywizji Piechoty Gwardii Imperium Rosyjskiego zlokalizowanej w Warszawie, a w latach 1877–1880 komendantem 2 brygady 3 Dywizji Piechoty Gwardii Imperium Rosyjskiego. W trakcie wojny rosyjsko-tureckiej w latach 1877–1878 uczestniczył pod dowództwem Iosifa Hurki w wygranych bitwach: i .
Zmarł w Warszawie 2 lutego 1881.
Życie prywatne.
Pochodził z rodziny szlacheckiej – rodu , urodził się w (niem. Kaipen) w Kurlandii, jego ojcem był Gustav Johann Robert von Broemsen (1792–1870) był właścicielem ziemskim oraz sędzią okręgowym w Dorpacie i Rydze, jego matką była Constance Anna Aurora von Peuker (ur. 1807), małżeństwo oprócz Aleksandra miało jeszcze sześcioro dzieci. Aleksander Był Niemcem bałtyckim i luteraninem. Ożenił się w 1851 z Zoe Bălăceanu (1828–1912), z którą miał 1 córkę – Elenę Constantinę von Brömsen (1860–1936), której pierwszym mężem był Nikołaj Slezkin, drugim zaś był syn rosyjskiego architekta – Nikołaj Nikołajewicz Benois.
Siedziba Broemsena w Łodzi znajdowała się w przy ul. Średniej nr 336 (późn. ul. Pomorskiej 18) w pałacu Karola Gebhardta, w związku z faktem, iż w 1861 budynek został przejęty przez wojsko rosyjskie.

</doc>
<doc id="5177831" url="https://pl.wikipedia.org/wiki?curid=5177831" title="Lista hrabstw w Wirginii Zachodniej">
Lista hrabstw w Wirginii Zachodniej

Amerykański stan Wirginia Zachodnia obejmuje 55 hrabstw: 

</doc>
<doc id="5177834" url="https://pl.wikipedia.org/wiki?curid=5177834" title="Ignotingis">
Ignotingis

Ignotingis – wymarły rodzaj pluskwiaków z podrzędu różnoskrzydłych, jedyny z monotypowej rodziny Ignotingidae, obejmujący tylko jeden znany gatunek: "I. mirifica". Żył w kredzie wczesnej na terenie współczesnych Chin.
Taksonomia.
Rodzaj i gatunek typowy opisane zostały po raz pierwszy w 2005 roku przez paleontologów Zhang Junfenga, Wiktora Gołuba, Jurija Popowa i Dimitrija Szczerbakowa. Opisu dokonano na podstawie skamieniałości odkrytych w okolicy Nanligezhuang na terenie powiatu Laiyang w chińskiej prowincji Szantung. Znaleziono je w trzecim ogniwie formacji Laiyang. Skamieniałości te oznaczono od L86811 do L86818 i zdeponowano w Instytucie Geologii i Paleontologii Chińskiej Akademii Nauk w Nankinie.
Nazwa rodzajowa to połączenie łacińskiego przymiotnika "ignotus", oznaczającego „nieznany”, z nazwą współczesnego rodzaju "Tingus". Z kolei pochodzący także z łaciny epitet gatunkowy "mirifica" tłumaczony może być jako „cudowna” lub „dziwaczna”.
Nowy rodzaj sklasyfikowano w monotypowej rodzinie Ignotingidae, w obrębie nadrodziny Tingoidea. Do nadrodziny tej należą współczesne prześwietlikowate i Vianaididae oraz wyłącznie kredowe Hispanocaderidae i Ebboidae. W chwili opisu Ignotingidae uznano za najstarszych przedstawicieli Tingoidea, jako że skały, w których je znaleziono, datowano na przełom tytonu (jura) i berriasu (kreda). Jednakże współcześnie datuje się je na barrem lub apt – z tego ostatniego wieku znani są także przedstawiciele prześwietlikowatych. W 2018 roku jako przedstawiciela prześwietlikowatych opisano "Archetingis ladinica" z triasu środkowego i to on jest najstarszym znanym reprezentantem nadrodziny.
Morfologia.
Pluskwiaki te osiągały około 3–5 mm długości ciała. U samców ciało było około trzykrotnie, a u samic 2,5-krotnie dłuższe niż szerokie. Oskórek głowy i tułowia był grubo punktowany. Ciało nie było spłaszczone grzbietobrzusznie. 
Stosunkowo duża, szersza niż długa i znacznie krótsza niż wysoka głowa była hipognatyczna, zwężona za oczami. Oczy złożone były stosunkowo niewielkie, jajowate w obrysie. Przy ich dolnych krawędziach osadzone były bardzo długie, czteroczłonowe czułki. Ich drugi człon był znacznie dłuższy od poprzedniego, trzeci był najdłuższy, a czwarty dłuższy od drugiego i wrzecionowaty. Gruba kłujka w pozycji spoczynkowej sięgała ku tyłowi podstawy odwłoka. Zbudowana była z czterech członów, z których najdłuższy człon drugi był dłuższy niż dwa kolejne razem wzięte.
Przedplecze miało ciemny kołnierz i jasne, podłużne prążki na przedzie. Brzegi boczne przedplecza były zaokrąglone, zaś tylny był niemal prosty i zachodził na śródplecze. Małych rozmiarów tarczka miała trójkątny kształt. Półpokrywy były w pełni wykształcone, ponad trzykrotnie dłuższe niż szerokie, przekraczające koniec odwłoka, ubarwione jasno z ciemnymi żyłkami i ciemnym, nieregularnym nakrapianiem. Główne ich żyłki były wyniesione, a powierzchnia między nimi areolowana. Najsilniej zaznaczona była żyłka uformowana ze zlanych odcinków żyłki radialnej i medialnej. Przykrywka dochodziła do wierzchołka półpokryw, a trójkątna międzykrywka osiągała duże rozmiary. Użyłkowanie półpokrywy tworzyło trzy komórki kostalne, trzy komórki dyskalne, pociągłą komórkę bazalną oraz dwie smukłe komórki kubitalne. Odnóża były bardzo długie. Biodra dwóch początkowych par były wąsko oddzielone, zaś ostatniej pary oddalone o swoją średnicę. Uda miały nieco maczugowate części odsiebne. Długie, u wierzchołka dwukrotnie szersze niż u nasady golenie zaopatrzone były w niewielkie "fossula spongiosa". Krótkie stopy złożone były z trzech członów, z których pierwszy był najkrótszy, a ostatni najdłuższy. 
Odwłok miał krótkie sternity, z których drugi i trzeci były ze sobą zrośnięte. Genitalia samca miały proktiger o kształcie zaokrąglonego trójkąta oraz paramery skierowanego doogonowo-grzbietowo osadzone po bokach szerokiego, baryłkowatego pygoforu. Lancetowate pokładełko samicy osiągało ⅓ długości odwłoka i nie było nakryte przez paratergity.
Paleoekologia.
Formacja Laiyang zawiera zapis obfitej fauny owadziej. Znane są stamtąd tysiące ich skamieniałości, należące do kilkunastu rzędów. Na tym samym stanowisku co "Ignotingis" odnaleziono m.in. ważki z rodzin Aeschnidiidae i Dysagrionidae, karaczany z rodzaju "Laiyangia", skorki z rodzajów "Archaeosoma" i "Longicerciata", mszyce z rodzajów "Caudaphis", "Penaphis" i "Sinaphidum", piewiki z rodzin Archijassidae i skoczkowatych, pluskwiaki różnoskrzydłe z rodzin Mesolygaeidae, nabrzeżkowatych i wtykowatych, chrząszcze z rodziny Coptoclavidae, kusakowatych i Trogossitidae, sieciarki z rodzaju "Allopterus", błonkoskrzydłe z rodzin Heloridae, Mesoserphidae, Pelecinidae, gąsienicznikowatych, żronkowatych i smukwowatych oraz muchówki z rodzin ochotkowatych, Protobibionidae, Antefungivoridae, Pleciomimidae, Zhangobiidae, wodzieni, Ironomyiidae, Opetiidae, Zhangsolvidae, kobyliczkowatych, popstruchowatych i bąkowatych.

</doc>
<doc id="5177835" url="https://pl.wikipedia.org/wiki?curid=5177835" title="Ignotingidae">
Ignotingidae



</doc>
<doc id="5177837" url="https://pl.wikipedia.org/wiki?curid=5177837" title="Ignotingis mirifica">
Ignotingis mirifica



</doc>
<doc id="5177838" url="https://pl.wikipedia.org/wiki?curid=5177838" title="Freddy Quinn">
Freddy Quinn

Freddy Quinn, Manfred Quinn (urodzony jako Franz Eugen Helmut Manfred Nidl, potem Nidl-Petz, 27 września 1931 w Niederfladnitz) – austriacki piosenkarz, aktor, reżyser.
Jeden z najpopularniejszych wykonawców muzyki szlagierowej oraz żeglarskiej, który największą popularność w Austrii i RFN odniósł w latach 60. (obok Petera Alexandera i Udo Jürgensa najpopularniejszy artysta w tych czasach w tych krajach). Jest pierwszym wykonawcą w Niemczech, który przekroczył barierę miliona sprzedanych egzemplarzy, a do 1963 roku liczba sprzedanych egzemplarzy wzrosła 6-krotnie. Podobnie jak inny niemiecki piosenkarz, Hans Albers przybrał postać pozbawionego korzeni wędrowca, który wyrusza w morze, jednak tęskni za domem, rodziną i przyjaciółmi. Wylansował wiele utworów, takich jak m.in.: "Der Legionär", "Die Gitarre und das Meer", "Heimweh", "Heimatlos", "Irgendwann gibt's ein Wiedersehn", "Junge, komm bald wieder" (cover utworu w 1973 roku wykonał turecki piosenkarz Alpay, który w 1973 roku umieścił ten utwór w swoim albumie pt. "7 Dilde Alpay"), "La Paloma", "So geht das jede Nacht", "Unter fremden Sternen", "Vergangen vergessen vorüber" (). Sześć utworów zajmowało 1. miejsce na niemieckiej liście przebojów (26 utworów w pierwszej dziesiątce). Współpracował z wieloma kompozytorami, takimi jak m.in.: Ernst Bader, Bert Kaempfert, James Last, Lotar Olias. Sprzedał ok. 60 000 000 płyt. Nagrodzony wieloma nagrodami, wyróżnieniami i odznaczeniami, w tym m.in.: 4-krotnie złote, a także srebrne i brązowe Bravo Otto w kategorii "Piosenkarz", Orderem Zasługi Republiki Federalnej Niemiec I stopnia (1984) z rąk Prezydenta Karla Carstensa za zasługi w rozpowszechnianiu niemieckich piosenek na całym świecie, Odznaką Honorową za Zasługi dla Republiki Austrii (1992), Biermann-Ratjen-Medaille (1996) przez Senat Wolnego i Hanzeatyckiego Miasta Hamburga za zasługi artystyczne dla miasta, Złoty Ratusz Miasta Wiednia (2006). Większość jego utworów opowiada o Hamburgu, bezkresnym morzu oraz samotnym życiu w odległych krajach.
Wczesne życie.
Urodził się w Niederfladnitz (obecnie Hardegg) w Dolnej Austrii jako syn sprzedawcy irlandzkiego pochodzenia Johanna (zm. 1943) i dziennikarki Edith Nidl (1910–1978). Pierwsze lata dzieciństwa spędził z ojcem w amerykańskim Morgantown w stanie Wirginia Zachodnia, gdzie uczęszczał do szkoły podstawowej oraz nauczył się gry na trąbce, trąbce sygnałowej, a język angielski stał się jego drugim językiem ojczystym. Następnie wrócił do mieszkającej w Wiedniu matki"Tierpost" und "Die Glocke", gdzie po wstąpieniu do Deutsches Jungvolk grał na paradach fanfary. Wkrótce matka wyszła za mąż za piszącego wierwsze o zwierzętach w jednym z jej dwóch magazynów (Tierpost i Die Glocke) dziennikarza z rodziny arystokratycznej, Rudolfa Anatola von Petza (1887–1961), który wkrótce adoptował jej syna, który przyjął nazwisko Nidl-Petz. Jednak Quinn nie lubił swojego ojczyma (przez 15 lat walczył sądownie o wykreślenie jego nazwiska z dokumentów).
W czasie II wojny światowej został wysłany na Węgry, gdzie przebywał do jej zakończenia w 1945 roku. Następnie uciekał przed wojskami Armii Czerwonej, aż po czechosłowackie Pilzno, gdzie spotkał żołnierzy armii amerykańskiej. Dzięki płynnej znajomości języka angielskiego 14-letni wówczas Quinn mógł udawać przed nimi Amerykanina, dzięki czemu w maju 1945 roku został przewieziony transportem wojskowym do Stanów Zjednoczonych. Podczas pobytu w obozie dla uchodźców na Ellis Island na rzece Hudson w pobliżu Nowego Jorku dowiedział się, że jego ojciec zginął w wypadku samochodowym w 1943 roku. Następnie został odesłany statkiem do Europy, gdzie najpierw z powodu problemów z jego papierami spędził rok w ośrodku dla osób trudnych do wykształcenia w belgijskiej Antwerpii, gdzie w tamtym czasie uczęszczał do szkoły podstawowej, a także nauczył się języka francuskiego i niderlandzkiego, po czym wrócił do matki do Wiednia, gdzie uczęszczał do liceum przy Albertgasse w dzielnicy Josefstadt.
Quinn w wieku 16 lat uciekł z domu i wstąpił do cyrku, gdzie pracował jako dyrygent i akrobata, potem przeszedł na grę na saksofonie oraz szkolił się jako akrobata i linoskoczek. Z powodu swojego wieku był poszukiwany przez zawiadomioną przez ojczyma policję, po czym uciekł z kraju związkowego Burgenland do Rzymu, gdzie grał na fortepianie dla amerykańskich żołnierzy. Następnie przez Palermo dotarł statkiem do Tunisu, a stamtąd autostopem do Algierii. Później wyjechał do Marsylii, Paryża i Rotterdamu. W barach algierskiego miasta Sidi Bu-l-Abbas grał na gitarze swoje piosenki o tęsknocie i tęsknocie za domem przed stacjonującymi tam żołnierzami Legii Cudzoziemskiej, z których większość pochodziła z krajów niemieckojęzycznych. To zajęcie przyniosło mu wiele radości, a także dochody. Nauczyciel z Legii Cudzoziemskiej zaproponował próbne szkolenie, a następnie zdecydował, czy chce pozostać w jednostce. Po trzech tygodniach przemyśleń, Quinn zdecydował się na życie cywilne i powrót do Niemiec.
Kariera.
Początki kariery.
Freddy Quinn w Fürth wykonywał piosenki country dla amerykańskich żołnierzy, a w Norymberdze dla stacji radiowej American Forces Network (AFN). W 1954 roku podczas występu w Washington Bar w dzielnicy Hamburga, St. Pauli został zauważony przez Wernera Baeckera i Jürgena Rolanda – łowców talentów z wytwórni Polydor Records, która zaproponowała mu kontrakt nagraniowy, następnie w latach 1954–1956 umożliwiła mu lekcję śpiewu w Wyższej Szkole Muzyki i Teatru w Hamburgu pod okiem Mai Evans. W 1955 roku nagrał swój pierwszy album pod pseudonimem Frederico Quinn für Telefunken (Frederico Quinn z Telefunken).
Szczyt popularności.
W 1956 roku nagrał z wytwórnią album zawierający dwa utwory w języku niemieckim: "Sie hieß Mary Ann" (cover utworu country pt. "Sixteen Tons" w oryginalnym wykonaniu Merle Travis, z niemieckojęzycznym tekstem Petera Moessera) oraz "Heimweh" (cover popowego utworu "Memories Are Made of This" w oryginalnym wykonaniu Deana Martina), który w tym samym roku był najlepiej sprzedającym się singlem w RFN, a także otrzymał podwójną platynową płytę oraz podwójną złotą płytę, a także na stacji radiowej Bayerischer Rundfunk został ogłoszony przez Wernera Götze "Drzemką Roku". Po raz pierwszy na etykiecie płyty wydrukowano tylko imię wykonawcy, ponieważ podobno nikt w prasie nie wiedział, jak pisze się "Quinn". Więc na początku był znany tylko jako "Freddy". W tym samym roku został zatrudniony przez wytwórnię Polydor Records, a także był drugim obok Waltera Andreasa Schwarza reprezentantem RFN podczas 1. edycji Konkursu Piosenki Eurowizji w szwajcarskim Lugano z utworem pt. "So geht das jede Nacht", który opowiada o niewiernej dziewczynie, spotykającą się z wieloma mężczyznami. Konkurs wygrała reprezentantka gospodarzy, Lys Assia z utworem pt. "Refrain", a wyniki pozostałych utworów nie zostały opublikowane.
W 1958 roku Quinn nagrał singel w Japonii pod pseudonimem The Manhattans (nie mylić z amerykańskim zespołem rhythm and bluesowym The Manhattans) z rock and rollowymi utworami "At the Hop" i "Stood Up". W tym samym roku reżyser serialu kryminalnego "Stahlnetz", Jürgen Roland obsadził Quinna w 4. odcinku serialu, w którym wcielił się w rolę punkowego piosenkarza Aj Jü Lou. Następnie grał w wielu filmach i serialach, głównie w produkcjach muzycznych o tematyce morskiej, takich jak m.in.: "Freddy, Gitara i Morze" (Nagroda Bambi za najlepszy film), "Freddy pod dziwnymi gwiazdami" (1959), "Freddy i pieśń mórz południowych" (1962), "Tęsknota za St. Pauli" (1963), które zostały stworzone specjalnie dla niego oraz często grał postacie o imieniu „Freddy” w roli głównej. Grał u boku wielu znanych aktorów, takich jak m.in.: Heidi Brühl, Heinz Erhardt, Gustav Knuth, Gunnar Möller, Walter Scherau, Grethe Weiser, Ralf Wolter lub Rik Battaglia, grający głównie czarne charaktery w filmach ekranizowanych na podstawie powieści Karla Maya.
W 1966 roku, kiedy austriackie i niemieckie listy przebojów zdominały amerykańskie zespoły: The Beatles i The Rolling Stones, Quinn wydał singel, zawierający dwa utwory: "Eine Handvoll Reis" – utwór na temat wojny wietnamskiej oraz "Wir", w którym wyrażał swój sprzeciw przeciwko ruchowi protestu lewicowych studentów. W tym samym roku po raz ostatni jego utwór, dokładnie "Hundert Mann und ein Befehl" (niemiecka wersja amerykańskiej ballady pt. "The Ballad of the Green Berets" w wykonaniu amerykańskiego żołnierza Barry’ego Sadlera), zajął 1. miejsce na niemieckiej liście przebojów.
Dalsze lata.
Następnie już nie odnosił większych sukcesów, jednak dzięki licznym trasom koncertowym, występom gościnnym, występom w filmach i telewizji był zawsze obecny dla widzów, którzy wychowywali się na jego twórczości. Drugi szczyt w karierze osiągnął wraz z utworem pt. "Das große Spiel", który wykonał wraz z chórem dziecięcym Fischer-Chöre 7 lipca 1974 roku na oczach 78 000 widzów na Stadionie Olimpijskim w Monachium przed rozpoczęciem meczu finałowego mistrzostw świata 1974, w którym reprezentacja RFN wygrała 2:1 z reprezentacją Holandii, zostając tym samym mistrzem świata oraz 600 000 000 ludzi przed telewizorami na całym świecie. Występował także w programach muzycznych "Musik aus Studio B" i "Zum Blauen Bock", natomiast w 1979 roku wystąpił w operze upamiętniającej zmarłego wówczas komika i kompozytora, Heinza Erhardta pt. "Noch ’ne Oper". W 1976 roku wydał album pt. "It’s Country Time" – pierwszy z dziewięciu albumów artysty muzyki country.
W 1981 roku wystąpił w nowojorskim Carnegie Hall. W tym samym roku otrzymał nagrodę opiekuna honorowego zamka w Hamburgu. W latach 1982–1984 był gospodarzem programu "Country-Time", emitowanego w różnych stacjach telewizyjnych. Gośćmi muzycznymi w tym programie byli Johnny Cash, Dave Dudley, Emmylou Harris, Wanda Jackson, Jerry Lee Lewis oraz zespół Truck Stop.
W 1987 roku i 1991 roku wystąpił w dwóch odcinkach serialu pt. "Großstadtrevier", w których wcielił się w rolę Lüdersa (w 1987 roku) oraz Hanne (w 1991 roku). Był również narratorem w słuchowisku radiowym "Scotland Yard", w którym rozmawia z inspektorem MacMacIntoshem, a także śpiewał piosenkę przewodnią serialu animowanego "Lucky Luke" oraz kończącą każdy odcinek serialu pt. "Einsamer Cowboy".
W 28 lutego 2003 roku Niemiecko-Amerykańska Federacja Muzyki Country (GACMF) przyjęła Quinna do Niemieckiej Galerii Sław Muzyki Country oraz otrzymał w Erfurcie z rąk Jonny’ego Hilla nagrodę niemieckiej Country Music Award.
Pozostała działalność.
Quinn był również znakomitym cyrkowcem, który oszołomił publiczność telewizyjną jako linoskoczek, występując na żywo i bez siatki bezpieczeństwa w popularny programie bożonarodzeniowym pt. "Stars in der Manege". Podczas jednego z występów, transmitowanego w telewizji, jechał na lwie w klatce cyrkowej, podczas gdy lew balansował na ruchomej powierzchni. Kilkakrotnie moderował także program emitowany na stacji ZDF pt. "Zirkus, Zirkus", którego również był reżyserem. Za swoje występy i zaangażowanie został nagrodzony „Cyrkowym Oscarem”.
Występował również w sztukach teatralnych, takich jak m.in.: "Zemsta nietoperza" (autor Johann Strauss (syn)) w roli księcia Orlofsky’ego, "Król i ja" (autor Oscar Hammerstein II) w roli króla, "Ciotka Charleya" (autor Brandon Thomas) w roli Lorda Fancourta Babberly’ego. W 1968 roku wystąpił gościnnie w Ohnsorg-Theater w Hamburgu w komedii Wilfrieda Wroosta pt. "Die Kartenlegerin" w reżyserii Hansa Mahlera wraz z innymi aktorami, takimi jak m.in.: Edgar Bessen, Heidi Kabel, Otto Lüthje, Willy Millowitsch, Erna Raupach-Petersen, Jochen Schenck.
Życie prywatne.
Freddy Quinn miał żonę Lilli Blessmann (1918–2008), która była jego menedżerką. Para wzięła ślub w 1956 roku i była ze sobą 52 lata, do śmierci Lilli Blessmann w styczniu 2008 roku.
W listopadzie 2004 roku Sąd Rejonowy w Hamburgu skazał Quinna na karę dwóch lat pozbawienia wolności w zawieszeniu oraz grzywnę w wysokości 150 000 euro za uchylanie się od płacenia podatków w latach 1998–2002 (ponad 90 000 euro). W zeznaniu podatkowym dla urzędu skarbowego w Hamburgu wskazał Szwajcarię jako swoją główną siedzibę, gdzie tymczasowo korzystał z mieszkania w domu dwurodzinnym w Tenero-Contra na północnym brzegu jeziora Lago Maggiore, a w rzeczywistości przebywał głównie w Hamburgu, w związku z czym podlegał opodatkowaniu w Niemczech. Przyznał się do zarzucanych mu czynów i spłacił wszystkie swoje zaległości podatkowe.
Mieszka w Hamburgu, z którym czuje szczególną więź (przez kilka lat mieszkał w Stanach Zjednoczonych). Mówi w siedmiu językach, śpiewa w dwunastu.
W 2009 roku, niedługo po śmierci żony, w dużej mierze wycofał się z życia publicznego. Już się nie pojawia i – z kilkoma wyjątkami – nie udziela żadnych wywiadów. W 2021 roku udzielił pierwszego od dłuższego czasu wywiadu, w którym opowiadał o swoim życiu na emeryturze i nowej miłości. Jest szczęśliwy w związku ze swoją partnerką Rosi, o której mówi, że zna ją od lat 70.

</doc>
<doc id="5177839" url="https://pl.wikipedia.org/wiki?curid=5177839" title="Dyskografia Freddy’ego Quinna">
Dyskografia Freddy’ego Quinna

Dyskografia Freddy’ego Quinna – dyskografia austriackiego piosenkarza Freddy’ego Quinna.
Według źródeł Quinn w swojej karierze sprzedał ponad 60 000 000 płyt. Jest pierwszym wykonawcą w Niemczech, który przekroczył barierę miliona sprzedanych egzemplarzy. Najbardziej dochodowym egzemplarzem jest singel pt. "Heimweh" (8 000 000 egzemplarzy). Quinn przez wiele lat był rekordzistą pod względem liczby utworów na 1. miejscu na niemieckiej liście przebojów (6 utworów). Rekord ten został pobity w 2018 roku przez niemieckiego rapera Capitala Bra, którego utwór pt. "Benzema" po zajęciu 1. miejsca na tej liście przebojów stał się 7. utworem tego wykonawcy, który osiągnął taki wynik.
Nagrody za sprzedaż muzyki.
Ponieważ złote płyty zostały przyznane w RFN przez odpowiedniego producenta nośników dźwięku zgodnie z niespójnymi i niepotwierdzonymi oficjalnie kryteriami do 1975 roku, podstawowe dane dotyczące sprzedaży podano poniżej. Kolejne nagrody przyznane przez BVMI po 1975 roku można znaleźć w tabelach wykresów.

</doc>
<doc id="5177843" url="https://pl.wikipedia.org/wiki?curid=5177843" title="Medal Obrony dla Poległych na Służbie">
Medal Obrony dla Poległych na Służbie

Medal Obrony dla Poległych na Służbie (, skr. Fsv.M.F.) – duńskie wojskowe odznaczenie ustanowione 7 grudnia 2009, powstałe z podziału Medalu dla Poległych i Rannych na Służbie na dwa osobne (drugim nowym odznaczeniem jest Medal Obrony dla Rannych na Służbie) – nowe medale weszły do użycia z pierwszym dniem 2010, a stary medal został wycofany.
Medal Obrony dla Poległych na Służbie przyznawany jest przez Szefa Sił Zbrojnych (dosł. „Szefa Obrony”, dun. "Forsvarschefen") duńskiemu personelowi wojskowemu i cywilnemu poległemu wskutek użycia broni palnej lub min, w trakcie prowadzenia działań bojowych lub antyterrorystycznych. Mogą nim być nim nagradzani inni Duńczycy jak również i obcokrajowcy, którzy polegli podczas szczególnych i zasłużonych wysiłków na rzecz duńskich sił zbrojnych. Medal nadany pośmiertnie wręczany jest najbliższej rodzinie odznaczanego.
W duńskiej kolejności starszeństwa odznaczeń medal znajduje się obecnie (na listopad 2021) za swoim poprzednikiem Medalem Obrony dla Poległych i Rannych na Służbie, a przed Medalem Ministerstwa Sprawiedliwości dla Zmarłych na Służbie.
Medal ma średnicę 30 mm, wykonywany jest ze srebra i pozłacany. Na awersie znajduje się główny motyw duńskiego herbu (trzy lwy kroczące w słup i dziewięć serc – podobnie jak dziewięć innych wojskowych medali). Na rewersie umieszczany jest wieniec dębowy, a w jego wnętrzu – rok nadania i powyżej niego napis odpowiednio „FALDET I TJENESTE” ("POLEGŁYM NA SŁUŻBIE").
Medal mocowany jest do wstążki białej z czerwonymi paskami wzdłuż każdej z krawędzi. Wstążka wiązana jest w pięciokąt.
Formę medalu wykonał medalier Jan Petersen.

</doc>
<doc id="5177846" url="https://pl.wikipedia.org/wiki?curid=5177846" title="Topiel (film)">
Topiel (film)

Topiel (Бездна) – polski niemy film fabularny (dramat) z 1917 roku. Jego pierwowzorem literackim był dramat Stanisława Przybyszewskiego pod tym samym tytułem.
Fabuła.
Robert Skalski wyznaje swe uczucia Ludwice i błaga, aby ta wyszła za niego za mąż. Nie zdradza jej jednak, że wiąże go romans z jej ciotką Eugenią. Młoda dziewczyna waha się, ponieważ nie chce doprowadzić do konfliktu z wujem i ciotką. Ostatecznie zgadza się na małżeństwo. Wówczas Robert zrywa z romans z ciotką, która z kolei jest przeciwna zamążpójściu Ludwiki, w obawie o jej los. Zwolennikiem małżeństwa jest natomiast wuj. Ciotka wyznaje mu swą niewierność, wówczas jednak ten oświadcza, że wiedział o niej od dawna i że również kocha Ludwikę.&lt;br&gt;
Gdy oboje wujostwo komunikują swój sprzeciw dziewczynie, ta oświadcza im, że od wczoraj jest żoną Roberta. Małżonkowie wyjeżdżają do Paryża. Tam Robert nawiązuje kontakt ze swą dawną kochanką. Od początku bowiem zależało mu nie na uczuciach Ludwiki, lecz na jej posagu. Dowiedziawszy się o tym, kobieta chce odejść od męża i powrócić do wujostwa. Wtedy ten oświadcza jej, że jest to niemożliwe, ponieważ jej ciotka była jego kochanka. Zrozpaczona Ludwika popełnia samobójstwo, skacząc z okna.

</doc>
<doc id="5177855" url="https://pl.wikipedia.org/wiki?curid=5177855" title="Didier Dubois">
Didier Dubois

Didier Dubois (ur. 22 maja 1957 w Malo-les-Bains) – francuski lekkoatleta, sprinter, medalista halowych mistrzostw Europy i dwukrotny olimpijczyk.
Kariera sportowa.
Zdobył złoty medal w sztafecie 4 × 400 metrów (która biegła w składzie: Robert Froissart, Dubois, Jacques Fellice i Francis Demarthon) oraz srebrny medal w biegu na 400 metrów (przegrywając jedynie z Demarthonem) na igrzyskach śródziemnomorskich w 1979 w Splicie. Wystąpił na igrzyskach olimpijskich w 1980 w Moskwie, gdzie odpadł w półfinale biegu na 400 metrów, a także zajął 4. miejsce w sztafecie 4 × 400 metrów (biegła w składzie: Fellice, Froissart, Dubois i Demarthon). Odpadł w półfinale biegu na 400 metrów na halowych mistrzostwach Europy w 1981 w Grenoble. Na mistrzostwach Europy w 1982 w Atenach odpadł w półfinale biegu na 400 metrów, a sztafeta 4 × 400 metrów w składzie: Paul Bourdin, Aldo Canti, Dubois i Pascal Barré zajęła 7. miejsce w finale.
Zdobył brązowy medal w biegu na 400 metrów na halowych mistrzostwach Europy w 1984 w Göteborgu, przegrywając jedynie z reprezentantem Związku Radzieckiego Siergiejem Łowaczowem i Włochem Roberto Tozzim. Odpadł w eliminacjach sztafety 4 × 400 metrów (w składzie: Yann Quentrec, Fellice, Canti i Dubois) na igrzyskach olimpijskich w 1984 w Los Angeles.
Był mistrzem Francji w biegu na 400 metrów w 1980 oraz wicemistrzem na tym dystansie w 1979, 1981 i 1982. W hali był wicemistrzem w tej konkurencji w 1984 i brązowym medalistą w 19813.
Rekord życiowy Duboisa w biegu na 400 metrów wynosił 46,10 s, ustanowiony 21 czerwca 1980 w Thonon-les-Bains.

</doc>
<doc id="5177858" url="https://pl.wikipedia.org/wiki?curid=5177858" title="Casper De Norre">
Casper De Norre

Casper De Norre (ur. 7 lutego 1997 w Hasselt) – belgijski piłkarz grający na pozycji środkowego obrońcy. Od 2020 jest zawodnikiem klubu OH Leuven.
Kariera klubowa.
Swoją piłkarską karierę De Norre rozpoczynał w juniorach takich klubów jak: BS Sport Berbroek-Schulen (2003-2005), Sint-Truidense VV (2005-2008), KRC Genk (2008-2013) i Standard Liège (2013-2015). W 2015 roku został ponownie zawodnikiem Sint-Truidense VV. 9 kwietnia 2016 zadebiutował w nim w pierwszej lidze belgijskiej w zremisowanym 1:1 wyjazdowym meczu z Royalem Charleroi. W sezonie 2016/2017 został wypożyczony do trzecioligowego ASV Geel. Po powrocie grał jeszcze w Sint-Truidense do końca 2018 roku.
4 stycznia 2019 De Norre został piłkarzem KRC Genk, do którego przeszedł za 4 miliony euro. Swój debiut w nim zaliczył 2 lutego 2019 w zwycięskim 2:1 wyjazdowym meczu z Waasland-Beveren. W sezonie 2018/2019 wywalczył z Genkiem tytuł mistrza Belgii, a latem 2019 zdobył z nim Superpuchar Belgii.
W październiku 2020 De Norre odszedł na wypożyczenie do Oud-Heverlee Leuven. Zadebiutował w nim 18 października 2020 w zremisowanym 2:2 domowym meczu z Anderlechtem. W lipcu 2021 został wykupiony przez Leuven za milion euro.
Kariera reprezentacyjna.
De Norre grał w młodzieżowych reprezentacjach Belgii na szczeblach U-17 i U-21. Z tą drugą wystąpił na Mistrzostwach Europy U-21 w Piłce Nożnej 2019.

</doc>
<doc id="5177860" url="https://pl.wikipedia.org/wiki?curid=5177860" title="Lekkoatletyka na Letnich Igrzyskach Olimpijskich 2020 – bieg na 1500 m mężczyzn">
Lekkoatletyka na Letnich Igrzyskach Olimpijskich 2020 – bieg na 1500 m mężczyzn

Bieg na 1500 metrów mężczyzn był jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 47 zawodników z 27 krajów.
Terminarz.
Godziny rozpoczęcia podane są w czasie tokijskim.
Rekordy.
Runda 1.
Rozegrano 3 biegi eliminacyjne. Do półfinału awansowało 6 pierwszych zawodników z każdego biegu oraz 6 z najlepszymi czasami.
Półfinały.
Do fianału awansowało pięciu pierwszych zawodników z każdego biegu oraz dwóch z najlepszymi czasami.

</doc>
<doc id="5177864" url="https://pl.wikipedia.org/wiki?curid=5177864" title="Gaëtan Coucke">
Gaëtan Coucke

Gaëtan Coucke (ur. 3 listopada 1998 w Tongeren) – belgijski piłkarz grający na pozycji bramkarza. Od 2020 jest zawodnikiem klubu KV Mechelen.
Kariera klubowa.
Swoją piłkarską karierę Coucke rozpoczynał w juniorach takich klubów jak: Vliermaal FC (2004-2006) i KRC Genk (2006-2016). W 2016 roku stał się członkiem pierwszego zespołu Genk. Przez dwa sezony pełnił rolę rezerwowego bramkarza i nie rozegrał w tym czasie żadnego spotkania. W 2018 roku został na rok wypożyczony do drugoligowego Lommel SK. Swój debiut w nim zaliczył 3 sierpnia 2018 w wygranym 1:0 domowym meczu z Royale Union Saint-Gilloise.
Latem 2019 Coucke wrócił KRC Genk i niedługo potem zdobył z nim Superpuchar Belgii. Z kolei 3 sierpnia 2019 zanotował w Genku pierwszoligowy debiut w przegranym 1:3 wyjazdowym meczu z KV Mechelen. Zawodnikiem Genku był do lipca 2020.
W lipcu 2020 Coucke przeszedł do KV Mechelen. Zadebiutował w nim 9 sierpnia 2020 w zremisowanym 2:2 domowym meczu z Anderlechtem.
Kariera reprezentacyjna.
Coucke grał w młodzieżowych reprezentacjach Belgii na szczeblach U-16, U-17 i U-19. W 2015 roku był w kadrze U-17 na Mistrzostwach Europy U-17.

</doc>
<doc id="5177867" url="https://pl.wikipedia.org/wiki?curid=5177867" title="CHN5">
CHN5



</doc>
<doc id="5177869" url="https://pl.wikipedia.org/wiki?curid=5177869" title="N6">
N6



</doc>
<doc id="5177870" url="https://pl.wikipedia.org/wiki?curid=5177870" title="C2H2N4">
C2H2N4



</doc>
<doc id="5177873" url="https://pl.wikipedia.org/wiki?curid=5177873" title="C3H3N3">
C3H3N3



</doc>
<doc id="5177874" url="https://pl.wikipedia.org/wiki?curid=5177874" title="Modra (struga)">
Modra (struga)

Modra – struga, prawy dopływ Brdy o długości 10,60 km. Płynie przez Równinę Charzykowską w województwie pomorskim. Wypływa z jeziora Bobry 6,7 km na wschód od Koczały. Uchodzi do Brdy 300 m na północ od rezerwatu przyrody Przytoń.

</doc>
<doc id="5177875" url="https://pl.wikipedia.org/wiki?curid=5177875" title="Piłka nożna w Austrii">
Piłka nożna w Austrii

Piłka nożna ( ) jest najpopularniejszym sportem w Austrii. Jej głównym organizatorem na terenie Austrii pozostaje Österreichischer Fußball-Bund (ÖFB).
Austriaccy piłkarze zdobywali tytuł króla strzelców wśród lig europejskich - Złoty But (Hans Krankl w 1977/78 i Anton Polster w 1986/87).
W Bundeslidze grają znane kluby świata, takie jak Rapid Wiedeń, Austria Wiedeń i Red Bull Salzburg.
Ernst Happel jako jedyny austriacki menedżer, który wygrał rozgrywki Ligi Mistrzów (dawniej Pucharu Europy - 2 tytuły).
Historia.
Piłka nożna zaczęła zyskiwać popularność w Austrii pod koniec XIX wieku. 22 sierpnia 1894 roku w Wiedniu powstał pierwszy austriacki klub piłkarski First Vienna FC założony przez Anglików. Od 1900 roku w Wiedniu w formacie ligowym rozgrywano rozgrywki pucharowe o nazwie "Neues Wiener Tagblatt Pokal".
Po założeniu austriackiej federacji piłkarskiej – ÖFV (Österreichischen Fußball-Verbands - w 1926 zmienił nazwę na ÖFB) 18 marca 1904 roku, rozpoczął się proces zorganizowania pierwszych oficjalnych Mistrzostw Austrii w sezonie 1911/12.
W sezonie 1911/12 po raz pierwszy wystartowały rozgrywki o mistrzostwo na terenie Austro-Węgier, zwane "1. Klasse", które zostały zorganizowane przez "Niederösterreichischer Fußball-Verband" (Związek Piłki Nożnej Dolnej Austrii), a uczestnicy walczyli o tytuł "Niederösterreichische Landesmeister" (mistrza Dolnej Austrii). Od 1924 roku liga została uznana za zawodową i zmieniła nazwę na "I. Liga". W 1929 roku po raz pierwszy rozegrano amatorskie mistrzostwo dla klubów z całej Austrii, wygrane przez Grazer AK, jednak kluby z ligi zawodowej w Wiedniu nie uczestniczyły w nich. W sezonie 1936/37 została wprowadzona "Nationalliga", ale w niej grali tylko 12 zespołów z Wiednia.
W 1938 roku Austria została przyłączona do III Rzeszy (Anschluss). Krajowe zawody w piłce nożnej stały się częścią niemieckiej struktury ligowej jako "Gauliga XVII". Po raz pierwszy kluby spoza Wiednia uzyskały zgodę na dołączenie do najwyższej ligi z wprowadzeniem "Gauliga Ostmark" w sezonie 1938/1939. W 1941 Rapid Wiedeń zwyciężył najpierw w Gaulidze, a potem był pierwszy w grupie 4 rozgrywek o mistrzostwo Niemiec, po czym w fazie pucharowej pokonał w półfinale 2:1 Dresdner SC, a w finale 4:3 Schalke 04, zdobywając tytuł mistrza Niemiec. W sezonie 1941/42 liga zmieniła nazwę na "Gauliga Donau-Alpenland". 
W 1945 roku przywrócono republikę demokratyczną, po czym wznowione rozgrywki piłkarskie. Liga powróciła do formatu wiedeńskiego w 1945 roku i wróciła do nazwy "1. Klasse". W sezonie 1949/50 liga zmieniła nazwę na "Staatsliga" i w niej już uczestniczyły również zespoły spoza Wiednia. Od sezonu 1965/66 liga ponownie nazywała się "Nationalliga". W sezonie 1974/75 po raz pierwszy została użyta nazwa "Bundesliga"', ale już od następnego sezonu nosiła nazwę "1. Division".
Rozgrywki zawodowej "Bundesligi" zainaugurowano w sezonie 1993/94.
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Bundesliga, 2. Liga i Regionalliga). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Austrii to:

</doc>
<doc id="5177876" url="https://pl.wikipedia.org/wiki?curid=5177876" title="Das große Spiel">
Das große Spiel

Das große Spiel – singel Freddy’ego Quinna z albumu pt. "Gestern – heute", wydana w 1974 roku.
Opis.
Utwór ten jest uznawany za jeden z największych przebojów Freddy’ego Quinna. Wykonał go wraz z chórem dziecięcym Fischer-Chöre 7 lipca 1974 roku na oczach 78 000 widzów na Stadionie Olimpijskim w Monachium przed rozpoczęciem meczu finałowego mistrzostw świata 1974, w którym reprezentacja RFN wygrała 2:1 z reprezentacją Holandii, zostając tym samym mistrzem świata oraz 600 000 000 ludzi przed telewizorami na całym świecie.

</doc>
<doc id="5177877" url="https://pl.wikipedia.org/wiki?curid=5177877" title="Champion of Champions 2021">
Champion of Champions 2021

Champion of Champions 2021 – profesjonalny nierankingowy turniej snookerowy, rozegrany został w Bolton Whites Hotel w Bolton, Anglia, w dniach 15-21 listopada 2021 roku.
Gracze.
Poniżej lista 16 graczy zakwalifikowana do gry w turnieju

</doc>
<doc id="5177878" url="https://pl.wikipedia.org/wiki?curid=5177878" title="C4H4N2">
C4H4N2



</doc>
<doc id="5177880" url="https://pl.wikipedia.org/wiki?curid=5177880" title="Halina Miączyńska">
Halina Miączyńska

Halina Miączyńska (ur. 6 marca 1892 w Krakowie, zm. 16 maja 1966 tamże) – malarka, jedna z pierwszych studentek Akademii Sztuk Pięknych w Krakowie.
Życiorys.
Jej prawdziwe imiona to Helena Aleksandra. W dokumentach i życiorysach podawała błędną datę urodzenia: 28 listopada 1896. Była córką krakowskiego malarza, Michała Pociechy, i Walerii z domu Muszyńskiej. Miała czterech braci i jedną siostrę. Brat Władysław Pociecha był historykiem, dyrektorem jednej z najstarszych polskich bibliotek – Biblioteki Kórnickiej, a od 1957 roku profesorem na Uniwersytecie Jagiellońskim (UJ) i wicedyrektorem Biblioteki Jagiellońskiej. Brat Stanisław Pociecha był malarzem.
Uczęszczała do Prywatnego Liceum i Gimnazjum Żeńskiego im. Heleny Kaplińskiej w Krakowie, którą ukończyła zdając egzamin maturalny. Po maturze przez jeden rok studiowała na Wydziale Filozoficznym Uniwersytetu Jagiellońskiego. Od 1908 była uczennicą Kursów Wyższych dla Kobiet im. Adrianna Baranieckiego w Krakowie. Przez cztery lata uczęszczała na lekcje rysunku (1908–1912) i cztery lata na lekcje malarstwa (1910–1914). W roku akademickim 1919/1920, obok m.in. Stefanii Feill, Marii Fromowicz, Natalii Milan, Romy Szereszewskiej, Marii Gutkowskiej, rozpoczęła studia w krakowskiej Akademii Sztuk Pięknych jako jedna z pierwszych kobiet, które zostały dopuszczone do studiów. Wybrała pracownię prof. Teodora Axentowicza. Studiowała tylko jeden semestr. Kiedy rozpoczynała swoje studia w akademii, była już mężatką i miała jedno dziecko, córkę Rytę (zwaną w domu Lilusią). Jej mężem był starszy od niej o szesnaście lat Paweł Miączyński – prawnik i przemysłowiec. Rok po opuszczeniu akademii, w wieku 25 lat, urodziła syna Andrzeja (Miączyńskiego) – prawnika, profesora na UJ. Kiedy Ryta miała 12 lat, wykryto u niej guza mózgu. Chirurg doradził operację. Dziewczynka zmarła niedługo po operacji.
Od 1935 roku była członkiem ZPAP. W czasie okupacji – podobnie jak Maria Jaremianka – pracowała w Kawiarni Plastyków przy ul. Łobzowskiej 3 w Krakowie.
Miała pracownię przy ul. Sienkiewicza 14 w Krakowie (na czwartym piętrze). Malowała do końca życia. Paliła mentolowe papierosy, kiedy nie było ich w sklepach, kupowała w aptece mentol i dodawała do zwykłych papierosów.
Zmarła 16 maja 1966 roku w Krakowie. Została pochowana w rodzinnym grobowcu na Cmentarzu Rakowickim – kwatera IV A. W tym samym grobowcu spoczywa syn Andrzej Miączyński, który zmarł w 2003 roku.

</doc>
<doc id="5177904" url="https://pl.wikipedia.org/wiki?curid=5177904" title="Michał Wilhelm Elehard Kelles-Krauz">
Michał Wilhelm Elehard Kelles-Krauz

Michał Wilhelm Elehard Kelles-Krauz bar. (ur. 18 sierpnia 1842 w Wieliże - zm. 22 kwietnia 1922 w Radomiu) – powstaniec styczniowy i urzędnik.
Urodził się w rodzinie ziemiańskiej, syn sędziego gubernialnego Jana Antoniego (1804-1843) i Franciszki z Olechnowiczów (ur. ok. 1816). Uczestnik powstania styczniowego 1863, walczył w oddziale Edmunda Różyckiego na Wołyniu. Po upadku powstania represjonowany – utracił odziedziczony majątek Mickuny (gub. koweńska) i zamieszkał wraz z matką w Lublinie. W 1871 ożenił się z Matyldą z Daniewskich. Pracował jako kontroler akcyzy w Szczebrzeszynie, Radomiu i Końskich.. Ok. 1874 osiedlił się na stałe w Radomiu. Członek Resursy Obywatelskiej w Radomiu. 
Był dwukrotnie żonaty: pierwszy raz z Matyldą z Daniewskich (1844-1887) siostrzenicą Piotra Wysockiego. Mieli pięcioro dzieci: działacza i teoretyka PPS Kazimierza (1872-1905), Jana Jakuba (1873-1940) i Bohdana (1875-1893), Matyldę (1876-1958), żonę Wiktora Młodzianowskiego (1876-1935) oraz lekarza i działacza PPS Stanisława Macieja (1883-1965). Powtórnie ożenił się z Julią z Goldsteinów (1869-1947) z którą miał troje dzieci: Mariusza Eleharda (ur. 1894), Sylwię (1995-1975) żonę najpierw Alojzego Jarzyńskiego a potem Stanisława Dworzaka, oraz Bohdana (ur. 1901). 

</doc>
<doc id="5177907" url="https://pl.wikipedia.org/wiki?curid=5177907" title="Friday Night Funkin’">
Friday Night Funkin’

Friday Night Funkin’ – komputerowa gra rytmiczna wydana 5 października 2020 roku przez czwórkę użytkowników serwisu Newgrounds – ninjamuffin99, Phantom Arcade, evilsk8r i Kawai Sprite. Gra dzieli niektóre cechy rozgrywki z "Dance Dance Revolution" i "PaRappa the Rapper" oraz zapożycza estetyczne wpływy z gier przeglądarkowych. Przypisuje się grze sprowadzenie użytkowników z powrotem do serwisu Newgrounds, którego szczyt popularności przypadł na początku XXI wieku.
Gra posiada listę zawierającą postacie z zewnętrznych mediów na serwisie Newgrounds.
W trakcie opracowywania jest pełna wersja oparta na Kickstarterze, zatytułowana "Friday Night Funkin’: The Full Ass Game".
Rozgrywka.
Gracz wciela się w postać Boyfrienda, który musi pokonać szereg przeciwników, żeby dalej spotykać się ze swoją dziewczyną – Girlfriend. Gracz musi przejść wiele rozdziałów, często określanych jako „tygodnie” (ang. "weeks"). Każdego tygodnia gracz mierzy się z innym przeciwnikiem, chociaż niektórzy odbiegają od tej struktury poprzez włączenie wielu przeciwników. Podczas gry przeciwnik śpiewa wzór nut (reprezentowanych jako strzałki), które gracz musi następnie powtórzyć za pomocą klawiszy strzałek lub klawiszy W, A, S i D. Niektóre utwory wprowadzają bardziej skomplikowane schematy, przy czym schemat gracza czasami różni się od schematu przeciwnika lub obu śpiewaków angażujących się w duet. Na każdy tydzień gracz ma możliwość wyboru jednego z trzech poziomów trudności – łatwy (ang. "easy"), normalny (ang. "normal") lub trudny (ang. "hard"). Wraz ze wzrostem trudności wzrasta prędkość nadlatujących strzałek, natomiast ich wzory stają się bardziej złożone. Najwyższy wynik gracza z każdego tygodnia na każdym poziomie trudności jest śledzony i wyświetlany w górnym rogu ekranu wyboru tygodnia.
Gra posiada dwa różne tryby rozgrywki – kampanię fabularną, w której piosenki są odtwarzane liniowo oraz tryb „freeplay”, który pozwala na swobodny wybór dowolnego utworu muzycznego w grze.
Historia.
ninjamuffin99 zebrał mały zespół twórców Newgrounds w celu opracowania pierwszego prototypu "Friday Night Funkin’" jako zgłoszenie do konkursu Ludum Dare 47 w październiku 2020 roku. Prototyp miał jedynie garść utworów muzycznych i brakowało menu. Pomimo prymitywnego projektu odniósł nieoczekiwany sukces, co doprowadziło do wielu próśb o pełną grę. W odpowiedzi ninjamuffin99 stwierdził, że ma plany rozbudowania gry.
ninjamuffin99 zaktualizował grę 1 listopada 2020 roku, dodając kilka dodatkowych menu i opcji, a także „tydzień 2”. Zainteresowanie grą wzrosło, a jej rozgłos w serwisie Newgrounds szybko zyskał na popularności, ponieważ cieszyła się dużym zainteresowaniem za pośrednictwem platform takich jak YouTube, Twitter, TikTok i Twitch. Ścieżka dźwiękowa autorstwa kompozytora Kawai Sprite została udostępniona bezpłatnie na Bandcamp i Spotify.
W lutym 2021 roku ninjamuffin99 poprosił Nintendo o wydanie gry "Friday Night Funkin’" na konsolę Nintendo Switch. Jednak prośba została odrzucona z powodu niekompletności gry.
„Tydzień 7” został wydany jako czasowa wyłączność na serwisie Newgrounds. Ze względu na wzrost ruchu w Newgrounds, strona uległa awarii i była niedostępna przez kilka dni.
Modyfikacje.
Gra posiada aktywną społeczność moddingową ze względu na wydanie oparte na otwartym oprogramowaniu, pozwalającym na implementację treści stworzonych przez fanów. W rezultacie pełna gra otrzyma wsparcie dla modyfikacji przy użyciu frameworka Polymod.
Kickstarter.
W kwietniu 2021 roku twórcy ogłosili plany uruchomienia projektu Kickstarter jeszcze w tym miesiącu, żeby przekształcić wersję demo w pełną grę. 18 kwietnia Kickstarter dla pełnej wersji gry został wydany pod nazwą "Friday Night Funkin’: The Full Ass Game" i osiągnął swój cel 60 tys. dolarów w ciągu kilku godzin. Kickstarter ostatecznie zebrał ponad 2 mln dolarów. W lutym 2022 roku na serwisie "IGN" poinformowano, że "Friday Night Funkin’: The Full Ass Game" było jednym z najbardziej finansowanych projektów Kickstarterów w 2021 roku.

</doc>
<doc id="5177908" url="https://pl.wikipedia.org/wiki?curid=5177908" title="Lekkoatletyka na Letnich Igrzyskach Olimpijskich 2020 – bieg na 5000 m mężczyzn">
Lekkoatletyka na Letnich Igrzyskach Olimpijskich 2020 – bieg na 5000 m mężczyzn

Bieg na 5000 metrów mężczyzn był jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 38 zawodników z 23 krajów.
Terminarz.
Godziny rozpoczęcia podane są w czasie tokijskim.
Runda 1.
Rozegrano 2 biegi eliminacyjne. Do finału awansowało 5 pierwszych zawodników z każdego biegu oraz 5 z najlepszymi czasami.

</doc>
<doc id="5177914" url="https://pl.wikipedia.org/wiki?curid=5177914" title="Jeffrey Combs">
Jeffrey Combs

Jeffrey Combs (ur. 9 września 1954 w Oxnard, Kalifornia) – amerykański aktor filmowy. Najbardziej znany z ról w filmach grozy, takich jak "Reanimator", i fantastycznonaukowych - m.in. serialu "Star Trek". Zagrał w szeregu filmów na podstawie utworów H.P. Lovecrafta, w tym w filmie "Necronomicon" zagrał samego pisarza. W filmie "Czarny Kot" (serial "Mistrzowie_horroru") wcielił się w postać innego wybitnego autora opowieści grozy - Edgara Allana Poego

</doc>
<doc id="5177929" url="https://pl.wikipedia.org/wiki?curid=5177929" title="Roberto Blanco">
Roberto Blanco



</doc>
<doc id="5177933" url="https://pl.wikipedia.org/wiki?curid=5177933" title="Smail Prevljak">
Smail Prevljak

Smail Prevljak (ur. 10 maja 1995 w Konjicu) – bośniacki piłkarz grający na pozycji napastnika. Od 2020 jest zawodnikiem klubu KAS Eupen.
Kariera klubowa.
Swoją piłkarską karierę Prevljak rozpoczął w klubie Igman Konjic. Następnie został zawodnikiem RB Leipzig. W 2014 roku zaczął grać w rezerwach tego klubu, a 2 sierpnia 2014 zadebiutował w pierwszej drużynie w 2. Bundeslidze w zremisowanym 0:0 domowym meczu z VfR Aalen. Był to zarazem jego jedyny mecz ligowy w barwach RB Leipzig.
We wrześniu 2014 Prevljak trafił na wypożyczenie do Red Bull Salzburg. Swój debiut ligowy w nim zaliczył 9 listopada 2014 w przegranym 1:4 wyjazdowym meczu z Rheindorfem Altach. W sezonie 2014/2015 grał jednak głównie w rezerwach klubu z Salzburga, FC Liefering. W nich swój debiut zanotował 26 września 2014 w przegranym 2:5 wyjazdowym meczu z Austrią Lustenau. Z Red Bullem wywalczył mistrzostwo i Puchar Austrii. W lipcu 2015 przeszedł na stałe do Red Bulla. W sezonie 2015/2016 ponownie sięgnął z nim po dublet - mistrzostwo i puchar kraju. Z kolei w sezonie 2016/2017 grał jedynie w FC Liefering.
W lipcu 2017 Prevljak został wypożyczony do SV Mattersburg. Swój debiut w nim zaliczył 22 lipca 2017 w zremisowanym 2:2 wyjazdowym meczu z Rapidem Wiedeń i w debiucie zdobył gola. W Mattersburgu spędził rok.
W 2018 roku Prevljak wrócił do Red Bulla i w sezonach 2018/2019 oraz 2019/2020 sięgnął z nim po kolejne dwa dublety (mistrzostwo i puchar).
W styczniu 2020 Prevljak trafił na wypożyczenie do belgijskiego KAS Eupen. Zadebiutował w nim 8 lutego 2020 w przegranym 2:5 wyjazdowym meczu z Sint-Truidense VV. Strzelił w tym meczu gola. W sierpniu 2020 został wykupiony przez KAS Eupen za 2 miliony euro.
Kariera reprezentacyjna.
Prevljak grał w młodzieżowej reprezentacji Bosni i Hercegowiny na poziomie U-21. W reprezentacji Bośni i Hercegowiny zadebiutował 23 marca 2018 w wygranym 1:0 towarzyskim meczu z Bułgarią, rozegranym w Razgradzie, gdy w 76. minucie zmienił Edina Džeko. 15 listopada 2020 w meczu Ligi Narodów 2020/2021 z Holandią (1:3) strzelił pierwszego gola w kadrze narodowej.

</doc>
<doc id="5177937" url="https://pl.wikipedia.org/wiki?curid=5177937" title="Powiat Yazu">
Powiat Yazu

 – powiat w Japonii, w prefekturze Tottori. W 2021 roku liczył mieszkańców.

</doc>
<doc id="5177943" url="https://pl.wikipedia.org/wiki?curid=5177943" title="Piłka nożna w Rosji">
Piłka nożna w Rosji

Piłka nożna ( ) jest najpopularniejszym sportem w Rosji. Jej głównym organizatorem na terenie Rosji pozostaje Rossijskij futbolnyj sojuz (RFS).
Rosyjskie kluby wygrali dwa razy rozgrywki Ligi Europy UEFA i jeden Superpuchar Europy.
W rosyjskiej Priemjer-lidze grają takie znane kluby świata, jak Zenit Sankt Petersburg, Spartak Moskwa, CSKA Moskwa, Lokomotiw Moskwa i Dinamo Moskwa.
Historia.
Piłka nożna zaczęła zyskiwać popularność w carskiej Rosji pod koniec XIX wieku. 24 października 1897 roku odbył się pierwszy oficjalny mecz w ówczesnym Imperium Rosyjskim. W Petersburgu drużyna Wasileostrowskiego Stowarzyszenia Piłkarzy z wynikiem 6:0 zwyciężyła drużynę Sport (miłośnicy sportu Petersburgu). W 1904 roku w Sankt Petersburgu powstał pierwszy rosyjski klub piłkarski FK Kołomiagi, a w 1909 roku w podmoskiewskim Oriechowo-Zujewo kolejny rosyjski klub piłkarski KSO, potem następne (wcześniej, w 1900 roku na terenie obecnego obwodu kaliningradzki został założony pruski FC 1900 Königsberg). Po założeniu rosyjskiej federacji piłkarskiej – Wszechrosyjskiego Futbolowego Sojuszu (WFS) w 1912 roku, rozpoczął się proces zorganizowania pierwszych rozgrywek o mistrzostwo Rosji. W 1912 roku po raz pierwszy rozegrane mistrzostwo Imperium Rosyjskiego. Pierwszym mistrzem została reprezentacja miasta Petersburgu, która w finale zwyciężyła Moskwę w powtórce 4:1 (pierwszy mecz zakończył się remisem 2:2). W następnym sezonie w finale Odessa pokonała Petersburg 4:2, ale w składzie odeskiej drużyny grało 4 obcokrajowców (tylko 3 były dozwolone) i po protestach zawodników z Petersburgu Futbolowy Związek postanowił nie przyznawać tytułu mistrza. Sezon 1914 nie dokończono z powodu I wojny światowej.
8 listopada 1917 roku w wyniku rewolucji październikowej powstała Rosyjska Republika Radziecka, nazwa której 19 lipca 1918 została zmieniona na Rosyjska Federacyjna Socjalistyczna Republika Radziecka. Pierwsza edycja mistrzostw Rosyjskiej FSRR startowała w sezonie 1920, w której systemem pucharowym 7 drużyn reprezentujące rosyjskie miasta walczyły o tytuł mistrza. Ukraińskie, białoruskie drużyny uczestniczyły w mistrzostwach swoich krajów. Jednak w mistrzostwach Rosyjskiej FSRR 1922 uczestniczyła również ukraińska drużyna reprezentująca Charków. Po utworzeniu ZSRR 30 grudnia 1922 roku mistrzostwa Rosyjskiej FSRR utraciły swój status i był to często tylko turniej kwalifikacyjny do Mistrzostw ZSRR. Rozgrywki z przerwami organizowane były do 1934 roku. W 1934 roku najsilniejsze drużyny Moskwy i Leningradu zignorowały mistrzostwo, a zwycięzcą została drużyna Woroneża. Po reformie piłki nożnej w ZSRR w 1936 roku i organizowaniu klubowych Mistrzostw ZSRR najlepsze kluby rosyjskie startowały w rozgrywkach ligowych. Mistrzostwa Rosyjskiej FSRR już nie były organizowane.
W 1948 po dłuższej przerwie ponownie startowały mistrzostwa Rosyjskiej FSRR, które rozgrywane były wśród drużyn towarzystw sportowych pomiędzy rosyjskimi zespołami, które nie uczestniczyły w rozgrywkach Mistrzostw ZSRR. Zwycięzca turnieju otrzymywał od przyszłego sezonu możliwość wzięcia udziału w mistrzostwach ZSRR. Od 1960 do 1969 rozgrywki prowadzono wśród klubów, które walczyły w odrębnych grupach strefowych Klasy B mistrzostw ZSRR. Zwycięzcy grup strefowych złożonych z rosyjskich klubów pod koniec sezonu brały udział w dodatkowym turnieju o tytuł mistrza Rosyjskiej FSRR. W sezonach 1960-1962 turniej był także finałem o awans do Klasy A. W sezonach 1963-1970 był finałem o awans do drugiej grupy Klasy A, a także w sezonach 1971-1975 mistrzem Rosyjskiej FSRR został klub, który zajął pierwsze miejsce w dodatkowym turnieju wśród rosyjskich zespołów, które zwyciężyły w swoich grupach strefowych i walczyły również z innymi zwycięzcami grup nierosyjskich o awans do pierwszej ligi (w 1974 i 1975 roku od Rosyjskiej FSRR w finale turnieju uczestniczyło tylko dwa zespoły). W 1970 i 1976 mistrzostwa Rosyjskiej FSRR rozgrywano w osobnym turnieju, który odbył się po strefowych turniejach mistrzostw ZSRR w drugiej lidze. W 1978 roku mistrzem Rosyjskiej FSRR zostawał zespół, który zwyciężył w turnieju piłkarskim Spartakiady narodów Rosyjskiej FSRR, w 1979 i 1982 mistrzostwa nie rozgrywano z powodu na Spartakiadę narodów ZSRR. W 1990 roku turniej nie odbył się, a tytuł mistrza Rosyjskiej FSRR rozegrano wiosną 1991 roku. Jednak nie były to pełnowartościowe mistrzostwa tak jak najlepsze kluby kraju uczestniczyły w mistrzostwach ZSRR.
26 grudnia 1991 – po rozwiązaniu ZSRR Rosja została uznana za następcę ZSRR.
Rozgrywki najwyższej ligi zwanej "Wysszaja liga" w obecnym formacie zainaugurowano w sezonie 1992. W 1998 liga zmieniła nazwę na "Wysszij diwizion". W 2002 przyjęła obecną nazwę "Priemjer-Liga".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Priemjer-Liga, Futbolnaja Nacionalnaja Liga (FNL) i Wtoroj diwizion Professionalnoj Futbolnoj Ligi (PFL)). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Rosji to:

</doc>
<doc id="5177948" url="https://pl.wikipedia.org/wiki?curid=5177948" title="Borowe (stacja kolejowa)">
Borowe (stacja kolejowa)

Borowe (, ) – stacja kolejowa w miejscowości Borowe, w rejonie głębockim, w obwodzie witebskim, na Białorusi. Położona jest na linii Połock - Mołodeczno.

</doc>
<doc id="5177952" url="https://pl.wikipedia.org/wiki?curid=5177952" title="Ziabki (stacja kolejowa)">
Ziabki (stacja kolejowa)

Ziabki (, ) – stacja kolejowa w miejscowości Ziabki, w rejonie głębockim, w obwodzie witebskim, na Białorusi. Położona jest na linii Połock - Mołodeczno.
Stacja powstała przed I wojną światową. 22 sierpnia 1919, podczas wojny polsko-bolszewickiej, na stacji miały miejsce walki wojsk polskich z siłami sowieckimi.

</doc>
<doc id="5177953" url="https://pl.wikipedia.org/wiki?curid=5177953" title="Maria Katarzyna Kelles-Krauz">
Maria Katarzyna Kelles-Krauz

Maria Katarzyna Kelles-Krauz z domu Goldsteyn, ps. "Brońska" (ur. 2 marca 1873 w Grójcu, zm. 26 stycznia 1943 we Lwowie) – polska pianistka i działaczka Polskiej Partii Socjalistycznej.
Życiorys.
Urodziła się rodzinie lekarza wojskowego Józefa Goldsteyna i pianistki Kamili z Połomskich. Wczesne dzieciństwo spędziła we Włocławku, do gimnazjum uczęszczała w Radomiu w latach 1883–1891, gdzie uczestniczyła w socjalistycznych kółkach samokształceniowych których organizatorem był jej przyszły mąż. W latach 1892–1894 uczęszczała do Konserwatorium Muzycznego w Warszawie (klasa fortepianu). Należała wówczas do postępowego Kółka Młodych a także do Koła Radomiaków – skupiających studentów z tego miasta.
Po poślubieniu w 1894 Kazimierza Kelles-Krauza wraz z nim wyjechała do Paryża. Początkowo studiowała medycynę ale szybko poświęciła się nauce fortepianu pod kierunkiem Zygmunta Stojowskiego w paryskiej szkole muzycznej (1894–1895). 27 maja 1897 r. wystąpiła w Paryżu z pierwszym i jedynym swym recitalem, pochlebnie przyjętym przez krytykę. W latach 1894–1899 udzielała lekcji z muzyki i studiowała historię sztuki na Sorbonie i Szkole Nauk Społecznych. Należała do sekcji paryskiej ZZSP, współpracowała z mężem przygotowując korespondencje do „Gazety Robotniczej” i „Nowego Robotnika”. W 1901 wraz z mężem i córką przeniosła się do Wiednia. Tu studiowała muzykę w miejscowym Konserwatorium, pod kierunkiem Teodora Leszetyckiego, Henryka Melcera i Ignacego Friedmana. Kontynuowała również działalność w Oddziale Zagranicznym PPS. Organizowała też pomoc dla działaczy PPS okresowo przebywających w Wiedniu, m.in. dla Józefa Piłsudskiego. Opiekowała się także studiującym medycynę w Wiedniu – młodszym bratem męża Stanisławem. Niewątpliwie wywarła wpływ na zainteresowania swego męża historią sztuki,
Po śmierci męża w 1905 przeniosła się do Zakopanego, a stamtąd do Lwowa, Pracowała jako nauczycielka muzyki i muzykologii w Instytucie Muzycznym (jej uczniem był m.in. Tadeusz Sygietyński). Członkini PPS-Frakcji Rew. (1906–18) i Związku Strzeleckiego (1912–1914). Po wybuchu I wojny światowej działała w Lidze Kobiet Galicji i Śląska (1914–1917), członkini Komisji Wykonawczej Naczelnego Zarządu (1915–1916). Czynna w Komitecie Obywatelskim Polek (1917–1918). Była jedną z organizatorek a następnie przywódczyń lwowskiej organizacji Ligi. Uczestniczyła w zjeździe zjednoczeniowym Lig Kobiet Galicji, Królestwa i Śląska (29–31 grudnia 1919). Była także aktywistką Ligi Niezawisłości Narodowej – 29 września 1917 wybrana do Komitetu Głównego tej organizacji.
W okresie międzywojennym działaczka lwowskiej organizacji Polskiej Partii Socjalistycznej. Członkini Zarządu Sekcji Kobiet PPS, prowadziła m.in. kursy oświat. dla robotnic. Radna miasta Lwowa (1919–1927), gdzie pracowała w komisjach: teatralnej i opieki społecznej. Przewodnicząca lwowskiego oddziału Robotniczego Towarzystwa Przyjaciół Dzieci. Członkini Towarzystwa Uniwersytetu Robotniczego oraz Komitetu Pomocy Bezrobotnym. Uczestniczka lwowskiego Kongresu Pracowników Kultury (16–17 maja 1936). W latach 30. związana z lewicową grupą Jana Szczyrka została w 1937 zawieszona w prawach członka PPS. Podczas II wojny światowej pracowała w Państwowej Szkole Muzycznej we Lwowie (1939–1941), a po wkroczeniu Niemców utrzymywała się lekcji prywatnych.
Zmarła we Lwowie, gdzie została pochowana.
Rodzina.
14 czerwca 1894 poślubiła Kazimierza Kelles-Krauza. Mieli jedno dziecko – córkę Janinę (1898–1975), kustosza Biblioteki Zakładu Narodowego im. Ossolińskich.

</doc>
<doc id="5177954" url="https://pl.wikipedia.org/wiki?curid=5177954" title="Eddsworld">
Eddsworld

Eddsworld – brytyjska niezależna seria internetowych animacji, komiksów i gier przeglądarkowych, stworzona w programie Adobe Flash przez Edda Goulda dla serwisu Newgrounds. Seria była rozpowszechnia również na DeviantArt, YouTube, Albino Blacksheep, Tumblr oraz BBC.
Fabuła.
Seria opowiada o przygodach trójki mężczyzn – Edda, Toma i Matta, którzy mają takie same imiona jak prawdziwi twórcy, a także wzorowali na nich swoje osobowości. Seria charakteryzuje się wykorzystaniem kalamburów.

</doc>
<doc id="5177956" url="https://pl.wikipedia.org/wiki?curid=5177956" title="Friday Night Funkin'">
Friday Night Funkin'



</doc>
<doc id="5177957" url="https://pl.wikipedia.org/wiki?curid=5177957" title="Dyskografia Freddy'ego Quinna">
Dyskografia Freddy'ego Quinna



</doc>
<doc id="5177959" url="https://pl.wikipedia.org/wiki?curid=5177959" title="AS Verbroedering Geel">
AS Verbroedering Geel



</doc>
<doc id="5177961" url="https://pl.wikipedia.org/wiki?curid=5177961" title="Jaime López">
Jaime López



</doc>
<doc id="5177962" url="https://pl.wikipedia.org/wiki?curid=5177962" title="Prezydenci Barbadosu">
Prezydenci Barbadosu



</doc>
<doc id="5177964" url="https://pl.wikipedia.org/wiki?curid=5177964" title="Sven Schwarz">
Sven Schwarz



</doc>
<doc id="5177965" url="https://pl.wikipedia.org/wiki?curid=5177965" title="Jaime Lopez">
Jaime Lopez



</doc>
<doc id="5177968" url="https://pl.wikipedia.org/wiki?curid=5177968" title="American Stars 'n Bars">
American Stars 'n Bars



</doc>
<doc id="5177971" url="https://pl.wikipedia.org/wiki?curid=5177971" title="Everybody's Rockin'">
Everybody's Rockin'



</doc>
<doc id="5177972" url="https://pl.wikipedia.org/wiki?curid=5177972" title="Mistrzostwa Polski w Judo 2021">
Mistrzostwa Polski w Judo 2021

Mistrzostwa Polski w Judo 2021 – 65. edycja mistrzostw, która odbyła się w Opolu (w Stegu Arenie) w dniach 1 – 3 października 2021 roku. 

</doc>
<doc id="5177973" url="https://pl.wikipedia.org/wiki?curid=5177973" title="Mieczysław Adamczyk (1933–2017)">
Mieczysław Adamczyk (1933–2017)

Mieczysław Jerzy Adamczyk (ur. 2 grudnia 1933 w Kluczkowicach, zm. 18 sierpnia 2017 w Koszalinie) – polski historyk i pedagog.
Życiorys.
Urodził się 2 grudnia 1933 r. w Kluczkowicach jako syn Antoniego i Stefanii Smętek. W 1947 r. ukończył szkołę podstawową w rodzinnej miejscowości, a w 1951 r. liceum ogólnokształcące w Opolu Lubelskim. W latach 1951–1955 studiował historię na Katolickim Uniwersytecie Lubelskim.
Od 1955 r. pracował we Wrocławiu, a potem w Tarnowie jako kierownik szkoły i podinspektor szkolny, zaś w latach 1957–1962 był kierownikiem szkoły w Cichem Górnym na Podhalu, a potem do 1970 r. pracował w Inspektoracie Oświaty powiatu nowotarskiego i miasta Zakopanego. W 1970 wrócił do Wrocławia. Dwa lata później uzyskał stopień doktora na Uniwersytecie Jagiellońskim. W 1974 r. podjął pracę jako nauczyciel w III Liceum Ogólnokształcącym, kierownik sekcji w Okręgowym Ośrodku Metodycznym i wizytator kuratorium, a w latach 1974–1984 był pracownikiem Akademii Rolniczej we Wrocławiu. Jednocześnie w 1982 r. uzyskał stopień doktora habilitowanego w Wyższej Szkole Pedagogicznej w Krakowie. W latach 1984–1985 pracował w Wyższej Szkole Pedagogicznej w Opolu, po czym do 2005 r. na Uniwersytecie Wrocławskim – najpierw jako docent, a w 1996 otrzymał stanowisko profesora. W latach 1993–2002 pracował jednocześnie na KUL, reaktywując zajęcia z pedagogiki porównawczej. W 2000 r. otrzymał tytuł profesora zwyczajnego. Od 2005 r. był profesorem Dolnośląskiej Szkoły Wyższej we Wrocławiu.
Prowadził badania poświęcone pedagogice porównawczej, edukacji zagranicznej, historii oświaty i wychowania oraz historii społeczno-gospodarczej południowej Małopolski, autor 128 publikacji naukowych. Członek Sekcji Historii Oddziału PAN we Wrocławiu. Otrzymał nagrodę jury Nagrody im. prof. Jerzego Skowronka i nagrodę Ministra Edukacji. Odznaczony Złotym Krzyżem Zasługi (1981), Krzyżem Kawalerskim Orderu Odrodzenia Polski (1983), Złotym Medalem Komisji Edukacji Narodowej (1994).
Zmarł 18 sierpnia 2017 roku w Koszalinie i został pochowany na cmentarzu św. Rodziny przy ul. Smętnej we Wrocławiu.

</doc>
<doc id="5177974" url="https://pl.wikipedia.org/wiki?curid=5177974" title="Timothy Hackworth">
Timothy Hackworth

Timothy Hackworth (ur. 22 grudnia 1786, Wylam, zm. 7 lipca 1850, Shildon) – brytyjski inżynier budowy maszyn parowych (głównie lokomotyw), z wykształcenia kowal, metodysta, ojciec Johna Wesleya Hackwortha. W pierwszej ćwierci XIX wieku zatrudniony jako kowal w kopalniach w Wylam (do 1816), a następnie w Walbottle, w których pracował nad swoimi pierwszymi, eksperymentalnymi lokomotywami użytkowanymi w przemyśle wydobywczym (we współpracy z maszynistą z Wylam Jonathanem Fosterem wybudował i wdrożył lokomotywy „Wylam Grasshopper” i „Wylam Dilly”). W latach 1825–1840 zatrudniony w przedsiębiorstwie kolejowym Stockton and Darlington Railway (S&amp;DR) jako inspektor lokomotyw, od 1827 projektował i wdrażał tam pojazdy szynowe („Royal George”, „Sanspareil” – biorącego udział w konkursie w Rainhill, „Globe”), wyposażone w cylindry napędzające żeliwne koła i odprowadzacz pary, później („Globe”) także w rury wodne przechodzące przez rurę ogniową. Po opuszczeniu S&amp;DR skoncentrował się na prowadzeniu własnego przedsiębiorstwa w Shildon, w którego warsztatach wytwarzano lokomotywy (także na eksport: do Kanady, Rosji), silników parowych dla przemysłu (w tym okrętowego) i kotłów. Członek British Association for the Advancement of Science.

</doc>
<doc id="5177975" url="https://pl.wikipedia.org/wiki?curid=5177975" title="Piłka nożna w Turcji">
Piłka nożna w Turcji

Piłka nożna ( ) jest najpopularniejszym sportem w Turcji. Jej głównym organizatorem na terenie Turcji pozostaje Türkiye Futbol Federasyonu (TFF).
Turecki klub wygrał jeden raz Puchar UEFA.
W tureckiej Süper Lig grają takie znane kluby świata, jak Galatasaray, Fenerbahçe i Beşiktaş JK.
Historia.
Piłka nożna zaczęła zyskiwać popularność w Turcji pod koniec XIX wieku. W 1899 roku w Stambule powstał pierwszy turecski klub piłkarski Black Stockings FC (wcześniej, od 1890 założone były również kluby, jednak były to kluby greckie, ormiańskie i angielskie), potem następne. Po założeniu w 1923 roku tureckiej federacji piłkarskiej - TFF, rozpoczął się proces zorganizowania pierwszych oficjalnych rozgrywek o mistrzostwo Turcji w sezonie 1924. Nazywały się one "Türkiye Futbol Şampiyonası" i trwały do roku 1951. Format mistrzostw oparty był na systemie pucharowym, zwycięzcy każdej z najlepszych lig regionalnych kraju walczyły potem o mistrzostwo. Wcześniej od 1904 do 1915 odbywały się rozgrywki też w "İstanbul Futbol Ligi", które były kontynuowane potem w latach 1924–1951. W międzyczasie również powstały inne liczne ligi regionalne: Adana (1923), Ankara (1923) Eskişehir (1920), Izmir (1923), Kayseri (1936) i Trabzon (1923). Począwszy od 1936 roku organizowane pierwsze ogólnokrajowe ligowe rozgrywki o nazwie Narodowa Dywizja (tur. "Millî Küme"), które trwały do sezonu 1949/50, jednak nie uznane przez TFF jako oficjalne mistrzostwa Turcji. W sezonach 1956/57 i 1957/58 odbyły się rozgrywki o Puchar Federacji Tureckiej (tur. "Federasyon Kupası"), które wówczas były równoznaczne z rozgrywkami o mistrzostwo Turcji.
Rok później, w 1959 roku wprowadzono profesjonalną Ligę Narodową, zwaną "Millî Lig". Liga była następczynią Türkiye Futbol Şampiyonası i Millî Küme. W pierwszym sezonie 1959 szesnaście zespołów były podzielone na dwie grupy: białą i czerwoną, zwycięzcy grup w dwumeczu rozegrały tytuł mistrza. Od sezonu 1959/60 liga zawierała szesnaście zespołów.
W sezonie 1963/64 liga zmieniła nazwę na "1. Lig".
W sezonie 2001/02 liga została przemianowana na "Süper Lig".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Süper Lig, 1. Lig i 2. Lig). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Turcji to:

</doc>
<doc id="5177976" url="https://pl.wikipedia.org/wiki?curid=5177976" title="Edo Kayembe">
Edo Kayembe

Edo Kayembe (ur. 3 sierpnia 1998 w Kanandze) – kongijski piłkarz grający na pozycji defensywnego pomocnika. Od 2020 jest zawodnikiem klubu KAS Eupen.
Kariera klubowa.
Swoją piłkarską karierę Kayembe rozpoczął w klubie Sharks XI FC z Kinszasy. W sezonie 2015/2016 zadebiutował w nim w pierwszej lidze Demokratycznej Republiki Konga. W Sharks grał do końca sezonu 2016/2017.
W lipcu 2018 Kayembe przeszedł do Anderlechtu. Swój debiut w nim zaliczył 22 grudnia 2017 w wygranym 1:0 domowym meczu z KAS Eupen. Zawodnikiem Anderlechtu był do września 2020 roku.
We wrześniu 2020 Kayembe przeszedł do KAS Eupen. Zadebiutował w nim 20 września 2020 w zremisowanym 2:2 wyjazdowym meczu z Royalem Antwerp FC.
Kariera reprezentacyjna.
W reprezentacji Demokratycznej Republiki Konga Kayembe zadebiutował 10 października 2019 w zremisowanym 1:1 towarzyskim meczu z Algierią, rozegranym w Al-Bulajdzie, gdy w 90. minucie zmienił Paula-José M’Poku.

</doc>
<doc id="5177978" url="https://pl.wikipedia.org/wiki?curid=5177978" title="Teoria Adama-Boga">
Teoria Adama-Boga

Teoria Adama-Boga, także doktryna Adama-Boga – kwestia doktrynalna wiązana z wyznaniami zaliczanymi do ruchu świętych w dniach ostatnich. Stanowi budzący znaczne kontrowersje i wywołujący nieporozumienia aspekt historycznego rozwoju mormonizmu. Podwaliny pod nią położył Brigham Young, drugi prezydent Kościoła Jezusa Chrystusa Świętych w Dniach Ostatnich, w wystąpieniu z kwietnia 1852. Głosi ona, że Adam jest Bogiem Ojcem, ojcem ludzkich duchów w preegzystencji jak i ich ciał fizycznych w życiu ziemskim. Utrzymuje, że przybył na ziemię w zmartwychwstałym ciele, by upaść za swoje dzieci, umarł i został pochowany lub też dostąpił przemienienia. W myśl tej tezy Adam ma być ojcem Jezusa Chrystusa, Jezus natomiast bratem Lucyfera w życiu przedziemskim. Każdy ze stworzonych światów przy tym ma mieć swojego Adama oraz swoją Ewę. Według części źródeł aż do lat 80. XIX wieku stanowiła część ogólnie przyjętej mormońskiej teologii. Z czasem straciła poparcie mormońskich przywódców na rzecz bardziej konwencjonalnych pozycji teologicznych. W 1976 oficjalnie potępiona przez prezydenta Kościoła. Do dzisiaj jest częścią doktryny różnych grup odwołujących się do mormońskiego fundamentalizmu.
Tło.
Pogląd ten stanowi budzący znaczne kontrowersje i wywołujący nieporozumienia aspekt historycznego rozwoju mormonizmu. Narosła wokół niego rozległa mitologia, tak pośród krytyków mormonizmu, jak i świętych w dniach ostatnich. Istnieją pewne podstawy źródłowe, by twierdzić, że przynajmniej część konceptu znanego jako teoria Adama-Boga nie pochodziła bezpośrednio od Younga, a od jego bliskiego współpracownika i doradcy Hebera C. Kimballa. Jednocześnie w niektórych ze swych wypowiedzi Young przyznawał, że czasem jego nauki wypływają z inspiracji Ducha Świętego, pozostając bez podstawy w pismach świętych, co częściowo wyjaśniało by sprzeczność teorii chociażby z Księgą Mormona. Poza pierwotnym wystąpieniem w tym temacie z 1852 Brigham powoływał się na Smitha, wspominając o teorii Adama-Boga przynajmniej siedmiokrotnie od 1860, po raz ostatni niedługo przed swoją śmiercią. Również Helen Mar Kimball, jedna z pluralistycznych żon Josepha Smitha, twierdziła, że rzeczywistym autorem teorii Adama-Boga miał być nie Young a sam założyciel mormonizmu. Jako córka wspominanego wyżej Hebera C. Kimballa może jednak być niezbyt wiarygodnym źródłem. Na poparcie swoich twierdzeń przywoływała niemniej przemowy Smitha z sierpnia 1839, października 1840 oraz kwietnia 1844.
Obecna pozycja doktrynalna.
Kościół Jezusa Chrystusa Świętych w Dniach Ostatnich, największa denominacja wchodząca w skład tej tradycji religijnej, naucza jednoznacznie, że cześć należy się Bogu Ojcu, w imię Syna, za pośrednictwem Ducha Świętego. Doktryna umieszcza Adama w przynależnym mu miejscu – jako Michała Archanioła w preegzystencji, pierwszego człowieka oraz przewodniczącego wyższego kapłana podlegającemu Jezusowi Chrystusowi w życiu ziemskim. Naucza, że w tym charakterze przewodniczy on całej ziemi po wsze czasy oraz że będzie się znajdować wśród tych, którzy powiodą armie niebieskie w ostatniej, rozstrzygającej wojnie z szatanem.
Zarys.
Drugi prezydent Kościoła Brigham Young nauczał, że Adam jest Bogiem Ojcem jak również "jedynym Bogiem, z którym święci w dniach ostatnich mają do czynienia", w swym przemówieniu podczas konferencji generalnej z 9 kwietnia 1852. Podkreślał, że przejął tę naukę od Josepha Smitha, jak również, iż otrzymał ją poprzez objawienie. Stwierdzenia o podobnej naturze można u niego spotkać również później. Zebrane w całość dostarczają one całkiem pełnego i przejrzystego obrazu poglądów Younga na naturę i rolę Adama.
Young nauczał, że mężczyzna znany w Starym Testamencie jako Adam nie został stworzony z prochu tej ziemi, lecz raczej z prochu planety, na której żył uprzednio. Innymi słowy, miał zostać "zrodzony cieleśnie" na tej właśnie planecie, tam otrzymać kapłaństwo, wierzyć w swojego Zbawiciela, wypełniać swe powołanie oraz być posłusznym swojemu Panu. Teoria Adama-Boga głosi dalej, że Adam jest zarówno ojcem ludzkich duchów w preegzystencji, jak i ciał fizycznych w życiu ziemskim. Przybył na ziemię w zmartwychwstałym ciele, by upaść za swoje dzieci, umarł później i został pochowany bądź zgodnie z późną wersją doznał jakiegoś rodzaju przemienienia. Co za tym idzie, Adam ma być ojcem Jezusa Chrystusa, Jezus natomiast bratem Lucyfera w życiu przedziemskim. Każdy ze stworzonych światów przy tym ma mieć swojego Adama oraz swoją Ewę. Wbrew stwarzanemu przez późniejszych komentatorów wrażeniu Young nie uznawał Adama za Elohima. Rozróżniał "ojca Adama" od jego dwóch bezpośrednich przodków, kolejno od Jahwe oraz od Elohima. Teoria Adama-Boga podkreśla też nieodzowność małżeństwa pluralistycznego w ostatecznym wywyższeniu.
Starszy Bruce R. McConkie, członek Kworum Dwunastu Apostołów oraz specjalista w zakresie mormońskiej doktryny, wypowiadając się na ten temat, uznał, że nauki te pozostają w pełnej zgodności z doktryną tylko wówczas, gdy patrzy się na nie w "pełnej perspektywie ewangelicznej". Dodał też, że muszą być analizowane w świetle objawień omawiających porządek patriarchalny łączący wszystkie wywyższone istoty. Jakiekolwiek zrównywanie Adama z Bogiem Ojcem nazwał "fałszywym" oraz wypływającym z ignorancji oraz niezrozumienia doktrynalnej głębi wywyższenia.
Jednocześnie zgodnie z głoszoną już przez Josepha Smitha nauką o wielości bogów Adam był Bogiem. Był nim jedynie w tym samym sensie co Abraham, Izaak, Jakub czy Mojżesz. Boski potencjał obejmuje w mormońskiej doktrynie wszystkich prawych świętych, zarówno w stopniu najwyższym jak i niższym, dzięki wywyższeniu. Wszyscy wywyższeni bowiem zostają wspólnymi dziedzicami z Chrystusem oraz otrzymują pełnię królestwa Ojca. Im też wszystkim przewodniczy Adam, w pełnej harmonii z oraz w pełnej podległości wobec tak Ojca jak i Syna.
Zmiany w interpretacji doktrynalnej.
Przynajmniej niektóre źródła wskazują, że do lat 80. XIX wieku naukę tę można uznać za część głoszonych przez świętych w dniach ostatnich doktryn. Obecne rozumienie tej kwestii zostało wypracowane stopniowo. Wypowiedzi Brighama Younga na temat natury Adama budziły sprzeciw już wśród przywódców jemu współczesnych. Nie przyjmował ich jako prawdziwych choćby Orson Pratt. Istnieją też pewne dowody na to, że swoją dezaprobatę w tej kwestii wyrażał też inny ówczesny członek Kworum Dwunastu, starszy Amasa Lyman. Z czasem brak akceptacji tej nauki stawał się coraz wyraźniejszy, jak również coraz powszechniejszy na najwyższych szczeblach hierarchii kościelnej. W liście z 7 stycznia 1897 Joseph F. Smith, wówczas doradca w Pierwszym Prezydium, na polecenie prezydenta Wilforda Woodruffa napisał "teoria Adama-Boga była osobistą opinią prezydenta Younga. Nie została też przedłożona radom kapłańskim Kościoła i jako taka nie jest wiążąca". Pierwsze Prezydium w 1912 oświadczyło, że wierni powinni czcić raczej Boga Ojca niż Adama. Cztery lata później oświadczono, że Jezus Chrystus jest tożsamy ze starotestamentalnym Jahwe, Bóg Ojciec zaś z Elohimem. Adama-Michała Archanioła pominięto, doprowadzając tym samym w istocie do odrzucenia teorii Adama-Boga jako części mormońskiego systemu wierzeń.
Prezydent Heber J. Grant w wypowiedzi z 1931 stwierdził, że teoria Adama-Boga "nie jest zgodna z pismami świętymi oraz nie jest prawdą". Starszy John A. Widtsoe, członek Kworum Dwunastu Apostołów, określił ją mianem "mitu", który nie wynika z odczytywanych w kontekście nauk Younga. Starszy Joseph Fielding Smith, późniejszy prezydent Kościoła, w 1939 posunął się wprost do sugestii, jakoby zachowany tekst przemówienia Younga z 1852 powstał w wyniku błędu zapisujących je skrybów. Najistotniejsza wypowiedź współczesnego mormońskiego przywódcy w tej kwestii pochodzi z konferencji generalnej z października 1976. Prezydent Spencer W. Kimball, przemawiając podczas sesji dla posiadaczy kapłaństwa, powiedział wówczas "ostrzegamy was przed rozpowszechnianiem doktryn niezgodnych z pismami świętymi, które miały być nauczane przez niektórych przywódców z minionych pokoleń. Jednym z przykładów jest tutaj teoria Adama-Boga. Potępiamy tą teorię i mamy nadzieję, że wszyscy przyjmą nasze ostrzeżenie do wiadomości".
Teorię Adama-Boga za część swej doktryny uznają rozmaite grupy odwołujące się do mormońskiego fundamentalizmu. Wymieniana jest ona zresztą wśród czynników przyciągających nowych wiernych do tego nurtu mormonizmu.

</doc>
<doc id="5177980" url="https://pl.wikipedia.org/wiki?curid=5177980" title="Skrotfrag Arena">
Skrotfrag Arena

Skrotfrag Arena – stadion żużlowy w Målilli, w Szwecji. Został otwarty 29 czerwca 1993 roku. Może pomieścić 15 000 widzów. Użytkowany jest przez żużlowców klubu Dackarna Målilla. Długość toru żużlowego na stadionie wynosi 305 m. Obiekt posiada sztuczne oświetlenie o natężeniu 1000 luksów.
Żużlowcy drużyny Dackarna Målilla dawniej jeździli na starym Målilla Motorstadion, otwartym w 1935 roku. W związku z nadmiernym hałasem wywoływanym aktywnościami na stadionie, który sprawiał problemy mieszkańcom okolicznych budynków, w 1989 roku klub rozpoczął budowę nowego stadionu żużlowego, zlokalizowanego około kilometr na południe od starego obiektu, z dala od zabudowań, w otoczeniu wyłącznie lasu. Inuguracja nowej areny miała miejsce 29 czerwca 1993 roku. W 2000 roku wybudowano trybunę główną stadionu (najpierw na 2500 widzów, później powiększoną do 6500 widzów).
Początkowo obiekt znany był jako „Målilla Motorstadion”. W 2006 roku, po podpisaniu umowy sponsorskiej, nazwę zmieniono na „G&amp;B Arena”. Od 2020 roku, po zmianie sponsora tytularnego, stadion nosi nazwę „Skrotfrag Arena”.
W 2005 roku na stadionie po raz pierwszy zorganizowano jedną z rund żużlowego Grand Prix (jako Grand Prix Skandynawii). Od tego czasu niemal co roku obiekt gości jedną z rund zawodów Grand Prix (w ramach Grand Prix Skandynawii bądź Grand Prix Szwecji). W 2012 roku obiekt był także gospodarzem finału Drużynowego Pucharu Świata. Ponadto na arenie organizowane były m.in. indywidualne mistrzostwa Szwecji.

</doc>
<doc id="5177982" url="https://pl.wikipedia.org/wiki?curid=5177982" title="Mistrzostwa Polski w Biathlonie 1967">
Mistrzostwa Polski w Biathlonie 1967

1. Mistrzostwa Polski w biathlonie odbyły się w 1967 w Zakopanem. Rozegrano tylko jedną konkurencję, bieg indywidualny mężczyzn na dystansie 20 kilometrów.

</doc>
<doc id="5177984" url="https://pl.wikipedia.org/wiki?curid=5177984" title="Målilla Motorstadion">
Målilla Motorstadion



</doc>
<doc id="5177992" url="https://pl.wikipedia.org/wiki?curid=5177992" title="Mistrzostwa Polski w biathlonie 1967">
Mistrzostwa Polski w biathlonie 1967



</doc>
<doc id="5177994" url="https://pl.wikipedia.org/wiki?curid=5177994" title="Megan Smith">
Megan Smith

Megan J. Smith (ur. 21 października 1964) – amerykańska inżynierka i technolożka. Była asystentką prezydenta Stanów Zjednoczonych Baracka Obamy, a wcześniej wiceprezeską w Google. Przez 9 lat rozwijała firmę i współpracę w globalnych zespołach inżynieryjnych i produktowych Google. Zasiada w zarządach MIT i Vital Voices, była członkinią Komitetu Doradczego USAID ds. Dobrowolnej Pomocy i współzałożycielką Malala Fund. Współcześnie jest dyrektorką generalną i założycielką shift7. W latach 2014–2017 była trzecim CTO ("chief technology officer") w USA i pierwszą kobietą na tym stanowisku.
Życiorys.
Smith dorastała w Buffalo w stanie Nowy Jork i Fort Erie w Ontario. Spędziła wiele lat w Instytucie Chautauqua w stanie Nowy Jork, gdzie jej matka, Joan Aspell Smith, była dyrektorką szkoły dla dzieci. W 1982 Smith ukończyła City Honors School. W 1986 uzyskała licencjat, a w 1988 magisterium w zakresie inżynierii mechanicznej w Massachusetts Institute of Technology. Była członkinią zespołu studenckiego MIT, który zaprojektował, zbudował i ścigał się samochodem solarnym przez 2000 mil po australijskim buszu w pierwszym międzykontynentalnym wyścigu samochodów solarnych.
Kariera.
Smith pracowała w takich firmach jak Apple w Tokio i General Magic w Mountain View w Kalifornii jako kierowniczka ds. projektowania technologii smartfonów. W 1995 zaangażowała się w uruchomienie Planet Out. Do firmy dołączyła w 1996 jako COO, a od 1998 była dyrektorką generalną. Rozszerzyła współprace, zbudowała nowe modele biznesowe, zwiększyła przychody i globalnych użytkowników, pozyskała finansowanie venture.
W 2003 dołączyła do Google, gdzie awansowała na stanowisko wiceprezeski ds. rozwoju nowych firm, kierując partnerstwami na wczesnym etapie, badaniami pilotażowymi i licencjonowaniem technologii w globalnych zespołach inżynieryjnych i produktowych Google. Prowadziła wiele przejęć, w tym Keyhole (Google Earth), Where2Tech (Google Maps) i Picasa. Później przejęła również stanowisko dyrektorki generalnej filantropijnego ramienia Google, Google.org. W latach 2012–2014 Smith współtworzyła i współprowadziła programy akceleracji rozwiązań Solve for X firmy Google.
W 2014 opuściła Google, by zostać trzecim CTO ("chief technology officer") w USA. W tej roli Smith rekrutowała największe talenty technologiczne, aby współpracować z rządem w różnych tematach: od sztucznej inteligencji, nauki o danych i otwartego oprogramowania po wzrost gospodarczy sprzyjający włączeniu społecznemu, przedsiębiorczość, nierówności strukturalne, zdolność rządu do innowacji w zakresie technologii, zaangażowanie STEM, rozwój siły roboczej i reformę wymiaru sprawiedliwości w sprawach karnych. Jej zespoły skupiły się na budowaniu szerokiego potencjału poprzez współtworzenie inicjatyw typu all-hands-on-deck, w tym programu publiczno-prywatnego TechHire, inicjatywy Computer Science for All oraz kampanii Image of STEM. Ponadto Smith rozpoczęła kampanię #FindtheSentiments, która jest próbą odnalezienia Declaration of Sentiments z 1848, dokumentu uchwalonego na Zjeździe Kobiet w Seneca Falls. Po opuszczeniu Białego Domu w 2017 Smith został dyrektorką generalną i założycielką firmy shift7, która pracuje nad innowacyjnymi rozwiązaniami technologicznymi, które mają szybszy wpływ na systemowe wyzwania gospodarcze, społeczne i środowiskowe. Zespół współtworzył Szczyt Rozwiązań Narodów Zjednoczonych i inne programy. W 2017 Smith pomogła uruchomić Tech Jobs Tour w celu promowanie różnorodności w sektorze technologicznym. Odwiedziła ponad 20 miast w USA, aby pomóc wzmocnić i połączyć lokalne talenty z ich rodzącymi się sektorami technologicznymi. Smith zasiada w zarządzie MIT, Vital Voices, LA2028, Think of Us, a także w radach doradczych MIT Media Lab i Algorithmic Justice League. Jest także członkinią Komitetu Selekcyjnego Nagród dla wybitnej nagrody Carrolla L. Wilsona na MIT. Smith przyczyniła się do wielu projektów inżynieryjnych, w tym do programu budowy stacji kosmicznych i kuchenek słonecznych.
Jest aktywną orędowniczką edukacji i innowacji STEM.

</doc>
<doc id="5177996" url="https://pl.wikipedia.org/wiki?curid=5177996" title="Mistrzostwa Polski w Biathlonie 1968">
Mistrzostwa Polski w Biathlonie 1968

2. Mistrzostwa Polski w biathlonie odbyły się w 1968 w Zakopanem jako Międzynarodowe Mistrzostwa Polski. Rozegrano dwie konkurencje, bieg indywidualny mężczyzn na dystansie 20 kilometrów i po raz pierwszy sztafetę 4 x 7,5 km.

</doc>
<doc id="5178004" url="https://pl.wikipedia.org/wiki?curid=5178004" title="Mistrzostwa Polski w Biathlonie 1969">
Mistrzostwa Polski w Biathlonie 1969

3. Mistrzostwa Polski w biathlonie odbyły się w 1969 w Zakopanem. Rozegrano dwie konkurencje, bieg indywidualny mężczyzn na dystansie 20 kilometrów i sztafetę 3 x 7,5 km.

</doc>
<doc id="5178005" url="https://pl.wikipedia.org/wiki?curid=5178005" title="Siedem cnót głównych">
Siedem cnót głównych

Siedem cnót głównych – katalog siedmiu najważniejszych cnót moralnych ustalony w średniowiecznej filozofii moralnej, z połączenia czterech cnót kardynalnych i trzech teologalnych.
Siedem cnót głównych to: 
Cnoty kardynalne.
Katalog czterech cnót naczelnych (roztropności, sprawiedliwości, umiarkowania i męstwa) ustalony został w starożytności przez Platona i przejęty przez późniejszych autorów. To, co znaczy każda z tych cnót, ulegało jednak zmianom, na które największy wpływ mieli Arystoteles, stoicy i Cyceron.
Pierwszy raz nazwy „cnoty kardynalne” użył św. Ambroży w dziele "De officiis ministrorum" (koniec IV w.), w którym dokonał też chrystianizacji cycerońskiej koncepcji cnót. Refleksja nad cnotami stała się ważnym tematem pisarzy okresu patrystycznego, np. Augustyna z Hippony.
Cnoty teologalne.
Odmienną genezę ma katalog trzech cnót teologalnych (teologicznych, boskich): wiary, nadziei, miłości. Wywodzą się one z pism Pawła z Tarsu, m.in. z Pierwszego listu do Koryntian:
Siedem cnót głównych.
Od XII w. zaczęto łączyć cztery cnoty kardynalne i trzy teologalne w nowy katalog: siedmiu cnót głównych. Dodatkowo przeciwstawiano je siedmiu wadom (występkom, grzechom) głównym. Dużą rolę w upowszechnieniu tego katalogu miały: "De quinque septenis" Hugona od św. Wiktora, "Speculum morale" pseudo-Wincentego z Beauvais oraz "Suma teologiczna" Tomasza z Akwinu.
Katalogi cnót odwoływały się do symbolicznego znaczenia poszczególnych liczb (trójki, czwórki i siódemki) i były łączone z innymi katalogami. W przypadku siedmiu cnót głównych było to: siedem grzechów, siedem sakramentów, siedem darów Ducha Świętego, siedem próśb Modlitwy Pańskiej, siedem słów Jezusa na krzyżu, siedem trąb i księga zamknięta na siedem pieczęci w Apokalipsie świętego Jana, a także siedem psalmów pokutnych. 
Jednocześnie rozwijała się ikonografia siedmiu cnót. Alegorie cnót przedstawiane były najczęściej jako postacie kobiece lub aniołowie, z charakterystycznymi dla każdej z cnót atrybutami. Siedem cnót przedstawianych było w sposób statyczny lub w formie psychomachii – jako walczące lub tryumfujące nad siedmioma grzechami. Popularną w średniowieczu formą przedstawienia relacji między cnotami było drzewo cnót ("arbor virtutum"). Cnoty kardynalne były gałęziami niższymi, a teologalne wyższymi, przy czym najwyższą gałęzią była miłość ().
Przypisy.
 
Bibliografia.
 

</doc>
<doc id="5178007" url="https://pl.wikipedia.org/wiki?curid=5178007" title="Šoštanj Topolšica">
Šoštanj Topolšica



</doc>
<doc id="5178010" url="https://pl.wikipedia.org/wiki?curid=5178010" title="Mistrzostwa Polski w Biathlonie 1970">
Mistrzostwa Polski w Biathlonie 1970

4. Mistrzostwa Polski w biathlonie odbyły się w 1970 w Zakopanem. Rozegrano dwie konkurencje, bieg indywidualny mężczyzn na dystansie 20 kilometrów i sztafetę 4 x 7,5 km.

</doc>
<doc id="5178011" url="https://pl.wikipedia.org/wiki?curid=5178011" title="Mistrzostwa Polski w Biathlonie 1971">
Mistrzostwa Polski w Biathlonie 1971

5. Mistrzostwa Polski w biathlonie odbyły się w 1971 w Zakopanem. Rozegrano tylko jedną konkurencję, bieg indywidualny mężczyzn na dystansie 20 kilometrów.

</doc>
<doc id="5178012" url="https://pl.wikipedia.org/wiki?curid=5178012" title="Richard Kuöhl">
Richard Kuöhl

Richard Emil Kuöhl (ur. 31 maja 1880 w Vorbrücke, obecnie Miśnia, zm. 19 maja 1961 w Bad Oldesloe) – niemiecki rzeźbiarz budowlany, ceramik i projektant, aktywny głównie w północnych Niemczech. Był jednym z najpopularniejszych współczesnych rzeźbiarzy w Hamburgu i jest uważany za czołowego rzeźbiarza tego miasta w okresie Republiki Weimarskiej i III Rzeszy.
Życiorys.
Pochodził z biednej rodziny. Jego ojciec był kamieniarzem. W latach 1896–1900 odbywał praktykę jako garncarz artystyczny w fabryce modeli ceramicznych porcelany, pieców i kafli w Miśni. Następnie pracował w tym przedsiębiorstwie przez dwa lata. Od 1902 do 1905 studiował w drezdeńskiej Szkole Sztuk Stosowanych w klasie modelarstwa u Karla Großa. Od 1905 do 1906 był modelarzem w instytucie badań chemii budowlanej fabryki ceramiki Juliusa Bidtelsa w Miśni. Tam eksperymentował z nowymi procesami w obróbce gliny i terakoty. Projektował m.in. zabawki (zwierzęta), które następnie produkowały warsztaty rzemieślnicze w Dreźnie i Miśni. W 1906 przeprowadził się do Berlina. Projektował tam niezależnie wzory dla warsztatu secesyjnego ceramika Richarda Mutza. Ponadto realizował zamówienia od architektów i rzeźbiarzy, np. Alberta Geßnera i Hugo Lederera. Od 1912 przebywał w Hamburgu (mieszkał w dzielnicy Uhlenhorst), gdzie projektował detale dla Fritza Schumachera, autora budynków państwowych. Podczas I wojny światowej został powołany jako doradca do spraw grobów wojennych na frontach wschodnim i zachodnim (projektował nagrobki i cmentarze).
W latach 20. XX wieku projektował m.in. dekoracje architektoniczne budynków w hamburskim Kontorhausviertel oraz pracował jako projektant w Kieler Kunst-Keramik AG. W 1927 przeniósł się do nowej, dużej pracowni z salonem modelarskim przy Osterbekstraße, w dzielnicy Uhlenhorst, którą zaprojektowali Friedrich Dyrssen i Peter Averhoff. W 1931 kupił tzw. domek pasterski w miejscowości Rohlfshagen (w jej części zwanej Kupfermühle) koło Bad Oldesloe jako letnią rezydencję.
3 sierpnia 1937 złożył wniosek o członkostwo w NSDAP. W 1938 otrzymał uprawnienia szkolenia czeladników garncarskich. Po tym, jak jego studio w Hamburgu zostało zniszczone przez bombardowanie latem 1943, przeniósł swój dom i pracę do Kupfermühle. Prowadził także warsztat w byłym więzieniu sądowym w Bad Oldesloe. Po zakończeniu II wojny światowej odmówiono mu przyjęcia do reaktywowanego zawodowego stowarzyszenia artystów hamburskich z powodu pracy dla klientów narodowosocjalistycznych. Mimo to od 1945 pracował głównie dla klientów publicznych.
Dzieła.
Stworzył m.in.:
Rodzina.
1 sierpnia 1910 ożenił się z urodzoną w Berlinie hafciarką, Gertrudą Emmą Clarą Suckau.

</doc>
<doc id="5178017" url="https://pl.wikipedia.org/wiki?curid=5178017" title="Mistrzostwa Polski w Biathlonie 1972">
Mistrzostwa Polski w Biathlonie 1972

6. Mistrzostwa Polski w biathlonie odbyły się w 1972 w Zakopanem. Rozegrano tylko jedną konkurencję, bieg indywidualny mężczyzn na dystansie 20 kilometrów.

</doc>
<doc id="5178018" url="https://pl.wikipedia.org/wiki?curid=5178018" title="Mistrzostwa Polski w Biathlonie 1973">
Mistrzostwa Polski w Biathlonie 1973

7. Mistrzostwa Polski w biathlonie odbyły się w 1973 w Zakopanem. Rozegrano tylko jedną konkurencję, bieg indywidualny mężczyzn na dystansie 20 kilometrów.

</doc>
<doc id="5178019" url="https://pl.wikipedia.org/wiki?curid=5178019" title="Kristianstad Idrottshall">
Kristianstad Idrottshall

Kristianstad Idrottshall – hala widowiskowo-sportowa w Kristianstad, w Szwecji. Została otwarta 29 grudnia 1964 roku. Może pomieścić 2000 widzów.
W hali przez lata swoje spotkania rozgrywali piłkarze ręczni klubu IFK Kristianstad. W 2010 roku oddano do użytku nową halę wybudowaną przy starym obiekcie (obie hale są ze sobą połączone), na którą przeniosła się drużyna IFK Kristianstad.

</doc>
<doc id="5178020" url="https://pl.wikipedia.org/wiki?curid=5178020" title="Mistrzostwa Polski w Biathlonie 1974">
Mistrzostwa Polski w Biathlonie 1974

8. Mistrzostwa Polski w biathlonie odbyły się w 1974 w Zakopanem jako Międzynarodowe Mistrzostwa Polski. Rozegrano trzy konkurencje, bieg indywidualny mężczyzn na dystansie 20 kilometrów, sztafetę 4 x 7,5 km i po raz pierwszy bieg sprinterski na dystansie 10 kilometrów.

</doc>
<doc id="5178021" url="https://pl.wikipedia.org/wiki?curid=5178021" title="Sotiris Ventas">
Sotiris Ventas



</doc>
<doc id="5178023" url="https://pl.wikipedia.org/wiki?curid=5178023" title="Mistrzostwa Polski w Biathlonie 1975">
Mistrzostwa Polski w Biathlonie 1975

9. Mistrzostwa Polski w biathlonie odbyły się w 1975 w Zakopanem. Rozegrano dwie konkurencje, bieg indywidualny mężczyzn na dystansie 20 kilometrów i bieg sprinterski na dystansie 10 kilometrów.

</doc>
<doc id="5178024" url="https://pl.wikipedia.org/wiki?curid=5178024" title="Operacja Dawid">
Operacja Dawid

Operacja Dawid (hebr. מבצע דוד, "Miwca Dawid") – izraelska operacja wojskowa przeprowadzona 29 listopada 1948 roku w porcie w Bejrucie przez Służbę Morską. Miała na celu zatopienie awiza „Igris”, byłego "Staatsjacht Aviso" III Rzeszy o nazwie „Grille”, które miało być przekazane Egipskiej Marynarce Wojennej.
Operacja zakończyła się połowicznym sukcesem, ponieważ Izraelczykom udało się jedynie uszkodzić „Igrisa”. Mimo to król Egiptu Faruk I stracił ostatecznie zainteresowanie statkiem. Został on odesłany do Nowego Jorku, gdzie służył jako atrakcja turystyczna. W 1951 roku został oddany na złom.
Tło operacji.
„Grille” został zwodowany w 1934 roku. Początkowo służył jako jacht państwowy. W 1936 roku wziął udział w uroczystościach upamiętniających bitwę jutlandzką. Służył także Adolfowi Hitlerowi i decydentom III Rzeszy. Po rozpoczęciu II wojny światowej służył w Kriegsmarine, ale dopiero w 1942 roku został przemalowany na kolor szary. Do tego czasu miał żółty komin oraz biały kadłub ze złotymi akcentami na rufie i dziobie. Od 1942 roku był okrętem sztabowym Ericha Rädera, a potem Karla Dönitza. 1 maja 1945 roku z jego pokładu Dönitz poinformował naród niemiecki o samobójstwie Hitlera.
Po przejęciu okrętu przez Brytyjczyków odholowano go do portu w Hartlepool. W 1946 roku wystawiono go na aukcję. Został sprzedany Kanadyjczykowi o nazwisku Surrey za kwotę 125 tys. funtów. Dwa lata później został ponownie wystawiony na sprzedaż. Tym razem został zakupiony przez libańskiego wytwórcę materiałów na mundury George’a Aridę za 357 tys. funtów. Po zakupie okręt przemianowano na „Igris”.
Izraelski wywiad twierdził, że okręt został zakupiony w imieniu króla Egiptu Faruka I. Następnie miał zostać przekazany egipskiej flocie wojennej w celu przeprowadzenia ataku na Hajfę. W związku z tym członkom jednostki "Ha-Szachar" wydano rozkaz wyśledzenia okrętu w Libanie i potwierdzenia faktu jego zakupu. Donieśli oni, że w tym okresie w Bejrucie znajdowało się 20 Niemców, zbiegów z brytyjskiej niewoli w Egipcie, którzy pracowali na dawnym „Grille”. Według informacji "Ha-Szachar" prace prowadzone na pokładzie sugerowały, że będzie on używany do celów wojskowych, a sam okręt miał niedługo wypłynąć do Egiptu.
Na podstawie otrzymanych informacji dowództwo izraelskiej marynarki uznało, że doniesienia wywiadu o tym, iż Egipcjanie dążą do wzmocnienia swojej floty i otwarcia frontu morskiego w wojnie z Izraelem, są uzasadnione. Podjęto decyzję o przeprowadzeniu operacji mającej na celu zatopienie okrętu, póki znajdował się jeszcze w porcie w Bejrucie.
Operacja.
Przygotowania.
Bejrucki oddział "Ha-Szachar" przeprowadził ocenę sytuacji na miejscu. Prócz policji, w porcie nie było dodatkowej ochrony. Nie było także radaru, który wykryłby znajdujące się w okolicy statki i okręty. Podejście do „Igrisa” od strony nadbrzeża było niemożliwe. Obok okrętu były zacumowane dwa statki: brytyjski i francuski. Izraelczycy obawiali się, że statek brytyjski miał służyć do ochrony „Igrisa” lub do osłony przed atakiem w porcie. Sytuacja pozwalała na dostanie się do „Igrisa” łodzią lub przez płetwonurka. 8 listopada 1948 roku Brytyjczycy odpłynęli z Bejrutu, co rozwiało obawy Izraelczyków.
Plan zakładał dostarczenie zamachowców na przygotowane wcześniej miejsce na plaży na południe od Bejrutu. Z tego punktu członkowie "Ha-Szachar" mieli zabrać samochodem wyznaczonych do operacji żołnierzy z ładunkami wybuchowymi do wyjścia z portu. Następnie jeden z zamachowców miał podpłynąć do „Igrisa”, zamontować ładunki wybuchowe, powrócić do samochodu i wrócić nim do punktu zbiórki.
Dowództwo nad operacją powierzono Perecowi Gordonowi, oficerowi "Ha-Szachar", który odpowiadał za operacje tej jednostki.
Przebieg operacji.
29 listopada 1948 roku, o godzinie 15:00, łódź patrolowa „Palmach” pod dowództwem Szelomo Erela wypłynęła z Hajfy z grupą zamachowców w kierunku Bejrutu. O godzinie 21:00, godzinę szybciej niż planowano, „Palmach” dotarł na miejsce i zatrzymał się 500 metrów od brzegu. O 21:15 z brzegu załoga otrzymała pierwszy sygnał świetlny. Pięć minut później opuszczono łódź, na którą wszedł mający dokonać zamachu Elijahu Rika wraz z dwoma innymi uczestnikami operacji. O 21:30 otrzymali drugi znak z brzegu mówiący o tym, że łódka może podpływać do brzegu. O 22:30 wraz z członkami "Ha-Szachar" Rika wyruszył samochodem w stronę Bejrutu. Po dotarciu do stolicy udali się w kierunku okolic portu, gdzie Rika założył kombinezon płetwonurka. O 22:50 Rika wszedł do wody i popłynął w kierunku portu. Po zbliżeniu się do okrętu podłożył dwa ładunki w odległości 30 metrów jeden od drugiego. Następnie powrócił na brzeg, wraz z członkami "Ha-Szachar" opuścił Bejrut i dostał się na pokład „Palmachu”, który udał się w drogę powrotną do Hajfy. O godzinie 08:00 „Palmach” zawinął do portu. Na miejscu okazało się, że ładunki nie eksplodowały. Specjaliści od min uznali, że woda mogła wpłynąć na działanie zapalników, przez co nie doszło do wybuchu. Po kilkunastu dniach sztab wraz z jednostką "Ha-Szachar" podjął decyzję o powtórzeniu misji. Plany te nie zostały zrealizowane, ponieważ 17 grudnia 1948 roku doszło do eksplozji. Późniejsze śledztwo w Libanie wykazało, że miny zostały zauważone przez ochronę już 14 grudnia, ale policjanci wówczas uznali, że nie jest to nic niepokojącego.
Szkody oszacowano na 100 tys. funtów libańskich, a niemieckim załogantom udało się zatamować napływ wody przez powstałe wyrwy w kadłubie okrętu, ratując go przed zatonięciem. 27 stycznia 1949 roku lokalna bejrucka gazeta doniosła, że „Igris” został uszkodzony przez drugi wybuch; nastąpił on 41 dni po poprzednim. W marcu Arida postanowił wysłać okręt do Stanów Zjednoczonych. Tam służył w celach turystycznych, a w 1951 roku został zezłomowany. 
Izraelczycy nie byli do końca pewni, czy to dwa wybuchy sprawiły, że Faruk I stracił zainteresowanie „Igrisem”, czy też okręt w ogóle nie był przeznaczony dla Egipcjan. Uznano jednak, że operacja miała znaczenie symboliczne ze względu na wykorzystywanie okrętu w przeszłości m.in. przez Adolfa Hitlera.

</doc>
<doc id="5178025" url="https://pl.wikipedia.org/wiki?curid=5178025" title="Faiz Sucuoğlu">
Faiz Sucuoğlu

Faiz Sucuoğlu (ur. 27 sierpnia 1961) – polityk północnocypryjski, premier Cypru Północnego od 5 listopada 2021 do 12 maja 2022.

</doc>
<doc id="5178028" url="https://pl.wikipedia.org/wiki?curid=5178028" title="Uryckaje">
Uryckaje

Uryckaje (; , "Urickoje"; hist. Wołkowicki Krupiec; , "Waukowicki Krupiec"; , "Wołkowickij Krupiec") – agromiasteczko na Białorusi, w obwodzie homelskim, w rejonie homelskim, w sielsowiecie Uryckaje, przy drodze magistralnej M8.
W pobliżu znajduje się Elektrociepłownia Homelska nr 2.
Historia.
Pierwsza wzmianka o wsi Wołkowicze (; ) pochodzi z 1560. Później miejscowość zmieniła nazwę na "Wołkowicki Krupiec", ze względu na znajdujący się w niej duży młyn. Wieś leżała w powiecie rzeczyckim województwa mińskiego Rzeczypospolitej Obojga Narodów do 1772, gdy w wyniku I rozbioru Polski przyłączona została do Rosji. W jej ramach w XIX i w początkach XX w. Wołkowicki Krupiec położony był w guberni mohylewskiej, w powiecie homelskim.
Następnie w granicach Związku Sowieckiego. 1 stycznia 1927, na prośbę mieszkańców, zmieniono nazwę wsi na obecną. W październiku 1931 w Uryckaje powstał kołchoz im. Siemiona Budionnego. Początkowo do kołchozu przyłączyło się 17 najbiedniejszych rodzin chłopskich z Uryckaje i okolicznych wsi, jednak w wyniku kolektywizacji w ciągu kilku następnych lat przyłączono do niego także innych gospodarzy. Kołchoz działa nieprzerwanie do czasów współczesnych, pod zmienioną po upadku komunizmu nazwą.
Od 1991 Uryckaje znajduje się w niepodległej Białorusi.

</doc>
<doc id="5178029" url="https://pl.wikipedia.org/wiki?curid=5178029" title="Mistrzostwa Polski w Biathlonie 1976">
Mistrzostwa Polski w Biathlonie 1976

10. Mistrzostwa Polski w biathlonie odbyły się w 1976 w Zakopanem jako Międzynarodowe Mistrzostwa Polski. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5178030" url="https://pl.wikipedia.org/wiki?curid=5178030" title="Wołkowicki Krupiec">
Wołkowicki Krupiec



</doc>
<doc id="5178032" url="https://pl.wikipedia.org/wiki?curid=5178032" title="Mistrzostwa Polski w Biathlonie 1977">
Mistrzostwa Polski w Biathlonie 1977

11. Mistrzostwa Polski w biathlonie odbyły się w 1977 w Zakopanem. Rozegrano dwie konkurencje, bieg indywidualny mężczyzn na dystansie 20 kilometrów i bieg sprinterski na dystansie 10 kilometrów.

</doc>
<doc id="5178035" url="https://pl.wikipedia.org/wiki?curid=5178035" title="Panagiotis Koutsoupakis">
Panagiotis Koutsoupakis



</doc>
<doc id="5178036" url="https://pl.wikipedia.org/wiki?curid=5178036" title="Stefanos Ioannidis">
Stefanos Ioannidis



</doc>
<doc id="5178038" url="https://pl.wikipedia.org/wiki?curid=5178038" title="Mistrzostwa Polski w Biathlonie 1978">
Mistrzostwa Polski w Biathlonie 1978

12. Mistrzostwa Polski w biathlonie odbyły się w 1978 w Zakopanem. Rozegrano dwie konkurencje, bieg indywidualny mężczyzn na dystansie 20 kilometrów i bieg sprinterski na dystansie 10 kilometrów.

</doc>
<doc id="5178042" url="https://pl.wikipedia.org/wiki?curid=5178042" title="Miles McBride">
Miles McBride

Miles James „Deuce” McBride (ur. 8 września 2000 w Cincinnati) – amerykański koszykarz, występujący na pozycji rozgrywającego, obecnie zawodnik New York Knicks.
Grał w college’u dla West Virginia Mountaineers.
W dniu 29 lipca 2021 McBride został wybrany przez Oklahoma City Thunder w drugiej rundzie draftu NBA, a następnie sprzedany do New York Knicks. 6 sierpnia 2021 McBride podpisał debiutancki kontrakt z New York Knicks.

</doc>
<doc id="5178044" url="https://pl.wikipedia.org/wiki?curid=5178044" title="Kristianstad Arena">
Kristianstad Arena

Kristianstad Arena – hala widowiskowo-sportowa w Kristianstad, w Szwecji. Została otwarta w październiku 2010 roku. Może pomieścić 4700 widzów. Swoje spotkania rozgrywają na niej piłkarze ręczni klubu IFK Kristianstad.
Rada Miasta decyzję o budowie hali podjęła w listopadzie 2008 roku. Symbolicznego pierwszego wbicia łopaty dokonano 26 lutego 2009 roku, a inauguracja areny miała miejsce w dniach 15–17 października 2010 roku. Obiekt wybudowano tuż przy starej hali sportowej z 1964 roku (obie hale są ze sobą połączone).
Obiekt był m.in. jedną z aren mistrzostw świata w piłce ręcznej w 2011 roku oraz mistrzostw Europy w piłce ręcznej kobiet w 2016 roku.

</doc>
<doc id="5178046" url="https://pl.wikipedia.org/wiki?curid=5178046" title="Chris Williams">
Chris Williams



</doc>
<doc id="5178049" url="https://pl.wikipedia.org/wiki?curid=5178049" title="Live in Cottbus '98">
Live in Cottbus '98



</doc>
<doc id="5178050" url="https://pl.wikipedia.org/wiki?curid=5178050" title="Kościół św. Gertrudy w Kownie">
Kościół św. Gertrudy w Kownie



</doc>
<doc id="5178052" url="https://pl.wikipedia.org/wiki?curid=5178052" title="Dzięcioł tygrysi">
Dzięcioł tygrysi

Dzięcioł tygrysi ("Celeus undatus") – gatunek średniej wielkości ptaka z rodziny dzięciołowatych (Picidae), występujący w północnej części Ameryki Południowej. Jest typowym przedstawicielem rodzaju "Celeus". W Czerwonej księdze gatunków zagrożonych IUCN klasyfikowany jest jako gatunek najmniejszej troski (LC, "Least Concern").
Systematyka.
Gatunek po raz pierwszy zgodnie z zasadami nazewnictwa binominalnego opisał w 1766 roku szwedzki przyrodnik Karol Linneusz w 12. edycji "Systema Naturae". Autor nadał gatunkowi nazwę "Picus undatus", a jako miejsce typowe wskazał Surinam. Linneusz dokonał opisu na podstawie wcześniejszej pracy George’a Edwardsa z 1764 roku. Edwards opisał ptaka pod zwyczajową angielską nazwą "Red-cheeked Wood-pecker", a do opisu dołączył tablicę barwną o numerze 332.
Obecnie gatunek umieszczany jest w rodzaju "Celeus". Zwykle wyróżnia się trzy podgatunki "C. undatus":
Dzięcioł tygrysi jest blisko spokrewniony z dzięciołem łuskowanym ("C. grammicus"). W 2018 roku, w oparciu o badania molekularne i analizę upierzenia, zasugerowano, by połączyć te dwa taksony w jeden gatunek – "C. undatus" (starsza nazwa ma priorytet). To ujęcie systematyczne zastosowano na liście ptaków świata opracowywanej wspólnie przez BirdLife International z autorami "Handbook of the Birds of the World", ale na innych współczesnych listach ptaków taksony te nadal traktowane są jako odrębne gatunki.
Morfologia.
Niewielki dzięcioł o spiczastym krótkim dziobie, od matowożółtego do żółtozielonego koloru. Tęczówki w kolorach od czarnobrązowego do czerwonego, wokół oka naga, szara skóra. Nogi silne, zielonoszare. Pióra głowy tworzą charakterystyczny czub. Przeważającym kolorem upierzenia dzięcioła tygrysiego jest kolor od jasnokasztanowego do rudego, w większości z ciemnymi czarnawymi pręgami. Samce mają czerwony pasek policzkowy rozciągający się od dolnej części dzioba do policzków. Samice mają bardziej intensywne i większe pręgi. Ogon jest czarny z różną liczbą rudych prążków. Długość ciała 23–24 cm, masa ciała samców 61–73 g, a samic 58–68 g.
Zasięg występowania.
Dzięcioł tygrysi występuje w północnej części Ameryki Południowej. Zamieszkuje tereny od poziomu morza do 500 m n.p.m. Jest gatunkiem osiadłym.
Poszczególne podgatunki występują:
Ekologia.
Jego głównym habitatem są gęste lasy deszczowe. Pojawia się sporadycznie na terenach bardziej otwartych – sawannach, na skrajach lasów lub w pobliżu rzek. Żeruje w koronach drzew, czasami dołącza do stad mieszanych. Odżywia się głównie mrówkami i termitami, od czasu do czasu także nasionami.
Rozmnażanie.
Okres lęgowy w regionie Gujana trwa od końca maja do sierpnia. Gniazduje w dziuplach martwych lub żywych drzew, na wysokości od 4 do 30 m. Nie są znane szczegóły dotyczące lęgów, inkubacji jaj i dojrzewania piskląt.
Status i ochrona.
W Czerwonej księdze gatunków zagrożonych IUCN od 2019 roku dzięcioł tygrysi jest łączony w jeden gatunek z dzięciołem łuskowanym ("C. grammicus") i zaliczany jest do kategorii najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako rzadki. Łączny zasięg występowania tych taksonów, według szacunków organizacji BirdLife International, obejmuje około 6,95 mln km². Trend liczebności ich populacji uznawany jest za spadkowy ze względu na utratę siedlisk (wylesianie).

</doc>
<doc id="5178053" url="https://pl.wikipedia.org/wiki?curid=5178053" title="Mistrzostwa Polski w Biathlonie 1979">
Mistrzostwa Polski w Biathlonie 1979

13. Mistrzostwa Polski w biathlonie odbyły się w dniach 19-21 marca 1979 w Jakuszycach (po raz pierwszy poza Zakopanem). Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5178054" url="https://pl.wikipedia.org/wiki?curid=5178054" title="Ꟁ">
Ꟁ

Ꟁꟁ – inaczej „o rogate” lub „o wąsate” – litera alfabetu łacińskiego używana w pisowni języka staropolskiego.
Historia.
Litera „ꟁ”, oznaczająca samogłoskę nosową, występowała w rękopisach od XII wieku po wiek XV, np. prawdꟁ ‘prawdę’, nademnꟁ ‘nade mną’. Graficznie przybierała różną postać, najczęściej pomiędzy znakiem ϕ a ѻ. W konsekwencji bywa ona używana w druku do dzisiaj do edycji dawnych tekstów polskich.
Kodowanie.
Przed wprowadzeniem do unikodu w wersji 14.0 znak ten był często zastępowany literami Ø i φ.

</doc>
<doc id="5178055" url="https://pl.wikipedia.org/wiki?curid=5178055" title="Mistrzostwa Polski w Biathlonie 1980">
Mistrzostwa Polski w Biathlonie 1980

14. Mistrzostwa Polski w biathlonie odbyły się w 1980 w Zakopanem. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5178058" url="https://pl.wikipedia.org/wiki?curid=5178058" title="Łysek (województwo wielkopolskie)">
Łysek (województwo wielkopolskie)



</doc>
<doc id="5178061" url="https://pl.wikipedia.org/wiki?curid=5178061" title="Mistrzostwa Polski w Biathlonie 1981">
Mistrzostwa Polski w Biathlonie 1981

15. Mistrzostwa Polski w biathlonie odbyły się w 1981 w Dusznikach-Zdrój (po raz pierwszy w tej miejscowości). Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5178062" url="https://pl.wikipedia.org/wiki?curid=5178062" title="Baltazar Jasieński">
Baltazar Jasieński

Baltazar Jasieński (Jasiński) herbu Rawicz – pisarz ziemski czerski w 1759 roku, podpisarz ziemski czerski w 1749 roku, regent grodzki i ziemski czerski w 1741 roku, sędzia kapturowy ziemi czerskiej w 1764 roku, poborca czerski w 1789 roku.
Poseł na sejm 1778 roku z ziemi czerskiej.
Odznaczony Orderem Świętego Stanisława w 1790 roku. 

</doc>
<doc id="5178068" url="https://pl.wikipedia.org/wiki?curid=5178068" title="Mistrzostwa Polski w Biathlonie 1982">
Mistrzostwa Polski w Biathlonie 1982

16. Mistrzostwa Polski w biathlonie odbyły się w 1982 w Zakopanem. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5178069" url="https://pl.wikipedia.org/wiki?curid=5178069" title="Kościół św. Michała Archanioła w Kownie">
Kościół św. Michała Archanioła w Kownie



</doc>
<doc id="5178070" url="https://pl.wikipedia.org/wiki?curid=5178070" title="Franciszek Jórasz">
Franciszek Jórasz

Franciszek Jórasz (ur. 26 września 1894 w Korczynie, zm. 1968 w Poznaniu) – podpułkownik Wojska Polskiego.
Życiorys.
Urodził się 26 września 1894 r. w Korczynie, pow. krośnieńskim, w rodzinie Jakuba. Egzamin dojrzałości z odznaczeniem złożył w czerwcu 1914 r. w C. K. Gimnazjum w Jaśle.
Od sierpnia 1914 do września 1917 r. służył w Legionach Polskich (1 Pułk Artylerii). Po kryzysie przysięgowym, we wrześniu 1917 r. został wcielony do armii Austro–Węgier jako bombardier z censusem, z przydziałem m.in. do baterii zapasowej 11 Brygady Artylerii Polowej oraz bombardier podchorąży w baterii zapasowej 24 Pułku Artylerii Polowej w Sopron. W październiku 1918 r. skierowany do szkoły oficerów rezerwy artylerii w Pressburgu. 
Po odzyskaniu przez Polskę niepodległości, od listopada 1918 r. w Wojsku Polskim. Służył początkowo w 5 Pułku Artylerii Polowej w Tarnowie jako oficer instrukcyjny, następnie jako oficer broni. Brał udział w wojnie polsko–bolszewickiej m.in. jako dowódca plutonu w stopniu podporucznika, a od stycznia 1921 r. – w stopniu porucznika. Po zakończeniu wojny, w grudniu 1921 r. przydzielony do 23 Pułku Artylerii Polowej w Będzinie, kolejno jako: pierwszy oficer baterii, oficer broni oraz dowódca baterii. Od lutego 1926 do kwietnia 1930 r. oddelegowany do Instytutu Badań Materiałów Uzbrojenia, pracował m.in. w Pracowni Balistyki Zewnętrznej. W listopadzie 1930 r. powierzono mu dowództwo 7 Dywizjonu Artylerii Przeciwlotniczej w Poznaniu, które sprawował do końca kwietnia 1934 r. W maju 1934 r. powierzono mu stanowisko Komendanta Centrum Wyszkolenia Artylerii Przeciwlotniczej, które zajmował do kwietnia 1936, kiedy to objął stanowisko pierwszego zastępcy dowódcy 1 Pułku Artylerii Przeciwlotniczej w Warszawie. Dnia 26 sierpnia 1939 r. został wyznaczony na komendanta Kursów Doskonalących Artylerii Przeciwlotniczej w Centrum Wyszkolenia Obrony Przeciwlotniczej i Przeciwgazowej w Trauguttowie, jednak przed wybuchem wojny nie zdążył objąć tego stanowiska.
Dnia 23 sierpnia 1939 r. mianowany na zastępcę dowódcy obrony przeciwlotniczej czynnej Warszawy. Po kapitulacji Warszawy od 28 września 1939 r. w niewoli niemieckiej. W drodze do obozu przejściowego w Błoniu doznał zawału serca. Po paromiesięcznym leczeniu szpitalnym opuścił Warszawę w roku 1940. Okupację spędził w Krośnie. Po jego wyzwoleniu w 1944 r. zgłosił się do służby wojskowej, został jednak uznany za trwale niezdolnego do jej pełnienia. Pracował m.in. jako kierownik domów leczniczych Związku Inwalidów Wojennych w Krynicy oraz jako księgowy w majątkach Brudzyń i Łęka Wielka w Wielkopolsce.
Był żonaty z Ireną z Zakrzewskich (1906–1990), z którą miał dwóch synów: Bogdana Aleksandra (1939–2018) i Krzysztofa. Pisownię nazwiska na „Jurasz” urzędowo sprostował w roku 1957.
Pochowany 17 kwietnia 1968 r. na cmentarzu Junikowo w Poznaniu (pole 4-A-42).

</doc>
<doc id="5178071" url="https://pl.wikipedia.org/wiki?curid=5178071" title="Kościół św. Mikołaja w Wilnie">
Kościół św. Mikołaja w Wilnie



</doc>
<doc id="5178073" url="https://pl.wikipedia.org/wiki?curid=5178073" title="Kościół św. Katarzyny w Wilnie">
Kościół św. Katarzyny w Wilnie



</doc>
<doc id="5178075" url="https://pl.wikipedia.org/wiki?curid=5178075" title="Kościół św. Teresy w Wilnie">
Kościół św. Teresy w Wilnie



</doc>
<doc id="5178076" url="https://pl.wikipedia.org/wiki?curid=5178076" title="Mistrzostwa Polski w Biathlonie 1983">
Mistrzostwa Polski w Biathlonie 1983

17. Mistrzostwa Polski w biathlonie odbyły się w 1983 w Zakopanem. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5178077" url="https://pl.wikipedia.org/wiki?curid=5178077" title="Kościół Jezusa Miłosiernego w Leżajsku">
Kościół Jezusa Miłosiernego w Leżajsku



</doc>
<doc id="5178081" url="https://pl.wikipedia.org/wiki?curid=5178081" title="Lamas de Mouro">
Lamas de Mouro

Lamas de Mouro – wieś w gminie Melgaço, w dystrykcie Viana do Castelo, w Portugalii. Według danych na rok 2021 wieś zamieszkiwało 502 osób, a gęstość zaludnienia wyniosła 4,7 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5178085" url="https://pl.wikipedia.org/wiki?curid=5178085" title="Linia kolejowa nr 248 Kornatowo – Chełmno">
Linia kolejowa nr 248 Kornatowo – Chełmno

Linia kolejowa nr 248 - nieczynna jednotorowa, niezelektryfikowana linia kolejowa w powiecie chełmińskim, w województwie kujawsko – pomorskim.
Pierwotnie linia kończyła się na stacji Chełmno a zaczynała się na stacji Kornatowo.
Historia.
Kalendarium linii kolejowej:

</doc>
<doc id="5178091" url="https://pl.wikipedia.org/wiki?curid=5178091" title="Kościół Misjonarzy w Wilnie">
Kościół Misjonarzy w Wilnie



</doc>
<doc id="5178094" url="https://pl.wikipedia.org/wiki?curid=5178094" title="Kościół Misjonarzy">
Kościół Misjonarzy



</doc>
<doc id="5178096" url="https://pl.wikipedia.org/wiki?curid=5178096" title="Kościół Franciszkanów w Wilnie">
Kościół Franciszkanów w Wilnie



</doc>
<doc id="5178100" url="https://pl.wikipedia.org/wiki?curid=5178100" title="Medal Obrony dla Rannych na Służbie">
Medal Obrony dla Rannych na Służbie

Medal Obrony dla Rannych na Służbie (, skr. Fsv.M.S.) – duńskie wojskowe odznaczenie ustanowione 7 grudnia 2009, powstałe z podziału Medalu dla Poległych i Rannych na Służbie na dwa osobne (drugim nowym odznaczeniem jest Medal Obrony dla Poległych na Służbie) – nowe medale weszły do użycia z pierwszym dniem 2010, a stary medal został wycofany.
Medal Obrony dla Rannych na Służbie przyznawany jest przez Szefa Sił Zbrojnych (dosł. „Szefa Obrony”, dun. "Forsvarschefen") przedstawicielom duńskiego personelu wojskowego i cywilnego, którzy zostali poważnie ranny lub doprowadzeni do inwalidztwa wskutek użycia broni palnej (lub min), w trakcie prowadzenia działań bojowych lub antyterrorystycznych. Mogą nim być nim nagradzani inni Duńczycy i obcokrajowcy, którzy zostali zranieni podczas szczególnych i zasłużonych wysiłków na rzecz duńskich sił zbrojnych, jak również osoby pracujące dla duńskich sił zbrojnych, które zostały poszkodowane psychicznie podczas misji wojskowych.
W duńskiej kolejności starszeństwa odznaczeń medal znajduje się obecnie (na listopad 2021) za swoim poprzednikiem Medalem Obrony dla Poległych i Rannych na Służbie, a przed Medalem Ministerstwa Sprawiedliwości dla Rannych na Służbie.
Medal ma średnicę 30 mm, wykonywany jest ze srebra i pozłacany. Na awersie znajduje się główny motyw duńskiego herbu (trzy lwy kroczące w słup i dziewięć serc – podobnie jak dziewięć innych wojskowych medali). Na rewersie umieszczany jest wieniec dębowy, a w jego wnętrzu – rok nadania i powyżej niego napis odpowiednio „SÅRET I TJENESTE” ("RANNYM NA SŁUŻBIE"). Kolejne przypadki otrzymania medalu dla rannych grawerowane są na rancie medalu.
Medal mocowany jest do wstążki białej z dwoma wąskimi czerwonymi paskami wzdłuż każdej z krawędzi. Wstążka wiązana jest w pięciokąt. Drugie nadanie medalu dla rannych oznaczane jest (poza wspomnianym grawerunkiem na rancie) poprzez umieszczenie na wstążce lub baretce srebrnego dębowego liścia (oznaki męstwa), a trzecie nadanie – złotego dębowego liścia.
Formę medalu wykonał medalier Jan Petersen.

</doc>
<doc id="5178102" url="https://pl.wikipedia.org/wiki?curid=5178102" title="Kościół św. Jana Chrzciciela i św. Jana Apostoła i Ewangelisty w Wilnie">
Kościół św. Jana Chrzciciela i św. Jana Apostoła i Ewangelisty w Wilnie



</doc>
<doc id="5178104" url="https://pl.wikipedia.org/wiki?curid=5178104" title="Kościół Świętego Jana Chrzciciela i Świętego Jana Apostoła i Ewangelisty w Wilnie">
Kościół Świętego Jana Chrzciciela i Świętego Jana Apostoła i Ewangelisty w Wilnie



</doc>
<doc id="5178105" url="https://pl.wikipedia.org/wiki?curid=5178105" title="Kościół św. Michała Archanioła w Retowie">
Kościół św. Michała Archanioła w Retowie



</doc>
<doc id="5178118" url="https://pl.wikipedia.org/wiki?curid=5178118" title="City Transformer">
City Transformer

City Transformer Ltd. – izraelski producent elektrycznych mikrosamochodów z siedzibą w Tel Awiwie działający od 2014 roku.
Historia.
Startup City Transformer założony został w 2014 roku w izraelskim Tel Awiwie przez inżyniera i przedsiębiorcę Asafa Formozę. Za cel obrano opracowanie niewielkiego, elektrycznego samochodu stanowiącego odpowiedź na rosnący problem z zakorkowaniem i brakiem miejsc do parkowania na terenie izraelskich miast, prezentując w pierwszym roku działalności szkice mające obrazować przyszłą formułę pojazdu City Transformer. Zaawansowane prace nad pojazdem nabrały tempa w 2017 roku, kiedy to przedsiębiorstwo przedstawiło pierwsze informacje na temat planowanych wymiarów i specyfikacji technicznej.
Pierwszy, wstępny prototyp firmy City Transfomer przedstawiono publiczności w rodzimym Izraelu w lipcu 2018 roku, a będący we wczesnej fazie rozwoju pojazd wyróżniła wówczas wąska karoseria z tworzywa sztucznego, a także brak bocznych szyb. Przez kolejne 3 lata izraelski startup skoncentrował swoje działania na rozwoju produkcyjnej postaci swojego samochodu, jak i poszukiwaniu źródeł finansowania, czego efektem było ogłoszenie w styczniu 2021 roku zabezpieczenia kwoty 15 milionów szekli na dalszą działalność.
Podczas targów samochodowych IAA 2021 w niemieckim Monachium na początku września odbyła się światowa premiera produkcyjnego City Transformer CT1, realizując kluczowe założenia rozwijanego przez 7 lat projektu. Elektryczny mikrosamochód wyróżnił się nietypową koncepcją zmiennego rozstawu kół, który w zależności od warunków może się rozszerzać lub zwężać, ułatwiając np. parkowanie. Zamówienia na pojazd rozpoczęto zbierać miesiąc później, w październiku. Początek produkcji pojazdu wyznaczony został na 2022 rok, pojawiając się w pierwszej kolejności na ulicach Izraela na przełomie 2022 i 2023 roku.

</doc>
<doc id="5178122" url="https://pl.wikipedia.org/wiki?curid=5178122" title="Alexandre Georges">
Alexandre Georges

Alexandre Georges (ur. 25 lutego 1850 w Arras, zm. 18 stycznia 1938 tamże) – francuski kompozytor i organista.
Życiorys.
Uczęszczał do założonej przez Louisa Niedermeyera École de musique classique et religieuse, gdzie później uczył gry na fortepianie, harmonii i kontrapunktu. Grywał jako organista w licznych paryskich kościołach, od 1899 roku był organistą kościoła Saint Vincent de Paul. Skomponował opery "Le Printemps" (wyst. Paryż 1888), "Poèmes d’amour" (wyst. Paryż 1892), "Charlotte Corday" (wyst. Paryż 1901), "Miarka" (wyst. Paryż 1905), "Myrrha" (wyst. Paryż 1909) i "Sangre y sol" (wyst. Nicea 1912), ponadto był autorem oratoriów "Notre Dame de Lourdes", "Balthazar", "Chemin de Croix", poematów symfonicznych "Léila", "La Naissance de Venus", "Le Paradis perdu" oraz utworów kameralnych na nietypowe zestawy instrumentów, m.in. "À la Kasbah" na flet i klarnet oraz "Kosaks" na skrzypce i klarnet.

</doc>
<doc id="5178129" url="https://pl.wikipedia.org/wiki?curid=5178129" title="Juras Požela">
Juras Požela



</doc>
<doc id="5178134" url="https://pl.wikipedia.org/wiki?curid=5178134" title="Louis Quilico">
Louis Quilico

Louis Quilico (ur. 14 stycznia 1925 w Montrealu, zm. 15 lipca 2000 w Toronto) – kanadyjski śpiewak operowy, baryton.
Życiorys.
Jako dziecko był chórzystą w katedrze św. Jakuba w Montrealu, lekcje śpiewu pobierał u Franka Rowego. W latach 1947–1948 uczył się w Akademii Muzycznej św. Cecylii w Rzymie u Teresy Pediconi i Riccardo Straccianiego. Od 1948 do 1952 roku studiował w konserwatorium w Montrealu u Martiala Singhera oraz Liny Pizzalongo (1925–1991), którą poślubił w 1949 roku. W latach 1952–1955 uczył się w Mannes College w Nowym Jorku. Na scenie zadebiutował w 1954 roku w Opera Guild w Montrealu rolą Rangoniego w "Borysie Godunowie" Modesta Musorgskiego.
W 1955 roku rolą Germonta w "Traviacie" debiutował na deskach New York City Opera. W 1959 roku po raz pierwszy wystąpił w Europie, wykonując tytułową rolę w "Il duca d’Alba" Gaetano Donizettiego na festiwalu w Spoleto. Od 1960 do 1963 roku występował w londyńskim Covent Garden Theatre. W 1962 roku wystąpił w tytułowej roli w "Rigoletcie" Giuseppe Verdiego w moskiewskim Teatrze Bolszoj, a w 1963 roku jako Rodrigo w "Don Carlosie" w Opéra de Paris. W 1972 roku debiutował na deskach nowojorskiej Metropolitan Opera jako Golaud w "Peleasie i Melisandzie" Claude’a Debussy’ego.
Ceniony był jako wykonawca barytonowych partii dramatycznych w operach Giuseppe Verdiego. Jego popisową była główna rola w "Rigoletcie", którą zagrał ponad 500 razy. Wystąpił w prapremierowych przedstawieniach "Pacem in terris" (1963) i "La mère coupable" (1966) Dariusa Milhauda oraz "Les coeurs de la matière" (1965) André Joliveta. Wykładał na Uniwersytecie w Toronto (1970–1987) i McGill University w Montrealu (1987–1990). Towarzysz Orderu Kanady (1974).
Jego synem był Gino Quilico, również śpiewak operowy.

</doc>
<doc id="5178138" url="https://pl.wikipedia.org/wiki?curid=5178138" title="Susan Bandecchi">
Susan Bandecchi

Susan Bandecchi (ur. 1 lipca 1998) – szwajcarska tenisistka.
Kariera tenisowa.
Zaczęła grać w tenisa w wieku pięciu lat. Od 2013 roku gra w rozgrywkach zawodowych, głównie w turniejach ITF. W 2017 roku wygrała swój pierwszy turniej deblowy ITF w Caslano (Szwajcaria), partnerując swojej rodaczce, Lisie Sabino. W listopadzie 2019 roku Bandecchi zadebiutowała w rozgrywkach WTA na turnieju w Tajpej, gdzie brała udział zarówno w singlu, jak i deblu. W 2020 roku Bandecchi wygrała turniej ITF w Lousada w grze pojedynczej, pokonując w finale Arianne Hartono. Wraz z Larą Salden zdobyła również tytuł deblowy.
Na swoim koncie ma wygrane cztery turnieje w grze pojedynczej i dwa w grze podwójnej rangi ITF. W 2021 roku w parze z Simoną Waltert wygrała swój pierwszy turniej deblowy rangi WTA Tour – w Lozannie.

</doc>
<doc id="5178140" url="https://pl.wikipedia.org/wiki?curid=5178140" title="South and Central America Handball Confederation">
South and Central America Handball Confederation

Confederación Sur y Centro Americana de Balonmano (COSCABAL) / South and Central America Handball Confederation (SCAHC) – międzynarodowa organizacja zrzeszająca krajowe związki sportowe w piłce ręcznej z Ameryki Centralnej i Południowej.
Historia.
Na kongresie IHF w Antalyi w listopadzie 2017 roku przedstawiono wniosek związany z podziałem PATHF na dwie części – północną z Karaibami oraz południowo-centralną. W styczniu 2018 roku Rada IHF zdecydowała o zawieszeniu PATHF oraz rozpoczęciu prac w grupach roboczych nad dwiema nowymi kontynentalnymi federacjami. Wśród argumentów podnoszonych przez światowy związek była rozległość geograficzna Ameryk, brak własnych środków finansowych, nierówne traktowanie członków oraz brak postępów sportowych. Decyzji tej sprzeciwiła się PATHF ostatecznie składając skargę do Sportowego Sądu Arbitrażowego. Tenże przyjął apelację amerykańskiego związku z uwagi na kwestie formalne związane z zawieszeniem, uznał jednak, że nie ma mocy prawnej decydowania o jego zasadności, co oznaczało, iż pozostało ono w mocy. W lipcu 2019 roku na nadzwyczajnym Kongresie IHF w Göteborgu oficjalnie uznano zatem nowo powstałe North America and Caribbean Handball Confederation i SCAHC, tym samym kończąc jurysdykcję PATHF w Amerykach.

</doc>
<doc id="5178141" url="https://pl.wikipedia.org/wiki?curid=5178141" title="Gino Quilico">
Gino Quilico

Gino Quilico (ur. 29 kwietnia 1955 w Nowym Jorku) – kanadyjski śpiewak operowy, baryton.
Życiorys.
Syn śpiewaka Louisa Quilico. Śpiewu uczył się początkowo od ojca, a później na Uniwersytecie w Toronto u Jamesa Craiga i Constance Fischer. Zadebiutował w 1977 roku jako pan Gobineau w telewizyjnej realizacji opery Gian Carlo Menottiego "The Medium". W latach 1979–1980 odbył uzupełniające studia w École d’art lyrique w Paryżu. W 1980 roku debiutował na deskach Opéra de Paris i Opéra-Comique. W 1982 roku wystąpił na festiwalu w Edynburgu, a w 1983 roku debiutował w londyńskim Covent Garden Theatre rolą Walentego w "Fauście" Charles’a Gounoda. W 1987 roku debiutował na deskach nowojorskiej Metropolitan Opera w "Manon" Jules’a Masseneta. W 1988 roku wystąpił na festiwalu w Salzburgu jako Dandinin w "Kopciuszku" Gioacchino Rossiniego.
Ceniony zwłaszcza jako interpretator ról dramatycznych w operach XIX-wiecznych, prezentował w swojej karierze różnorodny repertuar, od dzieł Claudio Monteverdiego po dzieła twórców XX-wiecznych. Śpiewał w czołowych światowych teatrach operowych, m.in. w mediolańskiej La Scali i Teatro Colón w Buenos Aires. Wystąpił w prapremierowych przedstawieniach oper "L’héritière" Jeana-Michela Damase i "Montségur" Marcela Landowskiego. Dokonał licznych nagrań płytowych na wytwórni Deutsche Grammophon, Erato, Decca, Sony, Teldec, Philips.
Odznaczony Orderem Kanady (1992).

</doc>
<doc id="5178142" url="https://pl.wikipedia.org/wiki?curid=5178142" title="LC-PUFA">
LC-PUFA



</doc>
<doc id="5178144" url="https://pl.wikipedia.org/wiki?curid=5178144" title="Confederación Sur y Centro Americana de Balonmano">
Confederación Sur y Centro Americana de Balonmano



</doc>
<doc id="5178145" url="https://pl.wikipedia.org/wiki?curid=5178145" title="COSCABAL">
COSCABAL



</doc>
<doc id="5178146" url="https://pl.wikipedia.org/wiki?curid=5178146" title="SCAHC">
SCAHC



</doc>
<doc id="5178148" url="https://pl.wikipedia.org/wiki?curid=5178148" title="Sophie Charlotte">
Sophie Charlotte

Sophie Charlotte Wolf da Silva (ur. 29 kwietnia 1989, w Hamburgu) – niemiecko-brazylijska aktorka filmowa i telewizyjna, tancerka i modelka. 

</doc>
<doc id="5178151" url="https://pl.wikipedia.org/wiki?curid=5178151" title="Be-Ge Hockey Center">
Be-Ge Hockey Center

Be-Ge Hockey Center – kryte lodowisko w Oskarshamn, w Szwecji. Zostało otwarte 10 listopada 1974 roku. Pojemność areny wynosi 3275 widzów (z czego 1620 miejsc jest siedzących). Swoje spotkania na obiekcie rozgrywają hokeiści klubu IK Oskarshamn.
Lodowisko zostało otwarte 10 listopada 1974 roku. W 2004 roku obiekt został gruntownie zmodernizowany. Od 2015 roku, w związku z umową sponsorską, hala nosi nazwę „Be-Ge Hockey Center”. W 2019 roku hokeiści IK Oskarshamn wywalczyli historyczny awans do rozgrywek SHL. W hali grywała także hokejowa reprezentacja Szwecji. Lodowisko jest częścią kompleksu sportowego „Arena Oskarshamn”.

</doc>
<doc id="5178154" url="https://pl.wikipedia.org/wiki?curid=5178154" title="Jakub Nakcjanowicz">
Jakub Nakcjanowicz

Jakub Nakcjanowicz, także Nakcyanowicz (ur. 1 maja 1725 na Białorusi, zm. 1777 w Wilnie) – polski duchowny katolicki, jezuita, wykładowca szkół zakonnych, autor podręcznika matematyki.
Życiorys.
Wstąpił do zakonu jezuitów (prowincji litewskiej) w sierpniu 1742. Odbył studia filozoficzne w Połocku i teologiczne w Wilnie, w 1754 w Wilnie otrzymał święcenia kapłańskie. Był prefektem Seminarium Diecezjalnego w Wilnie, w roku szkolnym 1757/1758 wykładał matematykę w seminarium w Iłłukszcie, od 1758 matematykę i filozofię w Wilnie. Pozostawał z Wilnem związany do końca życia, poza kilkuletnimi przerwami na pracę nauczycielską w Nowogródku (1766–1768) i Grodnie (gdzie w latach 1771–1773 był profesorem teologii dogmatycznej i prawa kanonicznego). Wydał w Wilnie podręcznik matematyki "Praelectiones mathematicae" (dwie części, 1759 i 1761) oraz dziełko filozoficzne "Propositiones philosophicae" (1765). Kierował wileńskim obserwatorium astronomicznym (1758–1764), był prefektem bursy muzycznej (1768/1769) oraz asystentem Wydziału Teologicznego. Na Akademii Wileńskiej uzupełniał wykształcenie tytułem magistra filozofii i nauk wyzwolonych (1759) oraz doktoratem z prawa kanonicznego (1773), w 1773 był dziekanem Wydziału Teologicznego.
Pozostał w Wilnie także po kasacie zakonu (1773), był proboszczem kaplicy Bożego Ciała.

</doc>
<doc id="5178164" url="https://pl.wikipedia.org/wiki?curid=5178164" title="Anastasija Zacharowa">
Anastasija Zacharowa

Anastasija Władimirowna Zacharowa, ros. Анастасия Владимировна Захарова (ur. 18 stycznia 2002) – rosyjska tenisistka.
Kariera tenisowa.
Najwyższy w karierze ranking WTA, miejsce 156. w singlu, osiągnęła 27 czerwca 2022, natomiast 29 sierpnia 2022 osiągnęła najwyższe miejsce w deblu – 102. pozycję. Na swoim koncie ma dziesięć tytułów singlowych i siedem deblowych rangi ITF.
W 2021 zadebiutowała w głównym turnieju WTA Tour podczas zawodów w Gdyni, gdzie do głównego turnieju gry pojedynczej awansowała jako szczęśliwa przegrana. W październiku tego samego roku razem z Angeliną Gabujewą osiągnęły finał zawodów deblowych w Nur-Sułtanie.
W 2022 roku osiągnęła finał rozgrywek deblowych w Pradze, w którym razem z Gabujewą uległy 3:6, 4:6 Anastasii Potapowej i Janie Sizikowej.

</doc>
<doc id="5178169" url="https://pl.wikipedia.org/wiki?curid=5178169" title="Happy Meal">
Happy Meal

Happy Meal – posiłek dla dzieci sprzedawany w amerykańskiej sieci restauracji McDonald’s od czerwca 1979 roku.
Zawartość.
Zestaw składa się z głównego produktu (zazwyczaj hamburgera, cheeseburgera lub małej porcji kurczaka McNuggets), dania dodatkowego (frytek lub plasterków jabłka) oraz napoju (zazwyczaj mleka, soku lub napoju bezalkoholowego). Wybór pozycji zmienia się w zależności od kraju.
Do posiłku dołączona jest mała zabawka lub książka, które zazwyczaj znajdują się w czerwonym kartonie z żółtą uśmiechniętą buźką i logiem McDonald’s. Opakowanie i zabawka są często częścią promocji istniejącego serialu telewizyjnego, filmu lub linii zabawek.

</doc>
<doc id="5178170" url="https://pl.wikipedia.org/wiki?curid=5178170" title="Kościół Matki Boskiej Różańcowej i św. Stanisława Biskupa i Męczennika w Łodzi">
Kościół Matki Boskiej Różańcowej i św. Stanisława Biskupa i Męczennika w Łodzi

Kościół Matki Boskiej Różańcowej i świętego Stanisława Biskupa i Męczennika w Łodzi – rzymskokatolicki kościół parafialny należący do parafii pod tym samym wezwaniem (dekanat Łódź-Stoki archidiecezji łódzkiej). Znajduje się na osiedlu Stoki.
Jest to świątynia wzniesiona w latach 1929–1931. Budowla jest murowana, reprezentuje styl modernistyczny, zaprojektował ją architekt Józef Kaban. Poświęcona została w dniu 5 lipca 1931 roku przez biskupa Wincentego Tymienieckiego. W 1988 roku rozpoczęła się rozbudowa świątyni (prezbiterium, zakrystia, sale), która została zakończona w 1994 roku, powstała wówczas także wieża-dzwonnica. Kościół konsekrował w 2002 roku arcybiskup Władysław Ziółek.
Do wyposażenia świątyni należą: ołtarz marmurowy, 3 dzwony, Droga Krzyżowa (wykonana z gipsu), organy o 3 manuałach, pedał, 12 głosów, ławki wykonane z drewna dębowego.

</doc>
<doc id="5178174" url="https://pl.wikipedia.org/wiki?curid=5178174" title="In the name of God">
In the name of God



</doc>
<doc id="5178185" url="https://pl.wikipedia.org/wiki?curid=5178185" title="Kościół Świętych Apostołów Piotra i Pawła w Boleszczynie">
Kościół Świętych Apostołów Piotra i Pawła w Boleszczynie

Kościół Świętych Apostołów Piotra i Pawła w Boleszczynie – rzymskokatolicki kościół parafialny należący do parafii pod tym samym wezwaniem (dekanat dobrski diecezji włocławskiej).
Obecna świątynia została zbudowana w latach 1818–1821, następnie została przebudowana w 1899 roku. Budowla jest murowana, wzniesiona z cegły i usytuowana na podmurówce kamiennej. Część główną na planie prostokąta nakrywa wysoki dach dwuspadowy, po stronie wschodniej jest umieszczone nieco niższe, prostokątne prezbiterium. Bryłę świątyni zamyka po stronie wschodniej jednokondygnacyjna zakrystia nakryta dachem dwuspadowym. Do prezbiterium przylega od strony południowej zakrystia nakryta dachem pulpitowym. Do nawy przylegają od strony północnej i południowej kaplice nakryte dachami dwuspadowymi. W narożniku północno-zachodnim znajduje się trzykondygnacyjna wieża zwieńczona ostrosłupową iglicą nakrytą blachą. Na przecięciu nawy i prezbiterium, w kalenicy jest umieszczona sygnaturka. Dachy pokryte są dachówką ceramiczną karpiówką. Elewacje w większości są otynkowane, narożniki, gzymsy, fryzy i elewacje wieży są wykonane z cegły. Otwory okienne prostokątne zamknięte są łukiem ostrym, w kaplicach znajdują się blendy. Główne wejście jest ozdobione ostrołukowym portalem ujętym w dwie półkolumny toskańskie. Wnętrze jednonawowe nakrywa strop ozdobiony współczesną polichromią. Budowla była kilkakrotnie remontowana, zachowała się w dobrym stanie.
Wyposażenie kościoła pochodzi głównie z początku XX wieku; należą do niego: ołtarz boczny, chrzcielnica, prospekt organowy w stylu neogotyckim z instrumentem, feretrony.

</doc>
<doc id="5178190" url="https://pl.wikipedia.org/wiki?curid=5178190" title="Kopanka (rejon szarkowszczyński)">
Kopanka (rejon szarkowszczyński)

Kopanka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Bildziugi.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Nowy Pohost.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego. Jednocześnie 7 mieszkańców zadeklarowało polską przynależność narodową a 1 białoruską. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Nowym Pohoście. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Nowym Pohoście.

</doc>
<doc id="5178191" url="https://pl.wikipedia.org/wiki?curid=5178191" title="Sejm piotrkowski 1527/1528">
Sejm piotrkowski 1527/1528

Sejm piotrkowski 1527/1528 – Sejm walny Korony Królestwa Polskiego został zwołany 7 września 1527 roku do Piotrkowa.
Sejmiki przedsejmowe odbyły się: lubelski w Urzędowie 5 listopada, pruski w Grudziądzu 11 listopada, główny korczyński 14 listopada 1527 roku.
Obrady sejmu trwały od 29 listopada 1527 do 20 lutego 1528 roku. 
Sejmiki relacyjne odbyły się w Środzie, Opatowie, Łęczycy i Raciążu, generalny w Kole 10 marca 1528 roku.

</doc>
<doc id="5178195" url="https://pl.wikipedia.org/wiki?curid=5178195" title="Gaj Sagiw">
Gaj Sagiw

Gaj Sagiw (, , ur. 5 grudnia 1994 w Namur) – izraelski kolarz szosowy.
Osiągnięcia.
Opracowano na podstawie:

</doc>
<doc id="5178196" url="https://pl.wikipedia.org/wiki?curid=5178196" title="Hormon szczęścia">
Hormon szczęścia



</doc>
<doc id="5178198" url="https://pl.wikipedia.org/wiki?curid=5178198" title="Guy Sagiv">
Guy Sagiv



</doc>
<doc id="5178202" url="https://pl.wikipedia.org/wiki?curid=5178202" title="Kontorka">
Kontorka

Kontorka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Dalekie.
Inna używana nazwa – Siaduń-Kontorka.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 2 domach zamieszkiwało 17 osób.
Wierni należeli do parafii rzymskokatolickiej w Zamoszach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5178207" url="https://pl.wikipedia.org/wiki?curid=5178207" title="Ashi (tytuł)">
Ashi (tytuł)

Ashi (dzongkha: ཨ་ཞེ་), również Ashe lub Azhi, jest bhutańskim tytułem dosłownie oznaczającym „Pani”. Tytuł jest występuje przed imieniem i jest noszony przez żeńską część szlachty bhutańskiej, a także przez żeńskie członkinie bhutańskiej rodziny królewskiej.
Forma męską powyższego słowa jest Dasho (dzongkha: དྲག་ཤོས་), co dosłownie oznacza „Pan”. Takim stwierdzeniem mogą posługiwać członkowie parlamentu (Zgromadzenia Narodowego), niektórzy wyżsi urzędnicy, w tym wiceministrowie i sędziowie okręgowych, a także osoby nagrodzone przez króla, bądź dzięki uprzejmości wybitnych właścicieli ziemskich.
Ashi może również oznaczać „Panna”, aczkolwiek jest to potoczne użycie tego terminu.
Rodzina królewska.
Zupełnie inne znaczenie ma tytuł noszony przez córki władcy Bhutanu. W takiej formie ma konotacje i status „Księżniczki" i jest używany w połączeniu ze stylem Jej Królewskiej Wysokości. Księżniczki bhutańskie nie mają osobnego tytułu, dlatego znaczenie "Ashi" zależy od kontekstu użycia. Z powodu zamieszania poza granicami Bhutanu, by uniknąć nieporozumień prawidłową formą nazewnictwa córek władcy Bhutanu jest „Księżniczka "Ashi”", a synów „Książę "Dasho"”

</doc>
<doc id="5178209" url="https://pl.wikipedia.org/wiki?curid=5178209" title="Gian Marco Moroni">
Gian Marco Moroni

Gian Marco Moroni (ur. 13 lutego 1998 w Rzymie) – włoski tenisista.
Kariera tenisowa.
W karierze zwyciężył w jednym singlowym turnieju cyklu ATP Challenger Tour. Ponadto wygrał jeden singlowy turniej rangi ITF.
W rankingu gry pojedynczej najwyżej był na 159. miejscu (13 czerwca 2022), a w klasyfikacji gry podwójnej na 327. pozycji (20 maja 2019).

</doc>
<doc id="5178234" url="https://pl.wikipedia.org/wiki?curid=5178234" title="Bartieniewskij">
Bartieniewskij

Bartieniewskij () – osiedle typu wiejskiego w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Małają Kuricą (prawy dopływ rzeki Bolszaja Kurica w dorzeczu Sejmu), 6 km od centrum administracyjnego sielsowietu (Bolszoje Żyrowo), 17 km na południe od centrum administracyjnego rejonu (Fatież), 29 km na północny zachód od Kurska, 6 km od drogi magistralnej (federalnego znaczenia) M2 «Krym» (część trasy europejskiej E105).
W osiedlu znajduje się 40 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwały 23 osoby.

</doc>
<doc id="5178237" url="https://pl.wikipedia.org/wiki?curid=5178237" title="Kornica (rejon szarkowszczyński)">
Kornica (rejon szarkowszczyński)

Kornica (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów wieś włościańska w gminie Jody, w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Brasław.
Według Powszechnego Spisu Ludności z 1921 roku zamieszkiwały tu 210 osoby, 12 było wyznania rzymskokatolickiego a 198 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 39 budynków mieszkalnych. W 1931 w 41 domach zamieszkiwało 237 osób.
Wierni należeli do parafii rzymskokatolickiej w Szarkowszczyźnie i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5178239" url="https://pl.wikipedia.org/wiki?curid=5178239" title="Nicholas Hamilton">
Nicholas Hamilton

Nicholas William Hamilton (ur. 4 maja 2000 w Lismore) – australijski aktor i piosenkarz, znany przede wszystkim z roli Relliana w filmie "Captain Fantastic" oraz Henry’ego Bowersa w filmach "To" oraz "To – Rozdział 2".
Życiorys i kariera.
Hamilton urodził się w Lismore w Nowej Południowej Walii w Australii jako syn Vicki Atkins i Craiga Hamiltona, a dorastał w Alstonville.
Film.
Hamilton zwrócił na siebie uwagę branży w filmie krótkometrażowym "Time" z 2013 roku w reżyserii Liama Connora. Zagrał w nim młodego chłopca, który wierzył w podróże w czasie i za tę rolę zdobył nagrodę Tropfest Short Film Award dla najlepszego aktora. Następnie wystąpił w kolejnych filmach krótkometrażowych takich jak: "Jackrabbit" czy "Letter to Annabelle".
Pierwszą rolą Hamiltona w filmie fabularnym była rola syna Nicole Kidman i Joseph Fiennes w australijskim dramacie "Strangerland". Na początku 2016 roku dostał gościnną rolę w filmie "Wanted" obok Rebekki Gibney. Jego pierwszym występem w filmie amerykańskim była rola Relliana w filmie "Captain Fantastic" z 2016 rok, za którą został nominowany do nagrody dla najlepszego aktora drugoplanowego na Young Artist Award. W 2017 roku wcielił się w Lucasa Hansona w filmowej adaptacji "Mrocznej Wieży", a także w rolę Henry’ego Bowersa w filmie "To", która przyniosła mu największą popularność. W 2021 roku pojawił się w jednym odcinku serialu "Twój Victor".
Muzyka.
W styczniu 2021 roku Hamilton wydał swój debiutancki singiel "Different Year". Następnie ukazały się trzy kolejne single piosenkarza: "noRoom" (duet z Savs), "In Line" oraz "Pretty Young". Ten ostatni stał się tytułowym utworem jego debiutanckiego albumu EP wydanego w 2021 pod tym samym tytułem. W tym albumie został umieszczony też nowy utwór pod tytułem "Everything to Lose".
Życie prywatne.
Nicholas Hamilton przeprowadził się ze swojego rodzinnego kraju Australii do Los Angeles w wieku 18 lat w 2019 roku. Ma psa o imieniu Nala.
18 stycznia 2021 roku dokonał publicznie coming outu podczas wywiadu z magazynem Stay Vibrant mówiąc otwarcie że jest gejem.

</doc>
<doc id="5178245" url="https://pl.wikipedia.org/wiki?curid=5178245" title="Sznytka">
Sznytka



</doc>
<doc id="5178246" url="https://pl.wikipedia.org/wiki?curid=5178246" title="Club Vóley Palma">
Club Vóley Palma

Club Vóley Palma – hiszpański klub siatkarski z siedzibą w Palmie na Majorce założony w 2013 roku jako Esporles Voleibol Club. W sezonie 2016/2017 zadebiutował w najwyższej klasie rozgrywkowej – Superlidze, zdobywając mistrzostwo Hiszpanii i Puchar Króla.
Głównym obiektem sportowym, w którym drużyna rozgrywa swoje mecze domowe, jest Palau Municipal d'Esports Son Moix.
Historia.
Klub założony został w 2013 roku w Esporles pod nazwą Esporles Voleibol Club (Esporles VC). W trakcie sezonu 2013/2014 w projekt zarówno organizacyjnie, jak i finansowo zaangażował się Damià Seguí – twórca jednego z najbardziej utytułowanych klubów z Balearów – , który został rozwiązany w 1991 roku. Postanowił on o przeniesieniu klubu do Poliesportiu Municipal Germans Escalas w Palmie.
W sezonie 2014/2015 klub pod nazwą Ca'n Ventura Palma występował w Primera División – trzecim poziomie rozgrywek ligowych w Hiszpanii. W grupie B tych rozgrywek zajął 1. miejsce, uzyskując awans do Superligi 2. W następnym sezonie awansował do najwyższej klasy rozgrywkowej – Superligi – wygrywając 21 na 22 spotkania w Superlidze 2. W 2016 roku wziął udział także w Pucharze Księcia, w którym w półfinale uległ klubowi .
Przed sezonem 2016/2017 do zespołu dołączyła grupa doświadczonych graczy, w tym: Jorge Fernández, Guilherme Hage, Daniel Macarro, Victor Viciana czy Andrés Villena. W debiutanckim sezonie w Superlidze klub zdobył mistrzostwo Hiszpanii i Puchar Króla. W trakcie sezonu swoje mecze domowe zaczął rozgrywać w Palau Municipal d'Esports Son Moix.
9 czerwca 2017 roku Damián Seguí ogłosił, że ze względów zdrowotnych rezygnuje z dalszej działalności w klubie. W związku z tym pozostali działacze musieli znaleźć inne źródła finansowania. Największą rolę w znalezieniu nowego sponsora odegrał Marcos Dreyer. Dzięki niemu klub pozyskał sponsora tytularnego – przedsiębiorstwo Urbia Services. Tym samym przyjął nazwę Urbia Vóley Palma.
1 listopada 2017 roku klub wziął udział w meczu o Superpuchar Hiszpanii, przegrywając w trzech setach z . W Superlidze w sezonie 2017/2018 w fazie zasadniczej zajął 2. miejsce, jednak w półfinale fazy play-off przegrał rywalizację z i ostatecznie został sklasyfikowany na trzeciej pozycji. Taka sama sytuacja miała miejsce w Pucharze Króla, gdzie również w półfinale klub uległ zespołowi z Almerii.
W sezonie 2018/2019 zespół z Majorki uplasował się na 4. miejscu w fazie zasadniczej Superligi, a w półfinale fazy play-off przegrał z CV Teruel. Z tym samym klubem poniósł porażkę w półfinale Pucharu Króla.
Sezon 2019/2020 ze względu na szerzenie się zakażeń wirusem SARS-CoV-2 został przerwany po 20. kolejce fazy zasadniczej Superligi bez wyłonienia mistrza. W momencie zakończenia sezonu Urbia Vóley Palma zajmowała 3. miejsce w tabeli. W rozgrywkach o Puchar Króla odpadła w ćwierćfinale po pięciosetowym meczu z .
4 sierpnia 2020 roku Urbia Vóley Palma podpisała umowę o współpracy na dwa sezony z futsalowym klubem Palma Futsal w celu dalszego rozwoju i profesjonalizacji. Palma Futsal przejęła zarządzanie klubem siatkarskim, czego jednym z przejawów było przyjęcie przez siatkarzy zielono-białych barw klubowych.
We wrześniu 2020 roku nowym tytularnym sponsorem klubu zostało energetyczne przedsiębiorstwo U Energia, a zespół w sezonie 2020/2021 występował pod nazwą Urbia U Energia Vóley Palma. W rozgrywkach ligowych w fazie zasadniczej zajął 4. miejsce, jednak w ćwierćfinale fazy play-off przegrał rywalizację z niżej notowanym klubem i ostatecznie został sklasyfikowany na 5. miejscu. W Pucharze Króla doszedł do finału, gdzie w trzech setach przegrał z przyszłym mistrzem Hiszpanii – .
1 czerwca 2021 roku Urbia Services ogłosiła zakończenie współpracy sponsorskiej z klubem, który znalazł się w trudnej sytuacji finansowej i nie było pewne, czy będzie w stanie zgłosić się do Superligi w nadchodzącym sezonie. Rejestracji dokonał ostatniego możliwego dnia, tj. 14 czerwca, wciąż jednak nie posiadając gwarancji finansowych ani nowego sponsora. W lipcu 2021 roku nowym głównym sponsorem zostało przedsiębiorstwo Feníe Energía, a klub przyjął nazwę Feníe Energía Mallorca Voley Palma. Trenerem drużyny przestał być Brazylijczyk Marcos Dreyer, który tę funkcję pełnił nieprzerwanie od 2014 roku.
Bilans sezonów.
Poziom rozgrywek:
Udział w europejskich pucharach.
Club Vóley Palma jak dotychczas nie uczestniczył w europejskich pucharach.
Osiągnięcia.
Mistrzostwa Hiszpanii:
Puchar Króla:
Superpuchar Hiszpanii:

</doc>
<doc id="5178247" url="https://pl.wikipedia.org/wiki?curid=5178247" title="Ca'n Ventura Palma">
Ca'n Ventura Palma



</doc>
<doc id="5178248" url="https://pl.wikipedia.org/wiki?curid=5178248" title="Club Voley Palma">
Club Voley Palma



</doc>
<doc id="5178249" url="https://pl.wikipedia.org/wiki?curid=5178249" title="Dołgij (rejon fatieżski)">
Dołgij (rejon fatieżski)

Dołgij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 7 km od centrum administracyjnego sielsowietu (Bolszoje Żyrowo), 16,5 km na południe od centrum administracyjnego rejonu (Fatież), 30 km na północny zachód od Kurska, 7 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 18 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 8 osób.

</doc>
<doc id="5178250" url="https://pl.wikipedia.org/wiki?curid=5178250" title="Urbia Vóley Palma">
Urbia Vóley Palma



</doc>
<doc id="5178251" url="https://pl.wikipedia.org/wiki?curid=5178251" title="Urbia Voley Palma">
Urbia Voley Palma



</doc>
<doc id="5178254" url="https://pl.wikipedia.org/wiki?curid=5178254" title="SZD-60 GOKO">
SZD-60 GOKO

SZD-60 GOKO – polski szybowiec szkolny.
Historia.
Zespół konstrukcyjny pod kierownictwem Stanisława Oskwarka zaprojektował ultralekki szybowiec wzorowany na amerykańskim szybowcu Goat. W skład zespołu weszli: M. Goryl, St. Oskwarek, M. Krysta i M. Ombach - od pierwszych liter ich nazwisk powstała nazwa GOKO. Konstrukcja szybowca nawiązywała do polskich tradycji jednoosobowego szkolenia w szybownictwie – Wrona, IS-A Salamandra, IS-3 ABC czy PW-2 Gapa.
Prace projektowe i konstrukcyjne prowadzono przy wsparciu Mieczysława Krysty, właściciela Pracowni Architektonicznej z Cieszyna. W stosunku do pierwowzoru w polskiej konstrukcji zmieniono profil skrzydła, zmieniono jego obrys, powiększono lotki oraz przekonstruowano ster kierunku. Zastosowano klapy przelotowo-przeskokowe, które jednocześnie pełnią funkcję hamulców aerodynamicznych. Konstrukcja ramy kadłuba została wykonana z zastosowaniem spawów i jest wzmocniona tak aby była w przyszłości możliwa instalacja silnika.

</doc>
<doc id="5178255" url="https://pl.wikipedia.org/wiki?curid=5178255" title="Kornie (Białoruś)">
Kornie (Białoruś)

Kornie – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwała 1 osoba.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5178259" url="https://pl.wikipedia.org/wiki?curid=5178259" title="Tadeusz Kaźmierczak">
Tadeusz Kaźmierczak

Tadeusz Kaźmierczak (ur. 14 lutego 1932 w Borszczowie) – polski entomolog.
Życiorys.
Syn Michała Kaźmierczaka i Franciszki z Zielińskich, wychowywał się w Horożance, gdzie ojciec był komendantem policji. Po wkroczeniu Armii Czerwonej Michał Kaźmierczak został aresztowany przez NKWD, 13 kwietnia 1940 Tadeusz razem z matką został deportowany do północnego Kazachstanu, mieszkali w Wozdwiżence, w rejonie Bolszaja Bukoń w obwodzie semipałatyńskim. Po ogłoszeniu amnestii ogłoszonej na podstawie układu Sikorski-Majski próbował w sierpniu 1942 dostać się do punktu werbunkowego Polskich Sił Zbrojnych, ale transport został skierowany do obwodu dżambulskiego w południowym Kazachstanie. We wrześniu 1945 powrócił z matka do Borszczowa, gdzie w 1951 zdał maturę. Ze względów politycznych nie został przyjęty na Politechnikę Lwowską, w związku z tym podjął pracę w Instytucie Mikrobiologii. W 1952 został powołany do służby wojskowej, początkowo w batalionie saperów, a następnie w pułku czołgów, gdzie został mianowany podporucznikiem. W 1955 po przejściu do rezerwy został przyjęty na Wydział Biologii Uniwersytetu w Użhorodzie. W kwietniu 1959 razem z matką został repatriowany do Polski, gdzie kontynuował naukę na Wydziale Biologii i Nauk o Ziemi Uniwersytetu Jagiellońskiego. W 1962 ukończył studia i podjął pracę w Polskiej Akademii Nauk, a następnie na Wydziale Leśnym Akademii Rolniczej. W 1972 obronił doktorat, a w 1979 habilitował się. W 1995 został profesorem. Od 1990 jest członkiem Krakowskiego Oddziału Związku Sybiraków, przez jedną kadencję był członkiem Zarządu Oddziału w Krakowie. W 1994 uzyskał potwierdzoną informację, że jego ojciec został w 1940 zamordowany przez NKWD.
Praca naukowa.
Tadeusz Kaźmierczak specjalizuje się w entomologii leśnej, prowadził badania nad bioekologią gatunków z rodziny "Ichneumonidae" ("Ephialtinae"), zajmował się hymenopterologią tj. systematyką, taksonomią, morfologią i bionomią "Rhyssinae", a także entomologią stosowaną i ochroną środowiska. Wykazał ponad 250 gatunków "Ichneumonidae" nowych dla fauny Polski i Austrii, opracował wykaz "Ichneumonidae" Polski tj. ponad 2500 gatunków. Dorobek naukowy obejmuje ponad 100 publikacji naukowych, w tym 2 książki.

</doc>
<doc id="5178260" url="https://pl.wikipedia.org/wiki?curid=5178260" title="Korszunki">
Korszunki

Korszunki (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Dawniej używana nazwa – Karszunki, Korszuńki.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 76 osób, 1 była wyznania rzymskokatolickiego, 4 prawosławnego a 71 staroobrzędowego. Jednocześnie 69 mieszkańców zadeklarowało polską a 7 białoruską przynależność narodową. Było tu 13 budynków mieszkalnych. W 1931 w 15 domach zamieszkiwało 88 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5178267" url="https://pl.wikipedia.org/wiki?curid=5178267" title="The Conscious Daughters">
The Conscious Daughters

The Conscious Daughters – amerykański żeński duet hip-hopowy z Bay Area w Kalifornii w Stanach Zjednoczonych, w skład duetu wchodzą; Carla „CMG” Green i Karryla „Special One” Smith. Zespół podpisał kontrakt w 1993 z wytwórnią płytową Scarface Records, po przekazaniu jej taśmy demo w klubie. Potem wydali swój pierwszy album studyjny, Ear to the Street.
Wydanie singla „Somethin' to Ride To (Fonky Expedition)” wraz z teledyskiem w 1994 roku, pomogło duetowi zdobyć uznanie w całym kraju. Niedługo potem podpisali kontrakt z Priority/EMI Records i wydali swój drugi album, Gamers. Potem zespół tworzył wiele kolaboracji, projektów i występował w telewizji, w szczególności w programach Rap City, MTV Jams i Soul Train.
W 2007 roku Nas wydał utwór „Where Are They Now (West Coast Remix)”, w którym znalazły się Breeze, Kam, King Tee, Candyman, Threat, Ice-T, Sir Mix-a-Lota i The Conscious Daughters.
Ich trzeci album, The Nutcracker Suite, został wydany przez Guerilla Funk Records 10 lutego 2009 roku. W 2010 roku TCD zerwało swój kontrakt z Guerrilla Funk Records, a w 2011 roku podpisali umowę dystrybucyjną z Phaseone/Sony.
10 grudnia 2011 r. Smith została znaleziona martwa w swoim domu. Początkowo przyczyna śmierci była nieznana, ale ostatecznie ustalono, że były to powikłania związane z zakrzepami krwi, które dotarły do jej płuc.

</doc>
<doc id="5178268" url="https://pl.wikipedia.org/wiki?curid=5178268" title="HAŠK Zagrzeb">
HAŠK Zagrzeb

HAŠK Zagrzeb (chorw. Hrvatski akademski športski klub) – chorwacki klub piłkarski, mający siedzibę w stolicy kraju, w mieście Zagrzeb, grający od sezonu 2013/14 w rozgrywkach 3. HNL – Središte (D3).
Historia.
Chronologia nazw:
Klub piłkarski AŠK został założony w Zagrzebiu 6 listopada 1903 roku. Założycielami klubu byli studenci z Zagrzebia: Krešimir Miskić, Hinko Würth, August Adam, Dragutin Albrecht, Petak Čerlek, Vjekoslav Jurković, Marko Kostrenčić, Oskar Mohr i Lav Wodwarka. Początkowo piłkarze trenowali na ówczesnych terenach targowych, na wschód od ulicy Draškovićeva, a w 1904 roku klub zmienił nazwę na HAŠK i wydzierżawił ziemię w Parku Zachodnim (dziś Marulićev trg), gdzie w 1906 roku rozegrano pierwszy mecz piłki nożnej w Chorwacji z udziałem publiczności. Od 1905 roku zespół trenował na tzw. Elipsi, przestrzeń dzisiejszego licealnego placu zabaw. Wreszcie w 1912 roku klub wybudował w Maksimirze (w miejscu dzisiejszego stadionu piłkarskiego) boisko do piłki nożnej, bieżnię lekkoatletyczną i korty tenisowe. W sezonie 1912/13 zespół debiutował w pierwszych mistrzostwach Chorwacji i Slawonii. Ze względu na niesportowe zachowanie zawodników, incydent z kibicami i błąd sędziów, 1 czerwca 1913 roku HAŠK, Građanski i HTŠK Zagreb wycofali się z mistrzostw, a rozgrywki zostały zakończone. Tak jak HAŠK był liderem rozgrywek, to został mistrzem pierwszego (i jedynego) mistrzostwa przedwojennej Chorwacji (kolejny sezon 1913/14 został nie dokończony ze względu na rozpoczęcie wojny). W czasie I wojny światowej działalność klubu została zawieszona i była kontynuowana w sezonie 1918/19 z nowym entuzjazmem i nowymi sekcjami sportowymi.
Pierwsze wojenne mistrzostwa miasta Zagrzebia w piłce nożnej w 1918 roku były pierwszymi zawodami piłkarskimi w Zagrzebiu po Mistrzostwach Chorwacji i Slawonii z 1914 roku. Rozgrywki zorganizował Komitet ds. organizacji meczów piłki nożnej na rzecz Czerwonego Krzyża, wzorem innych dużych miast Austro-Węgier (Wiedeń, Praga, Budapeszt). Mecze rozgrywano od maja do sierpnia 1918 roku. Klub zdobył mistrzostwo miasta, wyprzedzając 5 innych uczestników. Drugie wojenne mistrzostwa miasta Zagrzebia, które rozpoczęły się 1 września 1918 roku, nie dokończono z powodu zmian politycznych i społecznych w kraju. Zgromadzenie Chorwackiej Federacji Sportowej postanowiło następnie wyłonić zwycięzcę w pojedynku Građanskiego i HAŠK-a (Građanski wygrał 2:0). Następne mistrzostwa miasta Zagrzeb 1918/19 zostały organizowane przez Sekcję Piłki Nożnej Chorwackiej Federacji Sportowej, która stała się już autonomicznym organem Chorwackiego Związku Sportowego, a HAŠK wywalczył wicemistrzostwo. 7 września 1919 Sekcja Piłki Nożnej wznowiła Mistrzostwa Chorwacji i Slawonii, które zakończyły w grudniu 1919 zwycięstwem Građanskiego, a HAŠK był trzecim.
Mistrzostwa Chorwacji i Slawonii w 1919 roku rozegrano tylko w sezonie jesiennym, ponieważ 15 lutego 1920 roku Jugosłowiański Związek Piłki Nożnej (JNS) podzielił Federację na pięć oddziałów i zalecił rozpoczęcie mistrzostw oddziałowych na początku 1920 roku. Pierwsze mistrzostwa Jugosłowiańskiego Związku Piłki Nożnej miały zostać rozegrane jesienią 1920 roku, a Zagrzebski Oddział Związku Piłki Nożnej (ZNP) przygotowywał się do rozpoczęcia mistrzostw 28 marca 1920 roku. Dzień przed rozpoczęciem mistrzostw oddziałowych JNS wysłał oficjalne zawiadomienie do ZNP, że mecze z wiosennej części mistrzostw nie będą się liczyć do mistrzostw JNS, a ZNP sam zdecydował, czy będzie to kontynuacja mistrzostw rozegranych jesienią 1919 roku. W wiosennej części mistrzostw ZNP rozegrano osobne mistrzostwa Zagrzebia w dwóch klasach i osobnej mistrzostw prowincji. W meczu finałowym o tytuł mistrza ZNP grali zwycięzcy dwóch mistrzostw. Jednak ogólnokrajowe mistrzostwa Jugosławii udało się organizować dopiero w 1923 roku, a wcześniej kontynuowano rozgrywanie mistrzostw oddziałowych. W sezonie 1920/21 klub zdobył najpierw mistrzostwo miasta, a potem w finale ZNP wygrał 16:0 z mistrzem prowincji, klubem Cibalia. W następnym sezonie 1921/22 znów najpierw został mistrzem miasta, a potem w finale ZNP wygrał 5:0 z mistrzem prowincji, klubem Slavija Osijek.
W sezonie 1923 zespół zajął trzecie miejsce w mistrzostwach miasta i nie zakwalifikował się do pierwszych mistrzostw Królestwa Serbów, Chorwatów i Słoweńców. W sezonie 1926/27 ponownie został mistrzem miasta oraz ZNP i zakwalifikował się do rozgrywek finałowych o mistrzostwo Jugosławii, w których zajął trzecie miejsce. W następnym sezonie 1927/28 zdobył wicemistrzostwo miasta i awansował do turnieju eliminacyjnego do mistrzostw Jugosławii. Po wygraniu 6:1 i 4:2 z Sand z Suboticy brał udział w turnieju finałowym mistrzostw Jugosławii. W sezonie 1928/29 po raz kolejny zdobył mistrzostwo miasta oraz ZNP, a potem w kwalifikacjach wygrał 1:1, 3:0 z Hajdukiem Osijek i awansował do ostatnich mistrzostw Królestwa Serbów, Chorwatów i Słoweńców (nazwa państwa 3 października 1929 została zmieniona na "Królestwo Jugosławii"). Sezon 1929/30 ponownie zakończył na pierwszym miejscu mistrzostw miasta i ZNP, ale po trzech remisach w eliminacjach nie awansował do turnieju finałowego mistrzostw Jugosławii. W sezonie 1930/31 klub prowadził w rozgrywkach I. razreda Zagrzebia, ale po 3.kolejce rundy wiosennej został przeniesiony do kwalifikacji JNS, a wyniki ligowe zostały anulowane. W turnieju eliminacyjnym grupy 1 zajął czwarte miejsce i nie zakwalifikował się do turnieju finałowego. W sezonie 1931/32 po raz szósty zdobył mistrzostwo miasta oraz ZNP, ale znów w turnieju eliminacyjnym nie uzyskał awansu do finałów, zajmując trzecie miejsce w grupie 2. Od sezonu 1932/33 najlepsze drużyny ZNP nie biorą udziału w mistrzostwach ZNP ze względu na udział w mistrzostwach Jugosławii. Po rundzie jesiennej sezonu 1932/33 klub prowadził w mistrzostwach miasta, ale w związku z decyzją JNS wyniki zostały anulowane, a piłkarze kontynuowali występy w turnieju finałowym mistrzostw Jugosławii. Klub występował w jugosłowiańskiej pierwszej lidze do roku 1940, a w sezonie 1937/38 zespół został jego zwycięzcą. W sezonie 1939/40 został organizowany turniej eliminacyjny do mistrzostw Jugosławii o nazwie Hrvatsko-slovenska liga. Po zajęciu drugiego miejsca w lidze zespół awansował do turnieju finałowego, ale w ostatnich mistrzostwach Królestwa Jugosławii został sklasyfikowany na ostatniej szóstej pozycji. Następny sezon 1940/41 rozpoczął w eliminacjach o nazwie "Prvenstvo Banovine Hrvatske", w których zajął 4.miejsce, jednak turniej finałowy nie został rozegrany tak jak 6 kwietnia 1941 roku po najechaniu przez Państwa Osi Królestwo Jugosławii zostało podzielone.
Podczas Niepodległego Państwa Chorwackiego ponownie organizowane są mistrzostwa ZNP z najlepszymi drużynami oraz mistrzostwa NDH (chorw. "Nezavisna Država Hrvatska"). W pierwszych mistrzostwach NDH 1941 roku klub był piątym, a w następnych 1942 roku zdobył wicemistrzostwo grupy B rundy ćwierćfinałowej. W sezonie 1942/43 startował w odrodzonych mistrzostwach ZNP, gdzie zajął trzecie miejsce "I. razreda Zagreba", a potem zdobył wicemistrzostwo NDH. W sezonie 1943/44 znów był trzecim w rozgrywkach "I. razreda Zagreba", a potem zwyciężył w grupie półfinałowym Zagrzeb. W finale miał zagrać z SAŠK Sarajevo, ale nie mecz nie odbył się z powodu powiększenia się obszaru opanowanego przez oddziały Narodowej Armii Wyzwolenia Jugosławii pod dowództwem Josipa Broza Tity, które w maju 1945 roku położyły kres istnieniu Niepodległego Państwa Chorwackiego. Ostatnie mistrzostwa ZNP rozpoczęły się 28 kwietnia 1945 roku, a przerwano 6 maja 1945 roku z powodu zmian politycznych w państwie. Mistrzostwa nigdy nie zostały wznowione, ponieważ wszystkie kluby zostały zlikwidowane 6 czerwca 1945 decyzją ministra zdrowia Federalnego Państwa Chorwacji. Klub, podobnie jak jego główni rywale, kluby Građanski i Concordia, został przez władze komunistyczne rozwiązany i na bazie tych klubów powstał nowy klub Dinamo.
23 listopada 1990 roku klub został odrodzony i ponownie zarejestrowany 14 grudnia tego samego roku jako TPK. W sezonie 1990/91 zespół startował w ostatnich mistrzostwach SFR Jugosławii, zajmując 14.miejsce w grupie "Jug" Regionalnej nogometnej ligi Zagreb (D5).
Po odzyskaniu niepodległości przez Chorwację 25 czerwca 1991 wznowiono niepodległe mistrzostwa kraju. W 1992 roku z nazwą Pešćenica klub startował w Regionalnej lidze Zagreb (D4), zajmując czwarte miejsce w grupie B Jug. W sezonie 1992/93 zajął przedostatnie 17.miejsce w 3. HNL – Središte (ZG regija) (D3) i spadł z powrotem do czwartej ligi. Tak jak Dinamo Zagrzeb w 1992 występował w lidze z nazwą "HAŠK Građanski", a w sezonie 1992/93 przyjął nazwę "Croatia", to klub "Pešćenica" zmienił nazwę na HAŠK 1903 Zagreb, który pozycjonuje się jako następca pierwotnego klubu. W 1997 zespół awansował do trzeciej ligi (3. HNL MNO Središte - Istok), ale w sezonie 1998/99 po zmianie systemu lig został zdegradowany do czwartej ligi, w grupie zwanej "1. Zagrebačka liga". W 2002 spadł do "2. Zagrebačkiej ligi" (D5), ale po roku wrócił do czwartej ligi. W 2003 z okazji 100-lecia pierwotnego klubu nazwa klubu została skrócona do HAŠK Zagreb. Sezon 2004/05 ponownie spędził w "2. Zagrebačkiej lidze" (D5).
Przez długi czas nie było wiadomo, jak będzie wyglądał skład 2. HNL w sezonie 2006/07. Powodem tego był klub NK Naftaš z Ivanić-Gradu. Co ciekawe, "Naftaš" połączył się już z klubem z innego powiatu, NK TŠK Topolovac, po tym, jak ten ostatni spadł z 1. HNL w 2002 roku. Po tym jak zapadła decyzja o połączeniu z "HAŠK-iem" klub przeniósł się do Zagrzebia i przyjął nazwę Naftaš HAŠK Zagrzeb. W sezonie 2006/07 połączony zespół chociaż zajął 10.miejsce w "2. HNL", jednak z przyczyn finansowych dobrowolnie spadł do 3. HNL – Zapad. W 2009 klub zmienił nazwę na HAŠK Zagreb i w 2010 ponownie awansował do drugiej ligi. Po zakończeniu sezonu 2012/13 spadł z powrotem do trzeciej ligi Chorwacji.
Barwy klubowe, strój, herb, hymn.
Klub ma barwy czerwono-biało-żółte. Piłkarze swoje domowe spotkania zazwyczaj grają w pasiastych poziomo czerwono-żółtych koszulkach, czerwonych spodenkach oraz czerwonych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
W 1938 roku uczestniczył w rozgrywkach o Puchar Mitropa, przegrywając łącznie z czechosłowackim SK Kladno z wynikiem 1:3 i 2:1.
Struktura klubu.
Stadion.
Klub piłkarski rozgrywa swoje mecze domowe na stadionie na Peščenici w Zagrzebiu, który może pomieścić 800 widzów. Wcześniej grał na boisku Tuškanac (1903–1912), boisku Elipsa (1905– 1912), a od 1912 do 1945 na stadionie Sokol - Maksimir.

</doc>
<doc id="5178269" url="https://pl.wikipedia.org/wiki?curid=5178269" title="HAŠK Zagreb">
HAŠK Zagreb



</doc>
<doc id="5178270" url="https://pl.wikipedia.org/wiki?curid=5178270" title="Abramowskij">
Abramowskij

Abramowskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 10,5 km od centrum administracyjnego sielsowietu (Bolszoje Żyrowo), 18,5 km na południowy zachód od centrum administracyjnego rejonu (Fatież), 32 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 11 osób.

</doc>
<doc id="5178271" url="https://pl.wikipedia.org/wiki?curid=5178271" title="Joanna Gotlib">
Joanna Gotlib

Joanna Gotlib – polska pedagożka, profesor nauk o zdrowiu, wykładowczyni Warszawskiego Uniwersytetu Medycznego.
Życiorys.
Joanna Gotlib ukończyła w 2002 studia politologiczne na Uniwersytecie Warszawskim. Studiowała podyplomowo integrację europejską na Akademii Obrony Narodowej (2003–2004) oraz prawo medyczne, bioetykę i socjologię medycyny na WPiA UW (2006–2007). W 2010 doktoryzowała się na Wydziale Nauk o Zdrowiu Warszawskiego Uniwersytetu Medycznego na podstawie pracy "Ocena wpływu treści kształcenia w uczelniach o różnych profilach na kształtowanie się postaw zawodowych studentów fizjoterapii na tle przemian w polskim systemie kształcenia fizjoterapeutów" (promotor – Zdzisław Wójcik). Tamże habilitowała się w 2013, przedstawiając cykl prac "Kształtowanie się postaw zawodowych studentów fizjoterapii reprezentujących różne kraje Europy i świata". W 2020 otrzymał tytuł profesora nauk medycznych i nauk o zdrowiu.
Od 2002 związana zawodowo z Warszawskim Uniwersytetem Medycznym. W latach 2002–2006 pracowała w Oddziale Fizjoterapii II Wydziału Lekarskiego WUM. Od 2006 asystentka w Zakładzie Dydaktyki i Efektów Kształcenia Wydziału Nauki o Zdrowiu. Od 2010 adiunktka. W 2011 została koordynatorką Grupy Inicjatywnej ds. wprowadzenia na WUM nauczania na odległość. W późniejszych latach dziekan i prodziekan ds. Oddziału Zdrowia Publicznego Wydziału Nauki o Zdrowiu oraz kierowniczka Zakładu Dydaktyki i Efektów Kształcenia.
Jej zainteresowania naukowe obejmują: podnoszenie i zapewnianie jakości kształcenia na uczelniach medycznych, nowe metody edukacyjne, w tym techniki nauczania na odległość (e-learning, blended learning) oraz problematykę wykorzystania wyników badań naukowych w praktyce klinicznej. Wśród wypromowanych przez nią doktorów znaleźli się: (2018), (2019).
Członkini Rady Głównej Nauki i Szkolnictwa Wyższego.

</doc>
<doc id="5178276" url="https://pl.wikipedia.org/wiki?curid=5178276" title="George Rennie (inżynier)">
George Rennie (inżynier)

George Rennie (ur. 3 grudnia 1791, Londyn (Southwark), zm. 30 marca 1866, tamże (Pimlico)) – brytyjski inżynier (inżynieria lądowa i mechaniczna), prezbiterianin, syn syn Johna Rennie’ego (starszego), brat Johna Rennie’ego (młodszego). Kształcił się w londyńskiej St. Paul’s School i na Uniwersytecie Edynburskim (matematyka, nauki przyrodnicze, filologia klasyczna). W latach 1818–1825 zatrudniony jako inspektor maszyn i sztanc w Mennicy Królewskiej, równocześnie uczestnicząc w realizacji projektów obiektów mostowych: przeprawy łączącej Southwark z City (prawdopodobnie dokonał obliczeń w zakresie żelaznych łuków), prowadził dziennik budowy pierwszej przeprawy w miejscu współczesnego Waterloo Bridge, London Bridge (zgodnie z jego własnymi słowami był autorem oryginalnego projektu z 1820), a w latach 20. i na początku 30. XIX w. opracował też inne projekty inżynierii lądowej: mostu nad Serpentine w Londynie, mostu Grosvenor Bridge nad Dee w Chester (poprawa projektu Thomasa Harrisona), mostu w Staines-upon-Thames (Staines Bridge), a także przebudowy doków na londyńskiej Isle of Dogs i w Sunderlandzie oraz śluzy na Great Ouse w Denver. Projektował również planowane linie kolejowe w Wielkiej Brytanii (Liverpool–Birmingham, Vale of Clwyd Railway, początkowe plany Midland Counties Railway, Central Kent Railway) i Belgii (Mons–Manage, Namur–Liège – od 1846 jej główny inżynier) oraz konsultant takich projektów (Liverpool and Manchester Railway). Zarządzał (wraz z bratem) rodzinnym przedsiębiorstwem produkcyjnym Rennie Brothers, przekształconą po 1850 w G. Rennie &amp; Sons (zamiast brata wspólnikami byli dwaj synowie George’a – John Keith i George Banks), produkującą (w fabryce Albion i w założonej w latach 30. XIX wieku stoczni J. &amp; G. Rennie w Greenwich) szeroki asortyment wyrobów maszynowych i metalowych (począwszy od małych artykułów gospodarstwa domowego, takich jak młynki, poprzez silniki do parowców wojennych brytyjskich i hiszpańskich czy lokomotywy parowe (1937–1942 dla kolei ze stolicy do Brighton i Southampton oraz dla odbiorców zagranicznych w Austrii, Włoszech czy na Kubie) po suche doki, tarczę tunelową dla tunelu pod Tamizą Brunela czy wrota do doków w Sewastopolu, a także okręt wyposażony w śrubę – „Dwarf”). Autor części opisowej do "Views of the Old and New London Bridges" Edwarda Williama Cooke’a (1833), uaktualnień do trzeciego wydania "Practical essays on mill work and other machinery" Robertsona Buchanana (1841), artykułów z dziedziny wytrzymałości materiałów, hydrauliki oraz trybologii. Członek Royal Society (od 1822) i Institution of Civil Engineers (od 1841).

</doc>
<doc id="5178277" url="https://pl.wikipedia.org/wiki?curid=5178277" title="Malichowskij">
Malichowskij

Malichowskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 11 km od centrum administracyjnego sielsowietu (Bolszoje Żyrowo), 18 km na południowy zachód od centrum administracyjnego rejonu (Fatież), 32 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 5 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5178281" url="https://pl.wikipedia.org/wiki?curid=5178281" title="Afoniuszenskij">
Afoniuszenskij

Afoniuszenskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 10,5 km od centrum administracyjnego sielsowietu (Bolszoje Żyrowo), 18 km na południowy zachód od centrum administracyjnego rejonu (Fatież), 32 km na północny zachód od Kurska, 10 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 11 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 13 osób.

</doc>
<doc id="5178285" url="https://pl.wikipedia.org/wiki?curid=5178285" title="Mistrzostwa NAIA w Zapasach w 2021">
Mistrzostwa NAIA w Zapasach w 2021

Mistrzostwa NAIA w zapasach rozegrane zostały w Park City w dniach 5 – 6 marca 2021 roku. Zawody odbyły się na terenie Hartman Arena.

</doc>
<doc id="5178286" url="https://pl.wikipedia.org/wiki?curid=5178286" title="Prospekt Zagorodny w Petersburgu">
Prospekt Zagorodny w Petersburgu

Prospekt Zagorodny (ros. Загородный проспект - Zagorodnyj prospiekt) - ulica w Petersburgu. 
Rozpoczyna swój bieg na Placu Włodzimierskim i kończy na skrzyżowaniu z Prospektem Moskiewskim.
Historia.
Ulica została wytyczona w latach 30. XVIII w. Była wówczas położona poza obrębem rozwijającego się Petersburga, stąd jej nazwa. Nazwę tę zatwierdziła w 1739 r. Komisja ds. Budowy Petersburga. Pierwsze murowane domy mieszkalne przy ulicy zaczęto wznosić w drugiej połowie XVIII w. Pod koniec XVIII w. i na początku w. XIX na południe od prospektu wytyczono Plac Siemionowski, obszerny plac ćwiczeń dla Lejb-Gwardyjskiego Pułku Siemionowskiego, którego koszary były rozlokowane w bliskim sąsiedztwie. Plac ten, jeden z największych w Petersburgu, w latach 1906-1916 został zabudowany nowymi obiektami koszarowymi. 
W latach 1829-1831 przy prospekcie powstał kompleks Instytutu Politechnicznego, w latach 1836-1839 zbudowano Szpital Obuchowski, zaś w 1837 r. oddano do użytku budynek Dworca Carskosielskiego, następnego Witebskiego. Kolejne kamienice czynszowe powstawały przy prospekcie do lat I wojny światowej. W latach 50 i 60. XX w. na miejscu części dawnego Placu Siemionowskiego wytyczony nowy, przylegający do Prospektu Zagorodnego Plac Pionierski. 
Przy prospekcie znajdują się stacje metra Puszkinskaja (linia Kirowsko-Wyborska) oraz Zwienigorodskaja (linia Frunzeńsko-Nadmorska). 

</doc>
<doc id="5178288" url="https://pl.wikipedia.org/wiki?curid=5178288" title="Iwanowskij (ujednoznacznienie)">
Iwanowskij (ujednoznacznienie)

Iwanowskij () – nazwa toponimów w Rosji i Kazachstanie
m.in.:

</doc>
<doc id="5178289" url="https://pl.wikipedia.org/wiki?curid=5178289" title="Iwanowskij (rejon fatieżski)">
Iwanowskij (rejon fatieżski)

Iwanowskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 11 km od centrum administracyjnego sielsowietu (Bolszoje Żyrowo), 18 km na południowy zachód od centrum administracyjnego rejonu (Fatież), 33 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 22 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 24 osoby.

</doc>
<doc id="5178290" url="https://pl.wikipedia.org/wiki?curid=5178290" title="Tomasz Gerlach">
Tomasz Gerlach

Tomasz Gerlach – polski dyplomata i indolog, chargé d’affaires i ambasador w Laosie (2001–2008). 
Życiorys.
Tomasz Gerlach ukończył studia indologiczne na Wydziale Orientalistycznym Uniwersytetu Warszawskiego. Opanował znajomość sanskrytu, hindi, urdu i języka bengalskiego. W 1986 zyskał doktorat na podstawie dysertacji "Indie w świadomości Indusów". Jako naukowiec specjalizował się w indyjskim ruchu narodowym. Pierwszą wizytę w Indiach odbył na zaproszenie .
W 1991 rozpoczął pracę w Ministerstwie Spraw Zagranicznych. Na pierwszą placówkę wyjechał do Nowego Delhi, gdzie był radcą ds. kultury, nauki i technologii (1993–1999). Od 1999 do 2001 pracował w Departamencie Systemu Informacji MSZ. W latach 2001–2008 kierował Ambasadą RP w Wientianie, do 2004 jako chargé d’affaires, a następnie do 2008 jako ambasador. Odpowiadał za zamknięcie placówki. Przez kolejne dwa lata reprezentował polskie firmy wydobywcze w Laosie. Od 2011 do 2013 był I radcą ds. nauki, technologii, ekonomii i kultury w Ambasadzie RP w Bangkoku. W maju 2017 został w stopniu radcy-ministra dyrektorem Instytutu Polskiego w Nowym Delhi. Funkcję zakończył w 2018.
Publikacje książkowe.
Przekłady

</doc>
<doc id="5178291" url="https://pl.wikipedia.org/wiki?curid=5178291" title="Polska służba intendentury w wojnie polsko-bolszewickiej">
Polska służba intendentury w wojnie polsko-bolszewickiej

Polska służba intendentury w wojnie polsko-bolszewickiej – organizacja i działania służby intendentury w okresie wojny polsko-bolszewickiej.
Intendentura odgrywała najważniejszą rolę wśród służb Wojska Polskiego. Miano intendentury nosił tylko pion intendentury polowej, a w literaturze przedmiotu wydziela się takie człony jak: zaopatrywanie wojsk w żywność, umundurowanie, uposażenie, pasza dla koni i materiały pędne oraz smary.
Spuścizna po państwach zaborczych.
W pierwszych dniach listopada 1918 rozpoczęto przejmowanie od wojsk zaborczych rozmieszczonych na terytorium kraju wszelkiego rodzaju biur wojskowych, kas i składów materiałowych oraz sprzętu wojskowego. &lt;br&gt;Z zakładów służby gospodarczej na obszarze byłego zaboru i okupacji austriackiej przejęto biura intendentur wojskowych w Krakowie i Lublinie; kasy wojskowe tych formacji i instytucji wojskowych, które je posiadały oraz w wielu miejscowościach na obszarze okupacji kasy komend powiatowych; magazyny i składy żywnościowe z istniejącymi przy nich zakładami pomocniczymi, jak piekarnie, rzeźnie, młyny w Krakowie, Podgórzu, Płaszowie, Dąbiu, Wadowicach, Tarnowie, Nowym Sączu, Nowym Targu, Rzeszowie, Nadbrzeziu, Jarosławiu, Dębicy, Przemyślu, Sanoku, Dziedzicach, Cieszynie, Lublinie, Dęblinie, Zamościu, Chełmie, Białej i Kozienicach; Magazyny mundurowe w Krakowie, Białej, Tarnowie, Przemyślu, Lublinie, Dęblinie i Zamościu; magazyn pościeli, pralnię garnizonową i zakład dezynfekcyjny w Krakowie.
&lt;br&gt;Na obszarze okupacji niemieckiej przejęto Kasę wojskową Generalnego Gubernatora w Warszawie; urzędy prowiantowe w Warszawie, Jabłonnie, Zegrzu, Modlinie, Ciechanowie, Płocku, Łomży, Zambrowie, Małkini i Łodzi; magazyn mundurowy w Warszawie.
Organa naczelne Intendentury.
W grudniu 1918 w strukturach Ministerstwa Spraw Wojskowych utworzony został Departament Gospodarczy, kierowany przez gen. Jana Zawrzela. W jego składzie znajdowały się sekcje: żywnościowa płk. Józefa Wenzla, poborów kpt. Zygmunta Wasserraba, mundurowa ppłk. Stanisława Niewiarowskiego, kwaterunkowa rtm. Mieczysława Biteckiego, taborowa mjr. Aureliusza Passelliego i budżetowa mjr Romana Góreckiego. W składzie departamentu znajdowała się też Główna Kasa Wojskowa kierowana przez por. Antoniego Ogonowskiego.
Na podstawie ustawy Sejmu Ustawodawczego z 11 kwietnia 1919 utworzony został niezależny od wojska Główny Urząd Zaopatrzenia Armii (GUZA), na czele z inż. Ludwikiem Gorazdowskim. Był on odpowiedzialny za dostawy materiałowe dla armii. Organem wykonawczym GUZA był Centralny Urząd Gospodarczy na Pradze oraz oddziały terenowe w Łodzi, Krakowie, Lwowie, Poznaniu, Białymstoku i Bielsku. Działalność GUZA i jego agend poważnie uszczupliły kompetencje Departamentu Gospodarczego w temacie „dostawy materiałowe dla wojska”. Departament przechodził też reorganizację. Na początku 1919 w jego strukturze funkcjonowało Biuro Kontroli Transportów Zagranicznych. Latem utworzony został Wydział Kontroli Transportów Zagranicznych pod przewodnictwem ppłk. Niewiarowskiego. Komórka ta sprawowała nadzór nad działalnością wszystkich baz i komisji odbiorczych. W grudniu Departament X Gospodarczy, kierowany przez ppłk. Aleksandra Litwinowicza, posiadał sekcje: personalną, administracyjno-prawną, budżetową, należności pieniężnych, rachunkowo-kontrolną, żywnościową, umundurowania, zaopatrzenia kwaterunkowego, zaopatrzenia służących w wojsku i ich rodzin oraz Główną Kasę Wojskową.
Po reorganizacji MSWojsk. za sprawy intendentury w wojsku odpowiadał Departament VII Gospodarczy. Nie posiadał już on jednak sekcji administracyjno-prawnej, budżetowej i rachunkowości. Przeszły one do Oddziału IV Zaopatrzenia i Komunikacji Sztabu MSWojsk. gen. Juliusza Malczewskiego. Natomiast weszła w jego skład dotychczasowa samodzielna Emerytalna Komisja Likwidacyjna pod nową nazwą - Sekcja Wojenno-Likwidacyjna. Podstawowym zadaniem departamentów po reorganizacji w 1920 roku było zaopatrywanie wojsk w żywność i umundurowanie, a jego działanie opierało się na kierowaniu funkcjonowaniem intendentur umiejscowionych przy dowództwach okręgów generalnych.
Żołnierze Intendentury na mundurach nosili „łapkę” barwy kurtki, wypustka jasnoniebieska.
Intendentura okręgów, związków operacyjnych i taktycznych.
W strukturach administracji wojskowej, na szczeblu okręgu generalnego powołani zostali szefowie intendentury. Od wiosny MSWojsk. przystąpiło do tworzenia punktów zaopatrzenia materiałowego w Białymstoku, Brześciu, Chełmie i Przemyślu. 10-dniowy stan zapasów w tych punktach uzupełniano w sposób następujący: Centralny Urząd Gospodarczy na Pradze uzupełniał punkt w Białymstoku, Intendentura OG Lublin – Brześć i Chełm, a Intendentura OG Kraków – Przemyśla. Zapasy zaś w tych ośrodkach miały być pokrywane przez Ministerstwo Aprowizacji oraz jego organa.
Za sprawy intendenckie wojsk operacyjnych odpowiadała komórka umocowana początkowo w Sztabie Generalnym WP, a po reorganizacji w Naczelnym Dowództwie WP. 4 stycznia 1919 powstał Oddział „Kwatermistrzostwo” zajmujący się zaopatrzeniem wojsk operacyjnych, a po reorganizacji z 10 marca 1919 Oddział IV „Główne Kwatermistrzostwo”, posiadający Sekcję Intendentury z referatami: żywnościowym, mundurowym oraz zaopatrzenia materiałowego i pieniężnego. Sekcja Intendentury odpowiadała za zapewnienie wojskom operacyjnym dostaw żywności, paszy, umundurowania i ekwipunku oraz należności finansowych. 11 maja dokonano kolejnej reorganizacji Sztabu Generalnego. Nowy Oddział VI „Kwatermistrzostwo” podporządkowany został Głównemu Kwatermistrzowi Wojska Polskiego. Był nim początkowo płk Julian Malczewski, po nim gen. Mieczysław Norwid-Neugebauer. W maju utworzono stanowisko inspektora gospodarczego dla oddziałów i formacji frontowych Wojska Polskiego. Został nim płk Karol Witkowski. W drugiej połowie 1920 w strukturze SG ND WP znajdowały się cztery oddziały, w tym Oddział IV Materiałowy, kierowany przez ppłk. Stanisława Kwaśniewskiego oraz stanowisko szefa Intendentury Polowej zajmowane przez mjr. Włodzimierza Pietrusiewicza.
Latem 1919 na szczeblu frontu (armii) i dowództwa etapów wprowadzono stanowiska kwatermistrza. Na szczeblach dywizji piechoty i brygady jazdy powołano szefów intendentury. Kierowali oni urzędami gospodarczymi; nadzorowali też magazyny żywnościowe i mundurowe, kasy operacyjne oraz różne zakłady przetwórcze i usługowe. Ważną rolę w zaopatrywaniu związków operacyjnych spełniały magazyny etapowe. Przyjęto, że w magazynie etapowym armii ma znajdować się 30-dniowy zapas żywności dla ludzi i paszy dla koni. Stanowiło to około 400 wagonów kolejowych.
Na szczeblu związku taktycznego funkcjonował Dywizyjny Urząd Gospodarczy. Zazwyczaj wydzielał on swoją filię lub czołówkę prowiantową. Urząd winien posiadać 10-dniowe zapasy wyżywienia dla ludzi i koni. Sprawował też nadzór nad dywizyjną piekarnią polową, a także nad dywizyjnym magazynem żywnościowym i mundurowym oraz „oborą” dla bydła rzeźnego. Na szczeblu pułku i batalionu za zaopatrzenie intendenckie odpowiadali oficerowie prowiantowi i rachunkowi. Na tym szczeblu utrzymywano 5-10 dniowy zapas wyżywienia. „Przy żołnierzu” utrzymywany był zapas 2-dniowy.
W okresie bitwy nad Wisłą, w sierpniu 1920 zrezygnowano z zaopatrywania wojsk operacyjnych organizowanego przez Główne Kwatermistrzostwo ND WP, a zadanie to przejęło Ministerstwo Spraw Wojskowych realizując je poprzez intendentury okręgów generalnych. DOGen. „Warszawa” zabezpieczać miało w żywność 1. i 2 Armię, DOGen. „Kraków” 3. i 6 Armię, DOGen. „Kielce” – 4 Armię, a DOGen. „Poznań” – 5 Armię.
Problemy w funkcjonowaniu Intendentury.
Przez cały okres funkcjonowania Intendentury w warunkach wojennych, borykała się ona z niedoborem kadr oraz kwalifikacjami zatrudnionego w niej personelu. Na początku 1919 odpowiednie kwalifikacje zawodowe posiadało około 20% oficerów zajmujących stanowiska intendentów, a wśród oficerów i urzędników gospodarczych było ich około 25% .
Intendentura miała ogromne kłopoty z bieżącym zaopatrzeniem wojsk w żywność, paszę, umundurowanie. Wynikało to z braku zasobów krajowych oraz dużych trudności z zakupami zagranicznymi. Problem tkwił także w chronicznym niedoborze środków finansowych przydzielanych związkom operacyjnym, taktycznym i oddziałom na zakupy prowiantu w miejscach pobytu. Wystawianie kwitów rekwizycyjnych spotykało się z oporem miejscowej ludności. Ogromnym problemem był system dostaw zaopatrzenia do magazynów związków operacyjnych i związków taktycznych oparty na transporcie kolejowym i dalej na transporcie konnym na niższych szczeblach organizacyjnych wojska. W dywizji piechoty winno funkcjonować 6 kolumn żywnościowych, składających się każda z 55 wozów. Z reguły były one jednak mniej liczne. Braki aprowizacyjne powodowały zmniejszanie racji żywnościowych żołnierzy i paszy dla koni. Wojsko odczuwało wielkie problemy z umundurowaniem, bielizną osobistą i obuwiem. Rozrost liczebny Wojska Polskiego, którego szczytowy okres przypadł na jesień 1920, generował ogromne koszty utrzymania. Wojsko Polskie pochłaniało około 3/4 wydatków państwa. Bezpośrednio po zakończeniu działań wojennych przystąpiono w wojsku do realizacji programu oszczędnościowego.

</doc>
<doc id="5178293" url="https://pl.wikipedia.org/wiki?curid=5178293" title="Batman. Powrót mrocznego rycerza">
Batman. Powrót mrocznego rycerza

Batman. Powrót mrocznego rycerza "(oryginalny tytuł: The Dark Knight Returns lub Batman: The Dark Knight Returns)" jest wydaną w 1986 roku przez DC Comics czteroodcinkową miniserią komiksową o Batmanie, napisaną przez Franka Millera, narysowaną przez Millera i Klausa Jansona z kolorem autorstwa Lynn Varley. W Polsce komiks został po raz pierwszy wydany w formie zebranej w jeden album w 2002 przez Egmont Polska. Komiks opowiada alternatywną historię Bruce'a Wayne'a, który w wieku 55 lat wraca z emerytury by znów walczyć z przestępstwami w Gotham City. Tym razem jednak napotyka opór nie tylko złoczyńców, ale też policji i rządu Stanów Zjednoczonych. W historii pojawiają się klasyczni złoczyńcy tacy jak Dwie Twarze "(Two Face)" lub Joker. Całość kończy konfrontacja z Supermanem, który stał się zbrojnym ramieniem rządu. W komiksie po raz pierwszy również pojawia się Carrie Kelley jako nowy Robin oraz brutalny uliczny gang, utworzony po tym kiedy Bruce Wayne odszedł na emeryturę znany jako Mutanci. 

</doc>
<doc id="5178294" url="https://pl.wikipedia.org/wiki?curid=5178294" title="Powiat Großes Werder">
Powiat Großes Werder

Powiat Großes Werder (niem. "Landkreis Großes Werder", "Kreis Großes Werder"; pol. Wielkie Żuławy) – istniejący w latach 1920–1939 powiat Wolnego Miasta Gdańsk. Obejmował obszar Żuław Wiślanych. Teren powiatu znajduje się obecnie w województwie pomorskim.
Siedziba starostwa powiatowego znajdowała się w Nowym Dworze Gdańskim (niem. Tiegenhof).
Historia.
Powiat utworzono 10 stycznia 1920 r., obejmował on część terenu Żuław Wiślanych leżącą na wschód od Wisły, na południe od Szkarpawy i na zachód od Nogatu i Cieplicówki.
24 grudnia 1920 roku północno-wschodnia granica Wolnego Miasta Gdańska została zmieniona na rzecz Republiki Weimarskiej – część obszaru powiatu została oddana Republice i weszła w skład powiatu elbląskiego (niem. "Elbing-Land").
Powiat Żuławy Wielkie liczył w 1924 roku 54078 mieszkańców i zajmował powierzchnię 742,9 km².
Po agresji Niemiec na Polskę teren Wolnego Miasta Gdańska – a tym samym także powiat Großes Werder został wcielony 1 września 1939 r. do Rzeszy Niemieckiej. 1 listopada 1939 do powiatu Großes Werder przyłączono gminy powiatu Danziger Niederung położone na wschód od linii Wisły (Drewnica, Kąty Rybackie, Rybina, Stegna i Sztutowo). Natomiast wschodnią część Mierzei Wiślanej włączono do powiatu Elbing.
Wiosną 1945 r. terytorium Powiatu zostało zajęte przez Armię Czerwoną i od tego czasu należy do Polski. Tuż po wojnie funkcjonował przez krótki okres powiat nytyski z siedzibą w Nytychu o identycznych granicach co przedwojenny powiat Großes Werder.

</doc>
<doc id="5178299" url="https://pl.wikipedia.org/wiki?curid=5178299" title="RadioMobil">
RadioMobil



</doc>
<doc id="5178301" url="https://pl.wikipedia.org/wiki?curid=5178301" title="Sromowska Sajba">
Sromowska Sajba

Sromowska Sajba – polana w Pieninach Czorsztyńskich. Administracyjnie należy do wsi Sromowce Wyżne w województwie małopolskim, w powiecie nowotarskim, w gminie Czorsztyn. Znajduje się na południowych stokach głównego grzbietu Pienin między Kozią Górą i Rabsztynem. Polana jest prywatną własnością. W istocie są to dwie polany oddzielone miedzą, która zarosła drzewami. Znajduje się na obszarze Pienińskiego Parku Narodowego i gospodarka na niej podlega kontroli dyrekcji parku. Aby nie zarosła drzewami, jest koszona.
Sromowska Sajba położona jest na wysokości około 665–685 m. W niewielkiej odległości od polany wypływają dwa potoki: Lęborgowy Potok i Głęboki Potok. Poniżej, w kierunku na południowy zachód, znajduje się duża polana Nadstosie, wyżej polana Hałuszowska Sajba.

</doc>
<doc id="5178302" url="https://pl.wikipedia.org/wiki?curid=5178302" title="Miedza (polana)">
Miedza (polana)

Miedza – polana w Pieninach Czorsztyńskich. Należy do dawnej wsi Tylka, obecnie będącej częścią Krościenka nad Dunajcem w województwie małopolskim, w powiecie nowotarskim. Znajduje się na północnej stronie grzbietu głównego Pienin między Macelakiem i Kozią Górą i sąsiaduje z polaną Suszyna. Południowym obrzeżem polany Miedza biegnie niebieski szlak turystyczny. Pomiędzy nim a polaną znajduje się miedza porośnięta krzewami.
Polana położona jest na wysokości około 790–810 m. Rozciągają się z niej widoki na Pasmo Lubania i Beskid Sądecki. Polana znajduje się na obszarze Pienińskiego Parku Narodowego. Aby nie zarosła drzewami jest koszona.
W latach 1987–1988 na polanie Miedza znaleziono zagrożony w Polsce wyginięciem porost płaskotka rozlana "Parmeliopsis ambigua" i dwa rzadkie gatunki porostów: kruszynka rozgałęziona "Synalissa symphorea" i "Rinodina dubyana". W latach 1986–1988 na polanie stwierdzono występowanie storczyka gółka długoostrogowa "Gymnadenia conopsea".

</doc>
<doc id="5178303" url="https://pl.wikipedia.org/wiki?curid=5178303" title="Joanna Bruzdowicz">
Joanna Bruzdowicz



</doc>
<doc id="5178307" url="https://pl.wikipedia.org/wiki?curid=5178307" title="Kristianstads Ishall">
Kristianstads Ishall

Kristianstads Ishall – kryte lodowisko w Kristianstad, w Szwecji. Zostało otwarte w 1969 roku, w latach 2006–2007 zostało gruntownie zmodernizowane. Pojemność areny wynosi 2130 widzów. Swoje spotkania na obiekcie rozgrywają hokeiści klubu Kristianstads IK.

</doc>
<doc id="5178309" url="https://pl.wikipedia.org/wiki?curid=5178309" title="Za Rabsztynem">
Za Rabsztynem

Za Rabsztynem, Pod Rabsztynem – duża polana w Pieninach Czorsztyńskich. Należy do wsi Sromowce Wyżne w województwie małopolskim, w powiecie nowotarskim, w gminie Czorsztyn. Znajduje się na południowych stokach głównego grzbietu Pienin Czorsztyńskich, po północno-wschodniej stronie skały Rabsztyn.
Polana położona jest na wysokości około 680–730 m. Jest prywatną własnością, ale znajduje się na obszarze Pienińskiego Parku Narodowego i gospodarka na niej podlega kontroli parku. Dzięki specyficznym warunkom glebowym, klimatycznym i geograficznym łąki i polany Pienińskiego Parku Narodowego są siedliskiem bardzo bogatym gatunkowo. W latach 1987–1988 znaleziono tu dwa rzadkie, w Polsce zagrożone wyginięciem gatunki porostów: złotlinka jaskrawa "Vulpicida pinastri" i pawężnica rozłożysta "Peltigera horizontalis".
Nieco powyżej polany Za Rabsztynem znajduje się niewielka polana Roplichła.

</doc>
<doc id="5178310" url="https://pl.wikipedia.org/wiki?curid=5178310" title="Za Zamczyskiem">
Za Zamczyskiem



</doc>
<doc id="5178311" url="https://pl.wikipedia.org/wiki?curid=5178311" title="Nad Stosem">
Nad Stosem



</doc>
<doc id="5178312" url="https://pl.wikipedia.org/wiki?curid=5178312" title="Harczygrund">
Harczygrund



</doc>
<doc id="5178316" url="https://pl.wikipedia.org/wiki?curid=5178316" title="Roplichła">
Roplichła

Roplichła – polana w Pieninach Czorsztyńskich. Należy do wsi Sromowce Wyżne w województwie małopolskim, w powiecie nowotarskim, w gminie Czorsztyn. Znajduje się na południowych stokach głównego grzbietu Pienin Czorsztyńskich, powyżej skały Rabsztyn i polany Za Rabsztynem, a poniżej polany Suszyna.
Polana położona jest na wysokości około 720–760 m. Jest prywatną własnością, ale znajduje się na obszarze Pienińskiego Parku Narodowego i gospodarka na niej podlega kontroli parku. Dzięki specyficznym warunkom glebowym, klimatycznym i geograficznym łąki i polany Pienińskiego Parku Narodowego są siedliskiem bardzo bogatym gatunkowo. W latach 1987–1988 znaleziono tu rzadki, w Polsce zagrożony wyginięciem gatunek porostu – płaskotkę rozlaną "Parmeliopsis ambigua", a w 2016 r. rzadki i chroniony gatunek mchu błyszcze włoskowate ("Tomentypnum nitens"). Aby utrzymać skład gatunkowy polany planowana jest jej ochrona czynna: usuwanie zarastających młaki krzewów wierzb i świerków poprzez ręczne koszenie i ręczne usuwanie
biomasy z młak.

</doc>
<doc id="5178317" url="https://pl.wikipedia.org/wiki?curid=5178317" title="Medal Obrony za Międzynarodową Służbę">
Medal Obrony za Międzynarodową Służbę

Medal Obrony za Międzynarodową Służbę (, skr. Fsv.M.I.T.) – duńskie wojskowe odznaczenie ustanowione 7 grudnia 2009, mające charakter pamiątkowego medalu kampanii, którego funkcję pełnił dotąd Medal Obrony.
Przyznawany jest przez Szefa Sił Zbrojnych (dosł. „Szefa Obrony”, dun. "Forsvarschefen") przedstawicielom duńskiego personelu wojskowego i cywilnego za zasłużoną służbę podczas międzynarodowych misji wojskowych. Mogą nim być nim nagradzani również inni Duńczycy i obcokrajowcy za szczególnie zasłużone wysiłki podczas służby zagranicznej. Minimum wymagane do otrzymania medalu to 30 dni, kolejne nadanie przysługuje po 210 dniach, a trzecie nadanie wymaga co najmniej 390 dni służby poza granicami kraju. Pierwsze 30 dni może być akumulowane z kilku misji zagranicznych. W przypadku kiedy dana osoba otrzymuje Medal Obrony dla Rannych na Służbie to wymóg 30 dni nie musi być obowiązkowy.
W duńskiej kolejności starszeństwa odznaczeń medal znajduje się obecnie (na listopad 2021) za Medalem Obrony za Chwalebny Wysiłek, a przed Medalem Obrony za Międzynarodową Służbę 1948-2009.
Od 2020 istnieje osobny Brązowy Medal Obrony za Międzynarodową Służbę o niższej randze, który można otrzymać za warty zauważenia i nagrodzenia międzynarodowy wkład.
Medal ma średnicę 30 mm, wykonywany jest ze srebra. Na awersie znajduje się główny motyw duńskiego herbu (trzy lwy kroczące w słup i dziewięć serc – podobnie jak dziewięć innych wojskowych medali). Na rewersie umieszczany jest wieniec dębowy, a w jego wnętrzu – nazwa odbytej misji, miejsce odbywanej służby i rok nadania.
Medal mocowany jest do czerwonej, wiązanej w pięciokąt wstążki, z jednym szerszym (4 mm) i/lub zmienną liczbą węższych (2 mm) białych pasków wzdłuż jednego lub obu brzegów, których liczba i szerokość są ustalane osobno dla każdej większej operacji zagranicznej, za którą nadane ma być co najmniej 400 medali. Mniejsze misje zagraniczne ("enkeltmandmission"), które nie doczekały się osobnego wzoru na wstążce, wyróżniane są nadaniami na czerwonej wstążce z szerszym białym paskiem wzdłuż środka. Wliczając ten rodzaj wstążki, obecnie istnieje osiem jej odmian. 
Początkowo drugie nadanie medalu dla rannych oznaczane było poprzez umieszczenie na wstążce lub baretce srebrnego dębowego liścia (oznaki męstwa), a trzecie nadanie – złotego dębowego liścia. Od 2010 kolejne nadania oznacza się arabską liczbą. Od 2021 liście dębowe przyznawane są znowu, ale tym razem już jako pochwała–podziękowanie ze strony duńskich sił zbrojnych za szczególnie odważne zachowanie. Takie nadania oznaczane są w następujący sposób: po raz pierwszy – srebrny liść, po raz drugi – złoty liść, po raz trzeci – złoty i srebrny liść, po raz czwarty – dwa złote liście itd.
Formę medalu wykonał medalier Jan Petersen.

</doc>
<doc id="5178324" url="https://pl.wikipedia.org/wiki?curid=5178324" title="Długa Grapa">
Długa Grapa

Długa Grapa – pas skalnych urwisk i ścianek na południowym stoku masywu Flaków w Pieninach Czorsztyńskich, w obrębie wsi Sromowce Wyżne w województwie małopolskim, w powiecie nowotarskim, w gminie Czorsztyn. Znajduje się pod zachodnim szczytem Flaków zwanym Polenicą i ciągnie się równoleżnikowo na długości około 350 m i wysokości od 670 do 760 m n.p.m. Są to skalne wychodnie częściowo zarastające naskalnymi murawami kserotermicznymi, ciepłolubnymi krzewami i drzewami. Maja one dużą wartość przyrodniczą. Na Długiej Grapie stwierdzono występowanie rzadkiego w Polsce gatunku rośliny ostu pagórkowego "Carduus collinus", a w latach 1987–1988 znaleziono zagrożone wyginięciem gatunki porostów jaskrawiec woskowoszary "Caloplaca stillicidiorum", łuskotek wątrobiasty "Catapyrenium lachneum", garbatka niebieskoczarna "Thalloidima sedifolium" i rzadką kruszynkę rozgałęzioną "Synalissa symphorea". Są też cenne przyrodniczo zarośla jałowca. Dla ochrony siedliska tych organizmów konieczne są zabiegi ochrony czynnej polegające na usuwaniu drzew i nadmiernie rozrastającej się tarniny i derenia. Długa Grapa znajduje się w obrębie Pienińskiego Parku Narodowego, ale jest własnością prywatną, na przeprowadzenie tych zabiegów niezbędna jest zgoda właścicieli gruntów.
W gwarze podhalańskiej, orawskiej i liptowskiej słowo "grapa" oznacza urwiste lub strome zbocze, grzbiet lub wzniesienie. Występuje w wielu nazwach obiektów geograficznych na Podhalu i w Tatrach.

</doc>
<doc id="5178337" url="https://pl.wikipedia.org/wiki?curid=5178337" title="Rajd Wysp Kanaryjskich 2021">
Rajd Wysp Kanaryjskich 2021

Rajd Wysp Kanaryjskich 2021 (45. Rally Islas Canarias) – 45. Rajd Wysp Kanaryjskich rozgrywany na Wyspach Kanaryjskich 18 do 20 listopada 2021 roku. Była to ósma runda Rajdowych Mistrzostw Europy w roku 2021. Rajd został rozegrany na nawierzchni asfaltowej.
Lista startowa.
Poniższa lista startowa obejmuje tylko zawodników startujących i zgłoszonych do rywalizacji w kategorii ERC w najwyższej klasie RC2.
Klasyfikacja końcowa RME.
Kierowcy
Punkty w klasyfikacji generalnej ERC otrzymuje 15 pierwszych zawodników, którzy uczestniczą w programie ERC i w ukończą wyścig, punktowanie odbywa się według klucza:
Dodatkowo po każdym etapie (dniu) rajdu prowadzona jest osobna klasyfikacja, w której przyznawano punkty pierwszym pięciu zawodnikom, według klucza 5-4-3-2-1. W tabeli podano, które miejsce zajął zawodnik, a w indeksie górnym ile zdobył punktów za ukończenie poszczególnych etapów na punktowanym miejscu. 

</doc>
<doc id="5178340" url="https://pl.wikipedia.org/wiki?curid=5178340" title="Mały Loch">
Mały Loch

Mały Loch – niewielka dolina w Pieninach będąca orograficznie lewym odgałęzieniem doliny Głębokiego Potoku uchodzącego do zbiornika Sromowce. Jej nazwa jest historyczna. Dolinka opada w kierunku zachodnim. Na jej dnie jest źródło, z którego wypływa niewielki potoczek uchodzący do Głębokiego Potoku. Dolinka jest głęboko wcięta, na południowej stronie jej południowych zboczy tkwi wapienna skałka. Jest widoczna ze znajdującej się w pobliżu zatoczki przy drodze Krośnica – Sromowce Wyżne. Zatoka ta jest dobrym punktem widokowym na dolinę Dunajca i Tatry.
Mały Loch znajduje się w obrębie Pienińskiego Parku Narodowego (PPN). W latach 1987–1988 w dolince tej znaleziono garbatkę niebieskoczarną "Thalloidima sedifolium" – bardzo rzadki, w Polsce zagrożony wyginięciem gatunek porostu. Występuje tu także bezlist okrywowy "Buxbaumia viridis". Jest to rzadki gatunek mchu będący jednym z gatunków specjalnej troski PPN. Dla jego ochrony park przewiduje zabiegi ochrony czynnej.
170 m na północ od Małego Locha jest druga, równoległa dolinka Duży Loch.

</doc>
<doc id="5178343" url="https://pl.wikipedia.org/wiki?curid=5178343" title="Sandy Walsh">
Sandy Walsh

Sandy Walsh (ur. 14 marca 1995 w Brukseli) – holenderski piłkarz pochodzenia indonezyjskiego grający na pozycji prawego obrońcy. Od 2020 jest zawodnikiem klubu KV Mechelen.
Kariera klubowa.
Swoją piłkarską karierę Walsh rozpoczynał w juniorach takich klubów jak: Tempo Overijse (2001-2002), ERC Hoeilaart (2002-2003), RSC Anderlecht (2003-2011) i KRC Genk (2011-2012). W 2012 roku stał się członkiem pierwszego zespołu Genku i 2 września 2012 zadebiutował w nim w pierwszej lidze belgijskiej w zremisowanym 2:2 wyjazdowym meczu z Anderlechtem. W sezonie 2012/2013 zdobył z Genkiem Puchar Belgii. W Genku występował do końca sezonu 2016/2017.
W lipcu 2017 Walsh przeszedł do SV Zulte Waregem. Swój debiut w nim zaliczył 5 sierpnia 2017 w wygranym 2:0 domowym meczu z Sint-Truidense VV. Zawodnikiem Zulte Waregem był do października 2020 roku.
W październiku 2020 Walsh przeszedł do KV Mechelen. Zadebiutował w nim 31 października 2020 w zremisowanym 2:2 wyjazdowym meczu z Club Brugge.
Kariera reprezentacyjna.
W swojej karierze Walsh grał w młodzieżowych reprezentacjach Holandii na szczeblach U-16, U-17, U-18, U-19 i U-20. W 2012 roku wywalczył z kadrą U-17 mistrzostwo Europy na Mistrzostwach Europy U-17.

</doc>
<doc id="5178344" url="https://pl.wikipedia.org/wiki?curid=5178344" title="Piłka nożna w Chorwacji">
Piłka nożna w Chorwacji

Piłka nożna ( ) jest najpopularniejszym sportem w Chorwacji. Jej głównym organizatorem na terenie Chorwacji pozostaje Hrvatski nogometni savez (HNS).
Chorwacki klub wygrał jeden raz Puchar Miast Targowych.
W chorwackiej 1. HNL grają takie znane kluby świata, jak Dinamo Zagrzeb i Hajduk Split.
Historia.
Piłka nożna zaczęła zyskiwać popularność w Chorwacji pod koniec XIX wieku. Najwcześniejsze zapisy o piłce nożnej w Chorwacji pochodzą z 1873 roku, kiedy angielscy inżynierowie i technicy ze "Stabilimento tecnico Fiumano" grali w Rijece z inżynierami budującymi lokalną linię kolejową, z udziałem miejscowych zawodników. Pierwszy zarejestrowany mecz piłki nożnej rozegrany w Królestwie Chorwacji, która była wówczas w składzie Austro-Węgier, został rozegrany w 1880 roku w miejscowości Županja, pomiędzy angielskimi pracownikami "The Oak Extract Company" a miejscową młodzieżą. W 1890 roku uczniowie szkół średnich zakładają w Rijece pierwsze szkolne kluby piłkarskie. Sport ten został dalej spopularyzowany w Chorwacji przez Franjo Bučara w latach 90. XIX wieku. Chorwackie tłumaczenie nazwy sportu, "nogomet", zostało wymyślone przez językoznawcę Slavko Rutznera Radmilovića w 1893 lub 1894 roku. Nazwę przyjęto również w języku słoweńskim.
Najwcześniejsze oficjalnie zarejestrowane kluby powstały w Puli przed przełomem wieków, kiedy to w sierpniu 1899 r. miejscowi założyli "Club Iris", a później w tym samym roku "Veloce Club", obydwa wielosportowe stowarzyszenia, które posiadały również bardzo popularne sekcje piłkarskie. Pierwszymi klubami założonymi w ówczesnym Królestwie Chorwacji i Slawonii były HAŠK i PNIŠK w 1903 roku.
Po założeniu chorwackiego związku piłkarskiego - HNS w 1912 roku, rozpoczął się proces zorganizowania pierwszych mistrzostw kraju. W sezonie 1912/13 wystartowały pierwsze nieoficjalne mistrzostwa piłkarskie w Trójjedynym Królestwie Chorwacji, Slawonii i Dalmacji, wchodzącego w skład Austro-Węgier. Uczestniczyły w nim 6 zespołów z Zagrzebia i zostały niedokończone (rozegrano 7 kolejek z 10). Następny sezon 1913/14 rozpoczęło 8 drużyn, ale rozpoczęcie I wojny światowej przeszkodziło dalszym rozgrywkom.
1 grudnia 1918 po zakończeniu I wojny światowej i po rozpadzie Austro-Węgier zamieszkane przez Słowian południowych komitaty Królestwa Chorwacji wraz z ziemiami Styrii i Krainy postanowiły zjednoczyć się z Serbią w Królestwo Serbów, Chorwatów i Słoweńców, późniejszą Jugosławię. Po założeniu jugosłowiańskiej federacji piłkarskiej – NSJ (chorw. Nogometni Savez Jugoslavije) w kwietniu 1919 roku w Zagrzebiu, rozpoczął się proces zorganizowania pierwszych ligowych Mistrzostw Królestwa Serbów, Chorwatów i Słoweńców w sezonie 1923. Do 1927 roku rozgrywki odbywały się systemem pucharowym. W sezonie 1928 organizowane pierwsze ligowe rozgrywki. W rozgrywkach brało udział 6 zespołów, grając systemem kołowym. W sezonie 1931/32 i 1935/36 rozgrywano systemem pucharowym. Zwycięzca turnieju otrzymywał tytuł mistrza Jugosławii.
3 października 1929 zmieniono nazwę państwa na „Królestwo Jugosławii”, również Związek Piłkarski w maju 1930 został przeniesiony do Belgradu i przyjął serbską nazwę "FSJ (Fudbalski savez Jugoslavije)". Protestując na przemieszczenie siedziby chorwaccy piłkarze i trenerzy bojkotowali do 1945 reprezentację narodową Jugosławii. W 1939 po utworzeniu autonomicznej Banowiny Chorwacji prowadzone osobno rozgrywki mistrzostw Banowiny Chorwacji w sezonach 1939/1940 i 1940/1941 oraz mistrzostw Serbii w sezonie 1940/1941.
W czasie II wojny światowej w roku 1941 faszystowskie ugrupowanie ustaszy na czele z Ante Paveliciem przejęło władzę, ogłosiło niepodległość i powstało Niepodległe Państwo Chorwackie (NDH). Terytorium Chorwacji sprzymierzonej wówczas z Niemcami obejmowało Chorwację właściwą (choć nie całą, część terytorium przyłączono do Włoch) oraz tereny dzisiejszej Bośni i Hercegowiny. W latach 1941-1944 prowadzone mistrzostwa NDH.
W 1945 po utworzeniu Socjalistycznej Federacyjnej Republiki Jugosławii Chorwacja została włączona do jej składu i kontynuowano rozgrywki o mistrzostwo Jugosławii w najwyższej lidze, zwanej "Prva savezna liga". Od 12 do 19 sierpnia 1945 roku odbyło się pierwsze mistrzostwa "Federalne države Hrvatske" (następnie zwanej NR Hrvatske, a potem SR Hrvatske), w którym uczestniczyły reprezentacje miast i okręgów. W 1946 roku rozgrywano kwalifikacje w Chorwacji oraz innych republikach dla uczestnictwa w przyszłych mistrzostwach Jugosławii. W tym turnieju, zwanym "Hrvatska liga", brało udział 8 klubów.
Po upadku SFR Jugosławii w 1991 roku proklamowano niepodległość Chorwacji; rozpoczęła się wojna z Jugosławią (de facto z Serbią, wspomaganą przez oddziały czarnogórskie).
W 1992 zainaugurowano rozgrywki zawodowej "I. HNL".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (1. HNL, 2. HNL i 3. HNL). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Chorwacji to:

</doc>
<doc id="5178345" url="https://pl.wikipedia.org/wiki?curid=5178345" title="Choerades ignea">
Choerades ignea



</doc>
<doc id="5178346" url="https://pl.wikipedia.org/wiki?curid=5178346" title="Kościół w Edestad">
Kościół w Edestad

Kościół w Edestad (szw. "Edestads kyrka") – kościół w Edestad na wschód od miasta Ronneby w południowej Szwecji. Kościół należy do diecezji Lund.
Historia.
Kościół został zbudowany z szarego kamienia i cegły pomiędzy 1220 a 1270 rokiem. Najstarsze zachowany elementy kościoła to zewnętrzne malowane ornamenty (białe i czerwone) na północnej stronie chóru, płaski strop drewniany oraz figura siedzącej Madonny datowana na około 1240 roku. Około 1300 roku został wykonany najstarszy zachowany w kościele krucyfiks. Pod koniec średniowiecza dobudowana została zakrystia, kruchta i drewniana dzwonnica z drewna. Najważniejszym zabytkiem z czasów nowożytnych jest ambona z 1665 roku. Zachowany ołtarz pochodzi z roku 1763. W XVIII wieku chór został wyposażony w płaski drewniany strop.

</doc>
<doc id="5178350" url="https://pl.wikipedia.org/wiki?curid=5178350" title="Paweł Wiederman">
Paweł Wiederman

Paweł Wiederman (właściwie Feiwel Wiederman, ur. 20 lutego 1889 w Krakowie, zm. po 1955 roku w Nowym Jorku) – pisarz żydowski, autor powieści Płowa Bestia, opisującej realizm życia i pogromu Żydów na terenie gett w Sosnowcu i Będzinie, która jest rarytasem na rynku antyartystycznym (jeden egzemplarz dostępny w Polsce, nigdy nie wznawiana).
Życiorys.
Paweł (Feiwel) Wiederman urodził się 20 lutego 1889 roku w Krakowie. Jego matką była Reisel Goldstoff (ur. 1856 w Krakowie), a ojcem – Chaim Wiederman (ur. 1856 w Kamieniec Litewski).
Uczęszczał do Gimnazjum Św. Anny w Krakowie, gdzie w 1910 roku zdał egzamin dojrzałości z wyróżnieniem. Następnie studiował prawo, filozofię i nauki polityczne na Uniwersytecie Jagiellońskim, na którym otrzymał stopień doktora praw oraz dyplom nauczyciela szkół średnich.
W czasie I wojny światowej walczył w armii austriackiej. Po wojnie zaangażował się w organizowanie średniego szkolnictwa żydowskiego w Polsce. W latach 1918–1923 był dyrektorem gimnazjum „Jabne” w Będzinie, a w latach 1923–1939 dyrektorem gimnazjum w Sosnowcu. Pisał artykuły o tematyce pedagogicznej i krajoznawczej. Brał czynny udział w życiu społecznym i politycznym, był radnym miasta Będzina. Był założycielem i prezesem Żydowskiego Towarzystwa Krajoznawczego w Zagłębiu Dąbrowskim, Oddziału Polskiego Związku Narciarskiego, Oddziału Towarzystwa „Nadzieja” dla ratowania zdrowia chorej młodzieży żydowskiej. Był członkiem Okręgowej Rady Szkolnej w Sosnowcu, Wydziału Głównego Towarzystwa „Nadzieja” w Krakowie, Wydziału Głównego Żydowskiego Towarzystwa Krajoznawczego w Warszawie, Towarzystwie Popierania Biblioteki Uniwersytetu Hebrajskiego w Jerozolimie. Został zapisany do Złotej Księgi Żydowskiego Funduszu Narodowego.
Jego żoną była Brajndla Chaja Hela (ur. 17 stycznia 1890 w Będzinie), z którą zawarł ślub w Będzinie 30 listopada 1917. Mieli syna Benedykta Berka Wiedermana (ur. 9 kwietnia 1928 w Krakowie).
Podczas okupacji niemieckiej w latach 1939–1943 pracował w Centrali Żydowskich Rad Starszych Wschodniego Górnego Śląska (Zentrale der Ältestenräte der jüdischen Kultusgemeiden in Ost-Oberschlesien), gdzie organizował szkolnictwo powszechne oraz zawodowe w ramach przekwalifikowania zawodowego ludności żydowskiej. W kwietniu 1943 był zameldowany z rodziną w getcie sosnowieckim przy ul. Siedlerzeile 18. Od grudnia 1943 do lipca 1944 roku ukrywał się prawdopodobnie na terenie Środuli. Jego żona i syn trafili w 1943 roku do transportu do Auschwitz-Birkenau, gdzie zginęli.
Po wojnie w 1945 znalazł się w amerykańskiej strefie w Monachium, gdzie został zaangażowany do pracy w dziale propagandy dowództwa europejskiego armii Stanów Zjednoczonych (EUCOM). Korzystając z dostępu do drukarni opublikował swoje notatki z getta w powieści pod tytułem „Płowa Bestia”. Przed 1950 rokiem wyjechał z Monachium do Izraela. W 1955 roku mieszkał na przedmieściach Nowego Jorku. Nieznane są jego dalsze losy i data zgonu.

</doc>
<doc id="5178354" url="https://pl.wikipedia.org/wiki?curid=5178354" title="Maria Caniglia">
Maria Caniglia

Maria Caniglia (ur. 5 maja 1905 w Neapolu, zm. 15 kwietnia 1979 w Rzymie) – włoska śpiewaczka, sopran.
Życiorys.
Ukończyła Conservatorio di Musica S. Pietro a Majella w Neapolu. Na scenie zadebiutowała w 1930 roku, występując w Teatro Regio w Turynie jako Chrizotemida w "Elektrze" Richarda Straussa i w mediolańskiej La Scali jako Maria w "Lo straniero" Ildebrando Pizzettiego. Kreowała role Manueli w "La notte di Zoraima" Italo Montemezziego (Mediolan 1931) i Rosanny w "Cyrano de Bergerac" Franco Alfano (Rzym 1936). Wystąpiła w roli tytułowej podczas prapremiery opery Ottorino Respighiego "Lucrezia" (Mediolan 1937). Występowała w londyńskim Covent Garden Theatre (1937, 1939, 1950). W 1939 roku rolą Desdemony w "Otellu" Giuseppe Verdiego debiutowała na deskach nowojorskiej Metropolitan Opera. W jej repertuarze znajdowały się role m.in. z oper Belliniego, Verdiego, Pucciniego i Wagnera. W 1957 roku zakończyła karierę sceniczną.
Jej mężem od 1939 roku był włoski kompozytor Pino Donati.

</doc>
<doc id="5178356" url="https://pl.wikipedia.org/wiki?curid=5178356" title="Zalew Czorsztyński">
Zalew Czorsztyński



</doc>
<doc id="5178357" url="https://pl.wikipedia.org/wiki?curid=5178357" title="Tadeusz Filipkowski">
Tadeusz Filipkowski

Tadeusz Antoni Filipkowski (ur. 5 maja 1932 w Warszawie, zm. 19 czerwca 2020 tamże) – żołnierz Szarych Szeregów, dziennikarz.
Życiorys.
Syn architekta i działacza niepodległościowego Stanisława (1896–1964) i Zofii z Błeszyńskich. Jego ciotką od strony ojca była Wanda Pełczyńska. Wraz z rodzicami mieszkał przed wojną w Gdyni i Lwowie, gdzie uczęszczał do szkół powszechnych. Od 1941 rodzina mieszkała w Warszawie. Tu pod ps. „Filip”, „Krzycki” był członkiem Szarych Szeregów (Zawisza. Blok Zamek, 9 ZDH im. Stefana Czarnieckiego) uczestnicząc w małym sabotażu, obserwacjach i konwojowaniu łączniczek. Po powstaniu warszawskim wyszedł z ludnością cywilną i dotarł do Mstyczowa, gdzie przebywał do końca wojny. Do Warszawy powrócił w lutym 1945. Ukończył tamże szkołę powszechną, a następnie średnią. Maturę uzyskał w 1952, a następnie ukończył studia polonistyczne na Uniwersytecie Warszawskim (1956).
Od 1950 pracował najpierw w Centralnej Komisji Wydawniczej i Urzędzie Wydawnictw, a następnie w redakcjach: nieperiodyków w Filmowej Agencji Wydawniczej. Potem był dziennikarzem w redakcji „Na Przełaj”, „Wiedzy i Życia”, Centralnej Agencji Fotograficznej jako redaktor prowadzący, a następnie zastępca redaktora naczelnego „IMT Światowid”. Pracował społecznie w PTTK, gdzie od 1950 był przewodnikiem miejskim po Warszawie oraz członkiem redakcji „Gościńca” (1969–1995). Działał również w Stowarzyszeniu Dziennikarzy Polskich. W latach 1980–1981 działał w „Solidarności”. W stanie wojennym został usunięty z zawodu i przez dwa lata był kierowcą. Od 1984 pracował ponownie jako dziennikarz w redakcji „Drużyna” i tygodniku „Odrodzenie”. W 1990 odszedł na emeryturę.
Od początku istnienia, czyli od 1989, działał w Światowym Związku Żołnierzy Armii Krajowej. Przez wiele lat był członkiem Rady Naczelnej i Prezydium, przez pewien czas wiceprezesem ZG ŚZŻAK i rzecznikiem prasowym. Współpracownik i autor tekstów w „Biuletynie Informacyjnym” – miesięczniku ŚZŻAK. Prezes Fundacji Filmowej Armii Krajowej (1995–2015), współtwórcą filmu o Polskim Państwie Podziemnym, oraz producent 29 filmów o AK. Członek pierwszej Rady Muzeum II Wojny Światowej w Gdańsku (2012–2017).
Żonaty dwukrotnie. pierwszy raz z Bożenną z Faszczewskich. Mieli córki: Marię, Ewę i Joannę. Drugi raz ożenił się z dziennikarką Mirosławą Okolską-Filipkowską (1930–2014). Małżeństwo było bezdzietne. Pochowany wraz z żoną w grobowcu rodzinnym na Starych Powązkach.
Odznaczenia.
Krzyż Komandorski (2006), Krzyż Oficerski (2000) i Krzyż Kawalerski Orderu Odrodzenia Polski, Złoty i Srebrny Krzyż Zasługi, Krzyż Armii Krajowej, Medal za Warszawę 1939–1945, Krzyż „Za Zasługi dla ZHP”, Złoty i Srebrny Medal „Za zasługi dla obronności kraju”, Medale „Pro Memoria” i „Pro Patria”, Srebrna Odznaka Honorowa PCK, Odznaka za Zasługi dla Warszawy, Medal Pamiątkowy „Za Zasługi dla ŚZŻAK”, Złota Odznaka Honorowa PTTK, Zasłużony Działacz Turystyki, Kultury, Handlu, Zasłużony Opiekun Zabytków i inne m.in. niemiecki Krzyż Zasługi (2015).

</doc>
<doc id="5178362" url="https://pl.wikipedia.org/wiki?curid=5178362" title="Charlottenburg (dzielnica Berlina)">
Charlottenburg (dzielnica Berlina)



</doc>
<doc id="5178364" url="https://pl.wikipedia.org/wiki?curid=5178364" title="Grunewald (dzielnica Berlina)">
Grunewald (dzielnica Berlina)



</doc>
<doc id="5178366" url="https://pl.wikipedia.org/wiki?curid=5178366" title="Halensee (dzielnica Berlina)">
Halensee (dzielnica Berlina)



</doc>
<doc id="5178367" url="https://pl.wikipedia.org/wiki?curid=5178367" title="Schmargendorf (dzielnica Berlina)">
Schmargendorf (dzielnica Berlina)



</doc>
<doc id="5178368" url="https://pl.wikipedia.org/wiki?curid=5178368" title="Westend (dzielnica Berlina)">
Westend (dzielnica Berlina)



</doc>
<doc id="5178369" url="https://pl.wikipedia.org/wiki?curid=5178369" title="Wilmersdorf (dzielnica Berlina)">
Wilmersdorf (dzielnica Berlina)



</doc>
<doc id="5178370" url="https://pl.wikipedia.org/wiki?curid=5178370" title="Falkenberg (dzielnica Berlina)">
Falkenberg (dzielnica Berlina)



</doc>
<doc id="5178372" url="https://pl.wikipedia.org/wiki?curid=5178372" title="Fennpfuhl (dzielnica Berlina)">
Fennpfuhl (dzielnica Berlina)



</doc>
<doc id="5178373" url="https://pl.wikipedia.org/wiki?curid=5178373" title="Jordi Vanlerberghe">
Jordi Vanlerberghe

Jordi Vanlerberghe (ur. 27 czerwca 1996 w Duffel) – belgijski piłkarz grający na pozycji środkowego obrońcy lub defensywnego pomocnika. Od 2019 jest zawodnikiem klubu KV Mechelen.
Kariera klubowa.
Swoją piłkarską karierę Vanlerberghe rozpoczynał w juniorach takich klubów jak: KFC Duffel (2001-2004) i KV Mechelen (2004-2012). W 2012 roku stał się członkiem pierwszego zespołu Mechelen i 27 października 2012 zadebiutował w nim w pierwszej lidze belgijskiej w wygranym 3:0 domowym meczu z Lierse SK. Zawodnikiem Mechelen był do końca sezonu 2016/2017.
W lipcu 2017 Vanlerberghe przeszedł do Club Brugge. Swój debiut w nim zaliczył 11 sierpnia 2017 w wygranym 2:1 wyjazdowym meczu z SV Zulte Waregem. W sezonie 2017/2018 wywalczył z Brugge tytuł mistrza Belgii.
W sezonie 2018/2019 Vanlerberghe przebywał na wypożyczeniu w KV Oostende. W klubie tym swój debiut zanotował 28 lipca 2018 w zwycięskim 2:1 domowym meczu z Royalem Excel Mouscron.
W 2019 roku Vanlerberghe trafił na rok na wypożyczenie do KV Mechelen, a w 2020 roku przeszedł na stałe do tego klubu.
Kariera reprezentacyjna.
W swojej karierze Vanlerberghe grał w młodzieżowych reprezentacjach Belgii na szczeblach U-16, U-17, U-18, U-19 i U-21.

</doc>
<doc id="5178374" url="https://pl.wikipedia.org/wiki?curid=5178374" title="Friedrichsfelde (dzielnica Berlina)">
Friedrichsfelde (dzielnica Berlina)



</doc>
<doc id="5178377" url="https://pl.wikipedia.org/wiki?curid=5178377" title="Karlshorst (dzielnica Berlina)">
Karlshorst (dzielnica Berlina)



</doc>
<doc id="5178378" url="https://pl.wikipedia.org/wiki?curid=5178378" title="Ignacy Radziejowski (powstaniec styczniowy)">
Ignacy Radziejowski (powstaniec styczniowy)

Ignacy Teodozjusz Radziejowski, ps. „Mucha” (ur. 1 lipca 1832 w Warszawie, zm. 6 lutego 1864 w Grabinie) – naczelnik Łodzi w powstaniu styczniowym, urzędnik, należał do stronnictwa czerwonych.
Życiorys.
Radziejowski był synem zecera z Lublina, Aleksandra Radziejowskiego, uczestnika powstania listopadowego, oraz Marianny z d. Czernielewskiej z okolic Łęczycy. Miał 2 siostry – obie zmarły w dzieciństwie. W młodości uczył się w szkole wydziałowej w Radomiu. W 1862 pracował jako kontroler skarbowy w Administracji Rządowej Dochodów Skarbowych Tabacznych. W 2 połowie 1862 przybył wydelegowany do Łodzi i rozpoczął pracę w Rządowej Komisji Skarbu jako kontroler w fabryce tytoniowej Landau i Spółka oraz na polecenie Komitetu Centralnego Narodowego został powstańczym naczelnikiem miasta Łodzi.
Jako naczelnik organizował konspiracyjną siatkę, przy współpracy z setnikami: tokarzem Leonem Tuszyńskim (1817–1895) i tkaczem Ludwikiem Kozubskim (1816–1900). W ramach swojej działalności gromadził broń i umundurowanie, a także pobierał podatek narodowy od łodzian. Radziejowski bezskutecznie współpracował z ks. Józefem Czajkowskim, przekonując oficerów rosyjskich garnizonu łódzkiego, do dołączenia do powstańców styczniowych. W wyniku defraudacji swoich współpracowników posądzono go o nadużycia i malwersacje. W związku oskarżeniami podjął próbę samobójczą, lecz został uratowany. Ustąpił ze stanowiska naczelnika pod koniec 1862 i został zastąpiony przez Józefa Zajączkowskiego. Uczestniczył w walkach powstańczych pod rozkazami Józefa Sawickiego oraz w oddziale Roberta Skowrońskiego, jako oficer i dowódca strzelców. Brał udział w rekwizycji 80 tys. rubli z kasy Banku Polskiego w Łodzi.
Został zatrzymany przez Rosjan w sierpniu 1863 w wyniku zdrady Aleksandra Skrudzińskiego. Po półrocznym śledztwie, a także torturach, nie wydał innych powstańców, w związku z czym został skazany na śmierć, wyrokiem zatwierdzonym przez naczelnika wojennego, pułkownika Aleksandra von Broemsena. Został rozstrzelany 6 lutego 1864 w Grabinie.

</doc>
<doc id="5178379" url="https://pl.wikipedia.org/wiki?curid=5178379" title="Piłka nożna w Bułgarii">
Piłka nożna w Bułgarii

Piłka nożna ( ) jest najpopularniejszym sportem w Bułgarii. Jej głównym organizatorem na terenie Bułgarii pozostaje Byłgarski futbolen syjuz (BFS).
Christo Stoiczkow w 1994 zdobył Złotą Piłkę, nagrodę dla najlepszego piłkarza świata. Bułgarscy piłkarze zdobywali tytuł króla strzelców wśród lig europejskich - Złoty But (Petyr Żekow w 1968/69, Georgi Sławkow w 1980/81 i Christo Stoiczkow w 1989/90).
W bułgarskiej 1. PFL grają takie znane kluby świata, jak CSKA Sofia, Lewski Sofia i Łudogorec Razgrad.
Historia.
Piłka nożna zaczęła zyskiwać popularność w Bułgarii pod koniec XIX wieku. Została wprowadzona do szkół w latach 1893-1894 przez zaproszonych do kraju szwajcarskich nauczycieli gimnastyki. Mecz piłki nożnej (początkowo nazywany ритнитоп, ritnitop) został po raz pierwszy rozegrany w Warnie w Liceum dla chłopców w 1894 roku, gdzie został wprowadzony przez Georgesa de Regibusa, a gra została przywieziona do Sofii przez Charlesa Champauda w następnym roku. W 1908 roku w Warnie powstał pierwszy bułgarski klub piłkarski Atłas Warna, a w 1909 FK 13 Sofia i Sportist Warna. 31 lipca 1921 roku powstała liga piłkarska w Sofii, w której zwyciężyła w sezonie 1921/22 Slavia, a w sezonach 1922/23 i 1923/24 Lewski; wkrótce potem założono ligi w Plewenie (północna bułgarska liga piłkarska, po raz pierwszy wygraną przez Ticze Warna), Płowdiwie, Kiustendile (południowo-wschodnia bułgarska liga piłkarska) i Ruse.
Po założeniu bułgarskiej federacji piłkarskiej – BFS w 1923 roku, rozpoczął się proces zorganizowania pierwszych oficjalnych Mistrzostw Bułgarii w sezonie 1924.
W sezonie 1924 po raz pierwszy wystartowały rozgrywki o "Dyrżawno pyrwenstwo" (Pierwszeństwo kraju), jednak z przyczyn różnych nie wyłoniono mistrza kraju. Rozgrywki prowadzone były systemem pucharowym i uczestniczyły w nim zwycięzcy związków okręgowych. W sezonie 1937 po raz ostatnio zagrano takim systemem, a w sezonie 1937/38 startowały rozgrywki w lidze zwanej "Nacionałna futbołna diwizija". Podczas II wojny światowej w latach 1941–1943 ponownie prowadzone rozgrywki systemem pucharowym. We wrześniu 1944 Armia Czerwona zajęła Bułgarię. Od 1945 ponownie startowały rozgrywki o mistrzostwo Bułgarii ("Republikansko pyrwenstwo"). W sezonie 1948/49 powrócono do systemu ligowego a liga otrzymała nazwę "Republikanska futbołna diwizija".
Rozgrywki zawodowej "A Republikanskiej futbołnej grupy" zainaugurowano w sezonie 1950. W sezonie 2000/01 liga zmieniła nazwę na "Wissza profesionałna futbołna liga", a w 2003/04 na "A Profesionałna futbołna grupa". W sezonie 2016/17 liga przyjęła nazwę "Pyrwa profesionałna futbołna liga".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (1. PFL, 2. PFL i 3. AFL). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Bułgarii to:

</doc>
<doc id="5178381" url="https://pl.wikipedia.org/wiki?curid=5178381" title="Malchow (dzielnica Berlina)">
Malchow (dzielnica Berlina)



</doc>
<doc id="5178382" url="https://pl.wikipedia.org/wiki?curid=5178382" title="Rummelsburg (dzielnica Berlina)">
Rummelsburg (dzielnica Berlina)



</doc>
<doc id="5178384" url="https://pl.wikipedia.org/wiki?curid=5178384" title="Wartenberg (dzielnica Berlina)">
Wartenberg (dzielnica Berlina)



</doc>
<doc id="5178385" url="https://pl.wikipedia.org/wiki?curid=5178385" title="She Don't Know Me">
She Don't Know Me



</doc>
<doc id="5178386" url="https://pl.wikipedia.org/wiki?curid=5178386" title="100,000,000 Bon Jovi Fans Can't Be Wrong">
100,000,000 Bon Jovi Fans Can't Be Wrong



</doc>
<doc id="5178387" url="https://pl.wikipedia.org/wiki?curid=5178387" title="Who Says You Can't Go Home">
Who Says You Can't Go Home



</doc>
<doc id="5178388" url="https://pl.wikipedia.org/wiki?curid=5178388" title="Till We Ain't Strangers Anymore">
Till We Ain't Strangers Anymore



</doc>
<doc id="5178390" url="https://pl.wikipedia.org/wiki?curid=5178390" title="Whole Lot of Leavin'">
Whole Lot of Leavin'



</doc>
<doc id="5178391" url="https://pl.wikipedia.org/wiki?curid=5178391" title="We Weren't Born to Follow">
We Weren't Born to Follow



</doc>
<doc id="5178395" url="https://pl.wikipedia.org/wiki?curid=5178395" title="I'll Stand by You">
I'll Stand by You



</doc>
<doc id="5178396" url="https://pl.wikipedia.org/wiki?curid=5178396" title="Can't Speak French">
Can't Speak French



</doc>
<doc id="5178400" url="https://pl.wikipedia.org/wiki?curid=5178400" title="Can't Take My Eyes Off You">
Can't Take My Eyes Off You



</doc>
<doc id="5178404" url="https://pl.wikipedia.org/wiki?curid=5178404" title="Denis McClair">
Denis McClair



</doc>
<doc id="5178407" url="https://pl.wikipedia.org/wiki?curid=5178407" title="Rob Schoofs">
Rob Schoofs

Rob Schoofs (ur. 23 marca 1994 w Sint-Truiden) – belgijski piłkarz grający na pozycji środkowego pomocnika. Od 2017 jest zawodnikiem klubu KV Mechelen.
Kariera klubowa.
Swoją piłkarską karierę Schoofs rozpoczynał w juniorach takich klubów jak: Amandina VC (2000-2003) i Sint-Truidense VV (2003-2010). W 2010 roku stał się członkiem pierwszego zespołu Sint-Truidense i 20 marca 2011 zadebiutował w nim w pierwszej lidze belgijskiej w przegranym 0:2 domowym meczu z KSC Lokeren. W latach 2012-2015 grał w barwach Sint-Truidense w drugiej lidze. Zawodnikiem Sint-Truidense był do stycznia 2016.
W styczniu 2016 Schoofs przeszedł za milion euro do KAA Gent. Swój debiut w nim zaliczył 31 stycznia 2016 w wygranym 2:1 domowym meczu z Waasland-Beveren. W sezonie 2015/2016 wywalczył z Gent wicemistrzostwo Belgii.
5 lipca 2017 Schoofs został zawodnikiem KV Mechelen, do którego trafił za milion euro. Swój debiut w nim zanotował 30 lipca 2017 w zremisowanym 1:1 domowym spotkaniu ze Standardem Liège. W sezonie 2018/2019 wywalczył z Mechelen mistrzostwo drugiej ligi oraz zdobył Puchar Belgii.
Kariera reprezentacyjna.
W swojej karierze Schoofs grał w młodzieżowych reprezentacjach Belgii na szczeblach U-16, U-17, U-19 i U-21.

</doc>
<doc id="5178412" url="https://pl.wikipedia.org/wiki?curid=5178412" title="Kobielewskij">
Kobielewskij

Kobielewskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 10,5 km od centrum administracyjnego sielsowietu (Bolszoje Żyrowo), 17,5 km na południowy zachód od centrum administracyjnego rejonu (Fatież), 32,5 km na północny zachód od Kurska, 10 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 14 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 15 osób.

</doc>
<doc id="5178413" url="https://pl.wikipedia.org/wiki?curid=5178413" title="Anastasia Zakharova">
Anastasia Zakharova



</doc>
<doc id="5178414" url="https://pl.wikipedia.org/wiki?curid=5178414" title="Schizoproctus inflatus">
Schizoproctus inflatus

Schizoproctus inflatus – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1885 roku przez szwedzkiego zoologa Carla Aurivilliusa. Gatunek został ujęty w Catalogue of Life.

</doc>
<doc id="5178416" url="https://pl.wikipedia.org/wiki?curid=5178416" title="Zmiany struktury agrarnej w Polsce">
Zmiany struktury agrarnej w Polsce

Zmiana struktury agrarnej w Polsce – następuje w wyniku podziału gospodarstw rolnych, scalania gruntów i wywłaszczania na cele infrastrukturalne. Zmiany powstają jako rezultat prowadzonej polityki rolnej, uwarunkowań ekonomicznych i decyzji producentów rolnych.
Pojęcie struktury agrarnej.
Struktura agrarna jest definiowana różnie, w zależności od źródła. Może przedstawić się następująco:
Kształtowanie liczby i struktury gospodarstw indywidualnych.
Kształtowanie liczby i struktury gospodarstw indywidualnych po II wojnie światowej.
Liczba gospodarstw rolnych (w tys.) w latach 1950–1980 przedstawiała się następująco:
Kształtowanie liczby i struktury gospodarstw indywidualnych po transformacji ustrojowej.
Liczba gospodarstw rolnych (w tys.) w latach 1990–2019 przedstawiała się następująco.

</doc>
<doc id="5178421" url="https://pl.wikipedia.org/wiki?curid=5178421" title="Posąg anioła Moroniego">
Posąg anioła Moroniego

Posąg anioła Moroniego – posąg ku czci anioła Moroniego stojący na szczycie wzgórza Kumorah w stanie Nowy Jork.
Położony jest kilka kilometrów na południe od nowojorskiej Palmyry. Wieńczy wzgórze, na którym, według wierzeń ruchu świętych w dniach ostatnich (mormonów), Moroni wręczył Josephowi Smithowi złote płyty. Zapis ten stał się materiałem źródłowym tekstu opublikowanego później jako Księga Mormona.
Twórcą posągu był norweski rzeźbiarz Torleif S. Knaphus. Statua wykonana została z brązu, ma około trzech metrów wysokości. Umieszczona została na mającej nieco ponad osiem metrów podstawie z białego granitu. Przedstawia Moroniego wskazującego prawą ręką na niebiosa, w lewej natomiast trzymającego płyty. Poświęcił ją prezydent Heber J. Grant 21 lipca 1935. Sam posąg wraz z podstawą oraz jej ornamentyką ma głęboki przekaz symboliczny, sformułowany na podstawie własnego doznania doświadczonego osobiście przez Knaphusa. Podstawa oraz jej zdobienia reprezentują administracyjną praktykę Kościoła. Promienie światła spływające w dół podstawy odnoszą się do prezydenta Kościoła. Pozostałe elementy w alegoryczny sposób opisują inne wysokie gremia w kościelnej hierarchii, w tym Kworum Dwunastu Apostołów, Prezydium Siedemdziesięciu czy przewodniczącą Radę Biskupią. Jako modele do postaci Moroniego Knaphusowi posłużyli kolejno Elwin Clark oraz Hyrum Don ﻿Carlos Clark. Pierwszy dał monumentowi sylwetkę z uwagi na swą muskularną budowę. Drugi użyczył posągowi twarzy.
Moroni, zgodnie z mormońską doktryną, był ostatnim z proroków działających na półkuli zachodniej, a jego posługa została opisana na kartach Księgi Mormona. Święci w dniach ostatnich wierzą, że jego anielska misja przepowiedziana została przez Jana Ewangelistę w Apokalipsie św. Jana. Z uwagi na kluczową rolę Moroniego w procesie określanym mianem "przywrócenia Ewangelii Jezusa Chrystusa" jego posągi zdobią liczne świątynie świętych w dniach ostatnich, między innymi te w Salt Lake City, Los Angeles czy Waszyngtonie.

</doc>
<doc id="5178427" url="https://pl.wikipedia.org/wiki?curid=5178427" title="Schizoproctus vestitus">
Schizoproctus vestitus

Schizoproctus vestitus – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1921 roku przez norweskiego hydrobiologa Georga Ossiana Sarsa.

</doc>
<doc id="5178428" url="https://pl.wikipedia.org/wiki?curid=5178428" title="Długołańcuchowe wielonienasycone kwasy tłuszczowe">
Długołańcuchowe wielonienasycone kwasy tłuszczowe



</doc>
<doc id="5178430" url="https://pl.wikipedia.org/wiki?curid=5178430" title="Schizoproctus prior">
Schizoproctus prior

Schizoproctus prior – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 2005 roku przez włoskiego zoologoga Laghiego.

</doc>
<doc id="5178433" url="https://pl.wikipedia.org/wiki?curid=5178433" title="Roplichta">
Roplichta



</doc>
<doc id="5178435" url="https://pl.wikipedia.org/wiki?curid=5178435" title="Piłka nożna w Serbii">
Piłka nożna w Serbii

Piłka nożna ( ) jest najpopularniejszym sportem w Serbii. Jej głównym organizatorem na terenie Serbii pozostaje Fudbalski savez Srbije (FSS).
Dejan Stanković i Savo Milošević rozegrali odpowiednio 103 i 102 mecze w reprezentacji Serbii. Według stanu na 1 listopada 2021 roku Branislav Ivanović ma już 105 występów reprezentacyjnych, a Aleksandar Mitrović strzelił 43 bramki w barwach reprezentacji Serbii.
W serbskiej Super lidze grają takie znane kluby świata, jak Crvena zvezda, Partizan i Vojvodina Novi Sad.
Historia.
Piłka nożna zaczęła zyskiwać popularność w Serbii pod koniec XIX wieku. Wiosną 1896 roku żydowski student Hugo Buli, po powrocie ze studiów w Niemczech, przywiózł pierwszą piłkę z Berlina do Belgradu. Przywiózł piłkę kolegom z belgradzkiego towarzystwa gimnastycznego Soko, a 12 maja założył pierwszą sekcję piłkarską w Europie Południowo-Wschodniej.
W kwietniu 1903 roku w Belgradzie w Towarzystwie Gimnastycznym Soko powstała sekcja piłkarska klubu, czyli pierwszy serbski klub piłkarski SK Soko. Sześć miesięcy później (14 września) w Kragujevacu został założony przez Danilo Stojanovica klub Šumadija Kragujevac. Najstarszym klubem w obecnej Serbii jest Bačka Subotica (założony 3 sierpnia 1901), jednak należy zauważyć, że Subotica w tamtym czasie był częścią Austro-Węgier, a klub został organizowany przez Chorwatów. Soko Belgrad i Šumadija Kragujevac rozegrały pierwsze spotkanie w 1904 roku. Wkrótce w całej Serbii powstały nowe kluby piłkarskie. W 1913 wystartował pierwszy turniej piłkarski w Królestwie Serbii. Uczestniczyły w nim zespoły Soko Belgrad, Šumadija Kragujevac i Sokol Kraljevo. Wiosną 1914 Serbski Komitet Olimpijski po raz pierwszy zorganizował turniej piłkarski pomiędzy najbardziej znanymi serbskimi klubami. Turniej był rozgrywany systemem pucharowym i był znany jako "Srpski kup" (Serbski Puchar) lub "Olimpijski kup" (Puchar Olimpijski). Zwycięzcą został SK Velika Srbija, który pokonał 3:1 w finale SK Šumadija Kragujevac.
Po założeniu jugosłowiańskiej federacji piłkarskiej – NSJ (chorw. Nogometni Savez Jugoslavije) w kwietniu 1919 roku w Zagrzebiu, rozpoczął się proces zorganizowania pierwszych ligowych Mistrzostw Królestwa Serbów, Chorwatów i Słoweńców w sezonie 1923. Wcześniej w latach 1920, 1921 i 1923 zostały zorganizowany nieoficjalne mistrzostwa Serbii. Do 1927 roku rozgrywki odbywały się systemem pucharowym. W sezonie 1928 organizowane pierwsze ligowe rozgrywki. W rozgrywkach brało udział 6 zespołów, grając systemem kołowym. W sezonie 1931/32 i 1935/36 rozgrywano systemem pucharowym. Zwycięzca turnieju otrzymywał tytuł mistrza Jugosławii.
3 października 1929 zmieniono nazwę państwa na „Królestwo Jugosławii”, również Związek Piłkarski w maju 1930 został przeniesiony do Belgradu i przyjął serbską nazwę "FSJ (Fudbalski savez Jugoslavije)". Protestując na przemieszczenie siedziby chorwaccy piłkarze i trenerzy bojkotowali do 1945 reprezentację narodową Jugosławii. Podczas okupacji niemieckiej w latach 1941–1945 prowadzone osobno rozgrywki mistrzostw Chorwacji oraz mistrzostw Serbii.
W 1945 po utworzeniu Socjalistycznej Federacyjnej Republiki Jugosławii kontynuowano rozgrywki o mistrzostwo Jugosławii w najwyższej lidze, zwanej "Prva savezna liga".
Po upadku SFR Jugosławii w 1991 roku powstała nowa Jugosławia, nazywająca się FR Jugosławia z Czarnogórą i Serbią. W 2003 państwo zmieniło nazwę na Serbię i Czarnogórę – związek ten trwał do 2006 roku, kiedy Czarnogóra uzyskała niepodległość i utworzyła własną Czarnogórską Pierwszą Ligę.
Rozgrywki zawodowej "Superligi Srbije" zainaugurowano w sezonie 2006/07.
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Superliga Srbije, Prva liga Srbije i Srpska Liga). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Serbii to:

</doc>
<doc id="5178437" url="https://pl.wikipedia.org/wiki?curid=5178437" title="Malmö IP">
Malmö IP

Malmö IP – stadion piłkarski w Malmö, w Szwecji. Został otwarty 4 lipca 1896 roku. Może pomieścić 7600 widzów. Swoje spotkania rozgrywają na nim piłkarki klubu FC Rosengård.
Historia.
Stadion sportowy „Malmö Idrottsplats” („Malmö IP”) został wybudowany w 1896 roku z inicjatywy Malmö Velocipedklubb (poprzedni obiekt klubu funkcjonował w latach 1890–1895 na osiedlu Rörsjöstaden). Uroczysta inauguracja miała miejsce 4 lipca 1896 roku. Główny plac obiektu mógł służyć m.in. jako boisko piłkarskie, pole do ćwiczeń gimnastycznych czy lodowisko. Na torze wokół boiska rozgrywano wyścigi kolarskie. W momencie inauguracji stadion posiadał trybunę główną na 250 widzów, pod którą mieściły się szatnie i łazienki dla sportowców. Istniał także budynek klubowy, w którym przyjmowano zakłady bukmacherskie, stanowiące istotne źródło przychodu dla zarządcy obiektu.
W 1898 roku zakłady bukmacherskie zostały prawnie zabronione, w związku z czym klub odtąd borykał się z problemem nierentowności stadionu. Obiekt nadal jednak funkcjonował, stając się ważnym ośrodkiem sportowym dla lokalnej społeczności. W 1910 roku, dla wzrostu wpływów, znajdującą się przy stadionie ujeżdżalnię zamieniono w halę taneczną i restaurację. W 1938 roku obiekt przejęło miasto. Na stadionie m.in. padały rekordy świata podczas organizowanych na nim zawodów lekkoatletycznych. Przez długie lata swoje spotkania rozgrywały na nim drużyny piłkarskie IFK Malmö i Malmö FF. Drużyna Malmö FF w czasie gry na tym obiekcie pięciokrotnie zdobyła tytuł mistrza kraju (w latach 1944, 1949, 1950, 1951 i 1953). Na stadionie trzykrotnie odbyły się też spotkania piłkarskich reprezentacji narodowych. W 1958 roku oddano do użytku, wybudowany z myślą o Mistrzostwach Świata 1958, znacznie większy Malmö Stadion. Po jego otwarciu znaczenie Malmö IP wyraźnie spadło, a na nową arenę przeprowadzili się piłkarze IFK Malmö i Malmö FF.
W 1995 roku IFK Malmö i Malmö FF dogadały się w sprawie modernizacji starego Malmö IP. Na stadionie zlikwidowano bieżnię lekkoatletyczną i wybudowano nowe trybuny tuż za liniami końcowymi boiska, przekształcając obiekt w typowo piłkarski stadion. Jego ponowne otwarcie miało miejsce 1 sierpnia 1999 roku. Malmö FF wkrótce powróciło jednak na Malmö Stadion. IFK Malmö rozgrywało spotkania na Malmö IP do 2009 roku, kiedy również powróciło na Malmö Stadion (decyzja ta była spowodowana instalacją na Malmö IP sztucznej murawy, co nie spodobało się klubowi). W 2013 roku zainstalowano na stadionie nową sztuczną murawę, a także system podgrzewania nawierzchni. Obecnie (2021) na stadionie swoje spotkania rozgrywają piłkarki zespołu FC Rosengård.

</doc>
<doc id="5178439" url="https://pl.wikipedia.org/wiki?curid=5178439" title="Aleksandrowskij (rejon fatieżski)">
Aleksandrowskij (rejon fatieżski)

Aleksandrowskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 11 km od centrum administracyjnego sielsowietu (Bolszoje Żyrowo), 17,5 km na południowy zachód od centrum administracyjnego rejonu (Fatież), 34 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 23 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 6 osób.

</doc>
<doc id="5178442" url="https://pl.wikipedia.org/wiki?curid=5178442" title="Aleksandrowskij">
Aleksandrowskij

Aleksandrowskij () – nazwa toponimów w Rosji
m.in.:

</doc>
<doc id="5178443" url="https://pl.wikipedia.org/wiki?curid=5178443" title="Ignacy Zarębski">
Ignacy Zarębski

Ignacy Zarębski (ur. 5 listopada 1905 w Głogowie Małopolskim, zm. 18 lipca 1974 w Krakowie) – polski pedagog, historyk kultury, biograf i dydaktyk, znawca kultury i historii nauki okresu Odrodzenia.
Życiorys.
Był synem Józefa i Marii z domu Mazanek. Uczęszczał do gimnazjów w Rzeszowie i Krakowie. Od 1926 do 1930 studiował historię na Uniwersytecie Jagiellońskim. Pracę magisterską napisał pod kierunkiem profesora Stanisława Kota, a potem odbył praktykę w Bibliotece Jagiellońskiej. W 1934 zdał egzamin nauczycielski. Pracował jako nauczyciel prywatny, a następnie kontraktowy w szkołach średnich Krakowa. Od 1936 do 1939 był nauczycielem etatowym w Państwowym Gimnazjum i Liceum w Solcu nad Wisłą. W 1937 doktoryzował się na Uniwersytecie Jagiellońskim (praca "Stosunki Eneasza Sylwiusza z Polską i Polakami").
Podczas okupacji niemieckiej nauczał na tajnych kompletach. Został aresztowany przez gestapo w lutym 1941 i osadzony w więzieniu na Montelupich za kolportaż książek szkolnych.
Po zakończeniu II wojny światowej organizował krakowską filię Ossolineum, a także został kierownikiem Oddziału Państwowych Zakładów Wydawnictw Szkolnych w Krakowie. W 1951 został wykładowcą historii Polski w Wyższej Szkole Pedagogicznej w Krakowie. W 1955 został docentem, a w 1964, profesorem nadzwyczajnym. Od 1952 do 1956 był prodziekanem Wydziału Filologiczno-Historycznego tej uczelni, a od 1956 do 1959 – dziekanem. Od 1954 kierował Katedrą Historii Polski, a od 1972 nowym Zakładem Oświaty i Wychowania. Od 1959 do 1965 pozostawał wicedyrektorem Biblioteki Jagiellońskiej (dział nauki, zbiorów specjalnych i wydawnictw). Redagował też „Biuletyn Biblioteki Jagiellońskiej”. Zajmował się wówczas z sukcesami rewindykacją zbiorów.
Był członkiem Komisji do Dziejów Oświaty i Szkolnictwa PAU w Krakowie (od 1949) i członkiem Komisji Nauk Pedagogicznych Oddziału PAN w Krakowie (od 1957). W 1959 został samodzielnym pracownikiem nauki w Pracowni Dziejów Oświaty PAN w Warszawie, a w 1965 członkiem Rady Naukowej tej pracowni. Od 1962 do 1971 pozostawał wiceprezesem Polskiego Towarzystwa Historycznego, a następnie prezesem Oddziału PTH w Krakowie. W latach 1969–1971 sprawował funkcję wiceprezesa Zarządu Głównego PTH. Był przewodniczącym Sekcji Historycznej Towarzystwa Wiedzy Powszechnej w Krakowie. Był członkiem komitetów redakcyjnych w: „Studiach Historycznych”, „Pracach Komisji Nauk Pedagogicznych”, „Roczniku Naukowym Wyższej Szkoły Pedagogicznej w Krakowie”, „Materiałach do Dziejów Szkodnictwa w Okresie Okupacji”.
Zmarł po długotrwałej chorobie.
Zainteresowania naukowe.
Główne zainteresowania naukowe:
Odznaczenia.
Odznaczono go m.in.:

</doc>
<doc id="5178444" url="https://pl.wikipedia.org/wiki?curid=5178444" title="Robert Collins">
Robert Collins



</doc>
<doc id="5178446" url="https://pl.wikipedia.org/wiki?curid=5178446" title="Wyścig Pokoju 1954">
Wyścig Pokoju 1954

VII Wyścig Pokoju – odbył się na trasie Warszawa – Berlin – Praga w dniach 2-17 maja 1954 roku. Do 13-etapowego wyścigu, którego trasa wynosiła 2033 km, wystartowało 114 zawodników z 19 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów – bez bonifikat – trzech pierwszych zawodników drużyny na każdym etapie.
Bibliografia.
Tuszyński, B., "Wyścig Pokoju 1948-1988", Wydawnictwo Sport i Turystyka, Warszawa 1989, s. 105-109.
Linki zewnętrzne.
Serwis poświęcony Wyścigowi Pokoju 

</doc>
<doc id="5178447" url="https://pl.wikipedia.org/wiki?curid=5178447" title="Bobby Collins">
Bobby Collins



</doc>
<doc id="5178449" url="https://pl.wikipedia.org/wiki?curid=5178449" title="Bob Collins">
Bob Collins



</doc>
<doc id="5178450" url="https://pl.wikipedia.org/wiki?curid=5178450" title="Rob Collins">
Rob Collins



</doc>
<doc id="5178451" url="https://pl.wikipedia.org/wiki?curid=5178451" title="Bobby Collins (trener)">
Bobby Collins (trener)



</doc>
<doc id="5178454" url="https://pl.wikipedia.org/wiki?curid=5178454" title="Lekkoatletyka na Letnich Igrzyskach Olimpijskich 2020 – bieg na 100 m przez płotki kobiet">
Lekkoatletyka na Letnich Igrzyskach Olimpijskich 2020 – bieg na 100 m przez płotki kobiet

Bieg na 100 m przez płotki kobiet był jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 40 zawodniczek z 28 krajów.
Terminarz.
Godziny rozpoczęcia podane są w czasie tokijskim.
Runda 1.
Rozegrano 5 biegów eliminacyjnych. Do półfinału awansowały 4 pierwsze zawodniczki z każdego biegu oraz 4 z najlepszymi czasami.
Półfinały.
Do finału awansowały dwie pierwsze zawodniczki z każdego biegu oraz dwie z najlepszymi czasami.

</doc>
<doc id="5178457" url="https://pl.wikipedia.org/wiki?curid=5178457" title="Siemionowskij (rejon fatieżski)">
Siemionowskij (rejon fatieżski)

Siemionowskij () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 12 km od centrum administracyjnego sielsowietu (Bolszoje Żyrowo), 17 km na południowy zachód od centrum administracyjnego rejonu (Fatież), 35 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 11 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 8 osób.

</doc>
<doc id="5178458" url="https://pl.wikipedia.org/wiki?curid=5178458" title="Lekkoatletyka na Letnich Igrzyskach Olimpijskich 2020 – bieg na 110 m przez płotki mężczyzn">
Lekkoatletyka na Letnich Igrzyskach Olimpijskich 2020 – bieg na 110 m przez płotki mężczyzn

Bieg na 110 metrów przez płotki mężczyzn był jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 40 zawodników z 29 krajów.
Terminarz.
Godziny rozpoczęcia podane są w czasie tokijskim.
Runda 1.
Rozegrano 5 biegów eliminacyjnych. Do półfinału awansowało 4 pierwszych zawodników z każdego biegu oraz 4 z najlepszymi czasami.
Półfinały.
Do finału awansowało dwóch pierwszych zawodników z każdego biegu oraz dwóch z najlepszymi czasami.

</doc>
<doc id="5178460" url="https://pl.wikipedia.org/wiki?curid=5178460" title="Franz Wagner">
Franz Wagner



</doc>
<doc id="5178463" url="https://pl.wikipedia.org/wiki?curid=5178463" title="Franz Wagner (polityk)">
Franz Wagner (polityk)



</doc>
<doc id="5178467" url="https://pl.wikipedia.org/wiki?curid=5178467" title="Georg Braun">
Georg Braun



</doc>
<doc id="5178474" url="https://pl.wikipedia.org/wiki?curid=5178474" title="Otto Andersson">
Otto Andersson



</doc>
<doc id="5178477" url="https://pl.wikipedia.org/wiki?curid=5178477" title="Operacja Silne Wsparcie">
Operacja Silne Wsparcie

Operacja Silne Wsparcie – operacja wojskowa przeprowadzana przez Wojska Obrony Terytorialnej (WOT) na terenach objętych stanem wyjątkowym i poza nim, na pograniczu polsko-białoruskim, której celem jest wsparcie władz oraz społeczności lokalnych, a także działań Straży Granicznej w obliczu kryzysu migracyjnego.
Operacja rozpoczęła się 3 września 2021 roku na mocy decyzji ministra obrony narodowej Mariusza Błaszczaka z 2 września 2021 roku.
Tło operacji.
Aleksandr Łukaszenka został oskarżony o fałszerstwa wyborcze podczas wyborów prezydenckich w 2020 roku przez społeczność międzynarodową i białoruską opozycję. Stany Zjednoczone, Unia Europejska, Wielka Brytania nie uznały Łukaszenki za prezydenta. Ogłoszone wyniki wyborów doprowadziły do masowych protestów na Białorusi, które były tłumione przez białoruskie służby bezpieczeństwa. Po wyborach prezydenckich liderka opozycji Swiatłana Cichanouska uciekła na Litwę.
23 maja 2021 doszło do przymusowego lądowania w Mińsku samolotu linii lotniczych Ryanair, który docelowo leciał do Wilna. Powodem była fałszywa, jak się później okazało, informacja o znajdującej się na jego pokładzie bombie. W rzeczywistości samolot był zmuszony do lądowania, ponieważ na jego pokładzie znajdował się Raman Pratasiewicz, aktywista opozycyjny. Po wylądowaniu Pratasiewicz został aresztowany wraz z partnerką. W związku z tymi wydarzeniami Unia Europejska nałożyła na Białoruś sankcje gospodarcze, z powodu których, jak przyznał Alaksandr Łukaszenka, białoruskie władze rozpoczęły przerzucanie nielegalnych imigrantów na terytorium Unii Europejskiej.
2 września prezydent Andrzej Duda wydał decyzję o wprowadzeniu stanu wyjątkowego w przygranicznym pasie z Białorusią. Odbyło się to na wniosek rządu w związku sytuacją na granicy polsko-białoruskiej, gdzie dochodziło do coraz częstszych prób nielegalnego przekroczenia granicy. 30 września Sejm zdecydował o przedłużeniu stanu wyjątkowego w Polsce.
Przebieg operacji.
Rozpoczęcie i cele.
2 września minister obrony narodowej Mariusz Błaszczak podjął decyzję o rozpoczęciu operacji o nazwie „Silne Wsparcie”. 3 września żołnierze Wojsk Obrony Terytorialnej podjęli działania na terenie objętym stanem wyjątkowym przy granicy polsko-białoruskiej.
Początkowym celem operacji było wsparcie społeczności lokalnych i władz samorządowych na terenach objętych stanem wyjątkowym - 183 miejscowości.
Siły.
Do przeprowadzenia operacji „Silne Wsparcie” zostały oddelegowane:
Wraz z rozwojem sytuacji na granicy do operacji zostały włączone:
Działania.
Początkowo żołnierze WOT przeprowadzali spotkania z mieszkańcami i władzami lokalnymi w 183 miejscowościach objętych stanem wyjątkowym, aby rozpoznać ich potrzeby w zakresie bezpieczeństwa, informować o wydarzeniach na granicy i budować poczucie bezpieczeństwa. W związku z tym, iż w tym samym czasie trwały rosyjsko-białoruskie ćwiczenia „Zapad 2021”, to do działań w ramach operacji oddelegowano Wydział Operacji Informacyjnych Dowództwa WOT i Zespół Działań Cyberprzestrzennych WOT. Ich zadaniem było przeprowadzanie szkoleń z zakresu cyberbezpieczeństwa, rozpoznania i walki z dezinformacją, bezpieczeństwa systemów teleinformatycznych na poziomie społeczności lokalnych. Informatycy WOT zostali zobowiązani do przeprowadzenia audytów bezpieczeństwa urzędów i instytucji publicznych.
13 września WOT uruchomił specjalną infolinię dla mieszkańców obszarów objętych stanem wyjątkowym.
Grupy Rozpoznania Obrazowego WOT wspierają również funkcjonariuszy Straży Granicznej poprzez patrolowanie przygranicznych terenów bezzałogowymi statkami powietrznymi FlyEye.
Żołnierze WOT wchodzili również w skład łączonych patroli granicznych z funkcjonariuszami Straży Granicznej. 2 Lubelska Brygada OT wraz z Nadbużańskim Oddziałem Straży Granicznej prowadzą patrole wodne na Bugu. Żołnierze Lubelskiej Brygady OT rozpoczęli w ramach operacji pilotażowy program wykorzystania konnych patroli ze względu na warunki terenowe pogranicza. Ponadto żołnierze WOT odbywają piesze dzienno-nocne patrole na granicy w celu monitorowania granicy i poszukiwania grup migrantów, którzy przekroczyli nielegalnie granicę. W momencie wykrycia takiej grupy żołnierze zatrzymują ją, dostarczają żywność i przekazują patrolowi Straży Granicznej. Patrole piesze są wspierane również przez Grupy Poszukiwawczo-Ratownicze K9 WOT z nawigatorami i psami służbowymi.
Od 12 października, na wniosek Nadbużańskiego Oddziału Straży Granicznej, żołnierze 2 Lubelskiej Brygady OT rozstawiają na granicy maszty oświetleniowe mające na celu poprawić widoczność na najczęściej patrolowanych odcinkach granicy. Wcześniej maszty były ustawiane również w miejscowościach.
8 listopada, o godzinie 10:30 Dowództwo WOT ogłosiło alert gotowości, który objął ok. 8000 żołnierzy z brygad OT z województw: podlaskiego, lubelskiego i warmińsko-mazurskiego. Powołanie w trybie natychmiastowego wstawiennictwa do 24 godzin objęło Brygady OT w województwach: pomorskim, kujawsko-pomorskim, łódzkim, świętokrzyskim, podkarpackim i małopolskim. Tego samego dnia żołnierze dwóch batalionów lekkiej piechoty z Białegostoku i Hajnówki z 1 Podlaskiej Brygady OT zostali wezwani do swoich jednostek w trybie alarmowym.
W związku z tym, iż 9 listopada białoruskie służby przetransportowały nad granicę w rejonie Kuźnicy duże grupy migrantów, postanowiono, że dodatkowe Grupy Rozpoznania Obrazowego WOT będą oddelegowane do wsparcia Straży Granicznej. W związku z próbą siłowego przekroczenia przez migrantów tego samego dnia WOT ogłosił wzmożenie działań mających na celu wsparcie Straży Granicznej w rejonie Kuźnicy.
W grudniu 2021 roku rzecznik prasowy WOT podał do wiadomości, że do grudnia żołnierze WOT przeprowadzili 6000 patroli pieszych i konnych, na rzece Bug przeprowadzili 700 patroli wodnych, a Grupy Rozpoznania Obrazowego wykonały 300 lotów bezzałogowymi statkami powietrznymi. Łącznie do operacji oddelegowanych było w tym czasie 2500 żołnierzy WOT.
W kwietniu 2022 roku podano, że w ramach operacji bezzałogowe statki latające na granicy polsko-białoruskiej wzięły udział w 500 operacjach rozpoznawczych, co dało 1000 godzin lotów. 70% z tego czasu stanowiły misje wykonywane nocą. W kwietniu 2022 roku na granicę oddelegowanych było 2000 żołnierzy. 

</doc>
<doc id="5178479" url="https://pl.wikipedia.org/wiki?curid=5178479" title="Kredyty hipoteczne">
Kredyty hipoteczne



</doc>
<doc id="5178485" url="https://pl.wikipedia.org/wiki?curid=5178485" title="Ponyri (ujednoznacznienie)">
Ponyri (ujednoznacznienie)

Ponyri () – nazwa toponimów w Rosji
m.in.:

</doc>
<doc id="5178486" url="https://pl.wikipedia.org/wiki?curid=5178486" title="Półbagietka">
Półbagietka



</doc>
<doc id="5178487" url="https://pl.wikipedia.org/wiki?curid=5178487" title="Ponyri (rejon fatieżski)">
Ponyri (rejon fatieżski)

Ponyri () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 11 km od centrum administracyjnego sielsowietu (Bolszoje Żyrowo), 16,5 km na południowy zachód od centrum administracyjnego rejonu (Fatież), 35 km na północny zachód od Kurska, 10 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 9 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 8 osób.

</doc>
<doc id="5178492" url="https://pl.wikipedia.org/wiki?curid=5178492" title="Hinduizm (ujednoznacznienie)">
Hinduizm (ujednoznacznienie)



</doc>
<doc id="5178494" url="https://pl.wikipedia.org/wiki?curid=5178494" title="Čertova stěna">
Čertova stěna

Čertova stěna – szczyt o wysokości 1082 m n.p.m. (podawana jest też wysokość 1074 m n.p.m., 1074,9 m n.p.m. lub 1075 m n.p.m.), będący formacją skalną w paśmie górskim Wysokiego Jesionika (), w północno-wschodnich Czechach, w Sudetach Wschodnich, na Morawach, w obrębie gminy Vernířovice, oddalony o około 5,8 km na południowy zachód od szczytu góry Pradziad (). Rozległość szczytu wraz ze stokami (powierzchnia stoków) szacowana jest na około 0,6 km², a średnie nachylenie wszystkich stoków wynosi około 19°.
Charakterystyka.
Čertova stěna z uwagi na nieprzekraczającą minimalną wysokość pomiędzy szczytem i najniższym punktem przełęczy (minimalna deniwelacja względna) w kierunku szczytu Břidličná hora (min. 5 m) nie jest przez niektórych autorów zaliczona jako odrębna góra. Traktowana raczej jako wydłużenie stoku góry Břidličná hora.
Lokalizacja.
Szczyt Čertova stěna położony jest nieco na południe od centrum pasma Wysokiego Jesionika, leżący niemalże w centrum części Wysokiego Jesionika (mikroregionie) o nazwie Masyw Pradziada (), położony na krótkim grzbiecie bocznym o nazwie () grzbietu głównego (grzebieniu) góry Pradziad, ciągnącego się od przełęczy Červenohorské sedlo do przełęczy Skřítek. Jest szczytem bardzo trudno rozpoznawalnym o słabej ekspozycji części szczytowej oraz niewidocznym z drogi okalającej połać szczytową góry Pradziad, bo przysłonięty stokiem góry Hubertka, a z innego charakterystycznego punktu widokowego – z drogi okalającej szczyt góry Dlouhé stráně, również niewidoczny, bo przysłonięty górą Vřesník. Dobrze widoczny natomiast z żółtego szlaku turystycznego na stoku góry Jelení hřbet czy też góry Břidličná hora.
Szczyt wraz ze stokami ograniczają: od południa mało wybitna przełęcz o wysokości 1077 m n.p.m. w kierunku szczytu Břidličná hora, od zachodu dolina nienazwanego potoku, będącego dopływem potoku Merta, od północnego zachodu dolina potoku Merta oraz od północy i wschodu dolina potoku o nazwie Jelení příkop. W otoczeniu szczytu Čertova stěna znajdują się następujące szczyty: od południa Břidličná hora i Pecný, od zachodu Břidličná hora–SZ i Špičák, od północnego zachodu Jestřábí vrch, Homole, Homole–SV i Malá Jezerná, od północy Velká Jezerná i Velká Jezerná–JV, od północnego wschodu Hubertka, Zámčisko–S, Zámčisko i Velký Máj, od wschodu Jelení hřbet oraz od południowego wschodu Jelenka. 
Szczyt.
Čertova stěna jest szczytem pojedynczym. Przez połać szczytową przebiega ścieżka główna, na której wytyczono żółty szlak turystyczny na krótkim, bocznym odcinku od skrzyżowania turystycznego () z podaną na tablicy informacyjnej wysokością 1080 m, do przystanku turystycznego () z podaną na tablicy informacyjnej wysokością 1075 m, będącego ograniczonym punktem widokowym. Roztaczają się z niego perspektywy m.in. w kierunku góry Jelení hřbet. Szczyt jest rozległym skaliskiem o wysokości około 24 m, mającym w rzucie poziomym wydłużony, nieregularny kształt na kierunku północ – południe, o przybliżonych wymiarach długość × szerokość = (185 × 40) m, zajmujący powierzchnię około 4785 m². Stoki skaliska z uwagi na nachylenie są urwiskami. Skalisko to znajduje się w zalesieniu przeważnie lasem mieszanym, pokryte trawą wysokogórską i mchem. Na skalisku tym nie ma punktu geodezyjnego. Państwowy urząd geodezyjny o nazwie () w Pradze podaje jako najwyższy punkt – szczyt – o wysokości 1081,9 m n.p.m. i współrzędnych geograficznych ().
Dojście do szczytu następuje z żółtego szlaku turystycznego oraz skrzyżowania turystycznego "Čertova stěna (rozc.)". Ze skrzyżowania tego należy przejść w kierunku przystanku turystycznego "Čertova stěna – vyhlídka" i widocznego tam szczytu odcinek o długości około 35 m.
Stoki.
W obrębie szczytu można wyróżnić trzy następujące zasadnicze stoki:
Występują tu wszystkie typy zalesienia: bór świerkowy, las mieszany oraz las liściasty, przy czym dominuje nieznacznie zalesienie borem świerkowym. Na wszystkich stokach poza borem świerkowym, występują obszary lasu mieszanego, a na stokach północno-zachodnim i północno-wschodnim znaczne obszary lasu liściastego. Wszystkie stoki charakteryzują się znaczną zmiennością wysokości zalesienia, z występującymi polanami, przerzedzeniami, ogołoceniami oraz przecinkami. Na stokach północnym i północno-wschodnim występują grupy skalne, a na stokach północnym i północno-zachodnim znaczne obszary głazowisk.
Stoki mają stosunkowo jednolite i zróżnicowane nachylenia. Średnie nachylenie stoków waha się bowiem od 16° (stok północny) aż do 37° (stok północno-wschodni). Średnie nachylenie wszystkich stoków (średnia ważona nachyleń stoków) wynosi około 19°. Maksymalne średnie nachylenie stoku północno-wschodniego, na wysokościach około 1040 m n.p.m., blisko punktu widokowego na połaci szczytowej, na odcinku 50 m nie przekracza 45°. Stoki pokryte są siecią dróg (m.in. "Hrázová cesta") oraz nielicznych, na ogół nieoznakowanych ścieżek i duktów. Przemierzając je zaleca się korzystanie ze szczegółowych map, z uwagi na zawiłości ich przebiegu, zalesienie oraz zorientowanie w terenie.
Geologia.
Pod względem geologicznym szczyt ze stokami Čertova stěna należy do jednostki określanej jako warstwy vrbneńskie i zbudowany jest ze skał metamorficznych, głównie: gnejsów (muskowitów, biotytów, chlorytów) i blasto-mylonitów oraz skał magmowych: głównie meta-granitoidów.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego. 
Szczyt wraz ze stokami położony jest na północny zachód od tej granicy, należy więc do zlewni Morza Czarnego, do którego płyną wody m.in. z dorzecza Dunaju, będącego przedłużeniem płynących z tej części Wysokiego Jesionika górskich potoków (m.in. płynących w pobliżu szczytu potoków: Merta czy Jelení příkop). W obrębie szczytu i stoków nie występują m.in. wodospady czy kaskady.
Ochrona przyrody.
Połać szczytowa i część wszystkich stoków od wysokości mniej więcej (900–975) m n.p.m. w górę znajdują się w obrębie rezerwatu przyrody Břidličná (→ Ztracené skály), utworzonego 19 marca 2008 roku o powierzchni około 652 ha, będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. Na stokach nie oznaczono żadnych innych obiektów nazwanych pomnikami przyrody oraz nie wytyczono żadnych ścieżek dydaktycznych.
Turystyka.
W obrębie szczytu i stoków Čertova stěna nie ma żadnego schroniska lub hotelu górskiego. W odległości około 1,9 km na północny wschód od szczytu położona jest jedna z najstarszych chat Wysokiego Jesionika Františkova myslivna, postawiona w 1865 roku przez rodzinę Kleinów, wówczas jako chata łowiecka. Obecnie służy jako niewielkie schronisko turystyczne z ograniczoną bazą noclegową, dysponujące tylko 16 miejscami (własność prywatna). Ponadto w odległości około 5,1 km na południowy zachód od szczytu, koło przełęczy Skřítek, przy drodze nr znajduje się restauracja o nazwie "Skřítek" oraz rozległy parking. Do miejscowości Vernířovice z bazą pensjonatów jest od szczytu około 4,1 km na południowy zachód, a do bazy turystycznej w okolicy góry Pradziad jest około 5 km na północny wschód. Znajdują się tam następujące hotele górskie i schroniska turystyczne:
Kluczowym punktem turystycznym jest – oddalone o około 1,2 km na północny zachód od szczytu – skrzyżowanie turystyczne "Pod Zadním Hutiskem", z podaną na tablicy informacyjnej wysokością 715 m, przy którym ustawiono wiatę turystyczną oraz przez które przechodzi jeden ze szlaków turystycznych, jedyny szlak rowerowy i trasa narciarstwa biegowego. 
Szlaki turystyczne, rowerowe i trasy narciarskie.
Klub Czeskich Turystów () wytyczył w obrębie szczytu i stoków dwa szlaki turystyczne na trasach:
U podnóża stoku północno-zachodniego wyznaczono jedyny szlak rowerowy na trasie:
W obrębie szczytu i stoków nie poprowadzono żadnej trasy narciarstwa zjazdowego. W okresach ośnieżenia wzdłuż niebieskiego szlaku turystycznego i niebieskiego szlaku rowerowego można skorzystać z wytyczonych tras narciarstwa biegowego.

</doc>
<doc id="5178495" url="https://pl.wikipedia.org/wiki?curid=5178495" title="Bogdanowka (rejon fatieżski)">
Bogdanowka (rejon fatieżski)

Bogdanowka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 12,5 km od centrum administracyjnego sielsowietu (Bolszoje Żyrowo), 17 km na południowy zachód od centrum administracyjnego rejonu (Fatież), 35,5 km na północny zachód od Kurska, 11 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 21 osób.

</doc>
<doc id="5178496" url="https://pl.wikipedia.org/wiki?curid=5178496" title="Gina Cigna">
Gina Cigna

Gina Cigna, właśc. Ginetta Sens (ur. 6 marca 1900 w Paryżu, zm. 26 czerwca 2001 w Mediolanie) – francuska śpiewaczka pochodzenia włoskiego, sopran.
Życiorys.
Ukończyła studia w Konserwatorium Paryskim, następnie uczyła się śpiewu u Emmy Calvé, Hariclei Darclée i Rosiny Storchio. Zadebiutowała na scenie w 1927 roku w mediolańskiej La Scali jako Freja w "Złocie Renu" Richarda Wagnera. Występowała m.in. w londyńskim Covent Garden Theatre (1933, 1936–1937 i 1939). W 1937 roku debiutowała w nowojorskiej Metropolitan Opera tytułową rolą w "Aidzie" Giuseppe Verdiego. Wystąpiła jako Kostelnička we włoskiej prapremierze opery Leoša Janáčka "Jenůfa" (Wenecja 1941). W 1947 roku na skutek obrażeń odniesionych w wypadku samochodowym zaprzestała występów na scenie i poświęciła się pracy pedagogicznej. Od 1953 do 1957 roku wykładała w konserwatorium w Toronto.
Zasłynęła rolami dramatycznymi, m.in. w "Aidzie" i "Traviacie" Giuseppe Verdiego, "Normie" Vincenzo Belliniego i "Turandot" Giacomo Pucciniego.

</doc>
<doc id="5178501" url="https://pl.wikipedia.org/wiki?curid=5178501" title="Lekkoatletyka na Letnich Igrzyskach Olimpijskich 2020 – bieg na 3000 m z przeszkodami mężczyzn">
Lekkoatletyka na Letnich Igrzyskach Olimpijskich 2020 – bieg na 3000 m z przeszkodami mężczyzn

Bieg na 3000 m z przeszkodami mężczyznbył jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 44 zawodników z 22 krajów.
Terminarz.
Godziny rozpoczęcia podane są w czasie tokijskim.
Runda 1.
Do finału awansowało 3 pierwszych zawodników z każdego biegu oraz 6 z najlepszymi czasami.

</doc>
<doc id="5178508" url="https://pl.wikipedia.org/wiki?curid=5178508" title="Andriejewka (rejon fatieżski)">
Andriejewka (rejon fatieżski)

Andriejewka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 13 km od centrum administracyjnego sielsowietu (Bolszoje Żyrowo), 16,5 km na południowy zachód od centrum administracyjnego rejonu (Fatież), 36 km na północny zachód od Kurska, 11 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 14 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 6 osób.

</doc>
<doc id="5178509" url="https://pl.wikipedia.org/wiki?curid=5178509" title="Wykłady o wierze">
Wykłady o wierze

Wykłady o wierze (ang. "Lectures on Faith") – seria siedmiu wykładów poświęconych doktrynie i teologii Kościoła Jezusa Chrystusa Świętych w Dniach Ostatnich przedstawiona w Kirtland w stanie Ohio na przełomie 1834 i 1835.
Tło.
Tekst ten został opracowany na potrzeby szkoły starszych jak również z zamiarem umieszczenia go w Naukach i Przymierzach.
Treść.
Wykłady o wierze poświęcone są trzem głównym tematom: wierze, przedmiotowi wiary oraz wypływającym z wiary skutkom. Zawierają również istotny materiał doktrynalny odnoszący się do natury i atrybutów Boga, natury trzech odrębnych Osób Boskich oraz cudów czy poświęceń.
Autorstwo.
Wykłady nigdy nie zostały uznane za objawienia. Jak jednak zauważył starszy Bruce R. McConkie, członek Kworum Dwunastu Apostołów oraz specjalista w zakresie mormońskiej doktryny, mogą być studiowane jako istotne źródło wiedzy na temat teologii świętych w dniach ostatnich. Ich autorstwo jest niepewne. Przypisuje się je głównie Sidneyowi Rigdonowi. Zapiski Willarda Richardsa kolejno z listopada 1834 oraz stycznia 1835 sugerują również znaczący wkład w nie samego Josepha Smitha. Prawdopodobny jest również wpływ innych osób na proces ich opracowania. Niektórzy autorzy jednak odrzucają dyskusyjność autorstwa wykładów, bez wahania przypisując je w całości Smithowi.
Status kanoniczny.
Ortodoksja oraz autorytatywny charakter Wykładów o wierze została podważona po raz pierwszy przez Orsona Pratta w 1879. Aż do 1921 ukazywały się w niemal wszystkich anglojęzycznych edycjach Nauk i Przymierzy, jak również w wielu, choć nie wszystkich tłumaczeniach tej księgi. Wydanie z 1921 zawierało we wstępie informację o ich usunięciu z tekstu kanonu pism świętych. Dekanonizację wyjaśniono tym, że "wykłady nigdy nie zostały przyjęte ani też przedstawione Kościołowi jako coś innego niż wykłady teologiczne lub lekcje". Na decyzję mogła mieć wpływ sprzeczność nauk o odrębnych Osobach Boskich zawartych w wykładzie piątym z późniejszymi objawieniami na ten sam temat, konkretnie z rozdziałem 130. Nauk i Przymierzy. Bezpośrednim skutkiem usunięcia wykładów z kanonu jest ich niewielka znajomość i niska rozpoznawalność w późniejszych generacjach świętych w dniach ostatnich. Zauważono, że ich istotność, tak doktrynalna jak i historyczna nie powinna być mimo wszystko przez wiernych kwestionowana.
Recepcja.
Recepcja wykładów przez świętych w dniach ostatnich jest kwestią dość trudną do wyjaśnienia. Nie wspomina się ich nazbyt często w źródłach czy dziennikach. Joseph Smith nie wspomina o nich w jakimkolwiek miejscu. Oskarżano je jednocześnie o nazbyt protestancki wydźwięk, jak i o niepotrzebne oddalanie mormonizmu od dialogu z protestantami i katolikami. Zwolennicy tych tekstów cenią je z kolei za wyrafinowanie i doktrynalne bogactwo.
Wspomniany już Bruce R. McConkie, wchodzący w skład komitetu odpowiedzialnego za publikację nowej edycji całego mormońskiego kanonu, bezskutecznie domagał się ponownego włączenia Wykładów o wierze do wydania Doktryn i Przymierzy z 1981. Pojawiające się pogłoski o uwzględnieniu ich w rozszerzonej edycji mormońskich pism świętych również nie doczekały się realizacji.
Były publikowane wśród świętych w dniach ostatnich również poza swym obiegiem kanonicznym. Między 1840 a 1843 ukazało się ich wydanie angielskie opublikowane z inicjatywy Parleya P. Pratta, w 1940, 1985 oraz 1990 wydania w Utah, odpowiednio w Salt Lake City i Provo. Opublikował je również niezależnie Sydney Rigdon (1845-1846) oraz Zreorganizowany Kościół Jezusa Chrystusa Świętych w Dniach Ostatnich (1952).

</doc>
<doc id="5178519" url="https://pl.wikipedia.org/wiki?curid=5178519" title="Gwiaździsty owoc">
Gwiaździsty owoc



</doc>
<doc id="5178520" url="https://pl.wikipedia.org/wiki?curid=5178520" title="Alaksandrauka (rejon homelski)">
Alaksandrauka (rejon homelski)

Alaksandrauka (; , "Aleksandrowka") – osiedle na Białorusi, w obwodzie homelskim, w rejonie homelskim, w sielsowiecie Uryckaje.

</doc>
<doc id="5178521" url="https://pl.wikipedia.org/wiki?curid=5178521" title="Zybuczkowiec">
Zybuczkowiec



</doc>
<doc id="5178525" url="https://pl.wikipedia.org/wiki?curid=5178525" title="Alaksiejeuka (rejon homelski)">
Alaksiejeuka (rejon homelski)

Alaksiejeuka (; , "Aleksiejewka") – osiedle na Białorusi, w obwodzie homelskim, w rejonie homelskim, w sielsowiecie Uryckaje.

</doc>
<doc id="5178526" url="https://pl.wikipedia.org/wiki?curid=5178526" title="Claudia Muzio">
Claudia Muzio

Claudia Muzio, właśc. Claudina Emilia Maria Muzzio (ur. 7 lutego 1889 w Pawii, zm. 24 maja 1936 w Rzymie) – włoska śpiewaczka, sopran.
Życiorys.
Uczyła się w Turynie u Annetty Casaloni i w Mediolanie u Elettry Callery-Viviani. Zadebiutowała na scenie w 1910 roku w Arezzo tytułową rolą w "Manon" Jules’a Masseneta. W latach 1913–1914 występowała w mediolańskiej La Scali. W 1914 roku śpiewała w Covent Garden Theatre w Londynie. W 1916 roku tytułową rolą w "Aidzie" Giuseppe Verdiego debiutowała w nowojorskiej Metropolitan Opera, z którą związana była do 1922 roku. Kreowała rolę Giorgetty w prapremierowym przedstawieniu "Płaszcza" Giacomo Pucciniego (1918). Od 1922 do 1932 roku występowała w operze w Chicago. W latach 1926–1927 gościnnie występowała w Meksyku, Ameryce Południowej i Włoszech. Jej ostatnią rolą była Santuzza w "Rycerskości wieśniaczej" Pietro Mascagniego na deskach Metropolitan Opera w 1934 roku.
Występowała głównie we włoskim repertuarze operowym, jej gra cechowała się dramatyzmem i patosem. Pozostawiła po sobie nagrania płytowe.

</doc>
<doc id="5178531" url="https://pl.wikipedia.org/wiki?curid=5178531" title="Diecezja Lund">
Diecezja Lund

Diecezja Lund (szw. "Lunds stift") – od czasów reformacji w Danii (1536) jedna z 13 diecezji ewangelicko-luterańskiego Kościoła Szwecji. Obejmuje obszar regionów administracyjnych ("län") Blekinge i Skania.
Biskupi diecezjalni.
Biskupi i arcybiskupi diecezji Lund:

</doc>
<doc id="5178535" url="https://pl.wikipedia.org/wiki?curid=5178535" title="Wołna Riewolucyi (obwód kurski)">
Wołna Riewolucyi (obwód kurski)

Wołna Riewolucyi () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 19,5 km od centrum administracyjnego sielsowietu (Bolszoje Żyrowo), 25,5 km na południowy zachód od centrum administracyjnego rejonu (Fatież), 35 km na północny zachód od Kurska, 19 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 16 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 10 osób.

</doc>
<doc id="5178536" url="https://pl.wikipedia.org/wiki?curid=5178536" title="Wołna Riewolucyi">
Wołna Riewolucyi

Wołna Riewolucyi () – nazwa toponimów w Rosji

</doc>
<doc id="5178542" url="https://pl.wikipedia.org/wiki?curid=5178542" title="Byrkaczewo">
Byrkaczewo

Byrkaczewo () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 793 mieszkańców.

</doc>
<doc id="5178545" url="https://pl.wikipedia.org/wiki?curid=5178545" title="Tyrnak">
Tyrnak

Tyrnak () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 531 mieszkańców.

</doc>
<doc id="5178546" url="https://pl.wikipedia.org/wiki?curid=5178546" title="Draszan">
Draszan

Draszan () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 146 mieszkańców.

</doc>
<doc id="5178547" url="https://pl.wikipedia.org/wiki?curid=5178547" title="Wranjak">
Wranjak

Wranjak () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 446 mieszkańców.

</doc>
<doc id="5178549" url="https://pl.wikipedia.org/wiki?curid=5178549" title="Tobias Fröier">
Tobias Fröier

Tobias Fröier (ur. 27 września 2005 w Örnsköldsvik) – szwedzki skoczek narciarski. Uczestnik zimowego olimpijskiego festiwalu młodzieży Europy (2023). Medalista mistrzostw kraju.
Skoki narciarskie uprawiał również jego wujek, Rickard Fröier.
W styczniu 2019 w Otepää zajął 13. lokatę w mistrzostwach krajów nordyckich juniorów. W listopadzie 2021 w Falun zadebiutował w FIS Cupie, plasując się dwukrotnie pod koniec piątej dziesiątki (zajmując przedostatnie i ostatnie miejsce). W styczniu 2022 w Orkdal zajął 11. miejsce w mistrzostwach krajów nordyckich juniorów. W styczniu 2023 wystartował na zimowym olimpijskim festiwalu młodzieży Europy, zajmując 32. lokatę indywidualnie.
Jest medalistą mistrzostw Szwecji – latem 2019 zwyciężył w konkursie indywidualnym na skoczni normalnej, a rok później w tej samej rywalizacji sięgnął po brązowy medal, a latem 2022 ponownie triumfował.

</doc>
<doc id="5178551" url="https://pl.wikipedia.org/wiki?curid=5178551" title="Popica">
Popica

Popica () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 779 mieszkańców.

</doc>
<doc id="5178552" url="https://pl.wikipedia.org/wiki?curid=5178552" title="Sokołare">
Sokołare

Sokołare () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 618 mieszkańców.

</doc>
<doc id="5178554" url="https://pl.wikipedia.org/wiki?curid=5178554" title="Danuta Ciechańska">
Danuta Ciechańska

Danuta Ciechańska (ur. 3 stycznia 1965) – polska biotechnolożka, doktor habilitowana nauk technicznych.
Życiorys.
W 1990 uzyskała tytuł magistra inżyniera chemika na Wydziale Chemii Spożywczej Politechniki Łódzkiej, specjalność chemia i technologia spożywcza, broniąc pracę dyplomową "Optymalizacja syntezy estrów w środowisku rozpuszczalników organicznych. Zastosowanie chromatografii cieczowej do oczyszczania lipazy Mucor javanicus T45". W 1996 tamże doktoryzowała się w zakresie technologii chemicznej na podstawie napisanej pod kierunkiem Edwarda Galasa dysertacji "Badania procesu biotransformacji celulozy". Także na PŁ habilitowała się w 2013 w dziedzinie nauk technicznych, dyscyplina włókiennictwo.
W czerwcu 1990 rozpoczęła pracę w ówczesnym Instytucie Włókien Chemicznych w Łodzi, najpierw jako stażystka, a po ukończeniu studiów – asystentka. W 1996 awansowana na adiunktkę. W latach 2005–2017 dyrektorka Instytutu Biopolimerów i Włókien Chemicznych (przez pierwszych sześć miesięcy p.o.). Od 2018 główna specjalistka w Zespole Biotechnologii Przemysłowej w Sieci Badawczej Łukasiewicz – Instytut Technologii Eksploatacji w Radomiu. Jej zainteresowania początkowo obejmowały zagadnienia związane z zastosowaniem procesów biotechnologicznych do biotransformacji celulozy, syntezą polimerów naturalnych (celulozy, chitozanu, alginianu) i odpowiedników polimerów syntetycznych (polihydroksymaślan) oraz bioutylizacją odpadowych mieszanek włókienniczych syntetyczno-naturalnych, a także przetwarzaniem odpadów pochodzenia morskiego do produkcji poliaminosacharydów, białek i barwników. Skupiała się na doskonaleniu tych procesów pod kątem technologicznym i aplikacyjnym. W późniejszym okresie zajmowała się także: biosyntezą modyfikowanej celulozy bakteryjnej, enzymatyczną modyfikacją biopolimerów (celuloza, chitozan, itd.), biokatalizą i bioobróbką włókien z biopolimerów, biodegradacją materiałów polimerowych i wyrobów włókienniczych.
Członkini Rady Głównej Nauki i Szkolnictwa Wyższego, Rady Głównej Instytutów Badawczych (przewodnicząca komisji rewizyjnej), Polskiego Towarzystwa Chitynowego (wiceprezeska), Rady Polskiej Izby Gospodarczej Zaawansowanych Technologii.
W 2012 „za zasługi w działalności na rzecz rozwoju biotechnologii przemysłowej” została odznaczona Złotym Krzyżem Zasługi.

</doc>
<doc id="5178556" url="https://pl.wikipedia.org/wiki?curid=5178556" title="Rupan sansei">
Rupan sansei



</doc>
<doc id="5178557" url="https://pl.wikipedia.org/wiki?curid=5178557" title="Rönne å">
Rönne å

Rönne å – rzeka w Szwecji, w Skanii o długości około 83 km.
Rzeka wypływa z jeziora Ringsjön, a wpływa do Zatoki Skälderviken w Kattegat w niedaleko Ängelholm w Skälderviken.

</doc>
<doc id="5178558" url="https://pl.wikipedia.org/wiki?curid=5178558" title="Amielin (chutor)">
Amielin (chutor)

Amielin () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 19 km od centrum administracyjnego sielsowietu (Bolszoje Żyrowo), 25 km na południowy zachód od centrum administracyjnego rejonu (Fatież), 35 km na północny zachód od Kurska, 19 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 8 osób.

</doc>
<doc id="5178568" url="https://pl.wikipedia.org/wiki?curid=5178568" title="Zamek Borgholm">
Zamek Borgholm

Zamek Borgholm (szw. "Borgholms slott") – ruiny średniowiecznego zamku w pobliżu miejscowości Borgholm na wyspie Olandia w regionie Kalmar w Szwecji. Zbudowany w XII wieku. Zamek został zniszczony przez pożar i opuszczony na początku XIX wieku.

</doc>
<doc id="5178579" url="https://pl.wikipedia.org/wiki?curid=5178579" title="Kostina (sielsowiet bolszeżyrowski)">
Kostina (sielsowiet bolszeżyrowski)

Kostina () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 18 km od centrum administracyjnego sielsowietu (Bolszoje Żyrowo), 24,5 km na południowy zachód od centrum administracyjnego rejonu (Fatież), 35 km na północny zachód od Kurska, 18 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 14 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 10 osób.

</doc>
<doc id="5178583" url="https://pl.wikipedia.org/wiki?curid=5178583" title="Filip Sachpekidis">
Filip Sachpekidis

Filip Filipos Lars Sachpekidis (ur. 3 lipca 1997 w Kalmarze) – szwedzki piłkarz grający na pozycji lewego pomocnika w klubie Kalmar FF.
Kariera juniorska.
Sachpekidis grał jako junior w Lindsdals IF oraz w Kalmar FF (do 2013).
Kariera seniorska.
Kalmar FF.
Sachpekidisa awansowano do pierwszej drużyny Kalmar FF 24 maja 2013. Zadebiutował on dla tego klubu 3 sierpnia 2013 w meczu z Syrianska FC (wyg. 1:0), zdobywając wówczas jedyną bramkę w tym spotkaniu.

</doc>
<doc id="5178586" url="https://pl.wikipedia.org/wiki?curid=5178586" title="Kostanówka">
Kostanówka

Kostanówka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Bildziugi.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały białoruską przynależność narodową. Były tu 2 budynki mieszkalne. W 1931 w 1 domu zamieszkiwało 4 osoby.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5178588" url="https://pl.wikipedia.org/wiki?curid=5178588" title="Kościuki (ujednoznacznienie)">
Kościuki (ujednoznacznienie)



</doc>
<doc id="5178589" url="https://pl.wikipedia.org/wiki?curid=5178589" title="Kościół w Gärdslösa">
Kościół w Gärdslösa

Kościół w Gärdslösa (szw. "Gärdslösa kyrka") – kościół w Gärdslösa na wyspie Olandia w Szwecji. Kościół należy do diecezji Växjö. Zbudowany w połowie XII wieku, wewnątrz XVII-wieczna ambona.
Architektura.
W kruchcie kościoła znajduje się chrześcijański kamień runiczny, którego inskrypcja wskazuje na to, że w tym samym miejscu już w XI wieku mógł istnieć drewniany kościół. Obecny kościół pochodzi jednak z XII wieku, według tradycji został zbudowany w 1138 roku. Najstarszą częścią kościoła jest najbardziej na zachód wysunięta część nawy. Nieco późniejszy jest fundament wieży. Kościół w Gärdslösa jest najlepiej zachowanym średniowiecznym kościołem na Olandii. Oprócz iglicy i okien, które zostały powiększone w 1845 roku, kościół nadal w zasadzie zachowuje swój średniowieczny wygląd.

</doc>
<doc id="5178591" url="https://pl.wikipedia.org/wiki?curid=5178591" title="Gołowaczi (obwód kurski)">
Gołowaczi (obwód kurski)

Gołowaczi () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 16 km od centrum administracyjnego sielsowietu (Bolszoje Żyrowo), 23 km na południowy zachód od centrum administracyjnego rejonu (Fatież), 33,5 km na północny zachód od Kurska, 16 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 16 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 20 osób.

</doc>
<doc id="5178592" url="https://pl.wikipedia.org/wiki?curid=5178592" title="Kościół św. Jakuba Apostoła w Butrynach">
Kościół św. Jakuba Apostoła w Butrynach

Kościół pw. św. Jakuba Apostoła w Butrynach – kościół parafialny parafii św. Jakuba Apostoła w Butrynach, zbudowany w XIX wieku.
Historia.
Pierwszy kościół, jeszcze drewniany spłonął w 1682 r. W 1689 r. rozpoczęto budowę murowanej świątyni, wówczas w stylu barokowym. Konsekracji drugiego kościoła dokonano w 1724 r. Ta świątynia również spłonęła w czasie pożaru, w 1886 r. Odbudowana została w latach 1887–1888 w stylu neogotyckim, z wykorzystaniem starych murów.
Wieżę dobudowano w 1934 r.
Wyposażenie.
W ołtarzu głównym umieszczono figurę Matki Bożej. W lewym ołtarzu bocznym znajduje się figura św. Jakuba i barokowy obraz św. Antoniego z Dzieciątkiem z XVII wieku w srebrnych sukienkach, natomiast w prawym ołtarzu – obraz św. Józefa. W kościele znajdują się także cenne zabytki sztuki złotniczej, w tym m.in.:

</doc>
<doc id="5178603" url="https://pl.wikipedia.org/wiki?curid=5178603" title="Fred Andrew Seaton">
Fred Andrew Seaton

Frederick Andrew Seaton (ur. 11 grudnia 1909 w Waszyngtonie, zm. 16 stycznia 1974 w Minneapolis) – amerykański polityk.
W latach 1956–1961 Sekretarz Departamentu Zasobów Wewnętrznych Stanów Zjednoczonych w gabinecie prezydenta Dwighta Eisenhowera.

</doc>
<doc id="5178604" url="https://pl.wikipedia.org/wiki?curid=5178604" title="Józef Tadeusz Polkowski">
Józef Tadeusz Polkowski

Józef Tadeusz Polkowski (ur. 17 października 1820 w Warszawie, zm. 31 sierpnia 1895 tamże) – polski malarz, rysownik i pedagog.
Życiorys.
Uczęszczał na zajęcia do prywatnej szkoły prowadzonej przez Aleksandra Kokulara, z którym współpracował do jego śmierci. Uczył się w szkole prowadzonej przez Bonawenturę Dąbrowskiego oraz w Szkole Sztuk Pięknych u Jana Feliksa Piwarskiego.
Nauczał rysunku w warszawskim gimnazjum oraz był ilustratorem w warszawskich pismach, między innymi w latach 1856–1860 w „Tygodniku Ilustrowanym”. Malował obrazy przedstawiające sceny rodzajowe, portrety oraz obrazy religijne. W 1845 i 1858 prezentował swoje prace na wystawach w Warszawie. Od 1875 jego obrazy były w warszawskiej Zachęcie.
Żonaty był z Lucyną Florentyną z domu Kokular i miał pięcioro dzieci: Marię, Józefa, Tadeusza, Stanisława i Mariana. Zmarł 31 sierpnia 1895 i pochowany został na cmentarzu Powązkowskim w Warszawie.

</doc>
<doc id="5178605" url="https://pl.wikipedia.org/wiki?curid=5178605" title="Sejm piotrkowski 1544">
Sejm piotrkowski 1544

Sejm piotrkowski 1544 – Sejm walny Korony Królestwa Polskiego został zwołany 6 października 1543 roku do Piotrkowa. Sejm został odroczony z powodu zarazy.
Sejmiki przedsejmowe odbyły się w listopadzie 1543 roku. Obrady sejmu trwały od 6 stycznia do 7 marca 1544 roku.

</doc>
<doc id="5178612" url="https://pl.wikipedia.org/wiki?curid=5178612" title="Kościuki (rejon szarkowszczyński)">
Kościuki (rejon szarkowszczyński)

Kościuki (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów wieś włościańska w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 164 osoby, wszystkie były wyznania prawosławnego. Jednocześnie 162 mieszkańców zadeklarowało polską a 2 białoruską przynależność narodową. Było tu 31 budynków mieszkalnych. W 1931 w 33 domach zamieszkiwało 162 osoby.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5178613" url="https://pl.wikipedia.org/wiki?curid=5178613" title="Ewa Synowiec">
Ewa Synowiec

Ewa Maria Synowiec (ur. 1961) – polska urzędniczka państwowa i unijna, dyplomata i ekonomistka, doktor nauk ekonomicznych, w latach 2010–2015 dyrektor Przedstawicielstwa Komisji Europejskiej w Polsce.
Życiorys.
Ukończyła Zespół Szkół Ekonomiczno-Administracyjnych we Wrocławiu, następnie studia magisterskie. W 1992 obroniła w Szkole Głównej Handlowej doktorat z zakresu międzynarodowych stosunków gospodarczych na podstawie napisanej pod kierunkiem Elżbiety Kaweckiej-Wyrzykowskiej pracy pt. "Jednolity rynek we Wspólnocie Europejskiej i jego konsekwencje dla zewnętrznych stosunków handlowych Polski". W pracy naukowej specjalizowała się w handlu zagranicznym, integracji Polski z Europą, polityce handlowej. Pracowała m.in. w Instytucie Badań Rynku, Konsumpcji i Koniunktur oraz Instytucie Koniunktur i Cen Handlu Zagranicznego. Przez sześć lat (do 2004) kierowała także Departamentem Polityki Integracyjnej Urzędu Komitetu Integracji Europejskiej, zajmując się koordynowaniem przystąpienia Polski do UE. Autorka publikacji naukowych. 
Podjęła pracę w administracji publicznej, była radcą ministra ds. jednolitego rynku i integracji europejskiej, a następnie do końca 2005 zastępcą stałego przedstawiciela RP przy Unii Europejskiej. W 2006 została dyrektorem w Dyrekcji Generalnej ds. Handlu Komisji Europejskiej, gdzie odpowiadała m.in. za handel wyrobami tekstylno-odzieżowymi, nowe technologie, własność intelektualną, zamówienia publiczne i dwustronne stosunki handlowe z Japonią.
Z dniem 1 października 2010 została dyrektorem Przedstawicielstwa Komisji Europejskiej w Polsce. Zakończyła pełnienie funkcji z końcem września 2015, następnie w listopadzie 2015 została doradcą Dyrekcji Generalnej KE ds. Handlu w zakresie wdrażania umów o strefach wolnego handlu między Unią Europejską a Mołdawią, Gruzją i Ukrainą. Później zajęła się w ramach tej Dyrekcji handlem z Afryką, Australią i Oceanią, Południową i Południowo-Wschodnią Azją oraz krajami Karaibów.
W 2004 odznaczona Krzyżem Kawalerskim Orderu Odrodzenia Polski.

</doc>
<doc id="5178614" url="https://pl.wikipedia.org/wiki?curid=5178614" title="Piłka nożna w Słowenii">
Piłka nożna w Słowenii

Piłka nożna ( ) jest najpopularniejszym sportem w Słowenii. Jej głównym organizatorem na terenie Słowenii pozostaje Nogometna zveza Slovenije (NZS).
Według stanu na 1 listopada 2021 roku Boštjan Cesar i Bojan Jokić mają odpowiednio 101 i 100 występów reprezentacyjnych, a Zlatko Zahovič strzelił 35 bramki w barwach reprezentacji Słowenii.
W słoweńskiej 1. SNL grają takie znane kluby świata, jak Olimpija Lublana, NK Maribor i NK Celje.
Historia.
Piłka nożna zaczęła zyskiwać popularność w Słowenii, odkąd była częścią Austro-Węgier, a przybyła pod koniec XIX wieku z Wiednia. Pierwszy klub piłkarski został założony w 1900 roku przez mniejszość niemiecką w Lublanie, "Laibacher Sportverein". Wkrótce po nich pojawiła się mniejszość węgierska w Lendavie (Lendvai Football Egyesület w 1903) i niemiecka w Celje (Athletik SK w 1906).
Po założeniu słoweńskiego związku piłkarskiego - NZS w 1920 roku, rozpoczął się proces zorganizowania pierwszych mistrzostw kraju. W sezonie 1920 wystartowały pierwsze nieoficjalne mistrzostwa piłkarskie "Prvenstvo Nogometne zveze Ljubljana", w których uczestniczyło 7 drużyn (3 słoweńskich i 4 niemieckich). Od następnego sezonu 1920/21 kluby zostały podzielone na trzy strefy: Lublana, Maribor i Celje. Mistrzowie dwóch stref grali ze sobą w półfinale, a zwycięzca meczu potem walczył z mistrzem trzeciej strefy o tytuł mistrza. Począwszy od 1923 roku zostały organizowane mistrzostwa Królestwa Serbów, Chorwatów i Słoweńców, następnie od 1929 mistrzostwa Królestwa Jugosławii. Zwycięzca Mistrzostw Związku Piłkarskiego Lublany otrzymywał prawo startować w ogólnokrajowych mistrzostwach Jugosławii, a później (od 1946) był zmuszony walczyć w barażach o awans do Pierwszej Ligi Jugosławii.
W sezonie 1939/1940 prowadzone również osobno rozgrywki w chorwacko-słoweńskiej lidze.
W czasie II wojny światowej mistrzostwa zostały zawieszone.
W 1945 po utworzeniu Socjalistycznej Federacyjnej Republiki Jugosławii Słowenia została włączona do jej składu i kontynuowano rozgrywki o mistrzostwo Jugosławii w najwyższej lidze, zwanej "Prva savezna liga". W 1946 roku rozgrywano kwalifikacje w Słowenii oraz innych republikach dla uczestnictwa w przyszłych mistrzostwach Jugosławii. W tym turnieju, zwanym "Slovenska liga", brało udział 5 klubów.
Po upadku SFR Jugosławii w 1991 roku proklamowano niepodległość Słowenii.
W 1991 zainaugurowano rozgrywki zawodowej "Prvej slovenskej nogometnej ligi".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Prva SNL, Druga SNL i Tretja SNL). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Słowenii to:

</doc>
<doc id="5178616" url="https://pl.wikipedia.org/wiki?curid=5178616" title="Mistrzostwa świata w szachach 1986">
Mistrzostwa świata w szachach 1986

Mistrzostwa świata w szachach 1986 – Rewanżowy mecz szachowy, pomiędzy aktualnym mistrzem świata – Garrim Kasparowem, a poprzednim mistrzem Anatolijem Karpowem, pod egidą Międzynarodowej Federacji Szachowej FIDE. Mecz odbył się w dwóch miastach: w Londynie od 28 lipca do 27 sierpnia 1986 r. oraz w Leningradzie od 5 września do 8 października 1986 r.
Kasparow wygrał mecz 12½ do 11½ i zachował tytuł mistrza świata.
Zasady.
Regulamin przewidywał rozegranie 24 partii. Mecz mógł się skończyć wcześniej jeżeli jeden z zawodników zdobędzie 12½ lub 13 punktów. W przypadku remisu 12:12 mistrzem świata pozostaje Kasparow.
Sędzią głównym meczu był Lothar Schmid z Niemiec.

</doc>
<doc id="5178618" url="https://pl.wikipedia.org/wiki?curid=5178618" title="Paderne (Portugalia)">
Paderne (Portugalia)

Paderne – wieś w gminie Melgaço, w dystrykcie Viana do Castelo, w Portugalii. Według danych na rok 2021 wieś zamieszkiwało 1030 osób, a gęstość zaludnienia wyniosła 80,15 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5178620" url="https://pl.wikipedia.org/wiki?curid=5178620" title="Stanisław Maciejewski">
Stanisław Maciejewski



</doc>
<doc id="5178622" url="https://pl.wikipedia.org/wiki?curid=5178622" title="Jericho Sims">
Jericho Sims

Jericho Eduard Sims (ur. 20 października 1998 w Minneapolis) – amerykański koszykarz, występujący na pozycji środkowego, obecnie zawodnik New York Knicks.
W college’u grał dla Texas Longhorns.
W dniu 29 lipca 2021 Sims został wybrany przez New York Knicks w drugiej rundzie draftu NBA. 8 sierpnia 2021 Sims podpisał dwukierunkowy kontrakt z New York Knicks umożliwiający mu grę zarówno dla New York Knicks jak i występy w NBA G League dla Westchester Knicks.

</doc>
<doc id="5178623" url="https://pl.wikipedia.org/wiki?curid=5178623" title="Acordulecera dorsalis">
Acordulecera dorsalis

Acordulecera dorsalis – gatunek błonkówki z podrzędu rośliniarek i rodziny Pergidae.
Taksonomia.
Gatunek ten został opisany przez Thomasa Say'a w 1836 roku. Jako miejsce typowe podał on stan Indiana w USA. Holotyp zaginął. W XIX i na początku XX wieku był on wielokrotnie opisywany pod różnymi nazwami. Prawdopodobnie pod nazwą "Acordulecera dorsalis" funkcjonuje kilka odrębnych gatunków, jednak ich taksonomia nie jest jeszcze poznana.
Zasięg występowania.
Wschodnia część Ameryki Północnej, występuje w południowo-wschodniej Kanadzie (Quebec i Ontario), wschodniej części USA po Nebraskę, Kolorado i Teksas na zachodzie oraz w Meksyku.
Biologia i ekologia.
Żeruje na drzewach z rodzajów dąb (m.in. dębie białym, czerwonym, i barwierskim) oraz kasztan z rodziny bukowatych a także orzesznik (m.in. orzeszniku gorzkim, pięciolistkowym i nagim) oraz orzech z rodziny orzechowatych.
Larwy żerują na spodniej stronie liścia. Gdy są zaniepokojone, unoszą odwłok. Ich żerowanie na orzesznikach może powodować znaczne uszkodzenia roślin żywicielskich. Przepoczwarczenie następuje w ziemi.

</doc>
<doc id="5178627" url="https://pl.wikipedia.org/wiki?curid=5178627" title="Józef Szymański (działacz komunistyczny)">
Józef Szymański (działacz komunistyczny)

Józef Szymański (ps. „Józiek”, „Ziutek”; ur. 1899 w Warszawie, zm. 16 października 1942 tamże) – tramwajarz warszawski, członek KPP i PPR (pracownik techniczny Komitetu Centralnego PPR), w jego mieszkaniu w Wygodzie na Jaworznianej (od 28 maja 1957 do 13 grudnia 2017 i od 3 kwietnia 2019 nazwana jego imieniem) 4a działała tajna drukarnia organu prasowego PPR „Trybuny Wolności” i byli przechowywani działacze powiatowej rady narodowej i pracownicy czasopisma, on sam aresztowany 29 września 1942, osadzony na Pawiaku, powieszony 16 października 1942.
Został pochowany na Cmentarzu Wojskowym na Powązkach, kwatera 6 C, rząd V, miejsce 5.

</doc>
<doc id="5178632" url="https://pl.wikipedia.org/wiki?curid=5178632" title="Acordulecera maculata">
Acordulecera maculata

Acordulecera maculata – gatunek błonkówki z podrzędu rośliniarek i rodziny Pergidae.
Taksonomia.
Gatunek ten został opisany w 1908 roku przez Alexandra MacGillivraya. Jako miejsce typowe podał on miasto Ithaca w stanie Nowy Jork. Lektotyp (samica) został wyznaczony przez Theodora Frisona w 1927.
Zasięg występowania.
Wschodnia część Ameryki Północnej, występuje w południowo-wschodniej Kanadzie, oraz wschodniej części USA od Nowego Jorku i Illinois na płn. po Wirginię na płd..

</doc>
<doc id="5178633" url="https://pl.wikipedia.org/wiki?curid=5178633" title="Piłka nożna w Bośni i Hercegowinie">
Piłka nożna w Bośni i Hercegowinie

Piłka nożna ( ) jest najpopularniejszym sportem w Bośni i Hercegowinie. Jej głównym organizatorem na terenie Bośni i Hercegowinie pozostaje Związek Piłki Nożnej Bośni i Hercegowiny (N/FSBiH).
Według stanu na 1 listopada 2021 roku Edin Džeko i Miralem Pjanić mają odpowiednio 118 i 102 występy reprezentacyjne, a Edin Džeko strzelił 60 bramek w barwach reprezentacji Bośni i Hercegowiny.
W Premijer liga Bosne i Hercegovine grają takie znane kluby świata, jak FK Željezničar, FK Sarajevo i Velež Mostar.
Historia.
Piłka nożna zaczęła zyskiwać popularność w Bośni i Hercegowinie na początku XX wieku, a Sarajewo (1903) i Mostar (1905) były pierwszymi miastami, w których zaczęły organizować mecze.
W 1905 powstał pierwszy bośniacki klub piłkarski Zrinjski Mostar, w 1908 FK Osman Sarajewo. Następnie Banja Luka, Tuzla, Zenica i Bihać zorganizowały swoje kluby piłkarskie. Kraj był pod rządami Austro-Węgier, kiedy oficjalne zawody rozpoczęły się w 1908 roku, chociaż rozgrywki te miały niewielką skalę na każdym terenie. W momencie wybuchu I wojny światowej istniało pięć klubów w Sarajewie, cztery oparte na przynależności religijnej i etnicznej: SAŠK jako klub bośniackich Chorwatów, Slavija związany z bośniackimi Serbami, Đerzelez jako klub Bośniackich muzułmanów (znany również jako Sarajevski) i Makabi (znany również jako Barkohba) jako bośniacki klub żydowski; oraz jedyny wieloetniczny był klub robotniczy RŠD Hajduk. Oprócz klubów z Sarajewa było około 20 poza stolicą.
1 grudnia 1918 po zakończeniu I wojny światowej i po rozpadzie Austro-Węgier zamieszkane przez Słowian południowych komitaty Królestwa Chorwacji wraz z ziemiami Styrii i Krainy postanowiły zjednoczyć się z Serbią w Królestwo Serbów, Chorwatów i Słoweńców, późniejszą Jugosławię.
Spowodowało wzrost liczby regionalnych lig, a wkrótce zorganizowano mistrzostwa krajowe, w których brały udział dwie drużyny z Bośni i Hercegowiny, mistrzowie pododdziału piłkarskiego Banja Luka i Sarajewo. Po założeniu jugosłowiańskiej federacji piłkarskiej – NSJ (chorw. Nogometni Savez Jugoslavije) w kwietniu 1919 roku w Zagrzebiu, w 1920 roku powstał pododdział piłkarski w Sarajewie zwany "Sarajevska fudbalska sjedišta" - poprzednik federacji piłkarskiej Bośni i Hercegowiny. W sezonie 1923 zorganizowano pierwsze Mistrzostwa Królestwa Serbów, Chorwatów i Słoweńców. Do 1927 roku rozgrywki odbywały się systemem pucharowym. W sezonie 1928 organizowane pierwsze ligowe rozgrywki. W rozgrywkach brało udział 6 zespołów, grając systemem kołowym. W sezonie 1931/32 i 1935/36 rozgrywano systemem pucharowym. Zwycięzca turnieju otrzymywał tytuł mistrza Jugosławii. Pododdział Sarajewski reprezentowały kluby: SAŠK Sarajevo (1923, 1924, 1925, 1926, 1927, 1928, 1930/31), Slavija (1929, 1930, 1932/33, 1934/35, 1935/36, 1936/37, 1937/38, 1938/39, 1939/40), Krajišnik Banja Luka (1935/36).
3 października 1929 zmieniono nazwę państwa na „Królestwo Jugosławii”, również Związek Piłkarski w maju 1930 został przeniesiony do Belgradu i przyjął serbską nazwę "FSJ (Fudbalski savez Jugoslavije)". W 1939 po utworzeniu autonomicznej Banowiny Chorwacji, do której przyłączone tereny Bośni i Hercegowiny prowadzone osobno rozgrywki mistrzostw Banowiny Chorwacji w sezonach 1939/1940 i 1940/1941 oraz mistrzostw Serbii w sezonie 1940/1941. SAŠK występował w chorwackiej lidze, a Slavija w serbskiej.
W czasie II wojny światowej w roku 1941 faszystowskie ugrupowanie ustaszy na czele z Ante Paveliciem przejęło władzę, ogłosiło niepodległość i powstało Niepodległe Państwo Chorwackie (NDH). Terytorium Chorwacji sprzymierzonej wówczas z Niemcami obejmowało Chorwację właściwą (choć nie całą, część terytorium przyłączono do Włoch) oraz tereny dzisiejszej Bośni i Hercegowiny. W latach 1941-1944 prowadzone mistrzostwa NDH.
W 1945 po utworzeniu Socjalistycznej Federacyjnej Republiki Jugosławii Bośnia i Hercegowina została włączona do jej składu i kontynuowano rozgrywki o mistrzostwo Jugosławii w najwyższej lidze, zwanej "Prva savezna liga". W 1946 roku rozgrywano kwalifikacje w Bośni i Hercegowinie oraz innych republikach dla uczestnictwa w przyszłych mistrzostwach Jugosławii. Najlepszymi klubami Bośni i Hercegowiny w tym czasie były: FK Sarajevo (mistrz 1966/67, 1984/85), FK Željezničar (mistrz 1971/72), FK Velež Mostar, FK Sloboda Tuzla, NK Čelik Zenica i FK Borac Banja Luka, które grały w pierwszej lidze Jugosławii, II lidze oraz w rozgrywkach Pucharu Jugosławii.
Po upadku SFR Jugosławii w 1991 roku proklamowano niepodległość Bośni i Hercegowiny; w 1992 powstał Nogometni/Fudbalski Savez Bosne i Hercegovine, w skrócie N/FSBiH, potem rozpoczęła się wojna z Jugosławią (de facto z Serbią, wspomaganą przez oddziały czarnogórskie).
Po raz pierwszy "Prva nogometna liga Bosne i Hercegovine" zorganizowana w sezonie 1994/95. Sezony 1992/1993 i 1993/1994 nie odbyły się z powodu wojny w Bośni. W tym czasie FK Borac Banja Luka występował w 1. lidze jugosłowiańskiej. W sezonie 1993/1994 kluby Chorwatów bośniackich utworzyły własną ligę, którą wygrał zespół NK Široki Brijeg, jednak jej wyniki uznane zostały za nieoficjalne. Od 1994 istniały 3 ligi: Bośniaków, Chorwatów bośniackich i Serbów bośniackich, jednak mistrzem kraju aż do 1999 zostawał najlepszy zespół pierwszej z wymienionych. W sezonie 1999/2000 mistrzem Bośni i Hercegowiny zostawał zwycięzca play-offów rozgrywanych wśród najlepszych drużyn z lig bośniackiej i Chorwatów bośniackich. W następnym sezonie obie te ligi połączyły się i zwycięzca tych rozgrywek zdobywał mistrzostwo kraju.
W sezonie 2000/01 zainaugurowano rozgrywki zawodowej "Premijer ligi Bośni i Hercegowiny". W sezonie 2002/03 do tej ligi dołączyły się także kluby Serbów bośniackich i dopiero od tego momentu istnieje jedna liga skupiające najlepsze kluby wszystkich głównych nacji w Bośni i Hercegowinie.
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Premijer liga, I liga Federacji Bośni i Hercegowiny i I liga Republiki Serbskiej, Druga Liga FBiH i Druga liga Republiki Serbskiej). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Bośni i Hercegowinie to:

</doc>
<doc id="5178634" url="https://pl.wikipedia.org/wiki?curid=5178634" title="Ina (imię)">
Ina (imię)

Ina – imię żeńskie, które jest funkcjonujące jako samodzielne imię.
Ina obchodzi imieniny 27 stycznia.
Znane osoby noszące imię Ina:

</doc>
<doc id="5178635" url="https://pl.wikipedia.org/wiki?curid=5178635" title="Acordulecera mellina">
Acordulecera mellina

Acordulecera mellina – gatunek błonkówki z podrzędu rośliniarek i rodziny Pergidae.
Taksonomia.
Gatunek ten został opisany w 1908 roku przez Alexandra MacGillivraya. Jako miejsce typowe podał on Górę Waszyngtona w stanie New Hampshire. Lektotyp (samica) został wyznaczony przez Theodora Frisona w 1927. Ten sam autor opisał w tym samym roku inny gatunek pod nazwą "Acordulecera mixta" (m. typ. miasto Columbia w Missouri; lektotyp (samica) wyznaczony przez Frisona w 1927 roku). Obie nazwy zostały zsynonimizowane przez Herberta Rossa w 1951 roku.
Zasięg występowania.
Wschodnia część Ameryki Północnej. Występuje w południowo-wschodniej Kanadzie oraz północno-wschodniej części USA od New Hampshire i Wirginii na wsch. po Kansas,
Missouri i Arkansas na zach..
Biologia i ekologia.
Rośliny żywicielskie nie są znane.

</doc>
<doc id="5178636" url="https://pl.wikipedia.org/wiki?curid=5178636" title="Ismantorp">
Ismantorp

Ismantorp (szw. "Ismantorps fornborg") – ruiny fortu zbudowanego w kształcie okręgu na wyspie Olandia w Szwecji. 
Wykopaliska archeologiczne wskazują, że fort był ważnym centrum kultu religijnego i handlu. Otaczające fort mury były grube na 6 a wysokie na 3 metry. Do fortu prowadziło 9 bram.
Fort miał średnicę ok. 130 m. Do muru zewnętrznego odchodziły promieniście mury do wewnątrz fortyfikacji, tworzące łącznie 88 domów, rozmieszczonych w czterech grupach, między którymi znajdowały się ulice. Budowla była bardzo starannie zaplanowana i skonstruowana, ale użytkowana prawdopodobnie dość krótko. Nie miała też charakteru stałej osady, lecz raczej miejsca schronienia w czasie napaści, podobnie jak Eketorp.
Wykopaliska archeologiczne.
Podczas wykopalisk archeologicznych przeprowadzonych na terenie twierdzy w lecie 2000 roku odkryto szereg starożytnych przedmiotów, między innymi grot strzały i żelazną zapinkę do odzieży. Na podstawie dalszych badań oszacowano, że twierdza była używana w latach 300-500.

</doc>
<doc id="5178637" url="https://pl.wikipedia.org/wiki?curid=5178637" title="Kowale (rejon szarkowszczyński)">
Kowale (rejon szarkowszczyński)

Kowale – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Dawniej używana nazwa – Kowalówka.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 3 domach zamieszkiwało 20 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5178638" url="https://pl.wikipedia.org/wiki?curid=5178638" title="Lista najstarszych polskich herbów">
Lista najstarszych polskich herbów

Znajdziesz tu listę najstarszych polskich herbów. Jeśli poszukujesz informacji ogólnych o herbach, zobacz artykuł: herb szlachecki.

</doc>
<doc id="5178639" url="https://pl.wikipedia.org/wiki?curid=5178639" title="Kozinka (Białoruś)">
Kozinka (Białoruś)



</doc>
<doc id="5178640" url="https://pl.wikipedia.org/wiki?curid=5178640" title="Stiepan Rumowski">
Stiepan Rumowski

Stiepan Jakowlewicz Rumowski (ur. 24 październia 1734, zm. 6 lipca 1812) – rosyjski astronom i matematyk, profesor Uniwersytetu w Sankt Petersburgu. Członek Petersburskiej Akademii Nauk, w latach 1800–1803 jej wiceprzewodniczący. Kurator Uniwersytetu w Kazaniu. Uczeń Leonharda Eulera. Autor ponad 50 prac naukowych z dziedziny astronomii, matematyki, geodezji i fizyki. Rumowski był poliglotą, znał nie tylko języki nowożytne, ale również łacinę. Przetłumaczył na język rosyjski prace Tacyta, Georgesa-Louisa Leclerca i Leonharda Eulera.

</doc>
<doc id="5178643" url="https://pl.wikipedia.org/wiki?curid=5178643" title="Bogusław Ludwikowski">
Bogusław Ludwikowski

Bogusław Ludwikowski (ur. 3 grudnia 1932) – polski dyplomata, ambasador PRL w Etiopii (1980–1984).
Życiorys.
Bogusław Ludwikowski urodził się na Kielecczyźnie. Ukończył studia na Wydziale Dyplomatyczno-Konsularnym Szkoły Głównej Służby Zagranicznej. Od 1961 do 1964 pracował w Dziale Handlowym Ambasady w Tel Awiwie. Następnie zatrudniony w Wydziale Krajów Azji, Afryki i Ameryki Łacińskiej Komitetu Współpracy Gospodarczej z Zagranicą przy Radzie Ministrów. W latach 1972–1977 zajmował się problematyką państw tzw. trzeciego świata w Organizacji Narodów Zjednoczonych w Nowym Jorku. Od 1980 do 1984 ambasador w Etiopii, akredytowany także w Jemenie. W latach 1989–1990 wziął udział w pomyślnej operacji pokojowej ONZ w Namibii. Następnie był pracownikiem cywilnym w Departamencie Wojskowym Spraw Zagranicznych Ministerstwa Obrony Narodowej. W latach 1998–2002 sprawował funkcje doradcze w Sejmie, a w latach 2003–2004 był asystentem współprzewodniczącego Fundacji Współpracy Polsko-Niemieckiej. Następnie zaangażował się w działalność Stowarzyszenia Kombatantów Misji Pokojowych ONZ, gdzie kierował jego kołem mokotowskim.
Pułkownik rezerwy.

</doc>
<doc id="5178644" url="https://pl.wikipedia.org/wiki?curid=5178644" title="Zynzus magnus">
Zynzus magnus

Zynzus magnus – gatunek błonkówki z rodziny obnażaczowatych i podrodziny Sterictiphorinae.
Zasięg występowania.
Ameryka Północna, występuje w płn. Arizonie, Nowym Meksyku i Teksasie w USA oraz w Meksyku. 
Budowa ciała.
Imago osiąga 5-6 mm długości.

</doc>
<doc id="5178645" url="https://pl.wikipedia.org/wiki?curid=5178645" title="Kozinka (rejon brasławski)">
Kozinka (rejon brasławski)

Kozinka – dawna leśniczówka. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie leśniczówka leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 2 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 41 osoby.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5178646" url="https://pl.wikipedia.org/wiki?curid=5178646" title="Państwowa Szkoła Muzyczna im. Ignacego Paderewskiego w Cieszynie">
Państwowa Szkoła Muzyczna im. Ignacego Paderewskiego w Cieszynie

Państwowa Szkoła Muzyczna I i II st. im. Ignacego Paderewskiego w Cieszynie – szkoła muzyczna I i II stopnia im. I. Paderewskiego w Cieszynie należy do najstarszych szkół muzycznych w Polsce. Szkoła znajduje się w budynku dawnego Pałacu Myśliwskiego Habsburgów. Szkoła należy do podmiotów podlegających lub nadzorowanych przez Ministerstwo Kultury, Dziedzictwa Narodowego i Sportu.
Historia.
Historia szkoły sięga roku 1930, gdy po wielu staraniach z inicjatywy ówczesnego dyrektora Konserwatorium Muzycznego w Katowicach prof. Faustyna Kulczyckiego powstała filia tej uczelni w Cieszynie, a kierował nią prof. Jan Gawlas.
W 1934 r. szkoła usamodzielniła się. Jej pierwszym dyrektorem został wielki entuzjasta muzyki prof. Jan Drozd, który wrócił ze Stanów Zjednoczonych. Sprowadził do Cieszyna wybitnych pedagogów i cenionych artystów muzyków. Z Ameryki przyjechał Aleksander Brachocki – uczeń I. Paderewskiego – i objął klasę fortepianu. Udało się również pozyskać dla cieszyńskiej szkoły artystę – skrzypka, Józefa Cetnera z Lwowskiego Konserwatorium, który objął stanowisko profesora w Śląskim Konserwatorium Muzycznym w Katowicach, ucząc później w Cieszynie.
W szkole harmonię i zarys kontrapunktu wykładał kompozytor Bolesław Szabelski.
Historii muzyki i instrumentoznawstwa uczył dr Adam Mitscha, a zasad muzyki, formy i solfeżu prof. Tadeusz Prejzner.
Zaangażowanie na wykładowców znakomitych pedagogów spowodowało już w pierwszych latach istnienia szkoły wysoki poziom nauczania. Dlatego też I.J. Paderewski osobiście wyraził zgodę, by szkoła przyjęła jego Imię.
W 1947 roku szkoła uzyskała (po latach funkcjonowania w rozmaitych miejscach, nawet w prywatnym mieszkaniu dyrektora Jana Drozda) nowe lokum – XIX-wieczny Pałac Myśliwski Habsburgów.
W 1950 roku szkołę upaństwowiono, a w 1954 roku średnia szkoła muzyczna została zlikwidowana.
W 1974 roku szkoła świętowała 40-lecie, w 1976 roku szkoła II stopnia została przywrócona.
W 1993 roku została stworzona filia w Wiśle I stopnia. W 2001 roku rozpoczęta została współpraca ze szkołą muzyczną w Brunszwiku (Niemcy).
W 2009 roku odbył się koncert jubileuszowy z okazji 75 lat. W 2014 roku odbył się koncert jubileuszowy z okazji 80 lat
Znani absolwenci.
W powojennej historii Szkoły Muzycznej w Cieszynie wykształcono ponad dwa tysiące absolwentów. Są to między innymi:
Filia w Wiśle.
Filia w Wiśle to budynek znajdujący się w Wiśle przy ulicy 1 maja 66. Kierownikiem filii jest Cezary Drzewiecki.

</doc>
<doc id="5178648" url="https://pl.wikipedia.org/wiki?curid=5178648" title="Krągłe Pole">
Krągłe Pole

Krągłe Pole – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 5 osób.
Wierni należeli do parafii prawosławnej w Jodach i rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5178649" url="https://pl.wikipedia.org/wiki?curid=5178649" title="Jastrabské sedlo">
Jastrabské sedlo

Jastrabské sedlo (lokalnie również: "Sedlo Jarky"; 365 m n.p.m.) – niska przełęcz w zachodniej Słowacji, w głównym grzbiecie Centralnych Karpat Zachodnich, rozdzielająca Góry Strażowskie na północy od Gór Inowieckich na południu. Siodło przełęczy znajduje się w granicach wsi Mníchova Lehota (powiat Trenczyn), natomiast jej nazwa pochodzi od leżącej na południowy wschód od przełęczy wsi Trenčianske Jastrabie.
Charakterystyka geomorfologiczna.
Przełęcz jest niska, lecz stosunkowo wąska. Jej północno-zachodnie stoki opadają w głęboką i wąską dolinę, natomiast jej południowo-wschodnie podnóża są szerokie i płaskie. Pierwszym znaczniejszym szczytem po stronie Gór Strażowskich jest wznosząca się na północ od siodła przełęczy Macková (681 m n.p.m.), natomiast po stronie Gór Inowieckich leżący na południowy zachód od przełęczy Humenec (609 m n.p.m.).
W kierunku północno-zachodnim spod przełęczy spływa Turniansky potok (lewobrzeżny dopływ Wagu), natomiast w kierunku południowo-wschodnim – Sviniansky potok (niżej jako Svinica, prawobrzeżny dopływ Bebravy.
Charakterystyka geologiczna.
Przełęcz leży na linii znacznego, tzw. jastrabianskiego uskoku tektonicznego, oddzielającego mezozoiczne, płaszczowinowe formacje Gór Strażowskich (budujące je dolomity eksploatowane są w wielkim kamieniołomie, położonym tuż na wschód od przełęczy) od łupków krystalicznych zrębu Wysokiego Inowca. W strefie tego uskoku w rejonie przełęczy występuje kilka źródeł mineralnych.
Znaczenie komunikacyjne.
Przez najniższy punkt przełęczy biegnie oddana do użytku w 1901 r. linia kolejowa nr 143 Chynorany-Trenczyn, natomiast kilkanaście metrów wyżej (po stronie Gór Inowieckich) równoległa do niej droga I klasy nr I/9 (dawniej droga krajowa nr 50) z doliny Wagu przez Bánovce nad Bebravou do doliny Nitry. Na przełęczy znajdują się przystanki komunikacji autobusowej oraz przystanek kolejowy Mníchova Lehota. Przy wspomnianej drodze na przełęczy znajduje się popularny zajazd o nazwie „Radar“ i parking.
Znaczenie turystyczne.
Przez przełęcz biegną czerwone znaki szlaku turystycznego, łączącego tu schronisko Chata pod Ostrým vrchom w Górach Strażowskich ze schroniskiem pod Inowcem w Górach Inowieckich. Zaczynają się tu też znaki zielone, również prowadzące do wspomnianego schroniska pod Inowcem (obydwa szlaki w wejściu z przełęczy do schroniska ok. 1 h 50 min.).
Przełęcz jest też ważnym węzłem turystycznych szlaków rowerowych.

</doc>
<doc id="5178650" url="https://pl.wikipedia.org/wiki?curid=5178650" title="Rajd Monza 2021">
Rajd Monza 2021

Rajd Monza 2021 (FORUM8 ACI Rally Monza 2021) – kolejna edycja Rajdu Monza. Był to rajd samochodowy odbywający się od 18 do 21 listopada 2021 roku na terenie Włoch. Składał się z 16 odcinków specjalnych rozegranych na asfalcie. Baza imprezy była zlokalizowana na torze wyścigowym Autodromo Nazionale Monza. Była to dwunasta i ostatnia runda rajdowych mistrzostw świata w roku 2021. W rajdzie zawodnicy startowali między innymi w kategoriach WRC, WRC2, WRC3.
Lista startowa.
Poniższa lista startowa spośród 82 załóg biorących udział w rajdzie, przedstawia wszystkich zawodników, startujących w mistrzowskich klasach: WRC, WRC2, WRC3 oraz niektórych z innych klas.
Wyniki końcowe rajdu.
W klasyfikacji generalnej i poszczególnych klasach dodatkowe punkty przyznawane są za odcinek Power Stage. 
Końcowa klasyfikacje RMŚ 2021.
Punkty otrzymuje 10 pierwszych zawodników, którzy ukończą wyścig według klucza:
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim odcinku specjalnym tzw. Power Stage, w którym punkty przyznawane są według porządku:
Klasyfikacja zespołowa.
W tabeli uwzględniono miejsce, które zajął zawodnik w poszczególnym rajdzie. W klasyfikacji zespołowej każdy producent może nominować trzy załogi do zdobywania punktów, ale na mecie tylko dwie najlepsze je zdobywają. Pozostałe samochody "nie blokują" punktów innym ekipom. Dodatkowo z w indeksie górnym umieszczono miejsce uzyskane na ostatnim odcinku specjalnym tzw. Power Stage. Tu inaczej niż w klasyfikacji zespołowej punkty zdobywają również dwie najlepsze ekipy zespołu, ale trzecia już "blokuje" punkty innym. Klucz przyznawania punktów za poszczególne miejsca (w klasyfikacji generalnej jak i za odcinek Power Stage) jest taki sam jak w klasyfikacji indywidualnej. 
WRC2.
Do końcowej klasyfikacji liczone jest sześć najlepszych wyników spośród siedmiu wskazanych rajdów. Dodatkowe punkty są przyznawane za odcinek Power Stage. 
WRC3.
Do końcowej klasyfikacji liczone jest pięć najlepszych wyników spośród siedmiu wskazanych rajdów. Dodatkowe punkty są przyznawane za odcinek Power Stage. 

</doc>
<doc id="5178655" url="https://pl.wikipedia.org/wiki?curid=5178655" title="The Best of Obituary">
The Best of Obituary

The Best of Obituary – kompilacja amerykańskiego zespołu death metalowego Obituary. Wydawnictwo ukazało się 29 stycznia 2008 roku nakładem wytwórni muzycznej Roadrunner Records. Album ten zawiera utwory znajdujące się na pierwszych sześciu albumach zespołu. 
Lista utworów.
Opracowano na podstawie materiału źródłowego.

</doc>
<doc id="5178657" url="https://pl.wikipedia.org/wiki?curid=5178657" title="Królowie Nepalu">
Królowie Nepalu



</doc>
<doc id="5178659" url="https://pl.wikipedia.org/wiki?curid=5178659" title="Karł Peterson">
Karł Peterson

Karł Michajłowicz Peterson (1828-1881) – rosyjski matematyk. Autor prac z zakresu geometrii różniczkowej i równań różniczkowych cząstkowych. Wspólnie z Nikołajem Braszmanem i Awgustem Dawydowem założył Moskiewskie Towarzystwo Matematyczne. 

</doc>
<doc id="5178661" url="https://pl.wikipedia.org/wiki?curid=5178661" title="Österreichicher Fußball-Bund">
Österreichicher Fußball-Bund



</doc>
<doc id="5178664" url="https://pl.wikipedia.org/wiki?curid=5178664" title="Stefan Rumowski">
Stefan Rumowski



</doc>
<doc id="5178668" url="https://pl.wikipedia.org/wiki?curid=5178668" title="Piłka nożna w Macedonii Północnej">
Piłka nożna w Macedonii Północnej

Piłka nożna ( ) jest najpopularniejszym sportem w Macedonii Północnej. Jej głównym organizatorem na terenie Macedonii Północnej pozostaje Fudbałska federacija na Makedonija (FFM).
Według stanu na 1 listopada 2021 roku Goran Pandew i Goce Sedloski mają odpowiednio 122 i 100 występów reprezentacyjnych, a Goran Pandew strzelił 38 bramek w barwach reprezentacji Macedonii Północnej.
W północnomacedońskiej Prwej lidze grają takie znane kluby świata, jak Wardar Skopje i Rabotniczki Skopje.
Historia.
Piłka nożna zaczęła zyskiwać popularność na terytoria Macedonii Północnej na początku XX wieku. Pierwszy zarejestrowany mecz odbył się w Skopje w kwietniu 1909 roku. 1 grudnia 1918 po zakończeniu I wojny światowej i po rozpadzie Austro-Węgier zamieszkane przez Słowian południowych komitaty Królestwa Chorwacji wraz z ziemiami Styrii i Krainy postanowiły zjednoczyć się z Serbią w Królestwo Serbów, Chorwatów i Słoweńców, późniejszą Jugosławię.
W 1911 roku w Skopju powstał pierwszy macedoński klub piłkarski Pobeda, potem następne. Po założeniu jugosłowiańskiej federacji piłkarskiej – NSJ (chorw. Nogometni Savez Jugoslavije) w kwietniu 1919 roku w Zagrzebiu, rozpoczął się proces zorganizowania pierwszych ligowych Mistrzostw Królestwa Serbów, Chorwatów i Słoweńców w sezonie 1923. Na początku macedońskie kluby występowały w Belgradzkim pododdziale piłkarskim, zwanym "Beogradski loptački podsavez", a w 1927 roku powstał pododdział piłkarski w Skopju zwany "Skopski loptački podsavez" - poprzednik federacji piłkarskiej Macedonii - FFM. Do 1927 roku rozgrywki odbywały się systemem pucharowym. W sezonie 1928 organizowane pierwsze ligowe rozgrywki. W rozgrywkach brało udział 6 zespołów, grając systemem kołowym. W sezonie 1931/32 i 1935/36 rozgrywano systemem pucharowym. Zwycięzca turnieju otrzymywał tytuł mistrza Jugosławii.
3 października 1929 zmieniono nazwę państwa na „Królestwo Jugosławii”, również Związek Piłkarski w maju 1930 został przeniesiony do Belgradu i przyjął serbską nazwę "FSJ (Fudbalski savez Jugoslavije)". W 1929 zostały organizowane pierwsze mistrzostwa pododdziału piłkarskiego w Skopju. Pododdział w mistrzostwach Jugosłąwii reprezentowały kluby: Pobeda Skopje (1929), Gragjanski Skopje (1935/36, 1938/39). W 1939 zmieniono system mistrzostw Jugosławii, tworząc oddzielne ligi serbską i słoweńsko-chorwacką, w których wyłaniano drużyny kwalifikujące do końcowej fazy mistrzostw Jugosławii. Kluby z Pododdziału Skopje zostały zakwalifikowane do Ligi Serbskiej, jednak tylko Gragjanski grał w lidze, zajmując 5 miejsce w sezonie 1939/40 i 8 miejsce w 1940/41. Podczas okupacji niemieckiej w latach 1941–1943 macedońskie kluby uczestniczyły w rozgrywkach mistrzostw Bułgarii. W 1942 Makedonija Skopje nawet zdobyła wicemistrzostwo Bułgarii.
W 1945 po utworzeniu Socjalistycznej Federacyjnej Republiki Jugosławii kontynuowano rozgrywki o mistrzostwo Jugosławii w najwyższej lidze, zwanej Prva savezna liga. W 1946 roku rozgrywano kwalifikacje w Macedonii oraz innych republikach dla uczestnictwa w przyszłych mistrzostwach Jugosławii. Najlepszymi klubami Macedonii w tym czasie były: FK Sarajevo (mistrz 1966/67, 1984/85), FK Željezničar (mistrz 1971/72), FK Velež Mostar, FK Sloboda Tuzla, NK Čelik Zenica i FK Borac Banja Luka, które grały w pierwszej lidze Jugosławii, II lidze oraz w rozgrywkach Pucharu Jugosławii.
Po upadku SFR Jugosławii w 1991 roku proklamowano niepodległość Macedonii.
Rozgrywki zawodowej "Prwej ligi" zainaugurowano w sezonie 1992/93.
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Prva Liga, Wtora Liga i Treta Liga). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Macedonii Północnej to:

</doc>
<doc id="5178669" url="https://pl.wikipedia.org/wiki?curid=5178669" title="Neoptilia tora">
Neoptilia tora

Neoptilia tora – gatunek błonkówki z rodziny obnażaczowatych i podrodziny Sterictiphorinae.
Taksonomia.
Gatunek ten został opisany przez Davida Smitha w 1971 roku. Holotyp odłowiono 2 czerwca 1930 roku w miejscowości Maxwell w 
Hrabstwie Caldwell w Teksasie. Paratyp odłowiono 19 września 1968 roku w San Antonio.
Zasięg występowania.
Ameryka Północna, występuje na obszarze od środkowego Teksasu w USA po płn. część stanu Coahuila w Meksyku. 
Budowa ciała.
Imago osiąga 6,2-7 mm długości.
Najmłodsze gąsienice są ubarwione zielonkawo, później przybierają charakterystyczne, purpurowe ubarwienie. Imago mają głowę i odwłok czarne oraz pomarańczowy tułów.
Biologia i ekologia.
Imago spotyka się od maja do września, zaś larwy od kwietnia do listopada.
Roślinami żywicielskimi są różne rośliny z rodziny ślazowatych, w tym "Allowissadula holosericea" i "Abutilon fruticosum". Gąsienice żerują, oraz przepoczwarczają się gromadnie.

</doc>
<doc id="5178670" url="https://pl.wikipedia.org/wiki?curid=5178670" title="Stefan Kéler">
Stefan Kéler

Stefan von Kéler (ur. 15 kwietnia 1897 w Brodach, zm. 4 grudnia 1967 w Berlinie) – polski i niemiecki entomolog.
Życiorys.
Syn urzędnika podatkowego Alfreda Ferdinanda von Kélera i jego żony Anieli z domu von Papée. Stefan Kéler studiował leśnictwo na Universität für Bodenkultur Wien oraz na Wydziale Leśnym Politechniki Lwowskiej, a doktorat uzyskał na Uniwersytecie Poznańskim w 1929. Od 1928 do 1939 kierował Pracownią Entomologii w Państwowym Instytucie Naukowym Gospodarstwa Wiejskiego. Podczas II wojny światowej podpisał volkslistę i od 1942 posiadał obywatelstwo niemieckie. Od 1950 do 1957 był kustoszem i kierował działem w Zoologische Museum na Uniwersytecie Humbodta w Berlinie, gdzie poświęcił się całkowicie badaniami nad wszołami.
Praca naukowa.
Stefan Kéler był entomologiem-systematykiem i faunistą, zajmował się taksonomią, faunistyką, biologią i filogenezą korników (Scolytidae), wszołów (Mallophaga), przylżeńców (Thysanoptera), wszy (Anoplura) i gryzków (Psocoptera). Opublikował ponad 70 specjalistycznych artykułów i książek, początkowo po polsku i angielsku, później głównie po niemiecku, głównie o wszołach. Sławę przyniosło mu autorstwo słownika entomologicznego, ze względu na światowe zainteresowanie tą książką Kéler planował również wydanie w języku angielskim, którego nie zdążył ukończyć przed śmiercią. Niemiecki Entomological Society przyznało mu medal Fabricius w 1965.

</doc>
<doc id="5178671" url="https://pl.wikipedia.org/wiki?curid=5178671" title="Kozłówka (rejon szarkowszczyński)">
Kozłówka (rejon szarkowszczyński)

Kozłówka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Bildziugi.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Nowy Pohost.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania staroobrzędowego. Jednocześnie 9 mieszkańców zadeklarowało polską przynależność narodową a 13 białoruską. Były tu 2 budynki mieszkalne. W 1931 w 2 domach zamieszkiwało 23 osoby.
Wierni należeli do parafii rzymskokatolickiej w Nowym Pohoście. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Nowym Pohoście.

</doc>
<doc id="5178674" url="https://pl.wikipedia.org/wiki?curid=5178674" title="Marzenna Guz-Vetter">
Marzenna Guz-Vetter

Marzenna Guz-Vetter – polska urzędniczka państwowa i unijna, dziennikarka i geograf, doktor nauk o Ziemi, w latach 2015–2016 i od 2022 p.o. dyrektora Przedstawicielstwa Komisji Europejskiej w Polsce.
Życiorys.
Córka dziennikarza Eugeniusza Guza. Ukończyła studia germanistyczne na Uniwersytecie Warszawskim. W 2007 obroniła na Wydziale Nauk o Ziemi i Kształtowania Środowiska Uniwersytetu Wrocławskiego doktorat nauk o Ziemi na podstawie napisanej pod kierunkiem Stanisława Cioka pracy pt. "Pogranicze polsko-niemieckie w procesie integracji europejskiej". W pracy naukowej specjalizowała się w geografii społecznej i ekonomicznej. Pracowała jako dziennikarka Polskiego Radia, współpracowała z dwumiesięcznikiem „Europa”. Była również korespondentką „Financial Times Deutschland” w Polsce i „Gazety Wyborczej” na Węgrzech. Autorka analiz dla Instytutu Spraw Publicznych, a także publikacji naukowych.
W latach 2005–2008 pracowała w Przedstawicielstwie Komisji Europejskiej w Polsce jako szefowa działu politycznego. Następnie do 2015 w analogicznej instytucji w Niemczech jako radca ds. politycznych odpowiedzialny za relacje z Rosją oraz polityki sąsiedztwa i poszerzenia. Z początkiem października 2015 tymczasowo objęła kierownictwo nad polskim przedstawicielstwem KE, zakończyła pełnienie funkcji z końcem marca 2016, gdy zastąpił ją Marek Prawda. Przez pewien czas była zastępcą dyrektora tego przedstawicielstwa. Później podjęła pracę w Dyrekcji Generalnej ds. Komunikacji Komisji Europejskiej, następnie została rzecznikiem prasowym przedstawicielstwa KE. W 2022 ponownie tymczasowo objęła kierownictwo nad Przedstawicielstwem Komisji Europejskiej w Polsce.

</doc>
<doc id="5178677" url="https://pl.wikipedia.org/wiki?curid=5178677" title="Logiczna Alternatywa dla Krakowa">
Logiczna Alternatywa dla Krakowa



</doc>
<doc id="5178678" url="https://pl.wikipedia.org/wiki?curid=5178678" title="Logiczna Alternatywa">
Logiczna Alternatywa



</doc>
<doc id="5178681" url="https://pl.wikipedia.org/wiki?curid=5178681" title="Strajki w II Rzeczypospolitej">
Strajki w II Rzeczypospolitej

Strajki w II Rzeczypospolitej – lista strajków, które odbyły się w Polsce w latach 1918–1939.

</doc>
<doc id="5178684" url="https://pl.wikipedia.org/wiki?curid=5178684" title="Nowoje Sdobnikowo">
Nowoje Sdobnikowo

Nowoje Sdobnikowo () – wieś (ros. село, trb. sieło) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 17 km od centrum administracyjnego sielsowietu (Bolszoje Żyrowo), 22,5 km na południowy zachód od centrum administracyjnego rejonu (Fatież), 34,5 km na północny zachód od Kurska, 16,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 33 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 31 osób.

</doc>
<doc id="5178687" url="https://pl.wikipedia.org/wiki?curid=5178687" title="Piłka nożna w Czarnogórze">
Piłka nożna w Czarnogórze

Piłka nożna ( ) jest najpopularniejszym sportem w Czarnogórze. Jej głównym organizatorem na terenie Czarnogóry pozostaje Fudbalski savez Crne Gore (FSCG).
Według stanu na 1 listopada 2021 roku Fatos Beqiraj i Stevan Jovetić mają odpowiednio 83 i 62 występy reprezentacyjne, a Stevan Jovetić strzelił 31 bramki w barwach reprezentacji Czarnogóry.
W czarnogórskiej 1. CFL grają takie znane kluby świata, jak Budućnost Podgorica, i Sutjeska Nikšić.
Historia.
Piłka nożna zaczęła zyskiwać popularność w Czarnogórze na początku XX wieku. 12 kwietnia 1913 w Cetynii powstał pierwszy czarnogórski klub piłkarski SK Crnogorac Cetinje, potem następne. 1 grudnia 1918 po zakończeniu I wojny światowej i po rozpadzie Austro-Węgier zamieszkane przez Słowian południowych komitaty Królestwa Chorwacji wraz z ziemiami Styrii i Krainy postanowiły zjednoczyć się z Serbią w Królestwo Serbów, Chorwatów i Słoweńców, późniejszą Jugosławię.
Po założeniu jugosłowiańskiej federacji piłkarskiej – NSJ (chorw. Nogometni Savez Jugoslavije) w kwietniu 1919 roku w Zagrzebiu, rozpoczął się proces zorganizowania pierwszych ligowych Mistrzostw Królestwa Serbów, Chorwatów i Słoweńców w sezonie 1923. Na początku czarnogórskie kluby występowały w rozgrywkach prowadzonych przez "Splitski nogometni podsavez" – był to III poziom hierarchii jugosłowiańskiej piłki nożnej, a 8 marca 1931 roku powstał pododdział piłkarski w Cetynii, zwany "Cetinjski nogometni podsavez" – poprzednik federacji piłkarskiej Czarnogóry – FSCG. Był to już II poziom rozgrywek eliminacyjnych. Mistrzostwa Jugosławii do 1927 roku rozgrywki odbywały się systemem pucharowym. W sezonie 1928 organizowane pierwsze ligowe rozgrywki. W rozgrywkach brało udział 6 zespołów, grając systemem kołowym. W sezonie 1931/32 i 1935/36 rozgrywano systemem pucharowym. Zwycięzca turnieju otrzymywał tytuł mistrza Jugosławii.
3 października 1929 zmieniono nazwę państwa na „Królestwo Jugosławii”, również Związek Piłkarski w maju 1930 został przeniesiony do Belgradu i przyjął serbską nazwę "FSJ (Fudbalski savez Jugoslavije)". Wiosną 1931 zostały organizowane pierwsze mistrzostwa pododdziału piłkarskiego w Cetinje. Pododdział w mistrzostwach Jugosławii reprezentował jedynie klub: SK Crnogorac Cetinje (1935/36). W 1939 zmieniono system mistrzostw Jugosławii, tworząc oddzielne ligi serbską i słoweńsko-chorwacką, w których wyłaniano drużyny kwalifikujące do końcowej fazy mistrzostw Jugosławii. Kluby z Pododdziału Cetinje zostały zakwalifikowane do Ligi Serbskiej, jednak nikt nie zakwalifikował się do najwyższej ligi. Podczas okupacji niemieckiej w latach 1941–1943 czarnogórskie kluby uczestniczyły w rozgrywkach mistrzostw Bułgarii. W 1942 Makedonija Skopje nawet zdobyła wicemistrzostwo Bułgarii.
W 1945 po utworzeniu Socjalistycznej Federacyjnej Republiki Jugosławii kontynuowano rozgrywki o mistrzostwo Jugosławii w najwyższej lidze, zwanej "Prva savezna liga". W 1946 roku rozgrywano kwalifikacje w Czarnogórze oraz innych republikach dla uczestnictwa w przyszłych mistrzostwach Jugosławii. Najlepszymi klubami Czarnogóry w tym czasie były: FK Budućnost Podgorica (26 sezonów) i FK Sutjeska Nikšić (9 sezonów), które grały w pierwszej lidze Jugosławii oraz w rozgrywkach Pucharu Jugosławii.
Po upadku SFR Jugosławii 27 kwietnia 1992 roku formalnie powstała Federalna Republika Jugosławii (jug. Savezna Republika Jugoslavija), obejmująca tylko Serbię i Czarnogórę. Od sezonu 1992/93 rozpoczęto mistrzostwa SR Jugosławii, w pierwszej lidze uczestniczyło w sumie 7 klubów czarnogórskich FK Budućnost Podgorica (11 sezonów), FK Sutjeska Nikšić (11 sezonów), FK Zeta Golubovci (6 sezonów), Rudar Pljevlja (6 sezonów), FK Mogren (6 sezonów), Kom Podgorica (1 sezon) i Jedinstvo Bijelo Polje (1 sezon).
4 lutego 2003 roku Federalna Republika Jugosławii została rozwiązana, a w jej miejscu powstało państwo związkowe nazwane Serbią i Czarnogórą. 3 czerwca 2006 roku proklamowano niepodległość przez Czarnogórę.
Rozgrywki zawodowej "Prwej ligi" zainaugurowano w sezonie 2006/07.
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (1. CFL, Druga Liga, Treća Liga). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Czarnogórze to:

</doc>
<doc id="5178688" url="https://pl.wikipedia.org/wiki?curid=5178688" title="Błotków">
Błotków



</doc>
<doc id="5178690" url="https://pl.wikipedia.org/wiki?curid=5178690" title="Dorothy Parlett">
Dorothy Parlett



</doc>
<doc id="5178697" url="https://pl.wikipedia.org/wiki?curid=5178697" title="Anna Chrobok">
Anna Chrobok

Anna Chrobok – polska profesor nauk technicznych, specjalistka technologii chemicznej.
Życiorys.
Anna Chrobok ukończyła studia w zakresie technologii chemicznej na Politechnice Śląskiej (1996). Tamże w 2001 doktoryzowała się na podstawie dysertacji "Badania nad syntezą nadtlenoestrów organicznych w warunkach katalizy przeniesienia międzyfazowego" (promotor – Stefan Baj) oraz w 2011 habilitowała, przedstawiając dzieło "Zastosowanie cieczy jonowych jako alternatywnych rozpuszczalników w wybranych procesach utleniania". W 2018 otrzymała tytuł profesora nauk technicznych.
W skład jej zainteresowań naukowych wchodzą: lekka synteza organiczna, procesy utleniania alkoholi i ketonów do laktonów, wykorzystanie cieczy jonowych w syntezie organicznej, synteza asymetryczna, kataliza enzymatyczna, chromatografia cieczowa.
Od 1996 związana zawodowo z macierzystą uczelnią. Początkowo jako doktorantka, od 2001 – asystentka, od 2003 – adiunktka, od 2012 – profesor PŚ. W 2012 została kierowniczką Katedry Technologii Chemicznej Organicznej i Petrochemii. Prodziekan Wydziału Chemicznego ds. nauki i współpracy z zagranicą (2016–2020).
Odbyła staże naukowe w Instytucie Chemii Organicznej Uniwersytetu Wiedeńskiego (2002–2003) oraz w firmie EKOMAX Sp. z o.o. (2013). Współpracowała z firmami Merck, Perstorp, Milliken, ColepCCL Polska (2004–2009), Instytutem Chemicznej Przeróbki Węgla (2010–2013) oraz firmą Fluor (2013).
Członkini Rady Głównej Nauki i Szkolnictwa Wyższego.
Wśród wypromowanych przez nią doktorów znaleźli się: (2017) i (2017).

</doc>
<doc id="5178702" url="https://pl.wikipedia.org/wiki?curid=5178702" title="Marmyży">
Marmyży

Marmyży () – nazwa toponimów w Rosji

</doc>
<doc id="5178703" url="https://pl.wikipedia.org/wiki?curid=5178703" title="Marmyży (rejon fatieżski)">
Marmyży (rejon fatieżski)

Marmyży () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 16 km od centrum administracyjnego sielsowietu (Bolszoje Żyrowo), 22 km na południowy zachód od centrum administracyjnego rejonu (Fatież), 35 km na północny zachód od Kurska, 16 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 18 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 24 osoby.

</doc>
<doc id="5178706" url="https://pl.wikipedia.org/wiki?curid=5178706" title="Reza Artamevia">
Reza Artamevia

Reza Artamevia, właśc. Reza Artamevia Adriana Eka Suci (ur. 29 maja 1975 w Dżakarcie) – indonezyjska piosenkarka.
Śpiewem zaczęła się interesować we wczesnym dzieciństwie. Jako uczennica szkoły podstawowej wygrała dziecięcy konkurs piosenki na antenie stacji TVRI.
Swoją karierę rozpoczęła jako wokalistka wspierająca w zespole muzycznym Dewa 19. W 1997 r. wydała swój pierwszy solowy album pt. "Keajaiban", powstały we współpracy z producentem Ahmadem Dhanim, frontmanem Dewa 19. Wydawnictwo to przyniosło jej rozpoznawalność na rynku indonezyjskim, a dzięki utworom „Pertama” i „Satu Yang Tak Bisa Lepas” została laureatką MTV Video Music Awards 1998. Otrzymała także szereg nagród AMI (Anugerah Musik Indonesia) (kategorie: najlepszy debiutant, najlepszy solowy artysta R&amp;B – za „Pertama”, najlepszy album R&amp;B – za "Keajaiban").
W 2000 r. wydała kolejny album pt. "Keabadian", na którym pojawiła się piosenka „Biar Menjadi Kenangan” z gościnnym udziałem japońskiego piosenkarza . Utwór ten okazał się dużym sukcesem komercyjnym i został nagrany w dwóch dodatkowych wersjach językowych – angielskiej i japońskiej. 
Do 2005 r. jej mężem był aktor i polityk . 

</doc>
<doc id="5178714" url="https://pl.wikipedia.org/wiki?curid=5178714" title="Barok (rejon homelski)">
Barok (rejon homelski)

Barok (; , "Borok") – osiedle na Białorusi, w obwodzie homelskim, w rejonie homelskim, w sielsowiecie Uryckaje.
W pobliżu znajduje się węzeł dróg magistralnych M5 i M8.

</doc>
<doc id="5178715" url="https://pl.wikipedia.org/wiki?curid=5178715" title="Matthew Hughes">
Matthew Hughes



</doc>
<doc id="5178717" url="https://pl.wikipedia.org/wiki?curid=5178717" title="Polewacze (przystanek kolejowy)">
Polewacze (przystanek kolejowy)

Polewacze (, , ros. nazwa normatywna Полевачи) – przystanek kolejowy pomiędzy miejscowościami Polewacze i Prozoroki, w rejonie głębockim, w obwodzie witebskim, na Białorusi. Położony jest na linii Połock - Mołodeczno.
Przystanek istniał przed II wojną światową. Zlokalizowany był on wówczas w innym miejscu - na wschód (w stronę Połocka) od obecnego peronu.

</doc>
<doc id="5178718" url="https://pl.wikipedia.org/wiki?curid=5178718" title="Zdzisław Regulski">
Zdzisław Regulski

Zdzisław Regulski (ur. 15 sierpnia 1930, zm. 12 października 2014 w Warszawie) – polski dyplomata; ambasador w Japonii (1972–1975).
Życiorys.
Absolwent Wydziału Handlu Zagranicznego Szkoły Głównej Służby Zagranicznej.
Pracował na stanowiskach kierowniczych w Ministerstwie Handlu Zagranicznego oraz w przedsiębiorstwach handlu zagranicznego w Republice Federalnej Niemiec i attaché handlowy w Tel Awiwie. Od 1972 do 1975 był ambasadorem w Japonii, od 1974 akredytowanym także na Filipinach.
Syn Andrzeja i Józefy. Mąż Zofii. Ojciec Jolanty i Krystyny. Pochowany na cmentarzu ewangelicko-reformowanym w Warszawie (kwatera 18-7-3).

</doc>
<doc id="5178719" url="https://pl.wikipedia.org/wiki?curid=5178719" title="Kulhaje (przystanek kolejowy)">
Kulhaje (przystanek kolejowy)

Kulhaje (, ) – mijanka i przystanek kolejowy w miejscowości Kulhaje, w rejonie głębockim, w obwodzie witebskim, na Białorusi. Położony jest na linii Połock - Mołodeczno.

</doc>
<doc id="5178726" url="https://pl.wikipedia.org/wiki?curid=5178726" title="Witold Naturski">
Witold Naturski

Witold Jan Naturski (ur. 3 lipca 1978) – polski polityk, samorządowiec, urzędnik państwowy i unijny, od 2021 do 2022 p.o. dyrektora Przedstawicielstwa Komisji Europejskiej w Polsce, od 2022 dyrektor Biura Parlamentu Europejskiego w Polsce.
Życiorys.
W 2001 ukończył studia z finansów, rachunkowości i bankowości na Akademii Ekonomicznej w Katowicach, kształcił się podyplomowo w zakresie wyceny nieruchomości. Odbył staż w katowickim oddziale Telewizji Polskiej i pracował jako menedżer, współpracował też z „Gościem Niedzielnym”. W 2004 był dyrektorem Górnośląskiego Towarzystwa Gospodarczego. Zasiadał w radzie nadzorczej Radia Katowice.
Wstąpił do Prawa i Sprawiedliwości, współpracował z Centrum Kreowania Liderów Kuźnia. Od 2004 był asystentem europosła Wojciecha Roszkowskiego. W 2006 uzyskał mandat radnego sejmiku śląskiego III kadencji. W styczniu 2008 wykluczony z PiS za głosowanie wbrew klubowej dyscyplinie za odwołaniem Janusza Moszyńskiego. Zaangażował się w działalność Ruchu Obywatelskiego „Polska XXI”, następnie przeszedł do Platformy Obywatelskiej i z jej listy bez powodzenia w 2010 ubiegał się o reelekcję. W 2009 został doradcą i autorem przemówień przewodniczącego Parlamentu Europejskiego Jerzego Buzka. Następnie od 2012 do 2016 zatrudniony w Biurze Parlamentu Europejskiego w Polsce, gdzie zajmował się m.in. organizowaniem debat i seminariów. Podjął pracę w Przedstawicielstwie Komisji Europejskiej w Polsce: od 2016 był kierownikiem sekcji komunikacji, a od 2018 wicedyrektorem Przedstawicielstwa. W kwietniu 2021 tymczasowo objął funkcję dyrektora po zakończeniu kadencji Marka Prawdy. Zakończył pełnienie tej funkcji w marcu 2022 roku, kiedy to po wygranym konkursie objął stanowisko dyrektora Biura Parlamentu Europejskiego w Polsce.
Życie prywatne.
Jest żonaty. Spokrewniony z aktorką Aleksandrą Śląską. Brat, Jan Naturski jest aktorem, reżyserem i dramaturgiem.

</doc>
<doc id="5178729" url="https://pl.wikipedia.org/wiki?curid=5178729" title="Zahacie (stacja kolejowa)">
Zahacie (stacja kolejowa)

Zahacie (, ) – stacja kolejowa w miejscowości Hatowszczyzna, w rejonie głębockim, w obwodzie witebskim, na Białorusi. Położona jest na linii Połock – Mołodeczno.
Historia.
Do 1939.
Stacja powstała wraz ze zbudowaną w latach 1902–1907 koleją bołogojsko–siedlecką. W dwudziestoleciu międzywojennym była polską stacją graniczną na granicy ze Związkiem Sowieckim, będąc najdalej na północ położonym polsko-radzieckim kolejowym przejściem granicznym. Po stronie sowieckiej stacją graniczną było Farynowo. Do Zahacia z Sowietów doprowadzony był tor szeroki, a do Farynowa z Polski biegł tor normalny.
Stacja znajdowała się w niedużej odległości od linii granicznej (budynek dworcowy położony był ok. 1 km od granicy). Jednocześnie była to najdalej na wschód wysunięta stacja kolejowa II Rzeczypospolitej.
Pasażerski ruch transgraniczny był prowadzony. Był jednak niewielki. Pociągi PKP wjeżdżały w głąb Sowietów do Farynowa, dla składów Kolei Radzieckich Zahacie było stacją końcową. W latach 20. rozkładowo w Zahaciu miały się zatrzymywać dwa transgraniczne pociągi tygodniowo. W praktyce ruch był nieregularny, a połączenia często odwoływano z powodu braku pasażerów. W latach 30. liczba osób chcących w Zahaciu przekroczyć granicę znacznie zmalała, spadając nawet do kilku pasażerów miesięcznie. Należy zaznaczyć, że gdy jeszcze w latach 20. istniały w okolicy drogowe przejścia graniczne, tak w latach 30. podróż koleją była jedyną możliwością legalnego przekroczenia granicy w tych okolicach. Na niewielką liczbę podróżnych, prócz powodów politycznych, wpływał także brak większych ośrodków miejskich, tak po polskiej, jak i po sowieckiej stronie granicy.
Ruch pasażerski w stronę Polski odbywał się regularnie. Zahacie posiadało połączenia m.in. z Warszawą i Wilnem. Od 1938 roku do wybuchu wojny połączenie Wilno–Zahacie obsługiwały szybkie wagony spalinowe serii SCi oraz SBCix, popularnie zwane wówczas luxtorpedami lub torpedami, chociaż składy te nie były tak luksusowe jak znane wagony spalinowe do Zakopanego.
Przez granicę głównie odbywały się transporty towarowe. W pierwszych latach po I wojnie światowej transgraniczny ruch pociągów nie był regularny. Sytuacja unormowała się w połowie lat 20. W Zahaciu odprawiano m.in. wagony ze śląskim węglem, żelazem, maszynami czy produktami metalowymi eksportowanymi do Sowietów. Ze wschodu przyjmowano w większości puste wagony. Eksport zmniejszył się w latach 30. po industrializacji ZSRR.
Od 1939.
17 września 1939 roku, po rozbiciu pobliskiej strażnicy KOP „Zahacie”, stacja znalazła się pod okupacyjnym zarządem sowieckim. W 1940 roku do Zahacia i Farynowa doprowadzano składy normalnotorowe z deportowanymi Polakami. Na tych stacjach komunistyczni funkcjonariusze przepędzali wysiedleńców do wagonów szerokotorowych, którymi osoby te jechały dalej, w głąb ZSRS. Po wojnie przyłączono te tereny do Związku Radzieckiego i stacja utraciła nadgraniczny charakter.
Z okresu polskiego do czasów współczesnych zachował się na stacji reper z wizerunkiem Godła Rzeczypospolitej Polskiej z 1919 roku. Został on zlikwidowany podczas prac remontowych w 2016 roku.

</doc>
<doc id="5178731" url="https://pl.wikipedia.org/wiki?curid=5178731" title="Aktenzeichen XY ... ungelöst">
Aktenzeichen XY ... ungelöst



</doc>
<doc id="5178734" url="https://pl.wikipedia.org/wiki?curid=5178734" title="Dom Paprockich w Warszawie">
Dom Paprockich w Warszawie

Dom Paprockich − zabytkowy drewniany budynek znajdujący się przy ul. Biruty 18 w Warszawie.
Opis.
Budynek został wzniesiony ok. 1912 przez mieszkające we wsi Targówek małżeństwo Antoninę i Baltazara Paprockich. Dwukondygnacyjny drewniany dom z dwiema klatkami schodowymi od podwórka mieścił lokale mieszkalne na wynajem. Jego forma architektoniczna nawiązywała do tzw. stylu nadświdrzańskiego (m.in. zróżnicowany szalunek z zaakcentowanymi narożnikami, wysoki dwuspadowy dach i ażurowe ganki przed wejściami).
W pierwszych dniach powstania warszawskiego w sierpniu 1944 w budynku mieścił się szpital powstańczy.
Dom był własnością spadkobierców Paprockich do 1945, później przejął go kwaterunek. Po przebudowie w latach 1999−2000 ronda Żaba, pierwotnie odsunięta od ul. św. Wincentego posesja znalazła się w bezpośrednim sąsiedztwie jej jezdni.
Budynek jest reliktem dawnej drewnianej zabudowy Targówka. W 2021 został wpisany do rejestru zabytków.
W kulturze.
W serialu "Alternatywy 4" w domu mieszkał profesor prawa Ryszard Dąb-Rozwadowski (w tej roli Mieczysław Voit), zanim przeprowadził się na Ursynów.

</doc>
<doc id="5178738" url="https://pl.wikipedia.org/wiki?curid=5178738" title="Halowe Mistrzostwa Europy w Lekkoatletyce 1984 – skok wzwyż mężczyzn">
Halowe Mistrzostwa Europy w Lekkoatletyce 1984 – skok wzwyż mężczyzn

Skok wzwyż mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 3 marca 1984. Zwyciężył reprezentant Republiki Federalnej Niemiec Dietmar Mögenburg, który był już mistrzem w tej konkurencji w 1980 i 1982. Tytułu zdobytego na poprzednich mistrzostwach nie obronił Carlo Thränhardt z RFN, który tym razem zdobył srebrny medal.
Rezultaty.
Rozegrano od razu finał, w którym wzięło udział 18 skoczków.
Opracowano na podstawie materiału źródłowego.

</doc>
<doc id="5178740" url="https://pl.wikipedia.org/wiki?curid=5178740" title="Pirata (pająki)">
Pirata (pająki)

Pirata – rodzaj pająków z rodziny pogońcowatych i podrodziny . Obejmuje 50 opisanych gatunków. Związane są głównie z terenami podmokłymi. Pająki te wraz z pokrewnym rodzajem "Piratula" noszą polskojęzyczną nazwę zwyczajową korsarz. 
Występowanie i środowisko.
Rodzaj prawie kosmopolityczny, naturalnym zasięgiem obejmujący wszystkie krainy zoogeograficzne oprócz australijskiej. W Ameryce Północnej i Południowej rozprzestrzeniony jest od Kanady na północy Nearktyki przez Stany Zjednoczone, Meksyk, Amerykę Centralną i Wyspy Karaibskie aż po Argentynę na południu krainy neotropikalnej. Najliczniejszą, liczącą 21 gatunków faunę mają Stany Zjednoczone. Kilkanaście gatunków zamieszkuje krainę palearktyczną, spośród nich 5 występuje w Rosji, a 4 w Chinach. W Europie, w tym Polsce występują trzy gatunki: korsarz piratnik, "P. piscatorius" i "Pirata tenuitarsis". Również kilkanaście gatunków zamieszkuje Afrykę, w tym 8 krainę etiopską. Na południe krainy orientalnej sięga naturalnym zasięgiem azjatycki "P. subpiraticus", docierający do Filipin i Indonezji. Z Indonezji i Nowej Zelandii podawany także holarktyczny korsarz piratnik.
Występują na terenach podmokłych np. bagnach, torfowiskach, na podmokłych łąkach, w pobliżu rzek i jezior. Osobniki dorosłe w Polsce występują od kwietnia do września.
Charakterystyka.
Do rodzaju zaliczane są małe pająki, osiągające przeważnie od 3 do 10 mm. Istnieje wyraźny dymorfizm płciowy – samice są większe od samców, różnią się także ubarwieniem. Ubarwienie mają brązowe. Rysunki na odwłoku są słabo zaznaczone, zamiast tego znajdują się dwa rzędy białych plamek. Głowotułów u wielu gatunków jest ozdobiony dwoma paseczkami w kształcie litery „V”. Jeśli gatunki są do siebie podobne, to należy je identyfikować po narządach rozrodczych.
Tryb życia i cykl życiowy.
Pająki te polują na terenach podmokłych, w gąszczu trzciny pospolitej czy wśród mchów lub torfowców. Potrafią także atakować, pływając na powierzchni wody, czatując na owady, które wpadły do wody. Wśród ich ofiar znajdują się larwy komarowatych (Culicidae), dafnie ("Daphnia") i inne drobne organizmy, czasami nawet drobne kijanki. Osobniki dorosłe kopią małe, okresowe norki zapewniające schronienie, inne np. "P. piscatorius" budują wodne „tuby” wokół roślin wodnych np. rogatka ("Ceratophyllum"). W zależności od gatunku, w obliczu zagrożenia uciekają do swoich schronień lub na otwarte wody, wkrótce powracają do brzegu.
Samica plecie przędny kokon, w którym przechowuje jaja, następnie nosi go przy sobie aż do wylęgu nimf.
Taksonomia.
Takson ten wprowadzony został w 1833 roku przez Carla Jakoba Sundevalla. Jego gatunkiem typowym wyznaczono "Araneus piraticus", opisanego w 1757 roku przez Carla Alexandra Clercka. W 1955 roku Carl Friedrich Roewer wydzielił z "Pirata" rodzaj "Piratula", diagnozując go w 1960 roku głównie na bazie różnic w układzie oczu. W 1978 roku Howard K. Wallace i Harriet Exline zsynonimizowali z "Pirata" rodzaj "Sosilaus" poprzez przeniesienie gatunku typowego.
W 1981 roku Charles D. Dondale i James H. Redner zsynonimizowali "Piratula" z rodzajem "Pirata". W 2011 roku Michaił Omełko, Jurij Marusik i Seppo Koponen przywrócili rodzaj "Piratula" wskazując na liczne różnice morfologiczne z rodzajem "Pirata", inne niż rozkład oczu wskazywany przez Roewera. W pracach z 2019 i 2021 roku Rainer Breitling na podstawie molekularnych analiz filogenetycznych sekwencji mitochodrialnego DNA kodujących podjednostkę I oksydazy cytochromowej (CO1) powtórnie zsynonimizował te rodzaje. Większość arachnologów molekularne analizy sekwencji CO1 uznaje jednak za niewystarczające do rozpracowywania filogenezy pająków na szczeblu rodzajowym, stąd krok ten nie został uwzględniony np. przez autorów bazy "World Spider Catalogue".
W 1993 roku Aleksiej Ziuzin umieścił ten rodzaj wraz z "Piratula", "Hygrolycosa" i "Aulonia" w nowej podrodzinie Piratinae na podstawie cech końcowej części bulbusa. Badania z użyciem SEM nie wykazały istotnych różnic w tej części narządu między "Pirata" i "Zoica", a przeprowadzona przez Luisa Piacentiniego i Martína Ramíreza molekularna analiza filogenetyczna wskazuje na siostrzaną relację między kladem tworzonym przez "Pirata" i "Piratula" a kladem tworzonym przez "Zoica" i "Katebleps", w związku z czym autorzy ci zsynonimizowali w 2019 roku Piratinae z podrodziną Zoicinae.
Do rodzaju tego zalicza się 50 opisanych gatunków:
Ponadto trzy nazwy listowane są jako nomina dubia:

</doc>
<doc id="5178741" url="https://pl.wikipedia.org/wiki?curid=5178741" title="Halowe Mistrzostwa Europy w Lekkoatletyce 1984 – skok o tyczce mężczyzn">
Halowe Mistrzostwa Europy w Lekkoatletyce 1984 – skok o tyczce mężczyzn

Skok o tyczce mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 4 marca 1984. Zwyciężył reprezentant Francji Thierry Vigneron, który ustanowił nieoficjalny halowy rekord świata wynikiem 5,85 m. Tytułu zdobytego na poprzednich mistrzostwach nie bronił Władimir Polakow ze Związku Radzieckiego.
Rezultaty.
Rozegrano od razu finał, w którym wzięło udział 15 skoczków.
Opracowano na podstawie materiału źródłowego.

</doc>
<doc id="5178747" url="https://pl.wikipedia.org/wiki?curid=5178747" title="Księstwo kijowskie">
Księstwo kijowskie



</doc>
<doc id="5178748" url="https://pl.wikipedia.org/wiki?curid=5178748" title="Halowe Mistrzostwa Europy w Lekkoatletyce 1984 – skok w dal mężczyzn">
Halowe Mistrzostwa Europy w Lekkoatletyce 1984 – skok w dal mężczyzn

Skok w dal mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 4 marca 1984. Zwyciężył reprezentant Czechosłowacji Jan Leitner. Tytułu zdobytego na poprzednich mistrzostwach nie bronił László Szalma z Węgier.
Rezultaty.
Rozegrano od razu finał, w którym wzięło udział 13 skoczków.
Opracowano na podstawie materiału źródłowego.

</doc>
<doc id="5178752" url="https://pl.wikipedia.org/wiki?curid=5178752" title="Alejandro Gómez (tenisista)">
Alejandro Gómez (tenisista)

Alejandro Gómez (ur. 14 sierpnia 1991 w Cali) – kolumbijski tenisista.
Kariera tenisowa.
W karierze wygrał jeden deblowy turniej cyklu ATP Challenger Tour. Ponadto zwyciężył w pięciu singlowych oraz siedemnastu deblowych turniejach rangi ITF.
Najwyżej sklasyfikowany w rankingu gry pojedynczej był na 352. miejscu (20 marca 2017), a w klasyfikacji gry podwójnej na 196. pozycji (8 listopada 2021).
W 2021 roku został tymczasowo zawieszony w związku z naruszeniem zasad antydopingowych i wykryciem w jego moczu metabolitów kokainy.

</doc>
<doc id="5178755" url="https://pl.wikipedia.org/wiki?curid=5178755" title="Staroje Sdobnikowo">
Staroje Sdobnikowo

Staroje Sdobnikowo () – osiedle typu wiejskiego w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 16,5 km od centrum administracyjnego sielsowietu (Bolszoje Żyrowo), 21,5 km na południowy zachód od centrum administracyjnego rejonu (Fatież), 35 km na północny zachód od Kurska, 16 km od drogi magistralnej (federalnego znaczenia) M2 «Krym» (część trasy europejskiej E105).
W osiedlu znajduje się 27 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 20 osób.

</doc>
<doc id="5178756" url="https://pl.wikipedia.org/wiki?curid=5178756" title="Grand Prix São Paulo 2021">
Grand Prix São Paulo 2021

Grand Prix São Paulo 2021, oficjalnie Formula 1 Heineken Grande Prêmio de São Paulo 2021 – dziewiętnasta runda Mistrzostw Świata Formuły 1 w sezonie 2021. Grand Prix odbywa się w dniach 12–14 listopada 2021 na torze Autódromo José Carlos Pace w São Paulo. Wyścig wygrał Lewis Hamilton (Mercedes), a na podium kolejno stanęli Max Verstappen (Red Bull) oraz po starcie z pole position Valtteri Bottas (Mercedes).
Tło.
Format weekendu.
Grand Prix São Paulo 2021 było trzecim i ostatnim wyścigiem w tamtym sezonie, w którym zastosowany był inny format weekendu po Grand Prix Wielkiej Brytanii 2021 oraz Grand Prix Włoch 2021. Zgodnie z tym formatem w piątek odbyła się tylko jedna sesja treningowa oraz kwalifikacyjna ustalające kolejność do sprintu, który odbył się w sobotę, po drugiej sesji treningowej. Kwalifikacje sprinterskie ustaliły kolejność do niedzielnego wyścigu głównego.
Kwalifikacje sprinterskie.
Kwalifikacje sprinterskie odbyły się na dystansie 100 km, co daje 24 okrążenia w przypadku toru Autódromo José Carlos Pace. Sprint ustalił kolejność do niedzielnego wyścigu głównego. Kolejność startowa została ustalona poprzez kwalifikacje w standardowym formacie Q1, Q2 i Q3. Trzy pierwsze miejsca otrzymały punkty do klasyfikacji generalnej Mistrzostw Świata, które zostały przyznane według klucza 3-2-1.
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5178757" url="https://pl.wikipedia.org/wiki?curid=5178757" title="Karpenteria kalifornijska">
Karpenteria kalifornijska

Karpenteria kalifornijska ("Carpenteria californica") – gatunek rośliny z rodziny hortensjowatych. Jest jedynym przedstawicielem monotypowego rodzaju "Carpenteria". Jest endemitem Kalifornii o zasięgu ograniczonym do środkowej części stanu (hrabstwo Fresno). Jest rzadko spotykanym w naturze składnikiem chaparralu i lasów z sosną żółtą u podnóży centralnej i południowej części pasma gór Sierra Nevada Jest uprawiany jako roślina ozdobna w Europie i USA na obszarach o łagodnym klimacie.
Nazwa rodzajowa upamiętnia Williama Marbury'ego Carpentera (1811–1848) – botanika i lekarza z Luizjany.
Biologia i ekologia.
Zasiedla suche, granitowe stoki na rzędnych od 300 do 1500 m n.p.m. Kwitnie od kwietnia do czerwca. Kwiaty zapylane są przez owady. Jest krzewem dobrze zaadaptowanym do pożarów, częstych i istotnych dla biologii gatunków tworzących chaparral.
Systematyka.
Gatunek z monotypowego rodzaju karpenteria "Carpenteria" , z plemienia "Philadelpheae", podrodziny "Hydrangeoideae", rodziny hortensjowatych w rzędzie dereniowców.
Zastosowanie i uprawa.
Walorem ozdobnym rośliny są okazałe i przyjemnie pachnące kwiaty oraz zimozielone liście. Wymaga gleb przepuszczalnych, stanowisk osłoniętych, słonecznych lub w półcieniu. Uprawiany jest zwykle na obszarach o klimacie suchym i ciepłym, ale znosi lekkie mrozy. W warunkach Polski wymaga okrywania zimą. Najłatwiej rozmnaża się z odkładów tworzonych późnym latem, trudniej z sadzonek zielnych.

</doc>
<doc id="5178758" url="https://pl.wikipedia.org/wiki?curid=5178758" title="Carpenteria californica">
Carpenteria californica



</doc>
<doc id="5178759" url="https://pl.wikipedia.org/wiki?curid=5178759" title="Carpenteria">
Carpenteria



</doc>
<doc id="5178760" url="https://pl.wikipedia.org/wiki?curid=5178760" title="Karpenteria">
Karpenteria



</doc>
<doc id="5178768" url="https://pl.wikipedia.org/wiki?curid=5178768" title="Alexander Sarkissian">
Alexander Sarkissian

Alexander Sarkissian (ur. 3 kwietnia 1990 w Glendale) – amerykański tenisista.
Kariera tenisowa.
W karierze zwyciężył w jednym singlowym turnieju cyklu ATP Challenger Tour. Ponadto wygrał pięć singlowych turniejów oraz jeden deblowy turniej rangi ITF.
W rankingu gry pojedynczej najwyżej był na 157. miejscu (4 kwietnia 2016), a w klasyfikacji gry podwójnej na 683. pozycji (9 maja 2016).

</doc>
<doc id="5178772" url="https://pl.wikipedia.org/wiki?curid=5178772" title="Joanis Papandoniu">
Joanis Papandoniu

Joanis (Janos) Papandoniu, (ur. 27 lipca 1949 w Paryżu) – grecki polityk i ekonomista, poseł do Parlamentu Europejskiego I kadencji, parlamentarzysta krajowy, minister finansów i ekonomii (1994–2001) oraz obrony (2001–2004).
Życiorys.
Syn prawników Panajotisa Panopulosa, i Ewangelii Papandoniu. Studiował ekonomię na Uniwersytecie Narodowym im. Kapodistriasa w Atenach i University of Wisconsin-Madison, a także historię w École pratique des hautes études. Kształcił się w Queens’ College w ramach Uniwersytetu Cambridge, gdzie w 1977 obronił doktorat dotyczący industrializacji Grecji po II wojnie światowej. Autor książek i publikacji naukowych. Nauczał na uniwersytecie w Atenach, następnie od 1978 do 1981 zatrudniony w departamencie ekonomicznym OECD w Paryżu. Później wykładał m.in. w London School of Economics, od 2007 kierował też think tankiem Centre for Progressive Policy Research (KEPP).
Do 1980 działał w Komunistycznej Partii Grecji, następnie w Ogólnogreckim Ruchu Socjalistycznym. W 1981 wybrano go posłem do Parlamentu Europejskiego, przystąpił do frakcji socjalistycznej. Po upływie kadencji był doradcą premiera ds. europejskich, następnie wiceministrem ekonomii (1985–1989, 1993–1994) i handlu (1989). W latach 1988–2007 zasiadał w Parlamencie Hellenów z okręgu Ateny A. W maju 1994 został ministrem ekonomii narodowej, od września 1996 kierował ponadto resortem finansów w rządach Andreasa Papandreu i Kostasa Simitisa. Zajmował się wówczas negocjowaniem przystąpienia Grecji do strefy euro. W październiku 2001 przeszedł na fotel ministra obrony narodowej, który zajmował do marca 2004.
Żonaty ze Stawrulą Kuraku, ma troje dzieci.
Sprawy sądowe.
W 2009 został razem z żoną oskarżony o ukrywanie majątku przed organami podatkowymi. W tej sprawie w 2014 został razem z żoną skazany na 4 lata pozbawienia wolności w zawieszeniu i karę grzywny (później złożył skargę do Europejskiego Trybunału Praw Człowieka). Oskarżono go także o przyjmowanie łapówek od koncernów zbrojeniowych, w 2018 w związku z tą sprawą trafił do aresztu. Wypuszczono go na wolność w marcu 2020.

</doc>
<doc id="5178774" url="https://pl.wikipedia.org/wiki?curid=5178774" title="Heterogaster artemisiae">
Heterogaster artemisiae

Heterogaster artemisiae – gatunek pluskwiaka z podrzędu różnoskrzydłych i rodziny sienikowatych. Zamieszkuje krainę palearktyczną od Półwyspu Iberyjskiego i Afryki Północnej po Chiny. Żeruje na macierzankach.
Taksonomia.
Gatunek ten opisany został po raz pierwszy w 1829 roku przez Samuela Petera Schillinga.
Morfologia.
Pluskwiak o ciele długości od 4,6 do 5,6 mm. Wyglądem przypomina inne sieniki i płyćce. Od tych ostatnich odróżnia się m.in. lekko wklęśniętymi krawędziami bocznymi przedplecza oraz naprzemiennym, ciemnym i jasnym obrączkowaniem goleni, zwłaszcza ostatniej ich pary. Od sienika pokrzywnika odróżnia się mniejszymi rozmiarami ciała, brakiem długich włosków na głowie i przedpleczu oraz wyraźnie widocznym zębem na spodzie przednich goleni. Dwukolorowe, ale głównie jasne czułki odróżniają ten gatunek zarówno od sienika pokrzywnika, jak i "Heterogaster cathariae".
Biologia i ekologia.
Owad ten należy do mezofili terenów otwartych. Zasiedla murawy i łąki, zwłaszcza o podłożu wapiennym lub piaszczystym. Jest fitofagiem ssącym soki różnych gatunków macierzanek, w tym tymianku. Bytuje pod w kępkach rośliny żywicielskiej i pod nimi, ale przy słonecznej pogodzie chętnie fruwa i wędruje po wyższej roślinności. Przypuszczalnie z tego zachowania wynikają doniesienia o rzekomym żerowaniu tego gatunku na bylicy polnej, cieciorkach i czystkach.
Owady dorosłe są stadium zimującym. Na świat przychodzi jedno pokolenie w ciągu roku. Do rozrodu przystępują wiosną. W czerwcu składają jaja w małych grupkach przyklejone wydzieliną do rośliny pokarmowej. Larwy obserwuje się od czerwca do sierpnia, a osobniki dorosłe nowego pokolenia od sierpnia.
Rozprzestrzenienie.
Gatunek palearktyczny. W Europie znany jest z Portugalii, Hiszpanii, Wielkiej Brytanii (południowej części Anglii i Walii), Francji, Belgii, Luksemburga, Holandii, Niemiec, Szwajcarii, Liechtensteinu, Austrii, Włoch, Polski, Czech, Słowacji, Węgier, Ukrainy, Krymu, Mołdawii, Rumunii, Bułgarii, Słowenii, Chorwacji, Bośni i Hercegowiny, Czarnogóry, Serbii, Albanii, Macedonii Północnej, Grecji oraz europejskiej części Rosji. W Afryce Północnej zamieszkuje Wyspy Kanaryjskie, Maroko, Algierię i Tunezję. W Azji występuje na Kaukazie, w Turcji, Syrii, Gruzji, Armenii, Azerbejdżanie, Kazachstanie, Turkmenistanie, Uzbekistanie, Kirgistanie, Iranie i północnych Chinach.
W Polsce współczesne stanowiska tego sienika znajdują się na południu kraju, dawniej podawany był też z Mazowsza i Wielkopolski. W Niemczech również spotykany jest głównie na południu kraju. W Austrii jest spotykany lokalnie na terenie całego kraju. Na „Czerwonej liście pluskwiaków różnoskrzydłych Styrii” umieszczony został ze statusem gatunku najmniejszej troski (LC).

</doc>
<doc id="5178775" url="https://pl.wikipedia.org/wiki?curid=5178775" title="Halowe Mistrzostwa Europy w Lekkoatletyce 1984 – trójskok mężczyzn">
Halowe Mistrzostwa Europy w Lekkoatletyce 1984 – trójskok mężczyzn

Trójskok mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 3 marca 1984. Zwyciężył reprezentant Związku Radzieckiego Hryhorij Jemeć, który ustanowił halowy rekord Europy wynikiem 17,33 m. Tytułu zdobytego na poprzednich mistrzostwach nie bronił Mykoła Musijenko z ZSRR.
Rezultaty.
Rozegrano od razu finał, w którym wzięło udział 14 skoczków.
Opracowano na podstawie materiału źródłowego.

</doc>
<doc id="5178786" url="https://pl.wikipedia.org/wiki?curid=5178786" title="Puchar Świata Juniorów w saneczkarstwie 2021/2022">
Puchar Świata Juniorów w saneczkarstwie 2021/2022

Sezon 2021/2022 Pucharu Świata Juniorów w saneczkarstwie rozpoczął się 2 grudnia 2021 roku we francuskim La Plagne. Ostatnie zawody z tego cyklu zostały rozegrane w Austrii 16 stycznia 2022 roku na torze w Bludenz.
Podczas sezonu 2021/2022 odbyły się dwie imprezy, na których rozdane zostały medale. Podczas finałowych zawodów Pucharu Świata w austriackim Bludenz odbyły się jednocześnie Mistrzostwa Europy Juniorów. Natomiast w dniach 28-29 stycznia 2022 zostały rozegrane Mistrzostwa Świata Juniorów w niemieckim Winterbergu.

</doc>
<doc id="5178787" url="https://pl.wikipedia.org/wiki?curid=5178787" title="Czibisowka (sielsowiet bolszeżyrowski)">
Czibisowka (sielsowiet bolszeżyrowski)

Czibisowka () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 15,5 km od centrum administracyjnego sielsowietu (Bolszoje Żyrowo), 21 km na południowy zachód od centrum administracyjnego rejonu (Fatież), 35,5 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 18 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 22 osoby.

</doc>
<doc id="5178788" url="https://pl.wikipedia.org/wiki?curid=5178788" title="Czibisowka">
Czibisowka

Czibisowka () – nazwa toponimów w Rosji
m.in. w obwodzie kurskim:

</doc>
<doc id="5178789" url="https://pl.wikipedia.org/wiki?curid=5178789" title="Haymarket Affair">
Haymarket Affair



</doc>
<doc id="5178792" url="https://pl.wikipedia.org/wiki?curid=5178792" title="Jerzy Zieliński">
Jerzy Zieliński



</doc>
<doc id="5178793" url="https://pl.wikipedia.org/wiki?curid=5178793" title="Barok (ujednoznacznienie)">
Barok (ujednoznacznienie)



</doc>
<doc id="5178794" url="https://pl.wikipedia.org/wiki?curid=5178794" title="Maria Słomiana">
Maria Słomiana

Maria Słomiana (ur. 21 listopada 1951 w Sanoku, zm. 8 sierpnia 2021 w Filadelfii) – polska i amerykańska naukowiec, doktor inżynierii mechanicznej, tytularny profesor nadzwyczajny.
Życiorys.
Urodziła się 21 listopada 1951 w Sanoku. Była najmłodszym dzieckiem Szymona (1910–1959, nauczyciel historii w II Liceum Ogólnokształcącym w Sanoku) i Janiny z domu Szarek (1924–2016) – podczas II wojny światowej żołnierzy Armii Krajowej. Początkowo, z racji zainteresowań, chciała uczyć się w liceum plastycznym. Ostatecznie podjęła kształcenie w Technikum Mechanicznym w Sanoku, gdzie w 1970 ukończyła naukę, uzyskując tytuł technika mechanika o specjalności naprawa i eksploatacja pojazdów samochodowych. W 1970 podjęła studia na Wydziale Samochodów i Maszyn Roboczych Politechniki Warszawskiej, gdzie obroniła pracę magisterską w zakresie inżynierii mechanicznej dotyczącą skrzyni biegów samochodu sportowego. Przez pierwsze trzy lata studiów na tym kierunku była jedyną kobietą obok 102 studentów. Działała w Zrzeszeniu Studentów Polskich. W trakcie studiów otrzymywała nagrody dziekańskie w 1972, 1973, nagrody rektorskie w 1973, 1984, 1975, nagrody w ZSP w 1974, 1975. Po uzyskaniu dyplomu została asystentką w zespole nadwozi Instytut Pojazdów PW. Na tym stanowisku pracowała dwa lata. W 1976 otrzymała nagrodę rektora „Dla Młodego Pracownika Naukowego Politechniki Warszawskiej”.
Po uzyskaniu stypendium naukowego w 1977 wyjechała na Uniwersytet Pensylwanii w Stanach Zjednoczonych. Tam podjęła pracę w charakterze asystentki w laboratorium mechaniki oraz podjęła studia w zakresie inżynierii mechanicznej i mechaniki stosowanej, ukończone w 1979. Następnie przebywała na kolejnym stypendium w Uniwersytecie Drexela, gdzie wykładała statykę, mechanikę oraz teorię maszyn i mechanizmów oraz pod okiem prof. Alberta S. Wanga napisała dotyczącą materiałów kompozytowych pracę doktorską pt. "Delamination Growth in Graphite Epoxy Laminates Under Compressive Loads", obronioną w 1984 i zwieńczoną uzyskaniem stopnia doktora inżynierii mechanicznej i mechaniki stosowanej. Po otrzymaniu czterech ofert zatrudnienia w różnych uczelniach podjęła pracę na Wydziale Inżynierii Mechanicznej w Uniwersytecie Widener z siedzibą w Chester, obejmując posadę docenta. Tam dokonała szeregu zmian w zakresie programu nauczania, stworzyła Laboratorium Mechaniki i Wytrzymałości Materiałów. W 1987 otrzymała historycznie pierwsz tytuł dla wyróżniającego się profesora inżynierii mechanicznej, przyznane przez studencką organizację inżynierów mechaników. Także w 1987 otrzymała tytuł profesora nadzwyczajnego inżynierii mechanicznej, co było pierwszym tego typu wyróżnieniem w dziejach uczelni. W 1990 mianowano ją tytularnym profesorem nadzwyczajnym. Współpracowała z przedsiębiorstwami Boeing Company, Piasecki Aircraft Corp., Zlotnicki &amp; Neuman Technical Consulting and Research Services.
Należała do organizacji o charakterze naukowym: American Academy of Mechanics, American Society of Mechanical Engineers, American Society for Engineering Education. Była autorką publikacji naukowych oraz artykułów w fachowych czasopismach. Udzielała się też w ramach organizacji polonijnych: Kongresu Polonii Amerykańskiej, Polish People University, Polish Heritage Society, Polish American Veteran Association w Filadelfii.
Zamieszkiwała w Broomall na przedmieściach Filadelfii. Zmarła 8 sierpnia 2021 w Filadelfii na skutek choroby nowotworowej. W dniu 21 października 2021 urna z jej prochami została pochowana w grobowcu rodziców na Cmentarzu Centralnym w Sanoku.

</doc>
<doc id="5178798" url="https://pl.wikipedia.org/wiki?curid=5178798" title="Hendrik Wüst">
Hendrik Wüst

Hendrik Wüst (ur. 19 lipca 1975 w Rhede) – niemiecki polityk, prawnik i samorządowiec, działacz Unii Chrześcijańsko-Demokratycznej (CDU), minister w rządzie krajowym, od 2021 premier Nadrenii Północnej-Westfalii.
Życiorys.
W 1995 ukończył szkołę średnią, a w 2000 studia prawnicze na Westfalskim Uniwersytecie Wilhelma w Münsterze. W 2000 i 2003 zdał państwowe egzaminy prawnicze I oraz II stopnia, uzyskał uprawnienia adwokata. Do 2005 pracował w firmie doradcze EUTOP.
W 1992 wstąpił do Unii Chrześcijańsko-Demokratycznej, w latach 2000–2006 był przewodniczącym jej organizacji młodzieżowej Junge Union w Nadrenii Północnej-Westfalii. W latach 1994–2009 zasiadał w radzie miejskiej rodzinnej miejscowości. W 2005 po raz pierwszy został posłem do landtagu, wybierany następnie na kolejne kadencje (w 2010, 2012, 2017 i 2022). Od 2006 do 2010 pełnił funkcję sekretarza generalnego krajowych struktur CDU. Później do 2017 zajmował stanowisko dyrektora zarządzającego stowarzyszenia wydawców gazet w NRW. W 2013 został prezesem krajowego oddziału Mittelstands- und Wirtschaftsunion, organizacji gospodarczej związanej z CDU. W 2017 wszedł w skład rządu Nadrenii Północnej-Westfalii, obejmując w nim stanowisko ministra transportu.
W październiku 2021 zastąpił Armina Lascheta na funkcjach przewodniczącego CDU w Nadrenii Północnej-Westfalii oraz premiera tego kraju związkowego. Po wyborach do landtagu z maja 2022 jego ugrupowanie zawiązało koalicję z Zielonymi; w czerwcu tegoż roku Hendrik Wüst ponownie został wybrany na premiera landu.
Życie prywatne.
Hendrik Wüst jest żonaty, ma córkę.

</doc>
<doc id="5178801" url="https://pl.wikipedia.org/wiki?curid=5178801" title="Halowe Mistrzostwa Europy w Lekkoatletyce 1984 – pchnięcie kulą mężczyzn">
Halowe Mistrzostwa Europy w Lekkoatletyce 1984 – pchnięcie kulą mężczyzn

Pchnięcie kulą mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 4 marca 1984. Zwyciężył reprezentant Związku Radzieckiego Jānis Bojārs, który tym samym obronił tytuł zdobyty na poprzednich mistrzostwach.
Rezultaty.
Rozegrano od razu finał, w którym wzięło udział 14 miotaczy.
Opracowano na podstawie materiału źródłowego.

</doc>
<doc id="5178803" url="https://pl.wikipedia.org/wiki?curid=5178803" title="Mieleszynka">
Mieleszynka

Mieleszynka () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 16 km od centrum administracyjnego sielsowietu (Bolszoje Żyrowo), 20,5 km na południowy zachód od centrum administracyjnego rejonu (Fatież), 36 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 35 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 47 osób.

</doc>
<doc id="5178805" url="https://pl.wikipedia.org/wiki?curid=5178805" title="David Sharpe">
David Sharpe



</doc>
<doc id="5178808" url="https://pl.wikipedia.org/wiki?curid=5178808" title="Halowe Mistrzostwa Europy w Lekkoatletyce 1984 – skok wzwyż kobiet">
Halowe Mistrzostwa Europy w Lekkoatletyce 1984 – skok wzwyż kobiet

Skok wzwyż kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 4 marca 1984. Zwyciężyła reprezentantka Republiki Federalnej Niemiec Ulrike Meyfarth, która była już mistrzynią w tej konkurencji w 1982. Tytułu zdobytego na poprzednich mistrzostwach nie broniła Tamara Bykowa ze Związku Radzieckiego.
Rezultaty.
Rozegrano od razu finał, w którym wzięło udział 11 skoczkiń.
Opracowano na podstawie materiału źródłowego.

</doc>
<doc id="5178809" url="https://pl.wikipedia.org/wiki?curid=5178809" title="Antonio Fernández">
Antonio Fernández



</doc>
<doc id="5178812" url="https://pl.wikipedia.org/wiki?curid=5178812" title="Antonio Fernandez">
Antonio Fernandez



</doc>
<doc id="5178813" url="https://pl.wikipedia.org/wiki?curid=5178813" title="Antonio Fernández (trener)">
Antonio Fernández (trener)



</doc>
<doc id="5178814" url="https://pl.wikipedia.org/wiki?curid=5178814" title="Anna Tryc-Bromley">
Anna Tryc-Bromley

Anna Tryc-Bromley (ur. 7 listopada 1972 w Waszyngtonie) – polska malarka i menedżerka kultury.
Życiorys.
Anna Tryc-Bromley ukończyła studia na Wydziale Grafiki Akademii Sztuk Pięknych w Warszawie, tworząc pracę dyplomową w pracowni projektowania graficznego Lecha Majewskiego (1997). Kształciła się także w zakresie malarstwa u Janusza Przybylskiego, a rysunku u .
Stypendystka Akademii Sztuk Pięknych Minerva w Groningen (1995), rządu włoskiego w Mediolanie (2002). Jej inspiracją artystyczną są podróże, zwłaszcza afrykańskie. Pracowała jako wolontariuszka w Fundacji Ochrony Gepardów (Cheetah Outreach) w Południowej Afryce (2001–2002). Współautorka książki „Zapach Afryki”. Jej obrazy były pokazywane na wystawach indywidualnych i zbiorowych.
Pracowała jako rzeczniczka Hewlett-Packard. W latach 2006–2011 zastępczyni dyrektora Instytutu Kultury Polskiej w Londynie. W 2012 rozpoczęła pracę na stanowisku ds. kulturalnych w Ambasadzie RP w Nowym Delhi. Od czerwca 2012 do sierpnia 2015 była dyrektorką Instytutu Polskiego w Nowym Delhi. W latach 2016–2018 dyrektorka ds. Komunikacji Muzeum Sztuki Nowoczesnej w Warszawie. Od 2018 nauczycielka w niepublicznym liceum w Warszawie Akademeia High School.
Zna angielski oraz włoski.

</doc>
<doc id="5178815" url="https://pl.wikipedia.org/wiki?curid=5178815" title="Genji">
Genji



</doc>
<doc id="5178817" url="https://pl.wikipedia.org/wiki?curid=5178817" title="Heterogaster cathariae">
Heterogaster cathariae

Heterogaster cathariae – gatunek pluskwiaka z podrzędu różnoskrzydłych i rodziny sienikowatych. Zamieszkuje krainę palearktyczną od Półwyspu Iberyjskiego i Afryki Północnej po Chiny.
Taksonomia.
Gatunek ten opisany został po raz pierwszy w 1778 roku przez Johanna A.E. Goeze pod niebinominalną nazwą "Cimex griseo-nigroque variegetas". Za ważny uznaje się epitet gatunkowy nadany w kombinacji "Cimex cathariae" w 1785 roku przez Étienne Louisa Geoffroy’a w publikacji autorstwa Antoine’a-François de Fourcroy’a. W rodzaju "Heterogaster" jako pierwszy umieścił go Gottlieb August Wilhelm Herrich-Schäffer pod synonimiczną nazwą "Heterogaster rufescens".
Morfologia.
Pluskwiak ten odróżnia się od sienika pokrzywnika głową i odnóżami nieporośniętymi długimi, wyprostowanymi szczecinkami oraz obecnością dwóch, a nie trzech ciemnych obrączek na goleniach. Od podobnego "H. artemisiae" gatunek ten odróżnia się całkowicie ciemnymi, nie zaś dwubarwnymi czułkami.
Ekologia i występowanie.
Sienik ten należy do mezofilnych gatunków siedlisk otwartych. Jest fitofagiem ssącym soki roślinne. Do jego roślin pokarmowych należą kocimiętki, melisy i szałwie.
Gatunek palearktyczny. W Europie znany jest z Portugalii, Hiszpanii, Andory, Francji, Belgii, Niemiec, Szwajcarii, Austrii, Włoch, Polski, Czech, Słowacji, Węgier, Ukrainy, Mołdawii, Rumunii, Bułgarii, Chorwacji, Bośni i Hercegowiny, Czarnogóry, Serbii, Grecji oraz europejskiej części Rosji. W Afryce Północnej zamieszkuje Maroko, Algierię i Libię. W Azji występuje na Cyprze, w Turcji, Syrii, Gruzji, Armenii, Azerbejdżanie, Kazachstanie, Turkmenistanie, Uzbekistanie, Tadżykistanie, Kirgistanie, Iranie i Chinach.
W Polsce po raz pierwszy odnaleziony został w 1954 roku w Krakowie, jednak rekord ten opublikowano dopiero w 2006 roku. Do 2020 roku stwierdzony został ponadto na pojedynczych stanowiskach na Dolnym Śląsku, Nizinie Wielkopolsko-Kujawskiej i Nizinie Mazowieckiej.
Na „Czerwonej liście gatunków zagrożonych Republiki Czeskiej” umieszczony jest jako gatunek narażony na wymarcie (VU). Z kolei na „Czerwonej liście pluskwiaków różnoskrzydłych Styrii” umieszczony został ze statusem gatunku krytycznie zagrożonego (CR).

</doc>
<doc id="5178823" url="https://pl.wikipedia.org/wiki?curid=5178823" title="Ciosy szatana">
Ciosy szatana

Ciosy szatana (ang. "buffetings of Satan") – wyrażenie używane w teologii ruchu świętych w dniach ostatnich (mormonów).
Kościół Jezusa Chrystusa Świętych w Dniach Ostatnich naucza, że jednostka, która otrzymała rozległą wiedzę duchową, zawarła święte przymierza, a następnie odstąpiła od tych złożonych Bogu przyrzeczeń, może być wydana szatanowi i wystawiona na jego ciosy – aż do momentu odbycia całkowitej i zupełnej pokuty. Grzech ten różni się w swej naturze od grzechu popełnionego na skutek niewiedzy. Zgodnie z mormońską interpretacją Paweł z Tarsu miał do niego nawiązać w wersetach od pierwszego do piątego rozdziału 1. Listu do Koryntian, jednak jaśniejsze zrozumienie tej doktryny miały przynieść dopiero objawienia otrzymane w obecnej dyspensacji.
We wczesnej mormońskiej historii grzech ten odnosił się do wiernych, którzy złamali przymierza przynależne do zjednoczonego porządku, zgodnie z dwunastym wersetem 78. rozdziału oraz z wersetami dwudziestym i dwudziestym pierwszym 82. rozdziału Nauk i Przymierzy. Zjednoczony porządek był nieudaną próbą budowania utopijnych społeczności opartych na wspólnocie własności. Ten sam grzech odnosi się do osoby, która została zapieczętowana w małżeństwie świątynnym, a później popełniła ciężki grzech i złamała w ten sposób swoje przymierza.
Starszy Bruce R. McConkie, członek Kworum Dwunastu Apostołów oraz specjalista w zakresie mormońskiej doktryny, wyjaśnił, że wystawienie na ciosy szatana obejmuje całkowite oddanie w jego ręce, bez jakiejkolwiek ochrony zapewnianej uprzednio przez moc prawości, boskości czy przez kapłaństwo. Wiąże się z trudnym do opisania cierpieniem, zarówno w życiu obecnym, jak i przyszłym. Szatan otrzymuje tym samym pełną swobodę nękania, prześladowania i dotykania grzesznika, włącznie z jego zniszczeniem w ciele fizycznym. Proces ten bywa niekiedy opisywany z wykorzystaniem symboliki siarki, spuszczonych krat czy też ognia piekielnego.
Ciosy szatana wyraźnie odróżnia się od ciosów i uderzeń wspominanych w Nowym Testamencie w kontekście cierpień doświadczanych przez Chrystusa, Pawła czy innych członków pierwotnego Kościoła.

</doc>
<doc id="5178824" url="https://pl.wikipedia.org/wiki?curid=5178824" title="Francisco Cabral">
Francisco Cabral

Francisco Cabral (ur. 8 stycznia 1997 w Porto) – portugalski tenisista.
Kariera tenisowa.
W karierze wygrał trzy deblowe turnieje cyklu ATP Challenger Tour. Ponadto zwyciężył w trzynastu deblowych turniejach rangi ITF.
W rozgrywkach cyklu ATP Tour Portugalczyk wygrał dwa turnieje w grze podwójnej.
Najwyżej sklasyfikowany w rankingu gry pojedynczej był na 862. miejscu (5 marca 2018), a w klasyfikacji gry podwójnej na 47. pozycji (1 sierpnia 2022).

</doc>
<doc id="5178826" url="https://pl.wikipedia.org/wiki?curid=5178826" title="Stanley Kerr">
Stanley Kerr



</doc>
<doc id="5178827" url="https://pl.wikipedia.org/wiki?curid=5178827" title="Joannis Papantoniu">
Joannis Papantoniu



</doc>
<doc id="5178830" url="https://pl.wikipedia.org/wiki?curid=5178830" title="Kastriot Berishaj">
Kastriot Berishaj

Kastriot Berishaj (ur. 19 lutego 1984 w Glogovacu jako Tahir Veliu) – albański polityk, założyciel nacjonalistycznej organizacji Ruch na rzecz Zjednoczonej Albanii (alb. "Lëvizja për Shqipëri të Bashkuar").
Życiorys.
Tahir Veliu urodził się 19 lutego 1984 w Glogovacu.
16 lipca 2016 roku został wybrany przewodniczącym Ruchu na rzecz Zjednoczonej Albanii. Ze względu na swoją ekstremistyczną działalność w Albanii, został 7 sierpnia uznany w Serbii jako persona non grata, następnie dnia 13 sierpnia został również objęty zakazem wstępu do Grecji z powodu antygreckiej działalności. Veliu został zatrzymany w okolicach Janiny z powodu nielegalnego przekroczenia granicy albańsko-greckiej.
W czerwcu 2017 roku został zatrzymany na granicy grecko-albańskiej przez albańską policję. Wraz z dwoma jego współpracownikami, Berishaj był poszukiwany od 27 maja, ponieważ był odpowiedzialny za nawoływanie do nienawiści, tworzenie sprzecznych z konstytucją partii politycznych, kolportaż niezgodnych z konstytucją wydruków, oraz za usunięcie i spalenie greckiej flagi z terenów instytucji administracyjnych w miejscowościach Aliko i Livadhja. 11 lipca tego roku sąd w Tiranie uznał jednak uznał ugrupowanie Tahira Veliu za zgodne z albańską konstytucją, która uznaje prawo do zjednoczenia narodowego za legalne.
W kwietniu 2018 zmienił nazwisko na Kastriot Berishaj, ponieważ uznał, że jego poprzednie nazwisko, Tahir Veliu, "jest przykładem narzucania Albańczykom osmańskiej kultury".
Poglądy.
Berishaj jest zwolennikiem koncepcji Wielkiej Albanii. 
Uważa Ruch na rzecz Zjednoczonej Albanii za dobrowolny związek Albańczyków, których niezależnie od ich religii, poglądów politycznych bądź warstw społecznych, łączy jedność narodowa.

</doc>
<doc id="5178832" url="https://pl.wikipedia.org/wiki?curid=5178832" title="Timothy Norton">
Timothy Norton

Timothy John Norton SVD (ur. 24 lipca 1958 w Sydney) – australijski duchowny katolicki, biskup pomocniczy Brisbane od 2022.
Życiorys.
Święcenia kapłańskie przyjął 2 maja 1991 w zakonie werbistów. Przez kilka lat pracował duszpastersko w Meksyku, a w 1996 powrócił do kraju i pełnił funkcje m.in. dyrektora programu duszpasterskiego "SILOAM", prefekta i kierownika formacji w zakonnym scholastykacie w Melbourne oraz prowincjała. Od 2014 był dyrektorem ośrodka misyjnego we włoskim Nemi.
11 listopada 2021 papież Franciszek mianował go biskupem pomocniczym archidiecezji Brisbane oraz biskupem tytularnym "Madaurus". Sakry udzielił mu 22 lutego 2022 arcybiskup Mark Coleridge.

</doc>
<doc id="5178835" url="https://pl.wikipedia.org/wiki?curid=5178835" title="Alejandro Gómez">
Alejandro Gómez



</doc>
<doc id="5178837" url="https://pl.wikipedia.org/wiki?curid=5178837" title="Giovanni Zenatello">
Giovanni Zenatello

Giovanni Zenatello (ur. 22 lutego 1876 w Weronie, zm. 11 lutego 1949 w Nowym Jorku) – włoski śpiewak, tenor.
Życiorys.
Śpiewu uczył się u Zannoniego w Weronie i u Morettiego w Mediolanie, początkowo występował jako baryton. Na scenie zadebiutował w 1898 roku w Belluno jako Silvio w "Pajacach" Ruggera Leoncavalla. W 1899 roku wyjechał do Neapolu, gdzie ponownie wystąpił w "Pajacach", tym razem śpiewając już tenorową partię Cania. W 1903 roku otrzymał angaż do mediolańskiej La Scali, gdzie rok później kreował rolę Pinkertona w światowej prapremierze "Madame Butterfly" Giacomo Pucciniego. Wystąpił też w prapremierowych przedstawieniach "Siberii" Umberta Giordano (1903) i "Glorii" Francesco Cilei (1907). W 1905 roku rolą Riccarda w "Balu maskowym" Giuseppe Verdiego debiutował w Covent Garden Theatre w Londynie. Rolą Enza Grimaldiego w "Giocondzie" Amilcare Ponchielliego debiutował w 1907 roku w Nowym Jorku. W latach 1909–1914 występował w Bostonie. W 1913 roku podczas pierwszego letniego festiwalu w Weronie wykonał rolę Radamesa w "Aidzie" i później przez wiele lat był kierownikiem muzycznym tej imprezy. W 1928 roku zakończył karierę sceniczną.
Jego popisową była tytułowa rola w "Otellu" Giuseppe Verdiego, którą kreował po raz pierwszy w 1909 roku i śpiewał ponad 500 razy. Wspólnie z poślubioną w 1913 roku śpiewaczką Marią Gay prowadził w Nowym Jorku szkołę śpiewu, do której wychowanków należeli m.in. Lily Pons i Nino Martini. Zaaranżował debiut sceniczny Marii Callas w Weronie w 1947 roku.

</doc>
<doc id="5178838" url="https://pl.wikipedia.org/wiki?curid=5178838" title="Alejandro Gómez (piłkarz)">
Alejandro Gómez (piłkarz)



</doc>
<doc id="5178843" url="https://pl.wikipedia.org/wiki?curid=5178843" title="Clark Fork (rzeka)">
Clark Fork (rzeka)

Clark Fork – rzeka w Stanch Zjednoczonych.
Rzeka wypływa z zachodnich stoków głównego grzbietu Gór Skalistych. Przepływa przez stany Montana oraz Idaho, uchodząc do jeziora Pend Oreille.

</doc>
<doc id="5178844" url="https://pl.wikipedia.org/wiki?curid=5178844" title="Jules Chervet">
Jules Chervet

Jules Chervet (ur. 31 grudnia 2003 w Cluses) – francuski skoczek narciarski. Uczestnik mistrzostw świata juniorów (2022) oraz zimowego olimpijskiego festiwalu młodzieży Europy (2022). Medalista mistrzostw kraju.
Przebieg kariery.
Bez większych sukcesów startował w rywalizacji międzynarodowej dzieci i młodzieży, zajmując dalsze lokaty w zawodach FIS Youth Cup oraz OPA Games. We wrześniu 2017 w Kanderstegu zadebiutował w Alpen Cupie, dwukrotnie zajmując 65. lokatę. Pierwsze punkty tego cyklu zdobył we wrześniu 2020 w Berchtesgaden, dwukrotnie zajmując miejsce pod koniec trzeciej dziesiątki.
W grudniu 2020 w Kanderstegu zadebiutował w FIS Cupie, plasując się na 42. pozycji. Pierwsze punkty tego cyklu zdobył w grudniu 2021 w tej samej miejscowości, zajmując 29. lokatę. W grudniu 2021 w Engelbergu zadebiutował w Pucharze Kontynentalnym, w pierwszym starcie w zawodach tej rangi plasując się na 59. pozycji. W marcu 2022 w Zakopanem wystartował na mistrzostwach swiata juniorów, zajmując 40. miejsce w konkursie indywidualnym oraz 8. miejsce w konkursie drużynowym. W tym samym miesiącu w Lahti wziął udział w zimowym olimpijskim festiwalu młodzieży Europy – indywidualnie był 20., a drużynowo 7.
Chervet jest medalistą mistrzostw Francji – w kwietniu 2021 zdobył brązowy medal w konkursie drużynowym na skoczni normalnej, wynik ten powtarzając rok później.

</doc>
<doc id="5178845" url="https://pl.wikipedia.org/wiki?curid=5178845" title="Bartłomiej Bałut">
Bartłomiej Bałut

Bartłomiej Władysław Bałut (ur. 1976) – polski malarz, grafik, nauczyciel akademicki Akademii Sztuk Pięknych im. Jana Matejki w Krakowie.
Życiorys.
Absolwent Wydziału Malarstwa Akademii Sztuk Pięknych im. Jana Matejki w Krakowie oraz Royal Academy of Fine Arts, Antwerpia, Belgia (2000). W 2001 uzyskał dyplom z wyróżnieniem w pracowni prof. Stanisława Rodzińskiego oraz aneks w pracowni Liternictwa prof. Bolesława Oleszki. W 2012 uzyskał stopień doktora na Wydziale Malarstwa macierzystej uczelni.
Adiunkt na Wydziale Malarstwa Akademii Sztuk Pięknych w Krakowie, prowadzi pracownię liternictwa i typografii. Od 2013 pełni funkcję starszego wykładowcy na Wydziale Sztuki Państwowej Wyższej Szkoły Zawodowej w Tarnowie, gdzie prowadzi Pracownię Grafiki Reklamowej. W latach 2015–2020 pełnił funkcję dziekana wydziału. Poza pracą artystyczną i dydaktyczną bierze stały udział w szeregu projektów i inicjatyw edukacyjnych i artystycznych na obu uczelniach.
Jest współinicjatorem oraz członkiem rady programowej ogólnopolskich Konfrontacji Plakatu Studenckiego organizowanych przez Wydział Sztuki PWSZ w Tarnowie, a także członkiem Rady Kultury Miasta Tarnowa oraz Rady Muzeum Okręgowego w Tarnowie.

</doc>
<doc id="5178850" url="https://pl.wikipedia.org/wiki?curid=5178850" title="Mistrzostwa świata w szachach 1987">
Mistrzostwa świata w szachach 1987

Mistrzostwa świata w szachach 1987 – mecz szachowy, pomiędzy aktualnym mistrzem świata – Garrim Kasparowem, a zwycięzcą meczów pretendentów – Anatolijem Karpowem, rozegrany w Sewilli od 12 października do 19 grudnia 1987 r. pod egidą Międzynarodowej Federacji Szachowej FIDE.
Mecz zakończył się remisem 12 do 12, przez co Kasparow zachował tytuł mistrza świata.
Zasady.
Regulamin przewidywał rozegranie 24 partii. Mecz mógł się skończyć wcześniej jeżeli jeden z zawodników zdobędzie 12½ lub 13 punktów. W przypadku remisu 12:12 mistrzem świata pozostaje Kasparow.
Sędzią głównym meczu był Geurt Gijssen z Holandii.

</doc>
<doc id="5178852" url="https://pl.wikipedia.org/wiki?curid=5178852" title="Józef Czajkowski (duchowny)">
Józef Czajkowski (duchowny)

Józef Czajkowski (ur. 27 stycznia 1837 w Królikowie, zm. w lutym 1907 w Antwerpii) – polski duchowny katolicki, powstaniec styczniowy.
Życiorys.
Nie jest znany dokładnie okres młodzieńczy Czajkowskiego, a także miejsce w którym przyjął święcenia kapłańskie. W 1861 pełnił funkcję wikariusza w jedynej wówczas parafii Wniebowzięcia Najświętszej Marii Panny w Łodzi, pod zwierzchnictwem ks. Wojciecha Jakubowicza. Tam zasłynął z płomiennych, patriotycznych kazań, zachęcających do uczestnictwa w powstaniu. Ponadto wraz z ks. Zalewskim agitował wśród łódzkich rzemieślników, robotników, włościan, a także, wraz z Ignacym Radziejowskim, oficerów i żołnierzy armii rosyjskiej stacjonujących w Łodzi.
Niedługo po rozpoczętym w nocy z 22 na 23 stycznia 1862 powstaniu, Czajkowski porzucił posługę kapłańską, oddając się walce powstańczej, udając się w 31 stycznia do lasu radogoskiego (późń. Park Adama Mickiewicza w Łodzi). Tam uformowano 400-osobowy oddział powstańczy, nad którym dowództwo objęli: ks. Czajkowski, czeladnik i były wachmistrz huzarów pruskich Teodor Rybicki oraz były oficer austriacki i oficer legionów Garibaldiego – Piotr Tampicki. Czajkowski po podzieleniu powstańców na oddział strzelecki i kosynierski odczytał powstańcom Manifest Tymczasowego Rządu Narodowego, dekret dotyczący uwłaszczenia włościan, oddziały zaś złożyły uroczystą przysięgę, a na koniec zgromadzenia ksiądz wręczył zebranym sztandar z orłem, pogonią i napisem „Całość, Wolność, Niepodległość”. Czajkowski przewodził oddziałowi, z którym przemaszerował do Łodzi.
Tam powstańcy zrzucili carskie orły z ratusza, ogłosili manifest Komitetu Centralnego Narodowego oraz zarekwirowali broń z niemieckiego Towarzystwa Strzeleckiego i zabrali 18 775 rubli z łódzkiej filii Banku Polskiego. Następnie oddziały wyruszyły w kierunku lasów rososzyckich, gdzie miały dołączyć do partii powstańczej Józefa Oxińskiego. 1 lutego oddziały Czajkowskiego zostały rozbite przez wojska rosyjskie z Sieradza, dowodzone przez majora Esmana. Oddziały uległy rozproszeniu, a tylko części powstańców udało się dołączyć do Oxińskiego. Czajkowskiemu udało się dołączyć do oddziału Roberta Skowrońskiego, w którym pełnił funkcję kapelana do 1863. 4 września 1863 wziął udział w bitwie pod Wolą Cyrusową, gdzie poprowadził kosynierów do ataku. Wziął również udział w bitwie pod Dalikowem 10 września 1863. Po rozbiciu partii Skowrońskiego w przebraniu chłopa chodził po wsiach powiatu łęczyckiego namawiając chłopów do udziału w powstaniu. Ukrywał się do wiosny 1864, wyemigrował do Austrii i Niemiec, a następnie osiadł w Paryżu, gdzie należał do Stowarzyszenia Kapłanów Polskich. Następnie zamieszkał w Antwerpii gdzie został kapłanem w kościele św. Grzegorza, skupiając wokół siebie polskich emigrantów.
Życie prywatne.
Czajkowski był synem gorzelanego Kazimierza Czajkowskiego i Marianny z domu Kozłowskiej. Miał brata Wojciecha (ur. 1838). Zmarł w lutym 1907 w Antwerpii.

</doc>
<doc id="5178853" url="https://pl.wikipedia.org/wiki?curid=5178853" title="Malarczyk (obraz Jacka Malczewskiego)">
Malarczyk (obraz Jacka Malczewskiego)

Malarczyk (inny tytuł: Introdukcja) – obraz olejny namalowany przez polskiego malarza Jacka Malczewskiego w 1890, znajdujący się w zbiorach Galerii Sztuki Polskiej XIX wieku w Sukiennicach, będącej oddziałem Muzeum Narodowego w Krakowie.
Opis.
Bohaterem sceny przedstawionej na obrazie jest zamyślony i zapatrzony w swoje wizje młody czeladnik malarski, który w podartych butach, zabrudzonym farbami ubraniu i miękkim kapeluszu siedzi w ciszy zielonego parku na brzozowej ławce. Na ziemi obok ławki stoi drewniane wiadro z farbami i pędzlami, a na ławce leży zwój szablonów.
Tytuł obrazu "Introdukcja" oznaczający wprowadzenie w jakąś nieznaną, niepewną przyszłość jest na obrazie doskonale odwzorowana. Oto bowiem zadumany przyszły malarz zderza się z niepewnością swojego artystycznego losu, gwarantującego mu jedynie brak zrozumienia, osamotnienie, skromny żywot, wyobcowanie z otaczającego go świata i zwątpienie. 

</doc>
<doc id="5178856" url="https://pl.wikipedia.org/wiki?curid=5178856" title="Loucif Hamani">
Loucif Hamani

Loucif Hamani (ur. 15 maja 1950 w Igoufaf, zm. 9 listopada 2021) – algierski bokser. Hamani urodził się w Igoufaf w prowincji Tizi Ouzou. Brał udział w Letnich Igrzyskach Olimpijskich 1972 w wadze lekkiej, gdzie dotarł do ćwierćfinału, gdzie przegrał z Alanem Minterem z Wielkiej Brytanii. Wcześniej Hamani pokonał José Antonio Colona z Portoryko w swojej pierwszej walce i Anthony’ego Richardsona z Holandii w swojej drugiej walce.
Później przeszedł na zawodowstwo, wygrywając 24 z 27 walk. W 1973 roku został mistrzem na Igrzyskach Afrykańskich w wadze super półśredniej. Jedną z jego trzech porażek zawodowych był brutalny nokaut w drugiej rundzie z rąk Marvina Haglera 16 lutego 1980 roku w Portland w stanie Maine.
Zmarł 9 listopada 2021 roku w wieku 71 lat.

</doc>
<doc id="5178861" url="https://pl.wikipedia.org/wiki?curid=5178861" title="Jade Chung">
Jade Chung

Jade Chung, właściwie Jennifer Lemay (ur. 6 listopada 1984 w Guelph) – kanadyjska wrestlerka zawodowa, menadżerka i modelka wybiegowa chińsko-wietnamskiego pochodzenia.
Jako zapaśniczka, była zrzeszona w różnych federacjach wrestlerskich tj.: Border City Wrestling, Ring of Honor czy Pro Wrestling Guerrilla. Sama, była menadżerką różnych zapaśników jak np.: Frankie Kazarian, Alastair Ralphs, Skorpio Sky, czy Mr. Hughes.
Dzieciństwo i kariera w modelingu.
Urodziła się w Guelph, w kanadyjskiej prowincji Ontario, jako córka wietnamsko-chińskich emigrantów. Karierę z modelingiem zaczęła, w wieku 12 lat. Wówczas, pozowała głównie do wietnamskich dzienników modowych. W 2002 r., uzyskała tytuł, „Cover Girl”, w ramach zwycięstwa w konkursie, zorganizowanym przez wietnamskie czasopismo „Thoi Moi”. W związku z wygraną, w następnym roku, jej zdjęcia ukazały się na okładkach dwóch numerów tego magazynu. Chung, była jedną z kilkuset występujących na gali „Imporfest 2003”, w Toronto. Była jedną z finalistek kanadyjskiego konkursu miss piękności dla dziewczyn wietnamskiego pochodzenia. Za sprawą swoich dotychczasowych osiągnięć, została zauważona i wystąpiła w teledysku do singla Ashanti Douglas zatytułowanego „Rain on Me”.
Wrestling i menadżerstwo.
Wrestlingiem interesowała się od dzieciństwa. Będąc licealistką, często oglądała walki toczone w ramach WWE. Przekonała się do trenowania wrestlingu, po spotkaniu z Beth Phoenix i Traci Brooks na jednym z eventów wrestlerskich. Za sprawą znajomych, którzy profesjonalnie trenowali wrestling zdołała przeniknąć do kręgu wrestlerów, co pozwoliło jej brać udział w walkach będąc początkowo niezrzeszoną w żadnej federacji.
W międzyczasie pracowała na rzecz promocji wizerunku wrestlerów Scott’a D’Amore czy Shane’a Douglas’a. Podczas gali A Night Appreciation for Sabu występowała, na deskach ringu promując i zagrzewając do walki Alastair’a Ralphs’a, który wygrał gale, zdobywając tytuł „BCW” w wadze ciężkiej. Zwycięstwo Ralphsa, otworzyło Chung drzwi do światowego profesjonalnego wrestlingu, zarówno jako menadżerki, jak i w odbywaniu własnych profesjonalnych walk.
Federacja Ring of Honor.
Na początku 2005 roku dołączyła do stajni The Embassy, zajmując miejsce Lauren Williams, która była dotychczas członkinią tego ugrupowania. Była u boku Jimmy’iego Rave’a, w trakcie gali Manhattan Mayhem, podczas jego pojedynku z CM Punkiem. Później, w wyniku porażek swoich partnerów wrestlerskich, została menedżerką Next Generation. 
Federacja Pro Wrestling Guerrilla.
Towarzyszyła w rogu, swojemu partnerowi ringowemu B-Boyowi na gali „All Pro Wrestling Gym Wars”. Wówczas walczyła również wspólnie wraz ze swym partnerem Sky Scorpio, pokonując Frankie Khazariana. Towarzyszyła, również wielu innym partnerom ringowym, przyczyniając się czynnie do wygranych m.in.: Scotta Losta i Joeya Rayana.
Życie prywatne.
W 2016 r. poślubiła gwiazdę wrestlingu, Josha Alexandra. Wystąpiła w kilku filmach i serialach (głównie dokumentalnych), tematyką skupiających się wokół walk wrestlingowych. Mimo wyraźnego przestoju (choć nie całkowitego) w karierze wrestlerki, jak i menadżerki wrestlerskiej, nadal aktywnie udziela się w środowisku m.in. udzielając wspólnie z mężem wywiadów dla włodarzy różnych federacji oraz sporadycznie biorąc udział w walkach.

</doc>
<doc id="5178865" url="https://pl.wikipedia.org/wiki?curid=5178865" title="Głębokie (stacja kolejowa)">
Głębokie (stacja kolejowa)

Głębokie (, ) – stacja kolejowa w miejscowości Głębokie, w rejonie głębockim, w obwodzie witebskim, na Białorusi. Położona jest na linii Królewszczyzna - Łyntupy.
Stacja powstała przed I wojną światową pod nazwą "Berezwecz" (). Początkowo była krańcową stacją linii z Nowych Święcian. W okresie międzywojennym istniało już połączenie Głębokiego z Królewszczyzną.

</doc>
<doc id="5178866" url="https://pl.wikipedia.org/wiki?curid=5178866" title="Alexandria Loutitt">
Alexandria Loutitt

Alexandria Loutitt (ur. 7 stycznia 2004 w Calgary) – kanadyjska skoczkini narciarska, reprezentantka klubu Altius Nordic Ski Club. Brązowa medalistka olimpijska z 2022 w drużynie mieszanej. Indywidualna mistrzyni świata z 2023 na skoczni dużej. Indywidualna mistrzyni świata juniorek z 2023, brązowa medalistka z 2022. 
Przebieg kariery.
Loutitt rozpoczęła treningi skoków narciarskich w wieku 9 lat. W cyklu FIS Cup zadebiutowała 5 października 2019 w Villach, zajmując 20. miejsce. 22 lutego 2020 w Ljubnie po raz pierwszy wystąpiła w drużynowym konkursie Pucharu Świata. Reprezentantki Kanady zajęły w nim 10. pozycję. W marcu wystartowała na Mistrzostwach Świata Juniorów w Narciarstwie Klasycznym 2020, zajmując 31. miejsce indywidualnie.
W październiku 2020, w trakcie treningu kanadyjskiej kadry w Słowenii, upadła, uderzając w bandę i doznając wstrząśnienia mózgu – w efekcie przez kilka miesięcy nie trenowała, a do rywalizacji powróciła w styczniu 2021. W lutym 2021 zdobyła pierwsze punkty Pucharu Kontynentalnego, zajmując 12. lokatę w zawodach w Brotterode. Wystąpiła na Mistrzostwach Świata w Narciarstwie Klasycznym 2021. Indywidualnie na skoczni dużej zajęła 38. miejsce, a na normalnej odpadła w kwalifikacjach. W drużynie kobiecej była 11., a w mieszanej zajęła 10. pozycję. W marcu 2021 wzięła udział w kwalifikacjach do konkursów indywidualnych Pucharu Świata w Niżnym Tagile i Czajkowskim, nie uzyskując awansu do zawodów głównych. Wystąpiła natomiast w konkursie drużynowym w Czajkowskim, w którym reprezentacja Kanady zajęła 8. miejsce.
W sezonie letnim 2021 zadebiutowała w Letnim Grand Prix. Pierwsze punkty cyklu zdobyła 11 września 2021 w Czajkowskim dzięki zajęciu 22. pozycji. 27 listopada 2021 zadebiutowała w zawodach indywidualnych Pucharu Świata, w konkursie w Niżnym Tagile zajmując 34. miejsce. 5 grudnia 2021 ukończyła zawody cyklu rozgrywane w Lillehammer na 14. lokacie, zdobywając tym samym pierwsze punkty. Została powołana do reprezentacji Kanady na Zimowe Igrzyska Olimpijskie 2022. W konkursie indywidualnym została zdyskwalifikowana z powodu niewłaściwej długości nart, zaś w zawodach drużyn mieszanych, startując wraz z Matthew Soukupem, Abigail Strate i Mackenziem Boydem-Clowesem, zdobyła brązowy medal. Wystartowała również na Mistrzostwach Świata Juniorów w Narciarstwie Klasycznym 2022, na których zdobyła brązowy medal w konkursie indywidualnym. W marcu 2022 w Oberhofie zajęła najwyższe w sezonie, 11. miejsce w zawodach Pucharu Świata, a następnie stanęła na podium zawodów Pucharu Kontynentalnego w Whistler, które ukończyła na 3. pozycji. W kwietniu 2022 przeszła operację lewego kolana.
18 marca 2023 roku na treningu przed konkursem Raw Air 2023 na Vikersundbakken ustanowiła rekord świata kobiet wynoszący 222 metry. Następnego dnia podczas zawodów straciła rekord świata na rzecz Emy Klinec, jednak poprawiła swój wynik z poprzedniego dnia, uzyskując 225 metrów, co stanowiło rekord Kanady bez podziału na płeć.

</doc>
<doc id="5178868" url="https://pl.wikipedia.org/wiki?curid=5178868" title="Alexandra Loutitt">
Alexandra Loutitt



</doc>
<doc id="5178870" url="https://pl.wikipedia.org/wiki?curid=5178870" title="Ale Loutitt">
Ale Loutitt



</doc>
<doc id="5178872" url="https://pl.wikipedia.org/wiki?curid=5178872" title="Tobias Froeier">
Tobias Froeier



</doc>
<doc id="5178875" url="https://pl.wikipedia.org/wiki?curid=5178875" title="Agnes Giebel">
Agnes Giebel

Agnes Giebel (ur. 10 sierpnia 1921 w Heerlen, zm. 24 kwietnia 2017 w Kolonii) – niemiecka śpiewaczka, sopran.
Życiorys.
Ukończyła studia wokalne w Folkwangschule w Essen u Hilde Weselmann. Karierę śpiewaczki rozpoczęła w 1947 roku. Zasłynęła przede wszystkim jako interpretatorka kantat i dzieł oratoryjnych Johanna Sebastiana Bacha. Występowała w Europie, Stanach Zjednoczonych i Japonii, gościła na licznych festiwalach muzycznych. Wykonywała także repertuar współczesny, w tym dzieła Arnolda Schönberga, Albana Berga, Paula Hindemitha, Hansa Wernera Henzego. Dokonała licznych nagrań płytowych dla wytwórni HMV i Deutsche Grammophon.

</doc>
<doc id="5178877" url="https://pl.wikipedia.org/wiki?curid=5178877" title="Sienik">
Sienik

Sienik ("Heterogaster") – rodzaj pluskwiaków z podrzędu różnoskrzydłych i rodziny sienikowatych. Obejmuje 22 opisane gatunki. Zamieszkują krainy palearktyczną i orientalną. W zapisie kopalnym znane od oligocenu.
Morfologia.
Pluskwiaki o ciele podłużnie owalnym, długości od 4,5 do 7,6 mm. Głowę mają mniej więcej tak szeroką jak długą, ku przodowi wyraźnie zwężoną. Kształt przedplecza jest trapezowaty z bocznym brzegami pośrodku dwufalistymi. Punktowanie powierzchni głowy i przedniej części jest gęstsze i płytsze niż dalszej części ciała. Boczne krawędzie przedplecza bywają wąsko obrzeżone lub pozbawione obrzeżenia. Przez środek przedplecza biegnie poprzeczne wklęśnięcie, sięgające obu jego boków. Zwykle w tylnej części tarczki znajduje się podłużny kil. W rodzaju występują wyłącznie formy makropteryczne, o dobrze wykształconych skrzydłach. Odnóża bywają jedno- lub dwubarwne. Przednia para odnóży ma na spodzie ud ząbkowanie, jednak może być ono bardzo delikatnie zaznaczone.
U larw (nimf) ciało również jest owalne, jednak bardziej wydłużone. Odwłok zaopatrzony jest w grzbietowe gruczoły zapachowe. U młodszych stadiów powierzchnia do odparowywania wydzieliny (ewaporatorium) pierwszej pary tych gruczołów jest szczątkowa, u stadiów późniejszych dobrze wykształcona i podobna rozmiarami do ewaporatoriów dalszych par. Same gruczoły pierwszej pary pozostają jednak rozwinięte szczątkowo u wszystkich stadiów.
Rozprzestrzenienie.
Pluskwiaki te zamieszkują krainę palearktyczną i wschodnią część krainy orientalnej. 7 gatunków współczesnych znanych jest z zachodniej Palearktyki, a spośród nich występowanie trzech stwierdzono w Polsce (zobacz: sienikowate Polski).
Taksonomia i ewolucja.
Rodzaj ten wprowadzony został w 1829 roku przez Samuela Petera Schillinga. Jego gatunkiem typowym wyznaczono opisanego w 1775 roku przez Johana Christiana Fabriciusa "Cimex urticae". W 1837 roku Franz Xaver Fieber wprowadził nazwę rodzajową "Phygas", którą ze względu na bycie młodszym homonimem zmienił w 1852 roku zmienił na "Phygadicus". Nazwy wykreowane przez Fiebera zostały później zsynonimizowane z "Heterogaster".
Do rodzaju tego zalicza się 22 opisane gatunki:
W zapisie kopalnym znane są od oligocenu.

</doc>
<doc id="5178888" url="https://pl.wikipedia.org/wiki?curid=5178888" title="Dolna-Sobieskiego">
Dolna-Sobieskiego

Dolna-Sobieskiego – osiedle w dzielnicy Mokotów w Warszawie.
Położenie i charakterystyka.
Osiedle Dolna-Sobieskiego położone jest na stołecznym Mokotowie, na obszarze Miejskiego Systemu Informacji Sielce. Jest usytuowane pomiędzy ulicami Jana III Sobieskiego, Dolną, Piaseczyńską, Franciszka Kostrzewskiego i terenami ogródków działkowych. Na osiedlu znajdują się ulice Jana Feliksa Piwarskiego, Aleksandra Gierymskiego i Braci Pillatich, które za patronów mają malarzy i rysowników. Jego powierzchnia wynosi ok. 14,7 ha. Powstało na terenach wcześniej zajmowanych przez osadę Marcelin.
Wybudowano je w latach 1963–1967 według projektu Ireny i Tadeusza Brygiewiczów w miejscu ogrodów i pól uprawnych. Budynki wielorodzinne mają 4, 5 oraz 11 kondygnacji. Przy ich wznoszeniu zastosowano technologię wielkoblokową „Ż”. Niektóre budynki są ceglane. Osiedle stanowi część zespołu Dolna-Piaseczyńska-Sobieskiego o łącznej powierzchni 20 ha. W jego skład wchodzą także osiedla Dolna-Piaseczyńska i Dolna-Belwederska. Cały kompleks składa się z 2830 mieszkań, zaprojektowanych dla ok. 10 tys. osób. Zaplanowano też szkołę podstawową, przedszkole, żłobek i pawilony handlowe.
Zbudowana przy ul. Piaseczyńskiej 114/116 szkoła projektu Zofii Fafiusowej, Tadeusza Węglarskiego i Adolfa Derentowicza została uhonorowana tytułem Mistera Warszawy 1967, przyznawanym przez dziennik „Życie Warszawy” dla najlepszych nowych budynków w danym roku. Rośnie tu także dąb szypułkowy uznany w 1974 roku za pomnik przyrody.

</doc>
<doc id="5178890" url="https://pl.wikipedia.org/wiki?curid=5178890" title="Samuel Ramey">
Samuel Ramey

Samuel Edward Ramey (ur. 28 marca 1942 w Colby w stanie Kansas) – amerykański śpiewak, bas.
Życiorys.
Studia wokalne odbył u Arthura Newmana na Wichita State University oraz w Nowym Jorku u Armena Boyajiana. Zadebiutował jako śpiewak w 1973 roku w New York City Opera rolą Zunigi w "Carmen" Georges’a Bizeta. W 1976 roku wystąpił na festiwalu operowym w Glyndebourne w tytułowej roli w "Weselu Figara" W.A. Mozarta. W kolejnych latach gościł m.in. w Lyric Opera of Chicago i San Francisco Opera (1979), mediolańskiej La Scali i Operze Wiedeńskiej (1981), Covent Garden Theatre w Londynie (1982) oraz Opéra de Paris (1983). W latach 1981–1989 występował na festiwalu Gioacchino Rossiniego w Pesaro. W 1984 roku debiutował w Metropolitan Opera w Nowym Jorku jako Argante w operze Georga Friedricha Händla "Rinaldo". W tym samym roku wykonał partie Figara na ścieżce dźwiękowej do filmu Miloša Formana "Amadeusz". Od 1987 roku występował na festiwalu w Salzburgu w popisowej roli tytułowej w "Don Giovannim" Mozarta.
Występował na licznych scenach amerykańskich i europejskich, prezentując bogaty repertuar, obejmujący zarówno partie bel canto, jak i role charakterystyczne. Zasłynął szczególnie rolami postaci diabolicznych, m.in. jako Mefistofeles w operach Gounoda, Boita i Berlioza, Nick Shadow w "The Rake’s Progress" Strawinskiego i Bertram w "Robercie Diable" Meyerbeera. Kreował też role komiczne w takich operach jak "Wesele Figara", "Cyrulik sewilski" i "Włoszka w Algierze". Dokonał licznych nagrań płytowych z repertuarem operowym i oratoryjnym dla wytwórni Philips, Decca, CBS, EMI, Deutsche Grammophon, Erato, EMI, Sony i RCA.

</doc>
<doc id="5178894" url="https://pl.wikipedia.org/wiki?curid=5178894" title="Nuno Borges">
Nuno Borges

Nuno Borges (ur. 19 lutego 1997 w Maii) – portugalski tenisista.
Kariera tenisowa.
W karierze wygrał trzy deblowe turnieje cyklu ATP Challenger Tour. Ponadto zwyciężył w dziesięciu singlowych oraz siedmiu deblowych turniejach rangi ITF.
W rozgrywkach cyklu ATP Tour Portugalczyk wygrał jeden turniej w grze podwójnej.
W 2017 roku, podczas Uniwersjady zdobył brązowy medal w grze pojedynczej.
Najwyżej sklasyfikowany w rankingu gry pojedynczej był na 91. miejscu (21 listopada 2022), a w klasyfikacji gry podwójnej na 69. pozycji (19 września 2022).

</doc>
<doc id="5178897" url="https://pl.wikipedia.org/wiki?curid=5178897" title="Halowe Mistrzostwa Europy w Lekkoatletyce 1984 – skok w dal kobiet">
Halowe Mistrzostwa Europy w Lekkoatletyce 1984 – skok w dal kobiet

Skok w dal kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 3 marca 1984. Zwyciężyła reprezentantka Wielkiej Brytanii Susan Hearnshaw. Tytułu zdobytego na poprzednich mistrzostwach nie obroniła Eva Murková z Czechosłowacji, która tym razem zdobył srebrny medal.
Rezultaty.
Rozegrano od razu finał, w którym wzięło udział 5 skoczkiń.
Opracowano na podstawie materiału źródłowego.

</doc>
<doc id="5178902" url="https://pl.wikipedia.org/wiki?curid=5178902" title="Bjał izwor (obwód Kyrdżali)">
Bjał izwor (obwód Kyrdżali)

Bjał izwor () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 644 mieszkańców.
Geografia.
Miejscowość znajduje się we wschodniej części Rodopów. W pobliżu znajduje się szczyt górski Momini gyrdi (893,6 m n.p.m.) oraz Ałada (1241 m n.p.m.).
Demografia.
W spisie z 1 lutego 2011 r. na ogólną liczbę 1646 osób, 104 osoby wskazały przynależność do „bułgarskiej” grupy etnicznej, 1043 – „tureckiej”, a 485 nie udzieliło odpowiedzi.
Historia.
Wieś znalazła się na terytorium Bułgarii w 1912 roku pod turecką nazwą Ak-bunar. Nazwa Została przemianowana na Bjał izwor rozporządzeniem ministerialnym nr 3225, ogłoszonym 21 września 1934 r.
Infrastruktura.
We wsi znajduje się poczta, liceum im. Christa Smirnenskiego, przedszkole Mir, a także służba zdrowia, weterynarz, czitaliszte Probuda i czitaliszte Jaworow.

</doc>
<doc id="5178904" url="https://pl.wikipedia.org/wiki?curid=5178904" title="Tahir Veliu">
Tahir Veliu



</doc>
<doc id="5178905" url="https://pl.wikipedia.org/wiki?curid=5178905" title="Korieniewka (rejon fatieżski)">
Korieniewka (rejon fatieżski)

Korieniewka () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 15,5 km od centrum administracyjnego sielsowietu (Bolszoje Żyrowo), 20 km na południowy zachód od centrum administracyjnego rejonu (Fatież), 36 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 18 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 32 osoby.

</doc>
<doc id="5178906" url="https://pl.wikipedia.org/wiki?curid=5178906" title="Ian Partridge">
Ian Partridge

Ian Harold Partridge (ur. 12 czerwca 1938 w Londynie) – brytyjski śpiewak, tenor.
Życiorys.
Był chórzystą New College na Uniwersytecie Oksfordzkim. Studiował w Royal College of Music oraz Guildhall School of Music and Drama w Londynie. W latach 1958–1962 był członkiem chóru Katedry Westminsterskiej. Jako solista debiutował w 1958 roku w "Mesjaszu" Georga Friedricha Händla. Jako śpiewak operowy po raz pierwszy wystąpił w 1969 roku w Covent Garden Theatre w roli Iopasa w "Trojanach" Hectora Berlioza pod batutą Colina Davisa. W 1989 roku debiutował na festiwalu w Salzburgu w "Pasji według św. Jana" J.S. Bacha.
Ceniony jako wykonawca partii oratoryjnych w dziełach m.in. J.S. Bacha i Heinricha Schütza. Występował wspólnie z licznymi orkiestrami oraz z recitalami solowymi, a także w nagraniach radiowych i telewizyjnych. W 1977 roku otrzymał Prix Italia za rolę tytułową w inscenizacji telewizyjnej "St. Nicholas" Benjamina Brittena. Dokonał licznych nagrań płytowych z utworami wokalnymi m.in. Schuberta, Schumanna, Purcella, Charpentiera, Monteverdiego, Vaughana Williamsa.
Komandor Orderu Imperium Brytyjskiego (1991). Jego siostrą jest pianistka Jennifer Partridge, z którą często występował.

</doc>
<doc id="5178907" url="https://pl.wikipedia.org/wiki?curid=5178907" title="Gławatarci">
Gławatarci

Gławatarci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 4 mieszkańców. Jest to jedyna wieś w gminie, w której większość ludności stanowią etniczni Bułgarzy. W 1946 zamieszkiwało ją 248 ludzi.
Geografia.
Terytorium wsi rozciąga się na wzgórzu pomiędzy dwoma ramionami zbiornika Kyrdżali, w Rodopach Wschodnich.
Klimat.
Wieś położona jest na wysokości 362 m n.p.m. Wchodzi w strefę klimatu przejściowego śródziemnomorskiego. Lato jest słoneczne i gorące ze średnią temperaturą ok. 24 C. Zima jest stosunkowo łagodna z temperaturą ok. 0 C.
Turystyka.
Istnieje kilka pensjonatów i hoteli. Bezpośrednie sąsiedztwo zapory sprzyja rozwojowi turystyki. We wsi znajdują się hotele „Trifon Zarezan” oraz „Gławatarski chan”, posiadające restaurację, basen, bar; a także pokoje gościnne „Bolarka”.

</doc>
<doc id="5178908" url="https://pl.wikipedia.org/wiki?curid=5178908" title="Nenkowo">
Nenkowo

Nenkowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 118 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Memliler. Nazwa Została przemianowana na Suchowo rozporządzeniem ministerialnym nr 3775, ogłoszonym 7 grudnia 1934 r. W pobliżu pobliskiego schroniska Borowicy znajdują się pozostałości późnoantycznego kościoła.
Religia.
Obecni mieszkańcy wsi są głównie wyznania muzułmańskiego, a we wsi znajduje się meczet.
Zabytki.
W rejestrze zabytków znajduje się antyczny most rzymski, obecnie w złym stanie, zawalający się, ale wciąż w użytku.

</doc>
<doc id="5178909" url="https://pl.wikipedia.org/wiki?curid=5178909" title="Kozanowo">
Kozanowo

Kozanowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 598 mieszkańców.

</doc>
<doc id="5178910" url="https://pl.wikipedia.org/wiki?curid=5178910" title="Lenowo">
Lenowo

Lenowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 406 mieszkańców.
Woda mineralna.
We wsi znajdują się cztery źródła mineralne z ciepłą i zimną wodą. Wydobyta z nich woda mineralna wypływa z głębokości 180 m. i ma temperaturę 19–21 ° C, co czyni ją jedną z najchłodniejszych wód źródlanych w Bułgarii. Jej skład mineralny jest odpowiedni przy schorzeniach przewodu pokarmowego i nerek. Woda jest butelkowana pod marką „ЛеновО“ przez firmę rozlewniczą Lenovex (Леновекс).

</doc>
<doc id="5178911" url="https://pl.wikipedia.org/wiki?curid=5178911" title="Jamestown (wyspa)">
Jamestown (wyspa)

Jamestown, także Jamestown Island – wyspa na rzece James w stanie Wirginia.
W 1607 roku Anglicy założyli na wyspie pierwszą stałą osadę na kontynencie amerykańskim, nazywając ją na cześć króla Jakuba I Stuarta. Od 1619 r. miała własne zgromadzenie ustawodawcze. Do 1700 r. osada była stolicą kolonii Wirginia. Od 1936 r. stanowi teren Colonial National Historical Park.

</doc>
<doc id="5178912" url="https://pl.wikipedia.org/wiki?curid=5178912" title="Nareczenski bani">
Nareczenski bani

Nareczenski bani () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 669 mieszkańców.
Woda mineralna.
Tutejsze woda mineralna zawiera radon i ma uzdrawiającą radioaktywność. Pochodzi z kilku źródeł o podobnym składzie chemicznym. 1 litr wody zawiera: mangan – 0,015 mg, ołów – 0,038 mg, cynk – 0,024 mg, kadm – 0,019 mg. Wody są klarowne, przejrzyste, bezwonne, wodoro-węglanowo sodowe, radonowe, krzemowe i lekko fluorowe. Ich temperatura wynosi od 11 do 29 ° С. Znajdują się trzy źródła mineralne o temperaturze wody między 21,5 a 29°C: „Ocznoto izworcze“, „Banski izwor“, „Solenoto izworcze“. Woda z „Bańskiego źródła” i „Słonego źródła” wyprowadzana jest w fontannach na wolnym powietrzu i wewnątrz parku ośrodka w pobliżu centrum wsi.
Sanatoria.
Istnieją 3 balneo-sanatoria: dwa państwowe oraz 1 prywatne, a także kilka ośrodków wczasowych. W Nareczenskich baniach leczy się szereg schorzeń: układu nerwowego, sercowo-naczyniowego, układu mięśniowo-szkieletowego, endokrynno-metabolicznego i inne. Tutejsza woda mineralna skutecznie leczy około 13 poważnych chorób z 4 głównych grup, wśród których są nadciśnienie i cukrzyca. Jako jedyną w Bułgarii stosuje się ją w leczeniu nerwic, depresji, stresu.

</doc>
<doc id="5178913" url="https://pl.wikipedia.org/wiki?curid=5178913" title="Złatowrych">
Złatowrych

Złatowrych () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 565 mieszkańców.

</doc>
<doc id="5178915" url="https://pl.wikipedia.org/wiki?curid=5178915" title="Patriarch Ewtimowo">
Patriarch Ewtimowo

Patriarch Ewtimowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 477 mieszkańców.

</doc>
<doc id="5178916" url="https://pl.wikipedia.org/wiki?curid=5178916" title="Projekt Horizon">
Projekt Horizon

Projekt Horizon (ang. "Horyzont") – niezrealizowany amerykański projekt wojskowej kolonizacji Księżyca. Przygotowany w 1959 i przewidywany do wdrożenia w 1964. Po przekazaniu kontroli nad rozwojem badań kosmicznych cywilnej agencji NASA, agencja ta nie zdecydowała się na realizację założeń projektu.
Tło projektu.
W 1957 rozpoczął się tzw. wyścig kosmiczny: 4 października 1957 ZSRR umieścił na orbicie okołoziemskiej pierwszego sztucznego satelitę – Sputnik 1. 3 listopada tr. w kosmos wystrzelono Sputnik 2 z psem Łajką na pokładzie. Osiągnięcia te wywołały w USA szok i panikę. Podjęto szereg działań mających na celu jak najszybsze włączenie się w badania kosmosu i zdystansowanie osiągnięć rosyjskich.
Projekt Horyzont.
W końcu lat 50. XX w. za amerykański program kosmiczny odpowiedzialne były trzy departamenty: Armii, Marynarki Wojennej i Sił Powietrznych. Jednym z głównych ośrodków badawczych była natomiast Agencja Pocisków Balistycznych Armii (ABMA), która była pomysłodawcą projektu Horyzont. Założenia programu członkowie Agencji przedstawili wojsku 8 czerwca 1959 w raporcie pt. "Project Horizon, A U.S. Army Study for the Establishment of a Lunar Military Outpost". Do głównych celów projektu należały:
Założenia techniczne.
Według szacunków ówczesnych specjalistów, cały projekt miał kosztować ok. 6 mld dolarów. W latach 1964–1966 zamierzano wykonać 149 lotów kosmicznych rakietami nośnymi Saturn A-1 i A-2 (61 lotów rakietami A-1 i 88 rakietami A-2), które dostarczyłyby 220 t materiałów i sprzętu. Poszczególne komponenty bazy miały być umieszczane na stacji kosmicznej na niskiej orbicie i stamtąd transportowane na Księżyc uniwersalnym pojazdem typu lądownik-pojazd powrotny.
Lokalizacja.
Ze względów technicznych, związanych głównie z wymaganiami energetycznymi uniwersalnego lądownika, który miał dostarczać materiały do budowy i utrzymania bazy, położenie kompleksu zostało ograniczone do fragmentu Księżyca pomiędzy ~20° N i ~20° W oraz ~20° S i ~20° E szerokości i długości selenograficznej. Z uwagi na wspomniane ograniczenia, na lokalizację kompleksu księżycowego wybrano wstępnie trzy miejsca:
Projekt bazy.
Początkowo miał powstać obóz konstrukcyjny: czasowe kwatery mieszkalne i urządzenia do budowy kompleksu. Obóz taki miał stanowić podłoże dla właściwych zabudowań. Sama baza księżycowa miała składać się w głównej mierze z cylindrycznych metalowych zbiorników o średnicy ok. 3 metrów (10 stóp) i długości ok. 6,1 m (20 stóp). Zasilanie miały zapewnić dwa reaktory atomowe, umieszczone w wykopanych szybach ochronnych. Baza miała być wyposażona w antenę paraboliczną do komunikacji z Ziemią. Po ukończeniu kompleksu, obóz konstrukcyjny miał zostać przekształcony w ośrodek naukowy z laboratoriami biologicznymi i fizycznymi. Na wyposażeniu miały znaleźć się też dwa pojazdy: wielofunkcyjny, wykorzystywany do podnoszenia, kopania i zgarniania oraz drugi – służący do holowania, rozpoznania i akcji ratunkowych.
W celach obronnych (przed ewentualną agresją ze strony ZSRR), bazę miano wyposażyć w system obronny złożony z odpalanych ręcznie, niekierowanych pocisków M388 oraz min lądowych M18 Claymore, zmodyfikowanych pod kątem przebijalności skafandrów kosmicznych. Stała załoga kompleksu miała się składać z 12 żołnierzy.

</doc>
<doc id="5178917" url="https://pl.wikipedia.org/wiki?curid=5178917" title="Bukowec (obwód Wraca)">
Bukowec (obwód Wraca)

Bukowec () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 223 mieszkańców.
Historia.
Wsioska była wzmiankowana w dwóch osmańskich dokumentach. Z pierwszego wynika, że od 1849 roku wieś była timarem Mechmeda Jusufa z Wracy. Natomiast drugi dokument dotyczył producentów tytoniu – 17 Bułgarów i 5 Czerkiesów. Do 1893 r. we wsi mieszkało 154 Pomaków.

</doc>
<doc id="5178918" url="https://pl.wikipedia.org/wiki?curid=5178918" title="Ałtimir">
Ałtimir

Ałtimir () – wieś w Bułgarii, w obwodzie Wraca, w gminie Bjała Słatina. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 078 mieszkańców.
Historia.
Najwcześniejsi mieszkańcy okolic wsi to ludzie prymitywni. Osiedlili się tam na początku neolitu, tworząc osadę w miejscowości Bresta, 1 km na północny zachód od dzisiejszej wsi Ałtimir. Jest to naturalnie ufortyfikowane wzgórze pośrodku równiny, otoczone od wschodu i południa bagnem. Pozostałości tej osady odkryto w 1924 roku podczas wykopalisk na trasie linii kolejowej Orjachowo–Czerwen Brjag. Znaleziono artefakty z krzemienia, kości zwierzęcych, gliny. W 1951 r. podczas wykopów pod nowo powstającą linią kolejową Wraca–Orjachowo, znaleziono jeszcze kilka kamiennych siekier i młotów, kawałki ceramiki i skrobaki krzemienne. Po najeździe rzymskim wioska stała się własnością Cesarstwa Rzymskiego. Świadczą o tym odkryte na tym terenie fundamenty rzymskiej willi rustica.

</doc>
<doc id="5178919" url="https://pl.wikipedia.org/wiki?curid=5178919" title="Puchar Świata w narciarstwie szybkim 2022">
Puchar Świata w narciarstwie szybkim 2022

Puchar Świata w narciarstwie szybkim 2022 rozpoczął się 11 lutego 2022 r. w fińskim ośrodku narciarskim Salla Ski Resort, a zakończył się 1 kwietnia tego samego roku w andorskiej Grandvalirze.
Obrońcami Kryształowej Kuli w kategorii S1 byli Francuz Simon Billy wśród mężczyzn oraz Szwedka Britta Backlund wśród kobiet.

</doc>
<doc id="5178920" url="https://pl.wikipedia.org/wiki?curid=5178920" title="Achrjansko">
Achrjansko

Achrjansko () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 60 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Achrjan-eredżek. Nazwa Została przemianowana na Achrjansko rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5178921" url="https://pl.wikipedia.org/wiki?curid=5178921" title="Gołowinka (rejon fatieżski)">
Gołowinka (rejon fatieżski)

Gołowinka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 16 km od centrum administracyjnego sielsowietu (Bolszoje Żyrowo), 20 km na południowy zachód od centrum administracyjnego rejonu (Fatież), 36,5 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 10 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 18 osób.

</doc>
<doc id="5178923" url="https://pl.wikipedia.org/wiki?curid=5178923" title="Baszewo">
Baszewo

Baszewo () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 284 mieszkańców.
Mieszkańcy są muzułmanami – sunnitami. We wsi znajduje się meczet.

</doc>
<doc id="5178928" url="https://pl.wikipedia.org/wiki?curid=5178928" title="Chłynino (rejon fatieżski)">
Chłynino (rejon fatieżski)

Chłynino () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 16 km od centrum administracyjnego sielsowietu (Bolszoje Żyrowo), 19,5 km na południowy zachód od centrum administracyjnego rejonu (Fatież), 37,5 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 28 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 45 osób.

</doc>
<doc id="5178929" url="https://pl.wikipedia.org/wiki?curid=5178929" title="Yvonne Minton">
Yvonne Minton

Yvonne Fay Minton (ur. 4 grudnia 1938 w Sydney) – australijska śpiewaczka, mezzosopran.
Życiorys.
Ukończyła studia po kierunkiem Marjorie Walker w Sydney oraz Henry’ego Cummingsa i Joan Cross w Londynie. W 1961 roku zdobyła nagrodę im. Kathleen Ferrier, a także została laureatką Międzynarodowego Konkursu Wokalnego w ’s-Hertogenbosch. Wystąpiła w roli Maggie Dempster w prapremierowym przedstawieniu "One Man Show" Nicholasa Mawa (Londyn 1964). W 1965 roku debiutowała na scenie londyńskiego Covent Garden Theatre jako Lola w "Rycerskości wieśniaczej" Pietro Mascagniego. Występowała w operze w Kolonii (od 1969) i na festiwalu w Bayreuth (od 1974). W 1973 roku rolą Oktawiana w "Kawalerze srebrnej róży" Richarda Straussa debiutowała w nowojorskiej Metropolitan Opera. Kreowała m.in. role Thei w "The Knot Garden" Michaela Tippetta (1970) oraz Hrabiny Geschwitz w pierwszej pełnej, 3-aktowej wersji "Lulu" Albana Berga. W 1983 roku zakończyła karierę śpiewaczki operowej i występowała z repertuarem koncertowym, wróciła jednak na scenę operową w 1990 roku. W 1994 roku wystąpiła na festiwalu operowym w Glyndebourne jako Łarina w "Eugeniuszu Onieginie" Piotra Czajkowskiego.
W 1980 odznaczona Komandorią Orderu Imperium Brytyjskiego (CBE).

</doc>
<doc id="5178930" url="https://pl.wikipedia.org/wiki?curid=5178930" title="RDR2">
RDR2



</doc>
<doc id="5178932" url="https://pl.wikipedia.org/wiki?curid=5178932" title="RDR 2">
RDR 2



</doc>
<doc id="5178933" url="https://pl.wikipedia.org/wiki?curid=5178933" title="Jerzy Grudziński">
Jerzy Grudziński

Jerzy Grudziński (ur. 6 lipca 1909, zm. 24 marca 1985) – polski dyplomata, konsul generalny w São Paulo (1949–1953), ambasador w Indiach (1954–1957) i Meksyku (1962–1966).
Życiorys.
Był konsulem generalnym w São Paulo (1949–1953), pierwszym ambasadorem Polskiej Rzeczpospolitej Ludowej w Indiach, akredytowany także w Nepalu (1954–1957). Był dyrektorem Protokołu Dyplomatycznego Ministerstwa Spraw Zagranicznych (ok. 1959). Od 1962 do 1966 pełnił funkcję ambasadora w Meksyku, akredytowanego także w Hondurasie, Kostaryce i Panamie.
Pochowany na cmentarzu parafialnym w Puszczykowie.

</doc>
<doc id="5178939" url="https://pl.wikipedia.org/wiki?curid=5178939" title="Philonthus lepidus">
Philonthus lepidus

Philonthus lepidus – gatunek chrząszcza z rodziny kusakowatych i podrodziny kusaków.
Gatunek ten został opisany w 1802 roku przez Johanna L.C.C. Gravenhorsta jako "Staphylinus lepidus".
Chrząszcz o wydłużonym ciele długości od 6 do 7 mm, ubarwionym czarno z żółtoczerwonymi lub czarnobrunatnymi pokrywami oraz brunatnożółtymi odnóżami, pierwszym członem czułków i nasadą ich drugiego członu. Głowę ma w zarysie owalną, nieco dłuższą niż szerszą, podobnie jak przedplecze pozbawioną mikrorzeźby. Czułki mają przedostatni człon o szerokości nie większej od długości. Pokrywy są krótsze od przedplecza, a punkty na nich są rozmieszczone gęsto i nie przekraczają rozmiarami tych na odwłoku. Piąty tergit odwłoka cechuje brak wyraźnej, błoniastej obwódki na tylnej krawędzi. Samiec ma aparat kopulacyjny symetryczny, obrócony o kąt prosty wokół osi podłużnej, zaopatrzony w paramerę podzieloną na trzy ostre wyrostki.
Owad o rozsiedleniu północnopalearktycznym, rozprzestrzeniony od wschodniej Francji na zachodzie, przez Rosję i Kazachstan po Mongolię i Chiny. W Europie na północ sięga do Wielkiej Brytanii, południa Skandynawii, Finlandii i Karelii, a na południe po północne Włochy i Bałkany. Preferuje tereny otwarte, szczególnie z piaszczystym i wapiennym podłożem, jak nasłonecznione zbocza, pobrzeża rzek i jezior oraz rejon nadmorski. Bytuje pod gnijącymi szczątkami roślin, u nasady starych, samotnych drzew i przy korzeniach roślin. Rzadko bywa spotykany w widnych lasach.

</doc>
<doc id="5178940" url="https://pl.wikipedia.org/wiki?curid=5178940" title="Lathrobium fulvipenne">
Lathrobium fulvipenne

Lathrobium fulvipenne – gatunek chrząszcza z rodziny kusakowatych i podrodziny żarlinków.
Gatunek ten został opisany w 1806 roku przez Johanna L.C.C. Gravenhorsta jako "Staphylinus fulvipenne".
Chrząszcz o wydłużonym ciele długości od 7,2 do 8,7 mm, ubarwionym czarno z czerwonymi lub ciemnoczerwonymi pokrywami oraz rdzawoczerwonymi czułkami, aparatem gębowym i odnóżami. Głowa jest duża, mniej niż półtorakrotnie szersza niż dłuższa, nie szersza od przedplecza, o skroniach znacznie dłuższych od średnicy oka. Powierzchnię głowy pokrywają normalne, przynajmniej trochę mniejsze niż na przedpleczu punkty. Środkowe człony czułków są półtorakrotnie do dwukrotnie dłuższych niż szerokich. Szyja ma szerokość co najmniej 2/5 największej szerokości głowy. Przedplecze jest o ⅓ dłuższe niż szerokie. U formy nielotnej pokrywy są nieco szersze i nie dłuższe od przedplecza, zaś u formy latającej wyraźnie od niego szersze i dłuższe. Odwłok samca ma piąty sternit z mało wyraźnym podłużnym wgnieceniem, a szósty sternit ze słabo zaznaczonym podłużnym wgnieceniem i tylnym brzegiem pośrodku głęboko, tępo, trójkątnie wyciętym.
Owad znany z Islandii, Portugalii, Hiszpanii, Andory, Irlandii, Wielkiej Brytanii, Francji, Belgii, Holandii, Niemiec, Danii, Szwecji, Norwegii, Finlandii, Szwajcarii, Austrii, Włoch, Estonii, Łotwy, Litwy, Polski, Czech, Słowacji, Węgier, Ukrainy, Słowenii, Chorwacji, Bośni i Hercegowiny, Serbii, Czarnogóry, Rumunii, Bułgarii, Macedonii Północnej, Grecji, Rosji, Turcji, Syberii, Mandżurii, Algierii i Nearktyki, z Grenlandią włącznie. Zasiedla wilgotne tereny otwarte i leśne, na nizinach i w górach. Najczęściej spotykany jesienią i wiosną pod rozkładającymi się szczątkami roślinnymi i kamieniami.

</doc>
<doc id="5178941" url="https://pl.wikipedia.org/wiki?curid=5178941" title="Chmielnoj">
Chmielnoj

Chmielnoj () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 15,5 km od centrum administracyjnego sielsowietu (Bolszoje Żyrowo), 19 km na południowy zachód od centrum administracyjnego rejonu (Fatież), 37 km na północny zachód od Kurska, 14,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 15 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 8 osób.

</doc>
<doc id="5178943" url="https://pl.wikipedia.org/wiki?curid=5178943" title="Ochrona przyrody w Rosji">
Ochrona przyrody w Rosji

Ochrona przyrody w Rosji – zgodnie z ustawą z dnia 14 marca 1995 roku w Federacji Rosyjskiej obowiązują następujące kategorie obszarów chronionych:

</doc>
<doc id="5178944" url="https://pl.wikipedia.org/wiki?curid=5178944" title="Yany Prado">
Yany Prado

Yany Prado (ur. 2 stycznia 1991) – kubańska aktorka. Znana z roli Génesis w telenoweli „La doble vida de Estela Carrillo”, za którą otrzymała nominację do nagrody Premios TVyNovelas w 2018 roku.

</doc>
<doc id="5178945" url="https://pl.wikipedia.org/wiki?curid=5178945" title="Halowe Mistrzostwa Europy w Lekkoatletyce 1984 – pchnięcie kulą kobiet">
Halowe Mistrzostwa Europy w Lekkoatletyce 1984 – pchnięcie kulą kobiet

Pchnięcie kulą kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w hali Scandinavium w Göteborgu. Rozegrano od razu finał 3 marca 1984. Zwyciężyła reprezentantka Czechosłowacji Helena Fibingerová, która tym samym obroniła tytuł zdobyty na poprzednich mistrzostwach.
Rezultaty.
Rozegrano od razu finał, w którym wzięło udział 8 miotaczek.
Opracowano na podstawie materiału źródłowego.

</doc>
<doc id="5178951" url="https://pl.wikipedia.org/wiki?curid=5178951" title="Kościół Nawiedzenia Najświętszej Marii Panny w Psarach">
Kościół Nawiedzenia Najświętszej Marii Panny w Psarach

Kościół Nawiedzenia Najświętszej Marii Panny w Psarach – rzymskokatolicki kościół parafialny należący do parafii pod tym samym wezwaniem (dekanat dobrski diecezji włocławskiej).
Obecna świątynia powstała w latach 1911–1913 według projektu architekta Jarosława Wojciechowskiego. Budowla jest murowana, wzniesiona została z cegły, otynkowana, usytuowana na podmurówce z kamienia, wybudowana na planie wydłużonego prostokąta. Prezbiterium o szerokości nawy głównej, zamknięte jest prosto z nieznacznie ściętymi narożnikami. Nawę główną nakrywa wysoki dach czterospadowy, z kolei nawy boczne nakryte są dachami pulpitowymi. Z lewej i prawej strony prezbiterium usytuowane są: kaplica i małe pomieszczenie magazynowe, po stronie zachodniej znajduje się wysoka wieża z dzwonnicą na planie kwadratu, nakryta dachem dwuspadowym zwieńczona iglicą. W kalenicy jest umieszczona sygnaturka nakryta daszkiem czterospadowym wspartym na czterech kolumnach. Dachy pokrywa blacha miedziana. Wnętrze kościoła jest trzynawowe o układzie bazylikowym z nawą główną o dwóch przęsłach. Nawę główną i prezbiterium nakrywa sklepienie kolebkowe, z kolei nawy boczne nakryte są kolebką opartą na łuku odcinkowym. Wejście główne jest umieszczone w szerokiej wnęce i poprzedzone jest rodzajem portyku w kształcie ryzalitu opartego na konsolach. Otwory okienne i drzwiowe mają kształt prostokąta. Budowla była wielokrotnie remontowana i zachowała się w dobrym stanie.
Do wyposażenia i wystroju świątyni należą m.in. ołtarz główny wykonany w 1913 roku, ozdobiony portretami 
12 apostołów autorstwa Eligiusza Niewiadomskiego, ołtarz boczny w stylu rokokowym w kaplicy wykonany w 3 ćwierci XVIII wieku, ołtarz boczny prawy wykonany w XVIII/XIX wieku, prospekt organowy powstały w 1906 roku, feretrony z XIX wieku, polichromia w prezbiterium wykonana przez Eligiusza Niewiadomskiego z 1914 roku, w nawie głównej autorstwa Konstantego Mackiewicza, powstała w 1934 roku.

</doc>
<doc id="5178955" url="https://pl.wikipedia.org/wiki?curid=5178955" title="Park Pamięci Wielkiej Synagogi w Oświęcimiu">
Park Pamięci Wielkiej Synagogi w Oświęcimiu

Park Pamięci Wielkiej Synagogi w Oświęcimiu – park i pomnik poświęcony pamięci Wielkiej Synagogi w Oświęcimiu, zniszczonej na początku II wojny światowej.
Lokalizacja.
Park zlokalizowany jest przy ulicy Berka Joselewicza, w pobliżu Rynku w Oświęcimiu.
Historia.
W 1939 roku Wielka Synagoga w Oświęcimiu – największa żydowska świątynia w mieście – została podpalona, a następnie zburzona przez niemieckich okupantów w nocy z 29 na 30 listopada 1939 roku. Po wojnie świątyni nie odbudowano. Miejsce, w którym stała synagoga, pozostawiono puste, jako świadectwo wydarzeń wojennych. Z biegiem lat pusty teren zajmowany wcześniej przez synagogę zarosły drzewa i krzewy.
Blisko 80 lat po zniszczeniu synagogi mieszkańcy Oświęcimia podjęli decyzję o utworzeniu na tym terenie parku upamiętnienia i refleksji. Projekt powstał z inicjatywy Centrum Żydowskiego w Oświęcimiu i został zrealizowany dzięki zbiórce, w której udział wzięli mieszkańcy Oświęcimia, lokalni przedsiębiorcy, instytucje publiczne, a także potomkowie oświęcimskich Żydów. Park otwarto 28 listopada 2019 roku. 
Architektura i symbolika.
Architektura.
W parku znajdują się tablice opowiadające o historii synagogi, ławki dla odwiedzających, na których umieszczono symboliczne perforacje przedstawiające znaki zodiaku – odzwierciedlenie ornamentyki z Wielkiej Synagogi – oraz zieleń: różne gatunki drzew, krzewów i kwiatów. Miejsce ma zapewniać mieszkańcom i turystom spokój i przestrzeń do refleksji.
Projekt założenia architektonicznego ma przypominać o kształcie nieistniejącej już synagogi. Wokół płyt granitowych poprowadzono obrys rzutu świątyni w postaci cienkiego krawężnika oddzielającego centrum parku od otaczającej zieleni. Głównym elementem architektonicznym parku jest mozaika czterdziestu płyt z szarego piaskowca. Elementem każdej z płyt, o wymiarach 120x220 cm, są „reliefy” utworzone przez żłobienia różnej głębokości, których wygląd zmienia się pod wpływem zmian oświetlenia – zmiennej pogody, nasłonecznienia, deszczu, czy śniegu.
W parku znajduje się także ekspozytor ze zdjęciem synagogi oraz przestrzennym modelem bożnicy, a także tablica zawierająca informacje o historii miejsca pamięci.
Symbolika.
Granitowe płyty, uznane wcześniej za odpad przemysłowy, zostały wybrane ze względu na linie nacięć powstałe, gdy płyty służyły za podstawy do cięcia innych surowców. Nacięcia różnej głębokości przecinają się i podążają w różnych kierunkach, co można odczytywać jako symboliczne przedstawienie krzyżujących się i zmierzających w różne strony ludzkich losów.
Park został stworzony także po to, by przypominać o przedwojennej, wielokulturowej historii Oświęcimia i tradycji otwartości na różne kultury, religie i tradycje.
Nagrody architektoniczne.
Projekt parku i realizacja w przestrzeni miejskiej otrzymały kilka nominacji oraz nagród architektonicznych:

</doc>
<doc id="5178956" url="https://pl.wikipedia.org/wiki?curid=5178956" title="Puchar Europy w narciarstwie dowolnym 2021/2022">
Puchar Europy w narciarstwie dowolnym 2021/2022

Puchar Europy w narciarstwie dowolnym 2021/2022 – cykl ten rozpoczął się 21 listopada 2021 r. w austriackim Pitztal, a ostatnie zawody zostały rozegrane 22 kwietnia 2022 r. w austriackim Stubai.

</doc>
<doc id="5178957" url="https://pl.wikipedia.org/wiki?curid=5178957" title="Nasiernica torfowcowa">
Nasiernica torfowcowa

Nasiernica torfowcowa ("Lathrobium rufipenne") – gatunek chrząszcza z rodziny kusakowatych i podrodziny żarlinków.
Gatunek ten został opisany w 1813 roku przez Johana Christiana Gyllenhaala.
Chrząszcz o wydłużonym ciele długości od 6 do 7,2 mm, ubarwionym czarno z, oprócz części nasadowej, czerwonymi pokrywami oraz rdzawoczerwonymi czułkami, aparatem gębowym i odnóżami. Głowa jest duża, o skroniach znacznie dłuższych od średnicy oka. Jej powierzchnię pokrywają bardzo silne, pępkowate, przynajmniej trochę większe niż na przedpleczu punkty. Środkowe człony czułków nie są dłuższe niż szerokie. Szyja ma szerokość co najmniej 2/5 największej szerokości głowy. Pokrywy są znacznie dłuższe i szersze od przedplecza. Odwłok samca ma piąty sternit z bardzo płytkim, podłużnym wgnieceniem, a szósty sternit z podłużnym wgnieceniem i tylnym brzegiem niewyraźnie, łukowato wyciętym.
Gatunek stenotopowy. Zasiedla torfowiska i nizinne lasy bagienne. Bytuje w częściowo zanurzonych w wodzie kożuchach torfowców i kępach turzyc.
Owad znany z Islandii, Wielkiej Brytanii, Francji, Belgii, Holandii, Niemiec, Danii, Szwecji, Norwegii, Finlandii, Szwajcarii, Austrii, Włoch, Łotwy, Litwy, Polski, Czech, Węgier, Rumunii i Rosji. Na „Czerwonej liście gatunków zagrożonych Republiki Czeskiej” umieszczony jest jako gatunek zagrożony wymarciem (EN). 

</doc>
<doc id="5178958" url="https://pl.wikipedia.org/wiki?curid=5178958" title="Lathrobium rufipenne">
Lathrobium rufipenne



</doc>
<doc id="5178959" url="https://pl.wikipedia.org/wiki?curid=5178959" title="Siegfried Jerusalem">
Siegfried Jerusalem

Siegfried Jerusalem, właśc. Siegfried Salem (ur. 17 kwietnia 1940 w Oberhausen) – niemiecki śpiewak, tenor.
Życiorys.
Jako dziecko uczył się gry na fortepianie, a później także na skrzypcach i fagocie. W latach 1955–1960 uczęszczał do Folkwangschule w Essen. Karierę muzyczną rozpoczął w 1961 roku, początkowo jako pierwszy fagocista w orkiestrze w Hof. W latach 1971–1977 grał na fagocie w orkiestrze radiowej w Stuttgarcie. W 1971 roku rozpoczął studia wokalne u Herthy Kalcher w stuttgarckiej Hochschule für Musik und darstellende Kunst. Debiutował jako śpiewak w 1975 roku, początkowo w drobnych rolach.
Karierę śpiewaczą rozpoczął w 1976 roku, kreując rolę Pinkertona w "Madame Butterfly" Giacomo Pucciniego w Darmstadcie oraz tytułową rolę w "Lohengrinie" Richarda Wagnera w Darmstadcie, Akwizgranie i Hamburgu. W 1977 roku wystąpił w Brukseli jako Zygfryd w "Walkirii" i Tamino w "Czarodziejskim flecie" w Berlinie Zachodnim. W tym samym roku w roli Froha w "Złocie Renu" debiutował na festiwalu w Bayreuth, gdzie w kolejnych latach powracał w roli Lohengrina, Walthera, Parsifala, Loga, Zygfryda oraz Tristana. W 1978 roku podpisał kontrakt z berlińską Deutsche Oper. W 1979 roku wystąpił w Stuttgarcie i na festiwalu Warszawska Jesień jako Archanioł Michał w "Raju utraconym" Krzysztofa Pendereckiego. W 1980 roku tytułową rolą w "Lohengrinie" debiutował w nowojorskiej Metropolitan Opera, a w 1986 roku wystąpił w tytułowej roli w "Parsifalu" w Coliseum Theatre i Covent Garden Theatre w Londynie.
Poza rolami operowymi występował też jako śpiewak koncertowy, w jego repertuarze znajdowały się m.in. "Pieśń o ziemi" Gustava Mahlera i "Gurrelieder" Arnolda Schönberga. Dokonał licznych nagrań płytowych. Wziął udział w pierwszej rejestracji fonograficznej opery Karla Goldmarka "Die Königin von Saba", wykonując partię Assada (1980). Odznaczony Krzyżem Zasługi 1. Klasy Republiki Federalnej Niemiec (1996) oraz bawarskim Orderem Maksymiliana (2012). Laureat nagrody Bambi (1996).

</doc>
<doc id="5178962" url="https://pl.wikipedia.org/wiki?curid=5178962" title="Kromskaja (obwód kurski)">
Kromskaja (obwód kurski)

Kromskaja () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 16 km od centrum administracyjnego sielsowietu (Bolszoje Żyrowo), 19 km na południowy zachód od centrum administracyjnego rejonu (Fatież), 38 km na północny zachód od Kurska, 14 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 34 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 24 osoby.

</doc>
<doc id="5178967" url="https://pl.wikipedia.org/wiki?curid=5178967" title="PsyFive">
PsyFive

PsyFive – piąty album studyjny południowokoreańskiego rapera PSY. Został wydany 20 października 2010 roku przez YG Entertainment. Głównym utworem z płyty jest „Right Now”. Sprzedał się w nakładzie egzemplarzy w Korei Południowej (stan na grudzień 2012 rok).

</doc>
<doc id="5178972" url="https://pl.wikipedia.org/wiki?curid=5178972" title="Stefania Lazzaroni">
Stefania Lazzaroni

Stefania Lazzaroni (ur. 10 lipca 1965 w Bergamo) – włoska lekkoatletka, specjalistka skoku w dal, medalistak halowych mistrzostw Europy.
Kariera sportowa.
Zdobyła brązowy medal w skoku w dal na halowych mistrzostwach Europy w 1984 w Göteborgu, przegrywając jedynie z Susan Hearnshaw z Wielkiej Brytanii i Evą Murkovą z Czechosłowacji.
Była wicemistrzynią Włoch w skoku w dal w 1983. W hali była mistrzynią Włoch w tej konkurencji również w 1984. Ustanowiła wówczas halowy rekord Włoch skokiem na odległość 6,27 m.

</doc>
<doc id="5178975" url="https://pl.wikipedia.org/wiki?curid=5178975" title="Stefan Popowski">
Stefan Popowski

Stefan Popowski (ur. 21 marca 1870 w Warszawie, zm. 14 grudnia 1937 tamże) – polski pejzażysta, rysownik, krytyk sztuki i architekt.
Życiorys.
Stefan Popowski naukę malarstwa rozpoczął w Klasie Rysunkowej w Warszawie u Wojciecha Gersona, kontynuował ją od 1889, w Cesarskiej Akademii Sztuk Pięknych w Petersburgu, studiował także w Akademii Sztuk Pięknych w Monachium. Od 1891 na stałe mieszkał w Warszawie, został członkiem Towarzystwa Zachęty Sztuk Pięknych, gdzie kilkakrotnie w ciągu roku wystawiał swoje prace. Był także członkiem grupy artystycznej Pro Arte i inicjatorem tak zwanych wystaw wiosennych w warszawskim Salonie Artystycznym. 
Specjalizował się w nastrojowych pejzażach, świtach i zachodach słońca oraz nokturnach oświetlonych światłem księżyca. Jego obrazy przed wojną znajdowały się w wielu prywatnych kolekcjach, zostały także zakupione za życia artysty do zbiorów Towarzystwa Zachęty Sztuk Pięknych i Muzeum Narodowego w Krakowie. Ponadto projektował ozdobne przedmioty oraz między innymi willę swojego szwagra Józefa Rapackiego w Olszance koło Puszczy Mariańskiej, gdzie sam też mieszkał. Zaprojektował także budynek szkoły w Olszance i budynki miejskie w Skierniewicach.

</doc>
<doc id="5178978" url="https://pl.wikipedia.org/wiki?curid=5178978" title="Reichskrieg (1311–1312)">
Reichskrieg (1311–1312)



</doc>
<doc id="5178981" url="https://pl.wikipedia.org/wiki?curid=5178981" title="Czubrika">
Czubrika

Czubrika () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 229 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Fakyr bunar. Nazwa Została przemianowana na Czubrika rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5178983" url="https://pl.wikipedia.org/wiki?curid=5178983" title="Djadowci">
Djadowci

Djadowci () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 123 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Dedeler. Nazwa Została przemianowana na Djadowci rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5178985" url="https://pl.wikipedia.org/wiki?curid=5178985" title="Kromskaja">
Kromskaja

Kromskaja () – nazwa toponimów w Rosji

</doc>
<doc id="5178986" url="https://pl.wikipedia.org/wiki?curid=5178986" title="Dołno Prachowo">
Dołno Prachowo

Dołno Prachowo () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 184 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Toz-ezir. Nazwa Została przemianowana na Dołno Prachowo rozporządzeniem ministerialnym nr 3225, ogłoszonym 21 września 1934 r.

</doc>
<doc id="5178990" url="https://pl.wikipedia.org/wiki?curid=5178990" title="École nationale supérieure de techniques avancées">
École nationale supérieure de techniques avancées

École nationale supérieure de techniques avancées (ENSTA) – prestiżowa francuska szkoła inżynierska. Założona w 1741 roku, jest najstarszą "grande école" we Francji. Znajduje się w Palaiseau, w południowej części Paryża, na kampusie Paris-Saclay, jest jednym z wydziałów składowych Politechniki Paryskiej. Każdego roku szkołę kończy około 180 inżynierów.
ENSTA zapewnia ogólne szkolenie inżynierskie dla swoich studentów.

</doc>
<doc id="5178992" url="https://pl.wikipedia.org/wiki?curid=5178992" title="Kazimierz Szlamp">
Kazimierz Szlamp

Kazimierz Szlamp (ur. 4 stycznia 1897 we Lwowie, zm. 13 lipca 1945 w obozie w Tengeru) – chorąży Wojska Polskiego, kawaler Orderu Virtuti Militari.
Życiorys.
Urodził się 4 stycznia 1897 we Lwowie, w rodzinie Leopolda i Julii z Tymińskich. Prawdopodobnie był młodszym bratem Władysława (1886–1922), żołnierza 2 Pułku Piechoty Legionów Polskich, 17 marca 1938 pośmiertnie odznaczonego Krzyżem Niepodległości oraz spokrewniony z Janem (ur. 1895), żołnierzem 1 Pułku Piechoty Legionów Polskich, 24 października 1931 odznaczonym Krzyżem Niepodległości.
Przed I wojną światową należał do Związku Strzeleckiego w Stryju. 16 sierpnia 1914 wstąpił do Legionów Polskich. Początkowo służył w 3. kompanii II batalionu 5 Pułku Piechoty. W maju 1915 został ranny w bitwie pod Konarami. 16 sierpnia tego roku przebywał w Szpitalu Fortecznym Nr 6 w Krakowie. Został wykazany jako ranny na „Liscie strat nr 365” z 26 stycznia 1916. Później służył w 9. kompanii 6 Pułku Piechoty, w stopniu plutonowego.
W 1925 służył w garnizonie Kraków, w koszarach Chodkiewicza. Od 1927 pełnił służbę w Głównej Wojskowej Stacji Meteorologicznej w Warszawie. Mieszkał w Warszawie przy ul. Sandomierskiej 17 m. 2.
22 lipca 1940 został zesłany do Ust`-Oczeja w rejonie leńskim obwodu archangielskiego. 9 września 1941 został zwolniony i skierowany do Uljanowska w ówczesnym obwodzie kujbyszewskim. Zmarł na malarię 13 lipca 1945 w polskim obozie dla uchodźców w Tengeru, w Tanzanii i został pochowany na miejscowym cmentarzu.

</doc>
<doc id="5178993" url="https://pl.wikipedia.org/wiki?curid=5178993" title="Gołobrad">
Gołobrad

Gołobrad () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 225 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Kjuse Hasanlar. Nazwa Została przemianowana na Gołobrad rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5178994" url="https://pl.wikipedia.org/wiki?curid=5178994" title="Gorno Prachowo">
Gorno Prachowo

Gorno Prachowo () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 773 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Toz-bala. Nazwa Została przemianowana na Gorno Prachowo rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5178995" url="https://pl.wikipedia.org/wiki?curid=5178995" title="Drogi krajowe i wojewódzkie na terenie Kielc">
Drogi krajowe i wojewódzkie na terenie Kielc

Kielce to ważny węzeł komunikacyjny w województwie świętokrzyskim. Na terenie miasta lub w jego bezpośrednim sąsiedztwie przebiegają m.in. 3 drogi krajowe (S7, DK73, DK/S74) oraz 5 dróg wojewódzkich (DW745, DW761, DW762, DW764, DW786).
Drogi krajowe.
Droga ekspresowa S7 – zachodnia obwodnica Kielc.
Pierwsza obwodnica Kielc biegnąca po jej zachodniej stronie powstawała w latach 1974-1984, kiedy to wybudowano jedną jezdnię z dwoma pasami ruchu. W obecnym kształcie (2 jezdnie po 2 pasy ruchu z rezerwą pod trzeci w każdą stronę) istnieje od 2013 roku. Obwodnica zaczyna się w Wiśniówce (gmina Masłów), kończy natomiast w Chęcinach. Składa się z 4 węzłów: Kielce-Północ, Kielce-Zachód, Kielce-Jaworznia i Kielce-Południe. Zachodnia obwodnica Kielc jest fragmentem drogi ekspresowej S7 łączącej Gdańsk, Warszawę, Radom, Kielce i Kraków.
Droga krajowa nr 73.
Droga krajowa nr 73 jest drogą klasy GP i G. Zaczyna się w podkieleckiej Wiśniówce (węzeł "Kielce-Północ") i łączy Kielce, Busko-Zdrój, Tarnów oraz Jasło. W Kielcach przebiega w ciągu ulic: Radomska – al. Solidarności – Źródłowa – Tarnowska – al. Ks. J. Popiełuszki – Ks. P. Ściegiennego. Odcinek w Kielcach jest w całości dwupasmowy (w niektórych miejscach posiada dodatkowo bus-pas). Ze względu na duże obciążenie DK73 na terenie miasta, planowana jest wschodnia obwodnica Kielc, która miałaby przechodzić przez miasto Kielce oraz sąsiednie gminy: Morawica, Daleszyce i Masłów.
Droga na południe od kompleksu handlowo-usługowego na Radomskiej jest dwupasmowa, natomiast na północ od tego miejsca jest jednopasmowa. Na niektórych fragmentach znajdują się również bus-pasy.
Ulica Radomska.
Ulica Radomska (dawniej Manifestu Lipcowego) jest najbardziej wysuniętą na północ częścią drogi DK73 w Kielcach. Prowadzi od granicy miasta do węzła "Kielce-Bp. Jaworskiego". Na południowym odcinku po skrzyżowanie z drogą prowadzącą do kompleksu handlowo-usługowego jest dwupasmowa, natomiast dalej jest jednopasmowa. Fragment ulicy został wyremontowany wraz z ulicami Zagnańską i Witosa. W ramach tego projektu w miejscu skrzyżowania Radomskiej, Szybowcowej i nowo wybudowanej ulicy Nowoszybowcowej (w przyszłości odpowiednio Pilotów i Dywizjonu 303) powstało rondo.
Już od wielu lat planowane jest poszerzenie ulicy Radomskiej do dwóch pasów na całym odcinku. W 2009 roku odbyły się konsultacje społeczne związane z propozycjami jej przebudowy jako fragmentu wschodniej obwodnicy Kielc. W przedstawionych koncepcjach wybudowane miały być m.in. 2 węzły w ciągu tej ulicy (na przedstawionych koncepcjach nazwane zostały od ulic: "Wschodnia" i "Szybowcowa"). Mimo upływu ponad 10 lat, nadal nie poczyniono dalszych postępów celem poszerzenia północnego odcinka ulicy Radomskiej do 2 pasów w obie strony.
Aleja Solidarności.
Aleja Solidarności (dawniej Manifestu Lipcowego) prowadzi od skrzyżowania z ulicami Źródłową i Sandomierską oraz Al. IX Wieków Kielc do dwupoziomowego węzła "Jaworskiego". Jest jedną z najważniejszych ulic relacji północ-południe, wchodząc w skład DK73 oraz łącząc Centrum i KSM z Bociankiem i Os. Świętokrzyskim. W przebiegu Al. Solidarności znajdują się dwa węzły: Kielce-Bocianek (skrzyżowanie DK73 i DK/S74) oraz "Kielce-Bp. Jaworskiego". Na całej swej długości ma przynajmniej dwa pasy, a na południowym odcinku (do skrzyżowania z Al. 1000-lecia Państwa Polskiego) nitka wschodnia ma 2 pasy oraz bus-pas.
Na rogu Alei Solidarności i ul. Świętokrzyskiej znajduje się największa galeria w województwie świętokrzyskim – Galeria Echo.
Ulica Źródłowa.
Najkrótsza ulica będąca częścią DK73 na terenie Kielc (ok. 500 m). Zaczyna się na skrzyżowaniu z ulicami Tarnowską i Zagórską, a kończy się na skrzyżowaniu z ul. Sandomierską oraz alejami: IX Wieków Kielc i Solidarności. Nitka zachodnia posiada 2 pasy, natomiast nitka wschodnia posiada dodatkowo bus-pas.
Niedaleko ul. Źródłowej znajduje się krzyż poświęcony powstańcom listopadowym.
Ulica Tarnowska.
Ulica Tarnowska (wcześniej Aleja Włodzimierza Lenina) przebiega od skrzyżowania z ulicą Zagórską do skrzyżowania z ulicą Wapiennikową i W. Pileckiego (do 2004 roku aż do skrzyżowania z ulicą P. Ściegiennego). Na całej swej długości jest dwupasmowa, a na odcinku od ulicy Zagórskiej do ulicy Prostej po obu stronach ulicy znajdują się bus-pasy.
Przy ulicy Tarnowskiej znajduje się największe miejskie targowisko.
Aleja Ks. Jerzego Popiełuszki.
Do 2004 roku al. Ks. J. Popiełuszki była częścią ul. Tarnowskiej. Jest to ulica dwupasmowa na całym swym przebiegu. Zaczyna się na skrzyżowaniu z ulicami: Tarnowską, Wapiennikową i W. Pileckiego, kończy natomiast na skrzyżowaniu z ul. Ks. P. Ściegiennego. Przy skrzyżowaniu al. Ks. J. Popiełuszki i ul. Wrzosowej znajduje się starostwo powiatowe powiatu kieleckiego oraz sklep budowlany Castorama.
Ulica Ks. Piotra Ściegiennego.
Ulica Księdza Piotra Ściegiennego posiada status drogi krajowej od skrzyżowania z Al. Popiełuszki do granicy miasta z gminą Morawica. W latach 2013-2016 przebudowano fragment ulicy od skrzyżowania z Al. Popiełuszki do granicy miasta. W jego wyniku ulica stała się dwupasmowa na całej swej długości. Koszt projektu wynosił ponad 96,9 mln zł, z czego ponad 73,6 mln zł zostały dofinansowanych z Europejskiego Funduszu Rozwoju Regionalnego.
Przy ulicy Piotra Ściegiennego znajduje się m.in. weterynaria powiatowa i wojewódzka.
Droga krajowa nr 74 i ekspresowa S74.
Droga krajowa nr 74 zaczyna się w Wieluniu (woj. łódzkie) i biegnie do przejścia granicznego Zosin-Uściług (woj. lubelskie). Łączy m.in. Bełchatów, Piotrków Trybunalski, Kielce, Opatów, Kraśnik i Zamość. W przyszłości S74 będzie przebiegać od Sulejowa (woj. łódzkie) do Zarzecza (woj. podkarpackie), więc nie będzie przebiegać przez województwo lubelskie. Obecnie jedynym odcinkiem S74 oddanym do użytku 6,8 kilometrowy odcinek Kielce-"Bocianek"-Cedzyna. W Kielcach na DK/S74 składają się trzy ulice: Łódzka, Jesionowa i Świętokrzyska. Przynajmniej dwa pasy ruchu w obie strony posiadają w całości ulice Świętokrzyska i Jesionowa, natomiast ulica Łódzka tylko od skrzyżowania z ul. Zagnańską do zakrętu na wysokości Nadleśnictwa Kielce.
Ulica Łódzka.
Ulica Łódzka jest kluczową ulicą w północno-zachodnich Kielcach, łącząc Skrzetle, Piaski, Niewachlów I i Niewachlów II. Zaczyna się na planowanym węźle "Kielce-Skrzetle" i biegnie do węzła Kielce-Zachód na zachodniej obwodnicy Kielc. Po Nadleśnictwo Kielce ulica jest dwupasmowa, a dalej na zachód jest jednopasmowa. W ramach planowanej S74 część ulicy Łódzkiej ma przebiegać w tunelu. Ponadto, powstać mają dwa węzły (oprócz "Kielce-Skrzetle" ma powstać "Kielce-Hubalczyków") oraz ma być w całości dwupasmowa.
Przy ulicy Łódzkiej znajduje się Elektrociepłownia Kielce oraz wiele salonów samochodowych. Nad ulicą Łódzką przebiegają wiadukty linii kolejowych 8 oraz 567.
Ulica Jesionowa.
Ulica Jesionowa jest najkrótszą ulicą wchodzącą w skład DK74 na terenie Kielc. Początkowo jednopasmowa, na początku XXI wieku została rozbudowana do ulicy dwupasmowej z dwoma pasami ruchu w obie strony. Zaczyna się na skrzyżowaniu z ul. Warszawską, natomiast kończy na skrzyżowaniu z ul. Zagnańską (planowany węzeł "Kielce-Skrzetle"). Ulica pomiędzy ulicami Warszawską i Klonową jest trzypasmowa w obie strony, natomiast na zachodnim odcinku posiada po dw pasy ruchu.
Ulica Jesionowa od południa ogranicza Zalew Kielecki – sztuczny zbiornik wybudowany w latach 40. i 50. XX wieku.
Ulica Świętokrzyska.
Ulica Świętokrzyska jest jedną z ważniejszych ulic relacji wschód-zachód, będąc fragmentem DK74 i S74. Do 2009 roku drogą krajową był jedynie odcinek pomiędzy ulicą Warszawską i aleją Solidarności. Wtedy to rozpoczęto prace nad wybudowaniem wylotówki Kielc w kierunku Opatowa. W 2011 roku otwarto nowy odcinek, który zyskał status drogi ekspresowej. Odcinek Kielce-Cedzyna jest pierwszym wybudowanym odcinkiem S74. Ponadto, węzeł "Kielce-Bocianek" jest pierwszym z trzech, jakie mają powstać na trasie S74 w Kielcach. Planowo, cała ul. Świętokrzyska ma uzyskać status drogi ekspresowej. Na całej swej długości jest to ulica posiadająca po dwa pasy ruchu w obie strony.
Na rogu ul. Świętokrzyskiej i Al. Solidarności znajduje się największa galeria w województwie świętokrzyskim – Galeria Echo.
Drogi wojewódzkie.
Droga wojewódzka nr 745.
Droga wojewódzka nr 745 łączy kielecką Dąbrowę z Radlinem w gminie Górno. Przebiega również przez gminę Masłów (m.in. obok lotniska Kielce-Masłów). Na terenie Kielc w całości jest to ul. Pilotów (d. Szybowcowa).
Ulica Pilotów.
Ulica Pilotów (d. Szybowcowa) zaczyna się na wybudowanym w 2021 roku rondzie z ulicami Radomską i Dywizjonu 303 (d. Nowoszybowcową) i kończy się na granicy miasta i gminy Masłów. Niewielki jej fragment został wyremontowany i przesunięty w ramach przebudowy ulic Zagnańskiej, Witosa, części ulic Warszawskiej i Radomskiej oraz budowy ulicy Nowoszybowcowej w latach 2019-2021.
Jest to ulica na całej swej długości jednopasmowa.
W połowie września przegłosowano zmianę nazwy ul. Szybowcowej na odcinku od ul. Radomskiej w kierunku wschodnim na ul. Pilotów. Zmiana ostatecznie weszła w życie od 1 stycznia 2023 roku.
Droga wojewódzka nr 761.
Droga wojewódzka nr 761 zaczyna się na skrzyżowaniu z ulicą Krakowską (DW762) i biegnie w kierunku Jaworzni i Piekoszowa. Przebiega przez dzielnice i osiedla Zalesie, Słowik i Białogon.
Ulica Fabryczna.
Ulica ta rozpoczyna DW761 na terenie miasta Kielce w kierunku Piekoszowa. Ciągnie się od skrzyżowania z ulicą Krakowską (DW762) do skrzyżowania z ulicą Za Walcownią. Na całej długości jest jednopasmowa.
Ulica Za Walcownią.
Ulica ta w całości ma status drogi wojewódzkiej. Zaczyna się na skrzyżowaniu z ulicą Fabryczną i biegnie na wschód do skrzyżowania z ulicami Aleksandrówka i Zalesie. Na całej długości jest jednopasmowa.
Ulica Łopuszniańska.
Najdłuższa ulica w ciągu DW761 na terenie Kielc i biegnie od skrzyżowania z ulicami Aleksandrówka i Zalesie do granicy miasta. Nazwa ulicy pochodzi od miejscowości, do której prowadzi – Łopuszna. Na całej swej długości jest jednopasmowa.
Droga wojewódzka nr 762.
Droga wojewódzka nr 762 rozpoczyna się na skrzyżowaniu z drogą krajową nr 73 i biegnie ulicami: Dywizjonu 303 (d. Nowoszybowcowa), Witosa, Zagnańską, Przemysława Gosiewskiego, Żelazną, Armii Krajowej i Krakowską w kierunku Chęcin i Małogoszczu. Po drodze znajdują się planowany węzeł "Kielce-Skrzetle" oraz wybudowane węzły "Kielce-Żelazna" i "Kielce-Żytnia".
W przeszłości DW762 biegła do skrzyżowania z Al. Solidarności i ul. Źródłową przez Al. IX Wieków Kielc, jednak po wybudowaniu węzła "Kielce-Żelazna" jej przebieg zamiast ulicami Czarnowską i IX Wieków Kielc biegnie Gosiewskiego i Zagnańską.
Na odcinku od skrzyżowania ulicy Zagnańskiej z ulicami Witosa i Morawieckiego oraz w ciągu ul. Dywizjonu 303 posiada po dwa pasy ruchu (oraz na niektórych odcinkach bus-pasy), natomiast w ciągu ul. Witosa posiada po 1 pasie w danym kierunku.
Ulica Dywizjonu 303.
Ulica Dywizjonu 303 (d. Nowoszybowcowa) to nowa ulica powstała w wyniku inwestycji prowadzonej w latach 2019-2021, która miała na celu usprawnienie ruchu w północnej części Kielc. Od 2023 roku jest początkowym odcinkiem DW762 i łączy ulice Radomską i Warszawską.
Na całej długości ulica jest dwupasmowa.
Przy ulicy znajduje się pętla "Starogórska", która jest przystankiem końcowym dla linii 33.
Ulica Wincentego Witosa.
Ulica Wincentego Witosa jest od 2023 roku częścią DW762. Jest to ulica gruntownie wyremontowana w latach 2019-2021, której celem było usprawnienie ruchu w północnej części Kielc.
Na całej swej długości jest drogą jednopasmową.
Ulica Zagnańska.
Obecnie ulica Zagnańska ma status drogi wojewódzkiej od skrzyżowania z ulicami Witosa i Morawieckiego w kierunku Centrum. Przed 2023 roku status drogi wojewódzkiej miał jedynie fragment od skrzyżowania z ul. Łódzką i Jesionową, czyli planowanego węzła "Kielce-Skrzetle" w kierunku południowym. Na całym tym odcinku jest to ulica dwupasmowa. Kończy się na węźle "Kielce-Żelazna".
W przeszłości wielokrotnie zmieniała nazwę na m.in. Starozagnańską czy Feliksa Dzierżyńskiego.
Fragment ul. Zagnańskiej włączony do dróg wojewódzkich został wyremontowany w latach 2019-2021, co miało poprawić skomunikowanie północnej części Kielc i dać trasę alternatywną dla ciągu ulic Jesionowa-Świętokrzyska-Al. Solidarności-Radomska.
Przy skrzyżowaniu ulic Zagnańskiej i Łódzkiej znajduje się siedziba Kolportera – największego dystrybutora prasy w Polsce.
Ulica Przemysława Gosiewskiego.
Ulica ta powstała w ramach budowy węzła "Kielce-Żelazna" i biegnie w kierunku dworca kolejowego – do skrzyżowania z ulicą Czarnowską. Na całej swej długości jest ulicą o przekroju 2x2 (2 jezdnie po 2 pasy ruchu).
Ulica została nazwana na cześć Przemysława Gosiewskiego – posła IV, V i VI kadencji oraz wicepremiera.
Ulica Żelazna.
Ulica Żelazna biegnie od skrzyżowania z ulicą Czarnowską do węzła "Kielce-Żytnia". Na całej swej długości jest ulicą posiadającą po 2 pasy ruchu w obie strony.
Przy ulicy Żelaznej znajduje się główny dworzec kolejowy w mieście – Kielce, który od początku lutego 2022 roku jest on remontowany.
Ulica Armii Krajowej.
Ulica ta powstała pod koniec lat 70. XX w. Początkowo nosiła ona nazwę Bolesława Bieruta, jednak po transformacji ustrojowej w Polsce ulica zyskała nazwę Armii Krajowej. Jest to ulica dwupasmowa na całym swym odcinku. Ulica Armii Krajowej zaczyna się na węźle "Kielce-Żytnia", natomiast kończy się na dwupoziomowym węźle z ulicą Krakowską. Po wybudowaniu węzła nad ulicą Żytnią, przejazd z ulicy Armii Krajowej do ulicy Żelaznej w ramach DW762 jest bezkolizyjny.
Ulica Krakowska.
Jedna z najdłuższych ulic w Kielcach, która przebiega od tzw. "krakowskiej rogatki" (ob. skrzyżowanie ulic Jana Pawła II, Krakowskiej, K. Miodowicza i Ks. P. Ściegiennego) do granicy miasta z gminą Nowiny. W przeszłości przede wszystkim droga łącząca miasto z zakładami na Kadzielni, obecnie jest ważnym szlakiem tranzytowym w Kielcach – jest to droga wylotowa w kierunku południowo-wschodnim (na Kraków i Chęciny). Status drogi wojewódzkiej posiada od skrzyżowania z ul. Armii Krajowej aż do granicy miasta. Jest najdłuższą ulicą posiadającą status drogi wojewódzkiej w Kielcach. Na skrzyżowaniu ul.Krakowskiej z ul. Fabryczną swój początek ma droga wojewódzka nr 761.
W niedalekiej odległości od skrzyżowania ulicy Krakowskiej i Armii Krajowej znajduje się jeden z najbardziej rozpoznawalnych obiektów miasta – Kadzielnia.
Droga wojewódzka nr 764.
Droga wojewódzka nr 764 zaczyna się na skraju Osiedla Barwinek (skrzyżowanie ulic Tarnowskiej, Wapiennikowej i Pileckiego oraz Alei Popiełuszki) biegnie przez Ostrą Górkę i Bukówkę w kierunku Daleszyc, a dalej Staszowa ulicami Witolda Pileckiego i Wojska Polskiego. Przed oddaniem do użytku ulicy rotmistrza Witolda Pileckiego DW764 przebiegała przez ulicę Wrzosową (od skrzyżowania z Aleją Popiełuszki).
Ulica Witolda Pileckiego.
W przeszłości niewielki kawałek ulicy na wschód od skrzyżowania ulic Wapiennikowej, Tarnowskiej i J. Popiełuszki nosił nazwę Armii Ludowej. W 2015 roku zmieniono jej nazwę na W. Pileckiego. W połowie 2018 roku oddano do użytku całkowicie wybudowaną od zera ulicę Pileckiego. Uzyskała ona status drogi wojewódzkiej (zaczyna bieg DW764 na terenie miasta, która biegnie w kierunku Daleszyc), którą wcześniej miała ulica Wrzosowa. Na całej swej długości posiada 1 pas plus bus-pas w obie strony.
Przy ulicy Pileckiego znajduje się pętla autobusowa, która jest przystankiem końcowym dla linii 34.
Ulica Wojska Polskiego.
Ulica Wojska Polskiego to jedna z najdłuższych ulic w Kielcach. Zaczyna się w okolicy Wyższego Seminarium Duchownego i kończy się na granicy miasta z gminą Daleszyce. Status drogi wojewódzkiej ma od Ronda Czwartaków (Ostra Górka) do granicy miasta z gminą Daleszyce (Bukówka). Na tym fragmencie jest to ulica mająca jedną jezdnię, na której znajdują się po jednym pasie w obie strony. Kompleksowy remont odcinka, który planowany był od wielu lat, rozpoczął się w połowie 2022 roku i potrwa do października 2023 roku. W ramach przebudowy wybudowane zostaną bus-pasów na odcinku Rondo Czwartaków – pętla na Bukówce oraz zmniejszona zostanie ilość skrzyżowań poprzez utworzenie dróg zbiorczych.
Przy ul. Wojska Polskiego znajduje się jednostka wojskowa – Centrum Przygotowań do Misji Zagranicznych – oraz pętla na Bukówce, która jest przystankiem końcowym dla linii: 1, 34, 54, 108 i N2 oraz niektórych kursów linii 25.
Droga wojewódzka nr 786.
DW786, biegnąca z Kielc do Częstochowy od 6 marca 2021 roku biegnie ulicami: Grunwaldzką, al. Szajnowicza-Iwanowa, Malików i Piekoszowską. Wcześniej droga ta zaczynała się przy targowisku miejskim na ulicy Seminaryjskiej oraz biegła przez ul. Piekoszowską od ul. Grunwaldzkiej do granicy miasta (obecnie odcinek między ulicami Grunwaldzką i Malików nie ma tego statusu).
Ulica Grunwaldzka.
Ulica Grunwaldzka rozpoczyna bieg DW786 na terenie Kielc. Wcześniej w miejscu obecnej ulicy (na ilustracji obok) znajdowały się pola. Drogę wybudowano w latach 60. XX wieku w celach tranzytowo-komunikacyjnych. Łączy ona ulicę Żytnią z osiedlami Czarnów i Ślichowice, stanowiąc ważny element komunikacyjny miasta.
Przy ulicy Grunwaldzkiej znajdują się fabryka PSS "Społem" (wytwarzająca m.in. Majonez Kielecki) oraz Wojewódzki Szpital Zespolony.
Aleja Jerzego Szajnowicza-Iwanowa.
Aleja Szajnowicza-Iwanowa na odcinku od ronda z ulicą Grunwaldzką do skrzyżowania z ulicą Malików posiada status drogi wojewódzkiej. Do skrzyżowania z ulicą Edmunda Massalskiego posiada 2 pasy + bus-pas w obie strony, natomiast dalej na zachód posiada po 1 pasie w obie strony.
W 2022 roku rozpoczął się remont nawierzchni na odcinku od ronda z ul. Karbońską do skrzyżowania z ul. Malików. Inwestycja ma kosztować 1,2 mln zł.
Na rogu Al. Szajnowicza-Iwanowa i ul. Massalskiego znajduje się Pasaż Świętokrzyski – największy kompleks handlowo-usługowy na Ślichowicach.
Ulica Malików.
Ulica Malików jedynie na niewielkim odcinku posiada status drogi wojewódzkiej. Znajduje się on między Aleją Szajnowicza-Iwanowa a ulicą Piekoszowską. Status ten zyskał na początku marca 2021 roku. Jest ona jednopasmowa w obie strony na całej długości.
Ulica Piekoszowska.
Ulica Piekoszowska zaczyna się na skrzyżowaniu z ulicą Mielczarskiego i biegnie do granicy miasta z gminą Piekoszów. Status drogi wojewódzkiej ma od ulicy Malików do granicy miasta, natomiast do początku marca 2021 roku ten status posiadał również odcinek od ulicy Grunwaldzkiej do ulicy Malików.
Przy ulicy Piekoszowskiej znajduje się pętla autobusowa, na której trasę kończą wszystkie autobusy linii 114 oraz niektóre linii 18.
Węzły drogowe.
Węzeł Kielce-Północ.
Najbardziej wysunięty na północ węzeł zachodniej obwodnicy Kielc, dawniej nazywany węzłem "Wiśniówka" (od podkieleckiej miejscowości Wiśniówka). Węzeł ten tak naprawdę jest złożony z dwóch węzłów typu koniczyna: pierwszego (bliżej miasta), który łączy DK73 z drogami lokalnymi w okolicy wybudowanego w latach 2007–2009 odcinka S7 Kielce-Północ-Barcza; drugi łączy natomiast DK73 z S7. Jest to zarazem północny początek drogi krajowej nr 73.
Węzeł Kielce-Zachód.
Węzeł znajdujący się na pograniczu miasta Kielce (głównie Niewachlowa II) oraz Kostomłot I (gmina Miedziana Góra). Początkowo nazywał się "Kostomłoty". Węzeł ten krzyżuje bezkolizyjnie obecnie S7 i DK74, natomiast w przyszłości S7 i S74. Węzeł ten składa się z dwóch części: pierwszej, obecnie używanej, która jest zmodyfikowanym węzłem typu koniczyna oraz drugiej, obecnie nieużywanej (zacznie być używana wraz z oddaniem odcinka S74 Mniów/Przełom-Kielce), która jest typowym węzłem typu trąbka. Obie części są węzłami typu WA.
Węzeł Kielce-Jaworznia.
Jest to węzeł znajdujący się na terenie podkieleckiej Jaworzni, który krzyżuje S7 z DW761. Jest on węzłem typu WB, gdzie S7 przebiega bezkolizyjnie, natomiast po obu stronach wiaduktu w ciągu DW761 znajdują się ronda.
Węzeł Kielce-Południe.
Najbardziej oddalony od Kielc i najbardziej wysunięty na południe węzeł drogowy zachodniej obwodnicy Kielc. Początkowo nazywał się "Chęciny". Krzyżują się na nim S7 i DW762 (Kielce-Małogoszcz). Jest to węzeł typu WA – zmodyfikowaną koniczyną (łagodniejszy kąt połączenia na relacji Kielce-Kraków).
Węzeł Kielce-Bocianek.
Nazwa węzła pochodzi od części Kielc, w której się znajduje – os. Bocianek. Węzeł ten został wybudowany w ramach budowy S74 na odcinku Kielce (w. "Kielce-Bocianek") – Cedzyna, budowanego w latach 2009–2011. Jest to węzeł typu WB, gdzie bezkolizyjnie w tunelu (poziom -1) przechodzi S74 (ul. Świętokrzyska), natomiast na poziomie 0 znajduje się skrzyżowanie al. Solidarności (DK73) z wjazdami z ul. Świętokrzyskiej. Jest to pierwszy z trzech węzłów planowanych na terenie m. Kielce w ramach S74.
Węzeł "Kielce-Bocianek" znajduje się obok największej galerii w woj. świętokrzyskim – rozbudowanej w 2009 roku Galerii Echo.
Węzeł Kielce-Skrzetle.
Węzeł ma proponowane 2 nazwy: "Kielce-Skrzetle" i "Kielce-Zagnańska".
Planowany węzeł drogowy w Kielcach. Ma powstać na skrzyżowaniu ulic: Łódzkiej, Jesionowej i Zagnańskiej. Będzie krzyżować DW762 z planowaną S74. Węzeł ten ma być węzłem typu WB, gdzie trasa w ciągu ulic Jesionowa-Łódzka będzie bezkolizyjny.
Węzeł Kielce-Hubalczyków.
Planowany węzeł drogowy w Kielcach. Znaleźć ma się na obecnym skrzyżowaniu ulic Łódzkiej i Hubalczyków. Ma być to węzeł typu WB, gdzie trasa wzdłuż ulicy Łódzkiej będzie miała przebieg bezkolizyjny.
W okolicy tego planowanego węzła znajduje się Elektrociepłownia Kielce.
Węzeł Kielce-Żytnia.
Węzeł Żytnia znajduje się na skrzyżowaniu ulic: Żytniej, Żelaznej, Armii Krajowej oraz Grunwaldzkiej. W ramach jego budowy w 2013 roku, wybudowano wiadukt w ciągu ulic Armii Krajowej-Żelazna (DW762) oraz przebudowano skrzyżowanie tychże ulic. Jest to węzeł typu WB, gdzie na poziomie +1 przebiega droga bezkolizyjnie, natomiast na poziomie 0 jest skrzyżowanie.
Węzeł Kielce-Żelazna.
Węzeł Żelazna znajduje się na skrzyżowaniu ulic: 1 Maja, Przemysława Gosiewskiego i Zagnańskiej. W ramach budowy nowego ciągu komunikacyjnego w tej okolicy (oddanego do użytku w 2013 r.) wybudowano m.in. ulicę Przemysława Gosiewskiego (pierwotnie fragment ulicy Żelaznej) oraz węzeł. Przebudowano również fragmenty ulic 1 Maja i Zagnańskiej oraz Rondo im. Gustawa Herlinga-Grudzińskiego. Sam węzeł jest węzłem typu WB, posiadający bezkolizyjny przejazd na poziomie 0, czyli ciąg P. Gosiewskiego-Zagnańska (DW762), natomiast na poziomie 1 jest skrzyżowanie o kształcie ronda.
Węzeł Kielce-Bp. Jaworskiego.
Węzeł pojawia się pod dwiema nazwami: "Kielce-Biskupa Mieczysława Jaworskiego" oraz "Kielce-Radomska".
Węzeł znajdujący się w miejscu skrzyżowania ulic Bp. M. Jaworskiego i Radomskiej oraz al. Solidarności. Wybudowany został w 2005 roku w ramach przebudowy ówczesnej ul. Manifestu Lipcowego (ob. al. Solidarności). Na węźle krzyżuje się droga krajowa nr 73 z ul. Bp. M. Jaworskiego – jedną z najważniejszych ulic w północnej części miasta. Węzeł ten jest węzłem typu WB (zmodyfikowana trąbka), gdzie bezkolizyjny przejazd znajduje się na poziomie 0 (DK73), natomiast na poziomie 1 znajduje się skrzyżowanie po stronie wschodniej oraz rondo po stronie zachodniej węzła.

</doc>
<doc id="5178997" url="https://pl.wikipedia.org/wiki?curid=5178997" title="Gyrbiszte">
Gyrbiszte

Gyrbiszte () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 265 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Syrt kjoj. Nazwa Została przemianowana na Gyrbiszte rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179000" url="https://pl.wikipedia.org/wiki?curid=5179000" title="Puchar Ameryki Północnej w narciarstwie dowolnym 2021/2022">
Puchar Ameryki Północnej w narciarstwie dowolnym 2021/2022

Puchar Ameryki Północnej w narciarstwie dowolnym 2021/2022 rozpoczął się 18 grudnia 2021 roku w kanadyjskiej Nakisce, a ostatnie zawody w sezonie odbyły się 10 kwietnia 2022 roku, również w Nakisce.

</doc>
<doc id="5179001" url="https://pl.wikipedia.org/wiki?curid=5179001" title="Jabyłkowec">
Jabyłkowec

Jabyłkowec () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 329 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Elmal kebir. Nazwa Została przemianowana na Jabyłkowec rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179003" url="https://pl.wikipedia.org/wiki?curid=5179003" title="Kitnica">
Kitnica

Kitnica () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 131 mieszkańców.

</doc>
<doc id="5179005" url="https://pl.wikipedia.org/wiki?curid=5179005" title="Krojaczewo">
Krojaczewo

Krojaczewo () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 143 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Terzi kjoj. Nazwa Została przemianowana na Krojaczewo rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179006" url="https://pl.wikipedia.org/wiki?curid=5179006" title="Łatinka">
Łatinka

Łatinka () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 13 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Tjurk jurpek. Nazwa Została przemianowana na Łatinka rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179008" url="https://pl.wikipedia.org/wiki?curid=5179008" title="Linia kolejowa Połock – Mołodeczno">
Linia kolejowa Połock – Mołodeczno

Linia kolejowa Połock – Mołodeczno – linia kolejowa na Białorusi łącząca stację Połock ze stacją Mołodeczno.
Znajduje się w obwodach witebskim i mińskim. Linia na całej długości jest niezelektryfikowana (z wyjątkiem stacji Mołodeczno, która posiada sieć trakcyjną). Liczący 26,8 km odcinek Kurzeniec - Tyszkiewiczy jest dwutorowy. Pozostały fragment linii jest jednotorowy.
Historia.
Linia powstała w latach 1902-1907 jako część kolei bołogojsko-siedleckiej. Początkowo leżała w Imperium Rosyjskim, w latach 1918–1945 przedzielona była polsko-sowiecką granicą państwową (przebiegała ona ok. 1 km na wschód (w stronę Połocka) od stacji Zahacie; wschodnia część linii należała do Związku Sowieckiego, zachodnia znajdowała się w Polsce). Ruch transgraniczny był prowadzony. W latach 1938 po polskiej części trasy po raz pierwszy linią przejechały szybkie wagony spalinowe serii SCi oraz SBCix, które obsługiwały trasę Wilno-Zahacie do wybuchu wojny. Kolejny raz składy spalinowe pojechały linią dopiero w 1978.
Po II wojnie światowej w całości w Związku Sowieckim (1945–1991). Od 1991 położona jest na Białorusi.

</doc>
<doc id="5179009" url="https://pl.wikipedia.org/wiki?curid=5179009" title="Mleczino">
Mleczino

Mleczino () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 488 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Sjut keesi. Nazwa Została przemianowana na Mleczino rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179011" url="https://pl.wikipedia.org/wiki?curid=5179011" title="Mistrzostwa Polski w Biathlonie 1984">
Mistrzostwa Polski w Biathlonie 1984

18. Mistrzostwa Polski w biathlonie odbyły się w 1984 w Wiśle (po raz pierwszy w tej miejscowości). Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5179012" url="https://pl.wikipedia.org/wiki?curid=5179012" title="Musewo">
Musewo

Musewo () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 29 mieszkańców.
Historia.
Ówczesna machała znalazła się na terytorium Bułgarii w 1912 roku pod turecką nazwą Muse. Nazwa Została przemianowana na Musewo oraz miejscowość zyskała status wsi rozporządzeniem ministerialnym nr 1014, ogłoszonym 11 maja 1942 r.

</doc>
<doc id="5179013" url="https://pl.wikipedia.org/wiki?curid=5179013" title="Chworostowo (rejon fatieżski)">
Chworostowo (rejon fatieżski)

Chworostowo () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad ruczajem Griaznaja Rudka (prawy dopływ Rudy w dorzeczu Usoży), 15,5 km od centrum administracyjnego sielsowietu (Bolszoje Żyrowo), 18 km na południowy zachód od centrum administracyjnego rejonu (Fatież), 38 km na północny zachód od Kurska, 14 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 23 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 18 osób.

</doc>
<doc id="5179014" url="https://pl.wikipedia.org/wiki?curid=5179014" title="Siwa (bogini słowiańska)">
Siwa (bogini słowiańska)



</doc>
<doc id="5179015" url="https://pl.wikipedia.org/wiki?curid=5179015" title="Prawdolub">
Prawdolub

Prawdolub () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 253 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Dżeliler. Nazwa Została przemianowana na Prawdolub rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179016" url="https://pl.wikipedia.org/wiki?curid=5179016" title="Chworostowo">
Chworostowo

Chworostowo () – nazwa toponimów w Rosji
m.in.:

</doc>
<doc id="5179017" url="https://pl.wikipedia.org/wiki?curid=5179017" title="Rodopsko">
Rodopsko

Rodopsko () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 41 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Kodża Aliler. Nazwa Została przemianowana na Rodopsko rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179018" url="https://pl.wikipedia.org/wiki?curid=5179018" title="Sinczec">
Sinczec

Sinczec () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 161 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Dura bejler. Nazwa Została przemianowana na Sinczec rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179020" url="https://pl.wikipedia.org/wiki?curid=5179020" title="Społuka">
Społuka

Społuka () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 50 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Oladżak. Nazwa Została przemianowana na Społuka rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179021" url="https://pl.wikipedia.org/wiki?curid=5179021" title="Mistrzostwa Polski w Biathlonie 1985">
Mistrzostwa Polski w Biathlonie 1985

19. Mistrzostwa Polski w biathlonie odbyły się w 1985 w Dusznikach-Zdrój. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5179024" url="https://pl.wikipedia.org/wiki?curid=5179024" title="Srynsko">
Srynsko

Srynsko () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 82 mieszkańców.
Historia.
Machała znalazła się na terytorium Bułgarii w 1912 roku pod turecką nazwą Dżami Dżedim amuk. Nazwa Została przemianowana na Srynsko oraz przyznano miejscowości status wsi rozporządzeniem ministerialnym nr 1014, ogłoszonym 11 maja 1942 r.

</doc>
<doc id="5179025" url="https://pl.wikipedia.org/wiki?curid=5179025" title="Star Czitak">
Star Czitak

Star Czitak () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 36 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Czitak amuk. Nazwa Została przemianowana na Star Czitak rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179027" url="https://pl.wikipedia.org/wiki?curid=5179027" title="Swetułka">
Swetułka

Swetułka () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 322 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Czandyr. Nazwa Została przemianowana na Swetułka rozporządzeniem ministerialnym nr 3775, ogłoszonym 7 grudnia 1934 r.

</doc>
<doc id="5179029" url="https://pl.wikipedia.org/wiki?curid=5179029" title="Żyłtusza">
Żyłtusza

Żyłtusza () – wieś w Bułgarii, w obwodzie Kyrdżali, w gminie Ardino. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 777 mieszkańców.
Historia.
Wieś znalazła się na terytorium Bułgarii w 1912 roku pod turecką nazwą Sary kys. Nazwa Została przemianowana na Żyłtusza rozporządzeniem ministerialnym nr 2820, ogłoszonym 14 sierpnia 1934 r.

</doc>
<doc id="5179031" url="https://pl.wikipedia.org/wiki?curid=5179031" title="Mistrzostwa Polski w Biathlonie 1986">
Mistrzostwa Polski w Biathlonie 1986

20. Mistrzostwa Polski w biathlonie odbyły się w 1986 w Zakopanem. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km. W tej ostatniej konkurencji tytuł mistrzowski pierwszy raz nie trafił do WKS Legia Zakopane, ale do Górnika Wałbrzych.

</doc>
<doc id="5179032" url="https://pl.wikipedia.org/wiki?curid=5179032" title="North America and Caribbean Handball Confederation">
North America and Caribbean Handball Confederation

North America and Caribbean Handball Confederation (NACHC) – międzynarodowa organizacja zrzeszająca krajowe związki sportowe w piłce ręcznej z Ameryki Północnej i Karaibów.
Historia.
Na kongresie IHF w Antalyi w listopadzie 2017 roku przedstawiono wniosek związany z podziałem PATHF na dwie części – północną z Karaibami oraz południowo-centralną. W styczniu 2018 roku Rada IHF zdecydowała o zawieszeniu PATHF oraz rozpoczęciu prac w grupach roboczych nad dwiema nowymi kontynentalnymi federacjami. Wśród argumentów podnoszonych przez światowy związek była rozległość geograficzna Ameryk, brak własnych środków finansowych, nierówne traktowanie członków oraz brak postępów sportowych. Decyzji tej sprzeciwiła się PATHF ostatecznie składając skargę do Sportowego Sądu Arbitrażowego. Tenże przyjął apelację amerykańskiego związku z uwagi na kwestie formalne związane z zawieszeniem, uznał jednak, że nie ma mocy prawnej decydowania o jego zasadności, co oznaczało, iż pozostało ono w mocy. North America and Caribbean Handball Confederation oficjalnie powstała 13 kwietnia 2019 roku, a w lipcu tegoż roku na nadzwyczajnym Kongresie IHF w Göteborgu oficjalnie uznano nowo powstałe NACHC i South and Central America Handball Confederation, tym samym kończąc jurysdykcję PATHF w Amerykach.

</doc>
<doc id="5179034" url="https://pl.wikipedia.org/wiki?curid=5179034" title="NACHC">
NACHC



</doc>
<doc id="5179044" url="https://pl.wikipedia.org/wiki?curid=5179044" title="Riccardo Materazzi">
Riccardo Materazzi

Riccardo Giorgio Materazzi (ur. 15 czerwca 1963 w Brukseli) – włoski lekkoatleta, średniodystansowiec, medalista halowych mistrzostw Europy, olimpijczyk.
Kariera sportowa.
Odpadł w eliminacjach biegu na 800 metrów na mistrzostwach Europy juniorów w 1981 w Utrechcie, a także w eliminacjach biegu na 1500 metrów na halowych mistrzostwach Europy w 1982 w Mediolanie.
Zdobył srebrny medal w biegu na 1500 metrów na halowych mistrzostwach Europy w 1984 w Göteborgu, przegrywając jedynie z Peterem Wirzem ze Szwajcarii, a wyprzedzając Thomasa Wessinghage z Republiki Federalnej Niemiec. Zajął 11. miejsce w finale biegu na 1500 metrów oraz odpadł w ćwierćfinale biegu na 800 metrów na igrzyskach olimpijskich w 1984 w Los Angeles. Zajął 5. miejsce w biegu na 1500 metrów na światowych igrzyskach halowych w 1985 w Paryżu i również 5. miejsce na tym dystansie na halowych mistrzostwach Europy w 1985 w Pireusie.
Był halowym mistrzem Włoch w biegu na 1500 metrów w 1984 i 1985.
22 sierpnia 1984 w Zurychu ustanowił rekord Włoch w biegu na 1500 metrów czasem 3:35,79.
Rekordy życiowe Materazziego:

</doc>
<doc id="5179048" url="https://pl.wikipedia.org/wiki?curid=5179048" title="Helena Zboińska-Ruszkowska">
Helena Zboińska-Ruszkowska



</doc>
<doc id="5179050" url="https://pl.wikipedia.org/wiki?curid=5179050" title="Mistrzostwa Polski w Biathlonie 1987">
Mistrzostwa Polski w Biathlonie 1987

21. Mistrzostwa Polski w biathlonie odbyły się w 1987 w Wiśle jako Międzynarodowe Mistrzostwa Polski. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km. 

</doc>
<doc id="5179052" url="https://pl.wikipedia.org/wiki?curid=5179052" title="Chipsy jabłkowe">
Chipsy jabłkowe

Chipsy jabłkowe – suszone kawałki jabłek w formie cienkich plasterków (krążków). Spożywane jako przekąska lub dodawane do wypieków, deserów i potraw wytrawnych. 
Metody produkcji.
Najważniejszym etapem produkcji chipsów jabłkowych jest suszenie owoców. Plasterki świeżych jabłek suszone są przy zastosowaniu różnych technologii.
W procesie obróbki chipsy jabłkowe wzbogacane są o różnego rodzaju dodatki w tym: kwas askorbinowy, soki owocowe (np. sok z aronii), miód, a także konserwanty (wodorosiarczyn sodu). Mają one wpływ na wygląd, smak i zapach produktu.
Wartości odżywcze.
Wartości odżywcze chipsów jabłkowych zależą od metody suszenia i sposobu obróbki. Pod wpływem ciepła jabłka tracą część składników odżywczych m.in. cenne polifenole i wiele witaminy C. Z tego powodu często wzbogaca się chipsy jabłkowe ekstraktami owocowymi. Owoce przygotowane w tej sposób charakteryzują się wysoką aktywnością antyoksydacyjną oraz stosunkowo wysoką zawartością polifenoli. Chipsy jabłkowe zawierają wiele błonnika, witamin z grupy B, potasu i żelaza. 
W 100 g suszonych jabłek znajduje się:
Zastosowanie.
Chipsy jabłkowe zazwyczaj spożywane są solo jako zdrowa przekąska. Można również je dodać do deserów, musli, owsianki, słodyczy, wypieków. Stanowią również składnik potraw obiadowych i sosów.

</doc>
<doc id="5179054" url="https://pl.wikipedia.org/wiki?curid=5179054" title="Charles Blaskowitz">
Charles Blaskowitz

Charles Blaskowitz (ur. 1750 lub 1751, zm. 4 sierpnia 1823 w Lambeth) – brytyjski podróżnik i topograf wojskowy.
Urodził się w 1750 lub 1751 roku. Pochodził z Prus. Był wojskowym topografem. W latach 1765–1784 rysował mapy wschodnich wybrzeży Ameryki Północnej, od Zatoki Świętego Wawrzyńca po Charleston w Wirginii. W 1775, w trakcie wojny o niepodległość Stanów Zjednoczonych otrzymał stopień kapitana. Powrócił do Anglii. Zmarł w Lambeth 4 sierpnia 1823 roku.

</doc>
<doc id="5179056" url="https://pl.wikipedia.org/wiki?curid=5179056" title="Bogdan Krutowicz">
Bogdan Krutowicz

Bogdan Józef Krutowicz (ur. 28 lutego 1927 w Warszawie, zm. 11 listopada 2011 w Wołominie) – ps. „Piorun”, żołnierz organizacji Wolność i Niezawisłość, więzień polityczny okresu stalinowskiego. 
Życiorys.
Syn Wincentego Krotewicza vel Krutowicza i Zofii z domu Rybickiej. W czasie okupacji niemieckiej mieszkał z rodzicami w Warszawie i w Rembertowie. W sierpniu 1943 został wywieziony na teren III Rzeszy jako robotnik przymusowy. Pracował w Dreźnie przy Bünaustrasse 34, w fabryce maszyn Franz Simon istniejącej od 1900, produkującej armaturę okrętową, później głównie zmywarki i pralki do użytku komercyjnego i na użytek armii. Po ucieczce z Drezna do Warszawy w październiku 1943 został aresztowany w Rembertowie przez Gestapo i przebywał kolejno w: areszcie centralnym w Warszawie (listopad 1943), obozie przejściowym w Radogoszczy (listopad 1943), Obozie Koncentracyjnym Działdowo (Soldau) (grudzień 1943) i obozie przejściowym w Radogoszczy (od grudnia 1943 do lutego 1944). W lutym 1944 został odesłany z obozu w Radogoszczy do Drezna gdzie ponownie pracował w fabryce Franz Simon do lutego 1945. Po bombardowaniu Drezna przeprowadzonym przez brytyjskie i amerykańskie lotnictwo 13 i 14 lutego 1945 wydostał się ze zniszczonego miasta i dotarł przez Salzburg do Monachium. Po poddaniu miasta przedostał się za zachodnią linię frontu.
Po zakończeniu wojny, w lipcu 1945 powrócił do Warszawy. Latem 1946 wyjechał na teren Lubelszczyzny i wstąpił do organizacji Wolność i Niezawisłość operującej na terenie lasów biłgorajskich i zamojskich. Był szeregowym żołnierzem o pseudonimie „Piorun” w II plutonie dowodzonym przez Leonarda Kowalczyka pseudonim „Kawka”, komendanta wsi Kawęczyn w rejonie Szczebrzeszyna. W listopadzie 1947 razem z Wiktorem Plurą zorganizował w Pieszycach działającą w ramach podziemia antykomunistycznego, grupę „Czarna Śmierć”. Z czasem grupa ta, licząca 6 osób, rozszerzyła swoją działalność na Wrocław. Dowódcą był Wiktor Plura, zastępcą Henryk Krzycki.
Został aresztowany 19 grudnia 1947 w Dzierżoniowie na Dolnym Śląsku przez funkcjonariuszy Urządu Bezpieczeństwa. 7 lutego 1948 po jednodniowym procesie, został skazany przez Wojskowy Sąd Rejonowy we Wrocławiu pod przewodnictwem Zygmunta Bukowińskiego na karę śmierci (decyzją prezydenta Bolesława Bieruta z 30.03.1948 zamienioną na karę dożywotniego więzienia). Po miesięcznym pobycie we wrocławskim areszcie przewieziono go do więzienia w Rawiczu. 17 marca 1955 po 7 latach pobytu w więzieniu w Rawiczu został uniewinniony i wypuszczony na wolność.
Był członkiem Związku Więźniów Politycznych Skazanych na Karę Śmierci w Okresie Reżimu Komunistycznego.
Odznaczenia.
10 listopada 1994 postanowieniem Prezydenta Rzeczypospolitej Polskiej Lecha Wałęsy, został odznaczony Krzyżem Kawalerskim Orderu Odrodzenia Polski.

</doc>
<doc id="5179057" url="https://pl.wikipedia.org/wiki?curid=5179057" title="Mistrzostwa Polski w Biathlonie 1988">
Mistrzostwa Polski w Biathlonie 1988

22. Mistrzostwa Polski w biathlonie odbyły się w 1988 w Dusznikach-Zdrój. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5179058" url="https://pl.wikipedia.org/wiki?curid=5179058" title="Bitwa pod Niewieszem">
Bitwa pod Niewieszem

Bitwa pod Niewieszem – bitwa stoczona 23 maja 1863 roku podczas powstania styczniowego.
Bitwa.
20 maja powstańcy zajęli Tomaszów Mazowiecki, następnie wyruszyli do Pabianic, po których opuszczeniu wyruszyli do Poddębic. Doszło wówczas do zgrupowania oddziałów Kajetana Słupskiego, Kazimierza Oborskiego, Karola Włodka i Stanisława Szumlańskiego, którymi dowodził Oborski. 23 maja powstańcy na wieść o zbliżaniu się wojsk rosyjskich od strony Łęczycy zdecydowali się na podjęcie walki. Opuścili Poddębice docierając do wsi Niewiesz, gdzie dokonali zasadzki. O godzinie 7:00 oddziały Oborskiego dokonały ostrzału wroga. Rosjanie dowodzeni przez ppłk. Broemsena ze względu na brak przewagi rozpoczęli wycofywanie się by ostatecznie uciec przed ostrzałem oraz szturmem prowadzonym przez Włodka. Rosjanie wycofali się na teren zabudowań wiejskich i zabarykadowali się w murowanej karczmie oraz wozowni, których polskie oddziały nie zdobyły. Walki bezowocnie trwały do około 22:00. Po stronie polskiej było 29-30 zabitych i około 50 rannych, straty po stronie rosyjskiej były znaczne.
W bitwie pod Niewieszem brał udział Józef Szumski - ojciec Marii Dąbrowskiej.
Po bitwie.
Po walce oddział Oborskiego powrócił do Poddębic, gdzie pozostawił rannych. Poważnie ranni Oborski i Włodek zostali przetransportowani do miejscowości Góry, należącej do naczelnika powstańczego powiatu Koninskiego - Juliana Wieniawskiego, który pomógł przedostać im się do Wielkiego Księstwa Poznańskiego, gdzie w Trzemesznie został poddany dalszemu leczeniu. W związku ze stanem zdrowia Oborskiego powołano nowego naczelnika wojskowego województwa mazowieckiego, został nim Edmund Callier, zaś dowództwo nad powstańczym oddziałem po Oborskim przejął Słupski.
Upamiętnienie.
Na cmentarzu parafialnym w Niewieszu znajduje się mogiła powstańcza - grób 29 powstańców poległych pod Niewieszem.

</doc>
<doc id="5179062" url="https://pl.wikipedia.org/wiki?curid=5179062" title="Denys Bezborod'ko">
Denys Bezborod'ko



</doc>
<doc id="5179065" url="https://pl.wikipedia.org/wiki?curid=5179065" title="Liga Europy UEFA (2022/2023)">
Liga Europy UEFA (2022/2023)

Liga Europy UEFA 2022/2023 – 52. sezon drugich w hierarchii i pod względem prestiżu międzynarodowych, klubowych rozgrywek piłkarskich federacji zrzeszonych w UEFA, po raz 14. przeprowadzanych pod nazwą Ligi Europy UEFA (wcześniej, jako Puchar UEFA) w formacie wprowadzonym w 2009 roku.
Finał Ligi Europy 2022/2023 zostanie rozegrany na Puskás Aréna w Budapeszcie 31 maja 2023 roku.
Zwycięzca edycji 2022/2023 zakwalifikuje się do Ligi Mistrzów w sezonie 2023/2024 oraz rozegra mecz o Superpuchar Europy.
Rozgrywki składają się z 3 części:
Format rozgrywek i podział miejsc.
Zachowany został format rozgrywek z poprzedniego sezonu. Miejsca dla federacji zostaną rozdzielane poprzez współczynnik ligowy UEFA z sezonu 2020/21. W edycji 2022/2023 Ligi Europy może wziąć udział 57 zespołów z 53 federacji piłkarskich zrzeszonych w UEFA (poza Rosją, z powodu przeprowadzanej przez nią inwazji na Ukrainę oraz Liechtensteinem, gdzie nie były przeprowadzane krajowe rozgrywki ligowe – drużyny piłkarskie z tego kraju należą do szwajcarskiego systemu ligowego).
Szczegółowy podział miejsc.
Poniższa tablica pokazuje listę szczegółowego podziału miejsc
Uczestnicy.
Wykaz rundy dla zespołów z danego miejsca w danej lidze.
Oznaczenia:
Terminarz.
Poniżej przedstawiono terminarz rozgrywek (wszystkie losowania, z wyjątkiem losowania fazy grupowej, odbędą się w siedzibie UEFA w Nyonie).
Faza kwalifikacyjna.
III runda kwalifikacyjna.
W tej rundzie turniej kwalifikacyjny został podzielony na 2 ścieżki – mistrzowską i ligową:
Drużyny, które przegrają w tej rundzie, otrzymają prawo gry w rundzie play-off Ligi Konferencji Europy UEFA.
!colspan=6|Ścieżka mistrzowska
!colspan=6|Ścieżka ligowa
Runda play-off.
Do startu w rundzie play-off uprawnionych będzie 20 drużyn (w tym 8 z poprzedniej rundy oraz 6 z III rundy kwalifikacji Ligi Mistrzów w ścieżce mistrzowskiej), z czego 10 będzie rozstawionych.
Drużyny, które przegrają w tej rundzie, otrzymały prawo gry w fazie grupowej Ligi Konferencji Europy UEFA.
Faza grupowa.
Losowanie odbyło się 26 sierpnia 2022 roku. Do startu w fazie grupowej uprawnione były 32 drużyny (w tym 10 zwycięzców rundy play-off Ligi Europy, 6 przegranych rundy play-off Ligi Mistrzów i 4 przegranych III rundy kwalifikacji Ligi Mistrzów w ścieżce ligowej), które rozegrały spotkania systemem każdy z każdym u siebie i na wyjeździe. W trakcie losowania zespoły były rozdzielone na 4 koszyki według współczynnika UEFA, następnie rozlosowane i podzielone na 8 grup po 4 drużyny każda. Do jednej grupy nie mogły trafić drużyny z tego samego koszyka i federacji. 
Zasady ustalania kolejności w tabeli:
Faza pucharowa.
Do startu w fazie pucharowej uprawnione są 24 drużyny:
Do dalszych etapów turnieju przechodzą zwycięzcy poszczególnych dwumeczów.
Zakwalifikowane drużyny.
W play-offach zespoły, które zajęły 2 miejsca w swoich grupach w Lidze Europy, zostały rozlosowane przeciwko zespołom, które zajęły 3 miejsca w swoich grupach w Lidze Mistrzów. Zwycięzcy grup z Ligi Europy nie uczestniczą w play-offach i mają automatyczny awans do 1/8 finału.
Play-offy.
Losowanie par tej rundy odbyło się 7 listopada 2022 roku. Pierwsze mecze zostały rozegrane 16 lutego, a rewanże 23 lutego 2023.
1/8 finału.
W tej rundzie zwycięzcy grup Ligi Europy zostali rozlosowani przeciwko zwycięzcom dwumeczów play-offów. Losowanie par tej rundy odbyło się 24 lutego 2023 roku. Pierwsze mecze zostały rozegrane 9 marca, a rewanże 16 marca 2023.
Ćwierćfinały.
Od tej rundy drużyny rywalizujące ze sobą w parach losowane były niezależnie od kraju z którego pochodzą, a także grupy w której występowały. Losowanie par tej rundy odbyło się 17 marca 2023 roku. Pierwsze mecze zostaną rozegrane 13 kwietnia, a rewanże 20 kwietnia 2023.
Półfinały.
Losowanie par tej rundy odbyło się 17 marca 2023 roku. Pierwsze mecze zostaną rozegrane 11 maja, a rewanże 18 maja 2023.
Klasyfikacja strzelców.
"Nie wliczono bramek z kwalifikacji i play-off"."Stan na 16 marca 2023 roku"

</doc>
<doc id="5179066" url="https://pl.wikipedia.org/wiki?curid=5179066" title="Etyka cnót">
Etyka cnót

Etyka cnót (etyka aretaiczna) – rodzaj teorii etycznych, dla którego centralnym pojęciem jest cnota lub moralne cechy charakteru. 
Etyki cnót są obok etyk deontologicznych i konsekwencjalistycznych najważniejszym obecnie typem teorii etycznych. 
Problematyka.
Etyki cnót koncentrują się wokół pojęcia cnoty moralnej, charakteru, praktycznej mądrości co do tego, jak należy postępować. Etycy cnót krytykują inne tradycje etyczne za pomijanie roli podmiotu, nadmierne skupienie się na regułach postępowania, które są oceniane i uzasadniane w sposób abstrakcyjny. Krytykowali również ich formalizm i nadmiernie racjonalistyczne ujęcie podmiotu.
Obok problemów typowych dla wszystkich teorii etycznych (rozwiązywanie problemów moralnych), etyka cnót ma swoje problemy specyficzne:
Pojęcie cnoty.
Najważniejszym pojęciem dla etyk aretaicznych jest cnota (tłumaczona na polski także jako "dzielność" czy "sprawność"). Jest to cecha czy dyspozycja jakiejś osoby mająca pozytywną wartość moralną. Cnota jako dyspozycja do działania nie ma charakteru czysto rutynowego, lecz zawsze podlega praktycznemu namysłowi. Można się jednak w niej ćwiczyć i o nią dbać. Praktyka w cnocie pozwala na łatwiejsze podążanie za nią, nigdy nie jest to jednak działanie zupełnie rutynowe i bezrefleksyjne.
To cnoty mają leżeć u podstaw działań ludzkich, dlatego też ich pielęgnowanie jest podstawą właściwego działania. Takie traktowanie działań spotkało się z krytyką ze strony zwolenników sytuacjonizmu w etyce, którzy, wychodząc od twierdzeń psychologii i neuronauk, wskazywali, że działanie ludzkie wyznaczane jest przez kontekst sytuacyjny, a istnienie "uprzednich ludzkich dyspozycji" (czy cnót) nie ma silnych naukowych podstaw.
Wiele z etyk aretaicznych (w szczególności etyki starożytne czy religijne) ma charakter esencjalistyczny, traktując pewną listę cnót oraz dobre życie, do którego prowadzą, jako jasno zdefiniowane, niezmienne i uniwersalne. Od starożytności formułowano listy i katalogi cnót, próbowano je definiować czy ustalać ich wzajemne relacje. Esencjalizm ten był przedmiotem współczesnej krytyki filozoficznej i doprowadził do prób sformułowania odmiennych koncepcji cnót (np. funkcjonalnych) nie związanych jednoznacznie z jedną, jasno zdefiniowaną koncepcją dobrego życia.
Historia.
Etyka cnót była dominującym rodzajem zachodnich teorii etycznych w starożytności i średniowieczu. Opierała się na niej również klasyczna etyka chińska (Konfucjusza i Mencjusza). Pomiędzy koncepcjami starożytnymi, a średniowiecznymi istnieje wyraźna ciągłość historyczna, choć chrystianizacja cnót starożytnych wiązała się czasami z radykalną zmianą treści poszczególnych cnót.
W epoce nowożytnej znalazła się w głębokim kryzysie, ustępując etykom konsekwencjalistycznym (np. utylitaryzmowi) czy deontologicznym (np. etyce prawa naturalnego czy etyce Immanuela Kanta). W XIX w. etyka cnót jako odrębna forma refleksji moralnej uległa zapomnieniu. W 1930 Charlie Dunbar Broad zaproponował wpływowy podział teorii etycznych na dwie kategorie: teleologiczne (konsekwencjalistyczne) i deontologiczne. W tym podziale etyka cnót została pominięta. 
Ponowne odkrycie i odrodzenie etyki cnót nastąpiło w drugiej połowie XX w. W 1958 Elizabeth Anscombe opublikowała wpływowy artykuł "Modern Moral Philosophy", w którym krytycznie oceniła ówczesne teorie deontologiczne i konsekwencjalistyczne. Jej zdaniem teorie te nie były w stanie podejmować wielu problemów klasycznych teorii moralnych, pomijały takie pojęcia jak cnoty czy wady, problem motywacji czynów, charakteru moralnego, wiedzy moralnej, moralnej edukacji. Koncepcje te nie doceniały również emocji w problematyce moralnej czy bliskich relacji międzyludzkich (przyjaźni, relacji rodzinnych). Anscombe zachęcała etyków do rozwoju etyki bez odwoływania się do pojęcia moralnej powinności ("moral ought"). 
Wpływ na ponowne odkrycie etyki cnót miały również dogłębne badania nad kulturą starożytną, w tym pogłębione badania nad Arystotelesem. Apel Anscombe został podjęty przez innych autorów, m.in. Alasdaira MacIntyre'a, Philippę Foot, Edmunda Pincoffa, co doprowadziło do odrodzenia trzeciego typu refleksji etycznej. W swojej pracy "Dziedzictwo cnoty" Alasdair MacIntyre krytykował niespójność współczesnego języka moralnego i przeciwstawiał mu starożytną jedność życia jednostki zakorzenionej we wspólnocie i etyki cnót moralnych. Autor rozwija neoarystotelejską koncepcję etyki oraz komunitarystyczną filozofię polityki.
Odrodzenie etyki cnót wpłynęło ożywczo również na rozwój innych stanowisk etycznych, które zaczęły przywiązywać większe znaczenie dla podejmowanej przez nią problematyki. Powstało również wiele współczesnych nurtów etyki cnót.
Nurty etyki cnót.
Zarówno w historii, jak i współcześnie można wyróżnić wiele nurtów etyki cnót, które stawiają odmienne cele moralne czy przyjmują odmienne perspektywy teoretyczne:

</doc>
<doc id="5179067" url="https://pl.wikipedia.org/wiki?curid=5179067" title="Etyka aretaiczna">
Etyka aretaiczna



</doc>
<doc id="5179068" url="https://pl.wikipedia.org/wiki?curid=5179068" title="Olga Nowokszczenowa">
Olga Nowokszczenowa

Olga Nikołajewna Nowokszczenowa (ros. Ольга Николаевна Новокщенова; ur. 29 listopada 1974 w Moskwie) – rosyjska pływaczka synchroniczna, dwukrotna mistrzyni olimpijska (Sydney, Ateny), mistrzyni świata.
W 1996 wzięła udział w letnich igrzyskach olimpijskich w Atlancie, w ich trakcie pływaczka uczestniczyła w rywalizacji zespołów, razem z reprezentantkami swego kraju z wynikiem 97,26 pkt uplasowała się na 4. pozycji w tabeli wyników. W 2000 wystartowała w letnich igrzyskach olimpijskich w Sydney, w ramach których wystąpiła jedynie w rywalizacji drużyn. W tej konkurencji Rosjance udało się wywalczyć złoty medal dzięki rezultatowi 99,146 pkt. Cztery lata później startowała na letnich igrzyskach olimpijskich w Atenach, na których rywalizowała również jedynie w konkurencji drużyn – razem z zawodniczkami z reprezentacji zdobyła złoty medal dzięki rezultatowi 99,501 pkt.
Dwukrotnie startowała w mistrzostwach świata – złoty medal otrzymała na mistrzostwach w Perth. W latach 1993-2004 na mistrzostwach Europy (Sheffield, Wiedeń, Sewilla, Stambuł, Helsinki, Madryt) wywalczyła sześć złotych medali.

</doc>
<doc id="5179070" url="https://pl.wikipedia.org/wiki?curid=5179070" title="Mistrzostwa Polski w Biathlonie 1989">
Mistrzostwa Polski w Biathlonie 1989

23. Mistrzostwa Polski w biathlonie odbyły się w 1989 w Szklarskiej Porębie, w Jakuszycach. Rozegrano trzy konkurencje, bieg indywidualny mężczyzn na dystansie 20 kilometrów, bieg sprinterski na dystansie 10 kilometrów i sztafetę 4 x 7,5 km.

</doc>
<doc id="5179074" url="https://pl.wikipedia.org/wiki?curid=5179074" title="Irina Pierszyna">
Irina Pierszyna

Irina Władimirowna Pierszyna (ros. Ирина Владимировна Першина; ur. 13 września 1978 w Kropotkinie) – rosyjska pływaczka synchroniczna, mistrzyni olimpijska z Sydney, mistrzyni Europy.
W 2000 wzięła udział w letnich igrzyskach olimpijskich w Sydney, w ramach których wystąpiła jedynie w rywalizacji drużyn. W tej konkurencji Rosjance udało się wywalczyć złoty medal dzięki rezultatowi 99,146 pkt. W latach 1999-2000 na mistrzostwach Europy (Stambuł, Helsinki) wywalczyła dwa złote medale.

</doc>
<doc id="5179076" url="https://pl.wikipedia.org/wiki?curid=5179076" title="Jelena Soja">
Jelena Soja

Jelena Igoriewna Soja (ros. Елена Игоревна Соя; ur. 9 listopada 1981 w Moskwie) – rosyjska pływaczka synchroniczna, mistrzyni olimpijska z Sydney, mistrzyni Europy.
W 2000 wzięła udział w letnich igrzyskach olimpijskich w Sydney, w ramach których wystąpiła jedynie w rywalizacji drużyn. W tej konkurencji Rosjance udało się wywalczyć złoty medal dzięki rezultatowi 99,146 pkt. W latach 1999-2000 na mistrzostwach Europy (Stambuł, Helsinki) wywalczyła dwa złote medale.

</doc>
<doc id="5179082" url="https://pl.wikipedia.org/wiki?curid=5179082" title="Bunt Gabriela Prossera">
Bunt Gabriela Prossera

Bunt Gabriela Prossera – nieudane wystąpienie afroamerykańskich niewolników w Wirginii, do którego miało dojść 30 sierpnia 1800 r. Pod względem planowanego zasięgu był to największy zryw niewolników w USA.
Tło.
Pod koniec XVIII w. w południowych stanach USA systematycznie malała różnica pomiędzy liczbą ludności białej i kolorowej. Do głównych przyczyn należały: rozwój niewolnictwa oraz napływ czarnoskórej ludności z zewnątrz, m.in. z Haiti. W całej Wirginii liczba niewolników w 1800 r. wynosiła aż 39,2%, a w stolicy stanowej – Richmond – ludność kolorowa przeważała nad białą. Niewolnicy byli najczęściej zatrudniani przy załadunku tytoniu na łodzie i przy ich spławie. Choć ruch abolicjonistyczny był wówczas jeszcze niezwykle słaby to wśród ludności, zwłaszcza tej zniewolonej, szerzyły się wówczas hasła wolnościowe. Były one inspirowane hasłami o wolności i równości, głoszonymi nie tylko przez młody naród amerykański, ale także rewolucyjnymi wiadomościami napływającymi z Europy (rewolucja francuska) i Karaibów (rewolucja haitańska). Wśród części mieszkańców, zwłaszcza wśród właścicieli niewolników, sytuacja ta zaczynała powodować niechęć do czarnoskórych.
Planowane wystąpienie.
W takich warunkach dorastał Gabriel Prosser, młody niewolnik urodzony na plantacji Brookfield, należącym do Thomasa Prossera. W odróżnieniu od swoich dwóch braci, Salomona i Martina, umiał czytać i pisać. Został też wyuczony na kowala i stolarza, prawdopodobnie tak samo jak Salomon i ich ojciec. Choć Gabriel był niewolnikiem, to ze względu na wykonywany zawód, otrzymał przywilej swobodnego przemieszczania się po hrabstwach Henrico i Richmond, gdzie był najmowany do pracy.
Wiosną 1800 r. Gabriel Prosser uległ hasłom rewolucyjnym i rozpoczął planować powstanie. Jego celem było doprowadzenie do całkowitego zniesienia niewolnictwa w Wirginii. Początkowo, w spisek zaangażowani byli tylko jego bracia i zaufani kowale. Dzięki znajomości tego rzemiosła, buntownicy byli w stanie przygotować sobie broń: wykuli 144 miecze i szable, 50 włóczni oraz odlali kule do muszkietów, które chcieli zarekwirować z miejscowej tawerny. Planowano, że powstanie ogarnie 10 hrabstw oraz Richmond, Norfolk i Petersburg. Liczono także, że na wieść o zrywie setki niewolników ze środkowej Wirginii przyłączy się do buntu i uderzy na Richmond. W stolicy chciano zdobyć przede wszystkim stanową manufakturę broni oraz budynek stołecznego kapitolu oraz pojmać gubernatora Jamesa Monroe’a. Z takim zakładnikiem miano rozpocząć negocjacje na temat stawianych przez buntowników żądań.
Dekonspiracja i proces.
Wystąpienie wyznaczono na 30 sierpnia 1800 r. Sytuację jednak skomplikowało załamanie pogody: ulewne deszcze spowodowały zalanie ulic Richmond i wystąpienie z brzegów okolicznych rzek. Znacznie utrudniło to poruszanie się i komunikację pomiędzy spiskowcami. Ponadto, dwóch wtajemniczonych niewolników poinformowało o spisku swojego pana, Mosby’ego Shepparda. Ten z kolei zaalarmował Monroe’a, który wezwał do miasta stanową milicję. Patrole zaczęły szybko wyłapywać podejrzanych o uczestnictwo w spisku czarnoskórych. W tej sytuacji Gabriel Prosser zdecydował się na ucieczkę na południowy wschód, w dół rzeki James. Po drodze został jednak zauważony i zdradzony przez lokalnego niewolnika – Willa „Billy’ego” Kinga. W sumie aresztowano ponad 70 osób, którym postawiono zarzut spiskowania i przygotowywania powstania.
Podczas wytoczonego buntownikom procesu, Gabriel miał napisać na jedwabnej fladze słowa „śmierć albo wolność”. Hasło to miało nawiązywać do słynnej mowy Patricka Henry’ego: "Dajcie mi wolność albo śmierć!", którą wygłosił on 23 marca 1775 r., nawołując polityków Wirginii do przystąpienia do wojny o niepodległość USA. Inny z niewolników miał natomiast powiedzieć: "Nie mam nic więcej do zaoferowania niż to, co miałby do zaoferowania generał Waszyngton, gdyby został pojmany przez Brytyjczyków i postawiony przed sądem". Ostatecznie Gabriela, jego braci – Salomona i Martina – oraz 23 innych niewolników skazano na karę śmierci i powieszono; 8 kolejnych wydalono lub sprzedano poza Wirginię; 13 uznano za winnych, ale ułaskawił ich gubernator Monroe; 25 zostało uniewinnionych. Ponadto jeden z zatrzymanych popełnił samobójstwo przed oskarżeniem, a niewolnikom, którzy ostrzegli Mosby’ego Shepparda, przyznano wolność.
Skutki.
Wykrycie spisku i wydane wyroki odbiły się szerokim echem w całym państwie. O sprawie rozpisywały się gazety, a James Monroe i Thomas Jefferson byli zaniepokojeni perspektywą egzekucji tak wielu osób. Jefferson powiedział nawet, że: "inne stany i cały świat na zawsze nas potępią, jeśli oddamy się zasadzie zemsty". Federaliści twierdzili z kolei, że bunt nastąpił w wyniku poparcie, jakie Partia Demokratyczno-Republikańska udzieliła francuskim rewolucjonistom.
W Wirginii pokłosiem spisku było zaostrzenie prawa wobec czarnoskórych. Zgromadzenie stanowe w 1802 r. zabroniło zarówno wolnym, jak i zniewolonym Afroamerykanom posiadania i pilotowania łodzi lub ich nawigowania. Dwa lata później, w 1804 r., czarnoskórym zabroniono spotykać się w grupach po pracy lub w niedziele (np. po nabożeństwach). W 1808 r. ustawodawcy stanowi zakazali zatrudniania niewolników i wymagali od wyzwolonych opuszczenia stanu w ciągu 12 miesięcy od momentu wyzwolenia pod groźbą ponownego zniewolenia.
W 2002 roku miasto Richmond podjęło uchwałę na cześć Gabriela Prossera w 202. rocznicę planowanego buntu. W 2007 roku gubernator Tim Kaine udzielił Gabrielowi i jego zwolennikom nieformalnego ułaskawienia, uznając, że sprawa "końca niewolnictwa i dążenie do równości dla wszystkich ludzi – zwyciężyła w świetle historii".

</doc>
<doc id="5179083" url="https://pl.wikipedia.org/wiki?curid=5179083" title="Władysław Przybylski">
Władysław Przybylski



</doc>
<doc id="5179084" url="https://pl.wikipedia.org/wiki?curid=5179084" title="Julija Wasiljewa">
Julija Wasiljewa

Julija Olegowna Wasiljewa (ros. Юлия Олеговна Васильева; ur. 6 września 1978 w Moskwie) – rosyjska pływaczka synchroniczna, mistrzyni olimpijska z Sydney, mistrzyni Europy.
W 2000 wzięła udział w letnich igrzyskach olimpijskich w Sydney, w ramach których wystąpiła jedynie w rywalizacji drużyn. W tej konkurencji Rosjance udało się wywalczyć złoty medal dzięki rezultatowi 99,146 pkt. W latach 1999-2000 na mistrzostwach Europy (Stambuł, Helsinki) wywalczyła dwa złote medale.

</doc>
<doc id="5179086" url="https://pl.wikipedia.org/wiki?curid=5179086" title="Mistrzostwa Polski w Biathlonie 1990">
Mistrzostwa Polski w Biathlonie 1990

24. Mistrzostwa Polski w biathlonie odbyły się w 1990 w Dusznikach-Zdrój. Rozegrano cztery konkurencje, dwie konkurencje męskie: bieg indywidualny na dystansie 20 kilometrów, bieg sprinterski na dystansie 10 kilometrów oraz pierwszy raz w historii konkurencje kobiece: bieg indywidualny na dystansie 15 kilometrów i bieg sprinterski na dystansie 7,5 km. Nie rozegrano natomiast biegów sztafetowych.

</doc>
<doc id="5179088" url="https://pl.wikipedia.org/wiki?curid=5179088" title="Olga Wasiukowa">
Olga Wasiukowa

Olga Pietrowna Wasiukowa (ros. Ольга Петровна Васюкова; ur. 8 maja 1980 w Budapeszcie) – rosyjska pływaczka synchroniczna, mistrzyni olimpijska z Sydney, mistrzyni Europy.
W 2000 wzięła udział w letnich igrzyskach olimpijskich w Sydney, w ramach których wystąpiła jedynie w rywalizacji drużyn. W tej konkurencji Rosjance udało się wywalczyć złoty medal dzięki rezultatowi 99,146 pkt. W latach 1999-2000 na mistrzostwach Europy (Stambuł, Helsinki) wywalczyła dwa złote medale.

</doc>
<doc id="5179090" url="https://pl.wikipedia.org/wiki?curid=5179090" title="Panna Julia (ujednoznacznienie)">
Panna Julia (ujednoznacznienie)



</doc>
<doc id="5179091" url="https://pl.wikipedia.org/wiki?curid=5179091" title="Panna Julia (film)">
Panna Julia (film)



</doc>
<doc id="5179093" url="https://pl.wikipedia.org/wiki?curid=5179093" title="Jelena Antonowa (pływaczka synchroniczna)">
Jelena Antonowa (pływaczka synchroniczna)

Jelena Anatoljewna Antonowa (ros. Елена Анатольевна Антонова; ur. 10 października 1974 w Moskwie) – rosyjska pływaczka synchroniczna, mistrzyni olimpijska z Sydney, mistrzyni Europy.
W 1996 wzięła udział w letnich igrzyskach olimpijskich w Atlancie, w ich trakcie pływaczka uczestniczyła w rywalizacji zespołów, razem z reprezentantkami swego kraju z wynikiem 97,26 pkt uplasowała się na 4. pozycji w tabeli wyników. W 2000 wystartowała w letnich igrzyskach olimpijskich w Sydney, w ramach których wystąpiła jedynie w rywalizacji drużyn. W tej konkurencji Rosjance udało się wywalczyć złoty medal dzięki rezultatowi 99,146 pkt.
W 1994 startowała w mistrzostwach świata, na których nie zdobyła żadnego medalu. Na mistrzostwach Europy (Wiedeń, Stambuł) wywalczyła dwa złote medale.

</doc>
<doc id="5179096" url="https://pl.wikipedia.org/wiki?curid=5179096" title="Jelena Antonowa">
Jelena Antonowa



</doc>
<doc id="5179101" url="https://pl.wikipedia.org/wiki?curid=5179101" title="Ayano Egami">
Ayano Egami

 – japońska pływaczka synchroniczna, wicemistrzyni olimpijska z Sydney.
W 2000 uczestniczyła w letnich igrzyskach olimpijskich w Sydney, w ramach których uczestniczyła w rywalizacji drużyn i uzyskała wynik 98,86 pkt dający zawodniczce srebrny medal.

</doc>
<doc id="5179103" url="https://pl.wikipedia.org/wiki?curid=5179103" title="Jordanne Whiley">
Jordanne Whiley

Jordanne Whiley (ur. 11 czerwca 1992 w Birmingham) – brytyjska tenisistka niepełnosprawna, była liderka rankingu deblowego.
Kariera w tenisie na wózkach.
Startując w tenisie na wózkach wygrała 1 turniej wielkoszlemowy w grze pojedynczej oraz 12 w grze podwójnej. Zdobyła również cztery medale igrzysk paraolimpijskich: srebrny (Tokio 2020) i dwa brązowe w grze podwójnej (Londyn 2012, Rio de Janeiro 2016) oraz brązowy w singlu (2020). W mistrzostwach na zakończenie sezonu triumfowała dwukrotnie w grze podwójnej (2013, 2014). 
W rankingu ITF najwyżej była na 3. miejscu w singlu (6 czerwca 2016), oraz na 1. pozycji w deblu (20 lipca 2015). W przeciągu całej kariery Whiley zwyciężyła w 38 turniejach singlowych i 69 deblowych. 
W listopadzie 2021 roku ogłosiła zakończenie kariery.

</doc>
<doc id="5179104" url="https://pl.wikipedia.org/wiki?curid=5179104" title="Józef Czajkowski (ksiądz)">
Józef Czajkowski (ksiądz)



</doc>
<doc id="5179108" url="https://pl.wikipedia.org/wiki?curid=5179108" title="Skocznia narciarska TJ TŽ Trzyniec">
Skocznia narciarska TJ TŽ Trzyniec



</doc>
<doc id="5179110" url="https://pl.wikipedia.org/wiki?curid=5179110" title="Parada do Monte">
Parada do Monte

Parada do Monte – wieś w gminie Melgaço, w dystrykcie Viana do Castelo, w Portugalii. Według danych na rok 2021 wieś zamieszkiwało 477 osób, a gęstość zaludnienia wyniosła 15,99 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5179113" url="https://pl.wikipedia.org/wiki?curid=5179113" title="Jelena Antonowa (ujednoznacznienie)">
Jelena Antonowa (ujednoznacznienie)



</doc>
<doc id="5179114" url="https://pl.wikipedia.org/wiki?curid=5179114" title="Kościół św. Jana Chrzciciela w Pyzówce">
Kościół św. Jana Chrzciciela w Pyzówce

Kościół św. Jana Chrzciciela w Pyzówce – rzymskokatolicki kościół należący do parafii św. Jana Chrzciciela w Pyzówce. 
Opis.
Kościół wybudowano w latach 80. XX wieku. Jest to jednonawowa świątynia z wieżą ułożoną niesymetrycznie. Wokoło niego znajdują się kapliczki Stacji Drogi Krzyżowej z płaskorzeźbami wykonanymi z drewna. Na placu znajduje się kamienna grota Matki Bożej oraz pomnik Jana Pawła II.

</doc>
<doc id="5179116" url="https://pl.wikipedia.org/wiki?curid=5179116" title="Jelena Antonowa (wioślarka)">
Jelena Antonowa (wioślarka)



</doc>
<doc id="5179117" url="https://pl.wikipedia.org/wiki?curid=5179117" title="Nikołaj Braszman">
Nikołaj Braszman

Nikołaj Dmitrijewicz Braszman (ur. 15 czerwca 1796, zm. 13 maja 1866) – rosyjski matematyk pochodzenia żydowsko-austriackiego, profesor Uniwersytetu Moskiewskiego. Współzałożyciel (wspólnie z Awgustem Dawydowem i Karłem Petersonem) Moskiewskiego Towarzystwa Matematycznego (którego był pierwszym przewodniczącym) oraz czasopisma naukowego "Matiematiczeskij sbornik", jednego z najstarszych rosyjskich czasopism naukowych. Laureat Nagrody im. Diemidowa.
Braszman urodził się w Monarchii Habsburgów. W 1824 r. wyemigrował do Imperium Rosyjskiego. Był uczniem austriackiego astronoma Josepha Johanna von Littrowa, zaś jego uczniami byli z kolei rosyjscy matematycy Pafnutij Czebyszow oraz August Dawydow.

</doc>
<doc id="5179118" url="https://pl.wikipedia.org/wiki?curid=5179118" title="Raika Fujii">
Raika Fujii

 – japońska pływaczka synchroniczna, dwukrotna medalistka olimpijska (Atlanta, Sydney), medalistka mistrzostw świata.
W 1996 wzięła udział w letnich igrzyskach olimpijskich w Atlancie, w ich trakcie pływaczka uczestniczyła w rywalizacji zespołów, razem z reprezentantkami swego kraju uzyskała rezultat 97,753 pkt dający brązowy medal. W 2000 uczestniczyła w letnich igrzyskach olimpijskich w Sydney, w ramach których uczestniczyła w rywalizacji drużyn i uzyskała wynik 98,86 pkt dający zawodniczce srebrny medal.
W latach 1994-1998 zdobywała medale mistrzostw świata, w Rzymie otrzymała brązowy medal w konkurencji drużyn a w Perth srebrny medal także w konkurencji drużyn.

</doc>
<doc id="5179119" url="https://pl.wikipedia.org/wiki?curid=5179119" title="Mistrzostwa Europy w Wioślarstwie 2010 - ósemka kobiet">
Mistrzostwa Europy w Wioślarstwie 2010 - ósemka kobiet



</doc>
<doc id="5179121" url="https://pl.wikipedia.org/wiki?curid=5179121" title="Rugby Europe Trophy 2021/2022">
Rugby Europe Trophy 2021/2022

Rugby Europe Trophy – drugi poziom rozgrywek w ramach szóstego w historii sezonu Rugby Europe International Championships.
Rozgrywki były pierwszymi po przerwie spowodowanej pandemią COVID-19 – poprzednie zmagania w sezonie 2020/2021 nie odbyły się, zaś dwa lata wcześniej zakończono je bez spadków. Z tej przyczyny jedyną zmianą w składzie drużyn uczestniczących w zawodach była obecność reprezentacji Belgii, która przegrała mecz barażowy ze zdobywcą RE Trophy 2019/2020, Holandią.
Pod koniec zmagań potwierdzono wiadomości przekazywane kilka miesięcy wcześniej przez polską federację odnośnie reorganizacji rozgrywek w kolejnych edycjach. Zgodnie z komunikatem Rugby Europe ostatecznie z poziomu "Trophy" na poziom "Championship" awansować miały dwie drużyny (z uwzględnieniem kwestii sportowych i pozasportowych). Nie wskazano przy tym zasad ewentualnych spadków z dywizji "Trophy".

</doc>
<doc id="5179126" url="https://pl.wikipedia.org/wiki?curid=5179126" title="Mistrzostwa Europy w Wioślarstwie 2010 - czwórka bez sternika kobiet">
Mistrzostwa Europy w Wioślarstwie 2010 - czwórka bez sternika kobiet



</doc>
<doc id="5179127" url="https://pl.wikipedia.org/wiki?curid=5179127" title="Mistrzostwa Europy w Wioślarstwie 2010 - czwórka bez sternika mężczyzn">
Mistrzostwa Europy w Wioślarstwie 2010 - czwórka bez sternika mężczyzn



</doc>
<doc id="5179128" url="https://pl.wikipedia.org/wiki?curid=5179128" title="Mistrzostwa Europy w Wioślarstwie 2010 - czwórka bez sternika wagi lekkiej mężczyzn">
Mistrzostwa Europy w Wioślarstwie 2010 - czwórka bez sternika wagi lekkiej mężczyzn



</doc>
<doc id="5179129" url="https://pl.wikipedia.org/wiki?curid=5179129" title="Yoko Isoda">
Yoko Isoda

 – japońska pływaczka synchroniczna, wicemistrzyni olimpijska z Sydney, medalistka mistrzostw świata.
W 1998 otrzymała srebrny medal mistrzostw świata w konkurencji drużyn.
W 2000 uczestniczyła w letnich igrzyskach olimpijskich w Sydney, w ramach których uczestniczyła w rywalizacji drużyn i uzyskała wynik 98,86 pkt dający zawodniczce srebrny medal.

</doc>
