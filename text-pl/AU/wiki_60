<doc id="5190029" url="https://pl.wikipedia.org/wiki?curid=5190029" title="Gramatyka języka łacińskiego">
Gramatyka języka łacińskiego

Gramatyka języka łacińskiego – opis zjawisk gramatycznych w języku łacińskim.
Łacina jest językiem silnie fleksyjnym – wiele słów ulega odmianie polegającej zasadniczo na dodaniu odpowiedniej końcówki do tematu wyrazu. Wyróżnia się 5 deklinacji – wzorców odmian rzeczowników, przymiotników, zaimków i liczebników – oraz 4 koniugacje – wzorce odmian czasownika. Poprzez odpowiednie końcówki fleksyjne wyrażana jest funkcja składniowa danego słowa, dzięki czemu tego zadania nie musi przejmować ściśle określony szyk wyrazów – jest on swobodny, choć nie całkowicie dowolny. 
Mówiona łacina używana przez rodzimych użytkowników tego języka była zróżnicowana terytorialnie i ulegała naturalnym zmianom w czasie. Później wykształciły się z niej języki romańskie. Z kolei w przypadku łaciny pisanej za wzorcową przyjęło się postrzegać tę z klasycznego okresu (I w. p.n.e. – I w. n.e.), a zwłaszcza tę używaną przez twórców takich jak Cyceron, Cezar i Wergiliusz. Początkowo zresztą nie rozróżniano analizy gramatycznej języka i analizy literatury – obie mieściły się w pojęciu "gramatyka", która była jedną ze sztuk wyzwolonych.
Łacina nie jest typowym językiem martwym. Choć od wielu wieków dla nikogo nie jest już językiem ojczystym, funkcjonowała mimo to jako język nauki i międzynarodowej komunikacji. Bywa także stosowana do opisu współczesnego świata w ramach tzw. "żywej łaciny" i w związku z tym wzbogacana jest o nowe słownictwo. Dążenia, by odzwierciedlała starożytną łacinę literacką, spowodowały jednak, że jej gramatyka przestała ewoluować; można stwierdzić, że ma ona charakter konwencjonalny, sztuczny. 
Współcześnie nauka języka łacińskiego zazwyczaj polega przede wszystkim na nabywaniu umiejętności rozpoznawania struktur gramatycznych w tekście i tłumaczenia na język ojczysty ucznia, na czym skupia się metoda gramatyczno-tłumaczeniowa. Jest to więc raczej odszyfrowywanie tekstu przy użyciu słowników i tabel paradygmatycznych oraz rozwijanie kompetencji translatorycznych niż nauka posługiwania się językiem łacińskim, formułowania własnych wypowiedzi.
Rzeczowniki i przymiotniki.
Rzymscy gramatycy kategorią "nōmina" określali zarówno rzeczowniki, jak i przymiotniki. Choć termin "nōmen adiectīvum" znany był już w starożytności, oznaczał on "epitet", a nie współcześnie pojmowany "przymiotnik". Wyodrębnienie terminu "nōmen substantīvum" (rzeczownik) przeciwstawianego terminowi "nōmen adiectīvum" (przymiotnik) miało miejsce dopiero w średniowieczu.
Łacina jest językiem silnie fleksyjnym. Fleksja rzeczowników i przymiotników opiera się na następujących kategoriach:
Odmiana przez te 6 przypadków, 2 liczby i 3 rodzaje nazywana jest "deklinacją". Prócz rzeczowników i przymiotników podlegają jej także zaimki i liczebniki. System deklinacyjny oparty jest na odpowiednich końcówkach dodawanych do tematu wyrazu.
Odmiana rzeczowników.
Wyróżnia się pięć deklinacji. Przynależność rzeczownika do danej deklinacji można najprościej poznać po końcówce dopełniacza liczby pojedynczej, dlatego podaje się ją w hasłach słownikowych po formie mianownika.
Ogólne zasady deklinacyjne są następujące:
Deklinacja I.
Rzeczowniki I deklinacji w mianowniku l. poj. zakończone są na "–a", a w dopełniaczu na "–ae". Są one rodzaju żeńskiego oprócz tych, które oznaczają mężczyzn (np. "scrība" ‘pisarz’, "poēta" ‘poeta‘, "convīva" ‘gość’). Rzeczowniki należące do tej deklinacji, które oznaczają osoby płci żeńskiej, mające jednocześnie swoje odpowiedniki płci męskiej w deklinacji II, mogą w celowniku i ablatywie l. mn. przyjmować specjalną końcówkę "–ābus", aby uniknąć niejednoznaczności, np. "deīs et deābus" (= "deīs deābusque") ‘bogom i boginiom’.
Deklinacja II.
Rzeczowniki deklinacji II rodzaju nijakiego mają w mianowniku l. poj. końcówkę "–um", natomiast te rodzaju męskiego – końcówkę "–us" lub Ø (brak końcówki, co dotyczy tych zakończonych na "–er" i rzeczownika "vir"). Niektóre z tematem zakończonym na "–er" mogą gubić w nim samogłoskę "e" we wszystkich formach prócz mianownika i wołacza l. poj. Porównaj: "puer – puerī; ager – agrī". Nazwy własne zakończone na "–ius" oraz rzeczownik "fīlius" mają nietypową końcówkę wołacza l. poj. "–ī". Zamiast końcówki "–iī" spotyka się czasem samo "–ī".
Deklinacja III.
Rzeczowniki III deklinacji mają różne zakończenia w mianowniku. Można tu wyróżnić: 
W bierniku l. mn. zarówno rzeczowniki, jak i przymiotniki odmiany samogłoskowej i mieszanej r. męskiego i żeńskiego obok typowej końcówki "–ēs" mogą przyjmować także oboczną końcówkę "–īs".
Nazwy miast i rzek odmiany samogłoskowej z końcówką "–is" (np. "Tiberis" ‘Tyber’) a także kilka rzeczowników pospolitych rodzaju żeńskiego (np. "turris" ‘wieża’) mają w bierniku l. poj. końcówkę "–im".
W odmianie niektórych rzeczowników III deklinacji następują zmiany w temacie – inna jest forma mianownika i wołacza l. poj. (a w r. nijakim także biernika l. poj.) niż wszystkich pozostałych form, np. "homō – hominis" (‘człowiek’ – ‘człowieka’), "genus – generis" (‘rodzaj’ – ‘rodzaju’), "dēns – dentis" (‘ząb’ – ‘zęba’).
Deklinacja IV.
Do deklinacji IV należą rzeczowniki r. męskiego z końcówką "–us" w mianowniku i "–ūs" w dopełniaczu oraz r. nijakiego z końcówkami odpowiednio "–ū", "–ūs". Poza tym należy tu kilka rzeczowników r. żeńskiego, m.in. "manus" ‘ręka’ i "porticus" ‘krużganek’. Niektóre rzeczowniki w celowniku i ablatywie l. mn. mają końcówkę "–ubus" zamiast "–ibus", np. "lacus" ‘jezioro’, "quercus" ‘dąb’. Pozwala to na odróżnienie od siebie pewnych rzeczowników innych deklinacji, np. "arcubus" ("arcus" ‘łuk’) od "arcibus" ("arx" ‘zamek’).
Deklinacja V.
Do V deklinacji należą rzeczowniki z końcówką "–ēs" w mianowniku i "–eī" lub "–ēī" w dopełniaczu l. poj.. Rzeczowniki tej deklinacji są r. żeńskiego z wyjątkiem "diēs" ‘dzień’ i "merīdiēs" ‘południe’, które są r. męskiego. "Diēs" jednak może mieć r. żeński, jeśli oznacza "termin".
Osobliwości rzeczowników.
Pewne szczególne rzeczowniki trudno jednoznacznie przypisać do jednej deklinacji. Przykładowo rzeczownik "domus" ‘dom’ ma w odmianie cechy zarówno deklinacji IV, jak i II, a w dodatku nietypowo dla tych dwóch deklinacji jest r. żeńskiego.
Niektóre rzeczowniki są zwykle spotykane tylko w l. poj. ("singulāria tantum") (np. "aurum" ‘złoto’), choć wiele z nich, jeśli wyraża specyficzny sens, może tworzyć również l. mn.. Inne rzeczowniki nie mają z kolei l. poj. ("plūrālia tantum"), np. "dīvitiae" ‘bogactwo’, "Athēnae" ‘Ateny’, "arma" ‘broń’. Niektóre w liczbie mnogiej mogą zyskać inne znaczenie, np. "castrum" ‘twierdza’ – "castra" ‘obóz’.
Istnieją w łacinie nieliczne rzeczowniki i przymiotniki niepodlegające odmianie. Do takich nieodmiennych rzeczowników zaliczyć można "fas" ‘to, co zgodne z prawem boskim’, "nefas" ‘bezbożność, niegodziwość’. Są one r. nijakiego.
Niektóre rzeczowniki nie mają poświadczonych wszystkich form przypadków czy liczby. Przykładowo rzeczownika "vis" ‘siła’ raczej nie spotyka się w dopełniaczu i celowniku l. poj. Z kolei rzeczownik "vēnus" ‘sprzedaż’ używany jest tylko w formie biernika ("vēnum") i celownika ("vēnuī / vēnō") l. poj.
Rzeczowniki pochodzenia greckiego (zarówno pospolite, jak i nazwy własne) były na ogół przystosowywane do łacińskich deklinacji I, II lub III. Jednak w epoce augustowskiej występowały silne tendencje do zachowywania greckich końcówek. W związku z tym rzeczowniki te nie zawsze w pełni przyjmowały łaciński wzorzec odmiany i występowały różne formy oboczne. Przykładowo rzeczownik "āēr" ‘powietrze‘ mógł w dopełniaczu l. poj. przybierać łacińską końcówkę "–is" ("āeris") lub grecką "–os" ("āeros"), a w bierniku mógł mieć grecką końcówkę "–a" ("āera") lub łacińską "–em" ("āerem").
Odmiana przymiotników.
Przymiotnik odnoszący się do danego rzeczownika musi być zgodny z nim pod względem liczby, rodzaju i przypadku. W łacinie przymiotniki niekoniecznie muszą stać w zdaniu obok rzeczowników, dlatego to uzgodnienie jest szczególnie istotne – w rozbudowanym zdaniu pozwala rozpoznać, który z rzeczowników opisywany jest danym przymiotnikiem.
Przymiotniki deklinacji I i II.
Można wyróżnić dwie główne grupy przymiotników. Pierwszą z nich można określić „przymiotnikami deklinacji I i II”. W tej grupie przymiotniki w rodzaju męskim i nijakim odmieniają się według II deklinacji, natomiast w rodzaju żeńskim – według deklinacji I. W efekcie w mianowniku l. poj. pojawiają się trzy charakterystyczne końcówki – odpowiednio "–us, –um, –a" (np. "bonus – bonum – bona" ‘dobry – dobre – dobra’). Podobnie jak w przypadku rzeczowników II deklinacji, niektóre mogą kończyć się na "–er", a w odmianie zachowywać "e" (np. "līber – līberī" ‘wolny – wolnego’) lub je gubić (np. "pulcher – pulchrī" ‘piękny – pięknego’).
Przymiotniki deklinacji III.
Drugą główną grupę przymiotników stanowią przymiotniki deklinacji III. Większość z nich wykazuje odmianę samogłoskową, tj. końcówką ablatywu w l. poj. jest "–ī", końcówką dopełniacza l. mn. jest "–ium", a w rodzaju nijakim końcówką mianownika, biernika i wołacza jest "–ia". W l. poj. dla biernika r. męskiego i żeńskiego końcówką jest zawsze "–em".
Pod względem formy mianownika (i wołacza) l. poj. można te rzeczowniki podzielić na trzy grupy. Do pierwszej należą nieliczne o trzech końcówkach, osobno dla każdego rodzaju, np. "celer – celere – celeris" ‘szybki – szybkie – szybka’. Do drugiej, najliczniejszej, należą te o dwóch końcówkach, wspólnej dla r. męskiego i żeńskiego oraz osobnej dla nijakiego, np. "fortis – forte" ‘silny, silna – silne’. Do trzeciej należą te z jedną końcówką dla wszystkich rodzajów, np. "fēlix" ‘szczęśliwy, szczęśliwa, szczęśliwe’. Do tego wzorca należy także imiesłów czasu teraźniejszego strony czynnej ("participium praesentis āctīvī"), np. "portāns" ‘niosący, niosąca, niosące’.
Pewne nieliczne przymiotniki odmieniają się według odmiany spółgłoskowej (z charakterystycznymi końcówkami, odpowiednio "–e, –um, –a") i mają jedną formę mianownika dla wszystkich rodzajów. Przykładem jest przymiotnik "pauper" ‘biedny, biedna, biedne’.
Osobliwości przymiotników.
Zgodność przymiotnika z rzeczownikiem często powoduje, że mają one takie same końcówki (np. "fēmina bona" ‘dobra kobieta‘, "puerōrum malōrum" ‘złych chłopców‘), ale nie zawsze tak się dzieje (bo np. rzeczownik i przymiotnik mogą należeć do różnych deklinacji), np. "fēmina ingēns" ‘ogromna kobieta‘, "agricola malus" ‘zły rolnik‘.
Istnieją nieliczne nieodmienne przymiotniki, do których należy "frūgī" ‘uczciwy, pełen umiaru’ i "nēquam" ‘bezwartościowy’.
Przymiotniki mogą ulegać urzeczownikowieniu. Niektóre przymiotniki tak często stosowano w roli rzeczowników, że zaczęto przypisywać je do obu tych kategorii, np. "amīcus" ‘przyjacielski, przyjaciel’. Urzeczownikowione przymiotniki w r. męskim oznaczają zwykle mężczyzn lub ogólnie ludzi o określonych cechach, np. "bonī" ‘dobrzy [ludzie]’, "Rōmānī" ‘Rzymianie’. Te w r. żeńskim oznaczają zwykle kobiety, np. "malae" ‘złe [kobiety]’. Te w r. nijakim to uogólnione rzeczy, fakty, zjawiska, abstrakcyjne pojęcia, np. "malum" ‘coś złego = nieszczęście, zły uczynek’. "Multa et magna spērābat." dosłownie: ‘Miał nadzieję na wiele [rzeczy] i na wielkie [rzeczy]‘ (na wiele wielkich rzeczy). "Stultus stulta facit." ‘Głupi głupie [rzeczy] robi’. Tego typu przymiotniki często zastępują rzeczowniki abstrakcyjne, np. "vērum" (‘to, co prawdziwe’) oraz "vēra" (‘prawdziwe [rzeczy]’) stosowane w znaczeniu "prawda" zamiast rzeczownika "vēritās".
Nazwy miesięcy mają odmianę przymiotnikową, np. "mēnse Aprīlī" ‘w [miesiącu] kwietniu’. Mogą one być używane samodzielnie w roli rzeczownika w wyniku opuszczenia (elipsy) innego silnie powiązanego z nim rzeczownika (w tym wypadku – "mēnsis" ‘miesiąc’). Do innych przykładów takiej elipsy należy "rēgia [domus]" ‘pałac królewski’, "hīberna [castra]" ‘zimowy obóz wojskowy’. 
Stopniowanie przymiotników.
Wyróżnia się trzy stopnie przymiotników: stopień równy ("gradus positīvus"), wyższy ("comparātīvus") i najwyższy ("superlātīvus").
Wszystkie przymiotniki regularne, niezależnie od tego, czy należą do deklinacji I i II, czy do deklinacji III, tworzą stopień wyższy przez dodanie do ostatniej spółgłoski tematu końcówki "–ior" dla r. męskiego i żeńskiego lub "–ius" dla r. nijakiego. Temat ten utworzony jest po odcięciu końcówki "–ī" lub "–is" od formy dopełniacza r. męskiego l. poj.. Przymiotniki w stopniu wyższym należą do III deklinacji odmiany spółgłoskowej.
Stopień najwyższy tworzony jest przez dodanie do tematu "–issimus" (r. męski), "–issima" (żeński), "–issum" (nijaki). Zatem niezależnie od tego, do jakiej deklinacji należy ich stopień równy, w stopniu najwyższym wszystkie odmieniają się jak przymiotniki I i II deklinacji. Przymiotniki zakończone na "–er" kończą się w stopniu najwyższym na "–erimus –a, –um", a kilka przymiotników zakończonych w stopniu równym na "–ilis" kończy się w stopniu najwyższym na "–illimus –a, –um".
Przymiotniki złożone zakończone na "–dicus, –ficus, –volus" w stopniu wyższym kończą się na "–entior, –entius", a w najwyższym – na "–entissimus –a, –um". Przymiotniki zakończone na "–eus, –ius, –uus" podlegają stopniowaniu opisowemu z użyciem przysłówka "magis" ‘bardziej‘ i "maximē" ‘najbardziej‘. Te zakończone na "–quus" (np. "antīquus") ‘dawny‘ stopniują się jednak regularnie.
Jeszcze inne przymiotniki stopniują się nieregularnie z zastosowaniem różnych tematów, np. "bonus – melior – optimus" ‘dobry – lepszy – najlepszy‘. Przymiotniki jakościowe, podobnie jak w polszczyźnie, nie stopniują się (np. "terreus" ‘ziemny‘).
Konstrukcje porównujące.
Istnieją dwa typy konstrukcji służących do porównywania. Pierwszy zakłada użycie spójnika "quam" ‘niż‘ po przymiotniku (lub przysłówku) i wówczas oba elementy porównania są w tym samym przypadku gramatycznym. Drugi zakłada użycie ablatywu ("ablatīvus comparātiōnis") – element, który porównujemy, musi być w mianowniku lub bierniku, a element, do którego porównujemy – w ablatywie właśnie. Porównaj: "Mārcus pigrior est quam Quīntus." = "Mārcus pigrior est Quīntō. ‘Marek jest leniwszy niż Kwintus‘. "Dulcior quam mel." = Melle dulcior." ‘Słodszy niż miód‘. Inne przykłady: "Dīcit hōs librōs esse clāriōrēs quam illōs." ‘Mówi, że te książki są bardziej znane niż tamte‘. "Nēminī magis cōnfīdō quam tibi." ‘Nikomu bardziej nie ufam niż tobie‘ (tu niemożliwy ablatyw). "Patriam, quā nihil potest esse cārius, mihi reddidistis." ‘Zwróciliście mi ojczyznę, od której nic droższego być nie może‘ (ze względu na zaimek względny niemożliwa jest tu konstrukcja z "quam").
Przymiotnik w stopniu wyższym może również oznaczać wyższe niż zazwyczaj natężenie cechy lub wyższe niż pożądane, np. "Vīta eius erat brevior." ‘Życie jego było zbyt krótkie‘. Stolidior est quam ut Platōnem intellegat." ‘Za głupi jest, żeby zrozumiał Platona‘. Stopień najwyższy może funkcjonować także jako wzmocnienie ("gradus ēlātivus"), np. "Vīta eius erat brevissima." ‘Życie jego było bardzo krótkie‘. "Mea culpa, mea maxima culpa." ‘Moja wina, moja bardzo wielka wina‘. Jeśli "quam" poprzedza przymiotnik w stopniu najwyższym, wskazuje na najwyższe natężenie cechy, jakie jest możliwe do osiągnięcia, np. "exercitus quam maximus ‘możliwie największa armia‘.
Przy wskazywaniu relacji równości natężenia cechy używana jest konstrukcja "tam... quam", np. "Tiberis fluvius nōn tam longus est quam fluvius Padus". ‘Rzeka Tyber nie jest tak długa jak rzeka Pad‘. Przy porównaniu wielkości można użyć konstrukcji "tantus... quantus" (= "tam magnus quam..."), np. "Pretium illīus ānulī tantum est quantum huius". ‘Cena tamtego pierścienia jest tak samo wysoka (taka sama) jak tego‘.
Przysłówki.
Przysłówki ("adverbia") nie podlegają deklinacji. Znakomita większość przysłówków tworzona jest na bazie przymiotników. Przysłówki utworzone od przymiotników deklinacji I i II powstają przez dodanie do tematu przymiotnika (utworzonego po odcięciu końcówki "–ī" od formy dopełniacza r. męskiego l. poj.) przyrostka "–ē" (np. "altus – altē" ‘wysoki – wysoko‘). W przypadku przymiotników deklinacji III kończących się na "–ns" do takiego tematu dodaje się przyrostek "–er" (np. "prūdēns – prūdenter" ‘roztropny – roztropnie‘), a do innych przymiotników III deklinacji – przyrostek "–iter" (np. "brevis – breviter" ‘krótki – krótko‘).
W przypadku niektórych przymiotników I i II deklinacji można utworzyć przysłówki dwojako (z końcówką "–ē" lub "–ter"), np. "dūrus" ‘twardy‘ ("dūrē" lub "dūriter" ‘twardo‘).
Niektóre przysłówki to skostniałe dawne formy przymiotników, rzeczowników, a także innych części mowy, np. "paulum" ‘mało‘, "facile" ‘łatwo‘, "partim" ‘częściowo‘. Często są to formy w ablatywie l. poj. r. nijakiego różnych części mowy, np. "citō" ‘szybko‘, "subitō" ‘nagle‘, "rārō" ‘rzadko‘, "falsō" ‘fałszywie‘, "forte" ‘przypadkowo‘.
Stopień wyższy przysłówka tworzony jest przez dodanie do tematu "–ius", a tym samym jest on identyczny jak stopień wyższy przymiotnika w mianowniku i bierniku l. poj. r. nijakiego. Stopień najwyższy przysłówka tworzy się od przymiotnika w stopniu najwyższym przez dodanie do tematu przyrostka "–ē". Przykładowe stopniowanie: "cārē – cārius – cārissimē" (‘drogo – drożej – najdrożej‘). Niektóre przysłówki stopniują się nieregularnie, np. "bene – melius – optimē" (‘dobrze – lepiej – najlepiej‘), "male – pēius – pessimē" (‘źle – gorzej – najgorzej‘).
W porównaniach z przysłówkami występuje konstrukcja z "quam", np. "Hic puer celerius cucurrit quam ille." ‘Ten chłopiec biegł szybciej niż tamten‘. Konstrukcji z ablatywem używa się rzadziej, z wyjątkiem języka poezji, np. "Cūr olīvum sanguine viperīnō cautius vītat?". ‘Dlaczego oliwy wystrzega się baczniej niż krwi żmiji?‘. Poza tym stosuje się konstrukcje typu "quam celerrimē" ‘jak najszybciej się da‘.
Zaimki.
W różnych opracowaniach gramatyki można spotkać pewne różnice w podziale zaimków i w ogóle w zaliczaniu elementów do tej kategorii. Jest to bardzo niejednorodna część mowy pod względem składniowym i morfologicznym. Opierając się właśnie na tych kryteriach, zaimki można podzielić na takie mające właściwości rzeczowników, przymiotników lub przysłówków. Niektóre zaimki mają nawet dwa wzorce odmiany – rzeczownikową i przymiotnikową. W odmianie często brak jest wyraźnej granicy między tematem a końcówką fleksyjną.
Zaimki osobowe.
Zaimki osobowe ("prōnōmina persōnālia") funkcjonują jak rzeczowniki (zaimki rzeczowne). Ich odmiana jest wysoce nieregularna. W 3. os. w roli zaimka osobowego występuje zaimek wskazujący "is" ‘ten, on‘. Zaimki osobowe w mianowniku są zwykle opuszczane, ponieważ to końcówki wskazują na wykonawcę czynności. Używane są jednak, jeśli położony jest na nie nacisk. Porównaj: "Eīs pecūniam dabō." ‘Dam mu pieniądze‘. "Ego eīs pecūniam dabō; quid tū dabis?" Ja mu dam pieniądze; [a] co ty dasz?‘. Zaimki osobowe (i zaimek zwrotny) mogą być też wzmocnione przez dodanie przyrostka "–met" (np. "egomet") lub podwojenie (np. "sēsē").
Form dopełniaczowych "nostrum, vestrum" używa się jako "genitīvus partitīvus", np. "optimus nostrum" ‘najlepszy z nas‘, "quis vestrum" ‘kto z was‘. W pozostałych funkcjach zwykle występują formy "nostrī" i "vestrī", np. "Nostrī melior pars animus est." ‘Lepszą częścią nas jest dusza‘. Zaimek 1. os. l. mn. ("nōs") może się czasem, w odpowiedniej konwencji ("pluralis modestiae"), odnosić wyłącznie do pojedynczej osoby nadawcy komunikatu, np. "Nōs ea nōn vīdimus; neque enim exeundī Rōmā potestās nōbis fuit." Ja ich [jeszcze] nie widziałem; i w ogóle nie była mi dana możliwość wyjazdu z Rzymu‘.
Zaimek zwrotny ("prōnōmen reflexīvum") "sē" odnosi się tylko do podmiotu wyrażonego w 3. os., np. "lavat sē" ‘myje się‘, "lavant sē" ‘myją się‘. W odniesieniu do 1. i 2. os. używa się zaimków osobowych, np. "lavātis vōs" ‘myjecie się‘; "Quidquid discis, tibi discis." ‘Czegokolwiek się uczysz, uczysz się dla siebie‘. Porównaj też: "Puella servāvit sē." ‘Dziewczynka się uratowała‘. "Puella servāvit eam." ‘Dziewczynka ją uratowała‘ (kogoś innego). "Tū mē in speculō vīdistī." ‘Ty mnie widziałeś w lustrze‘. "Ego mē in speculō vīdī." ‘Ja siebie widziałem w lustrze‘.
Zaimki dzierżawcze.
Zaimki dzierżawcze ("prōnōmina possessīva") funkcjonują jak przymiotniki i odmieniają się według deklinacji I i II. Wołacz od "meus" ma formę "mī" (np. "mī filī" ‘mój synu‘), natomiast od "noster" ma formę jak mianownik – "noster". Zaimek dzierżawczo-zwrotny "suus" ‘swój‘ odnosi się tylko do 3. os.. Porównaj: "Frātrem suum agnōvit." ‘Rozpoznał swojego brata‘. "Frātrem eius agnōvit." ‘Rozpoznał jego brata‘ (brata kogoś innego). "Dāvus sacculum suum in mēnsā pōnit." "Iam sacculus eius in mēnsā est." ‘Davus kładzie swoją sakiewkę na stół. Sakiewka jego jest już na stole‘. Czasami zaimek ten może odnosić się od innego wyrazu niż podmiot zdania, np. kiedy ma emfatyczny (wzmacniający) charakter w zdaniu: "Suīs flammīs dēlēte Fīdēnās". ‘Spalcie Fideny ich własnym ogniem‘.
Zaimki dzierżawcze mogą ulegać urzeczownikowieniu, np. "Nostrī celeriter arma cēpērunt." ‘Nasi [żołnierze] błyskawicznie chwycili za broń‘. "Nīl gustābit dē meō." ‘Nic nie zje na mój koszt‘ (dosł. "z mojego"). "Illam suam suas rēs sibi habēre iussit". ‘Rozkazał tej swojej [kochance], żeby zabrała ze sobą swe rzeczy‘. 
Zaimki wskazujące.
Zaimki wskazujące ("prōnōmina dēmōnstrātīva") mają status przymiotników, ale często też pełnią funkcje rzeczownikowe.
Trzy zaimki wskazujące "hic, iste, ille" tworzą trójczłonowy system: 
Przykłady: "In hōc signō vincēs" ‘Pod tym znakiem zwyciężysz‘. "Nec in hīs ānulīs nec in illīs gemmae sunt". ‘Ani w tych pierścionkach, ani w tamtych nie ma klejnotów‘.
Choć zaimki "hic, iste, ille" tworzą system o charakterze prymarnie przestrzennym, częściej nawet służą do wyrażania stopnia dystansu emocjonalnego, mentalnego itp.. Czasami z zaimkiem "iste" mogą być związane deprecjonujące konotacje (typu: ‘ten zły, okropny, naganny‘), np. "furor iste tuus" ‘to twoje [bezczelne] szaleństwo‘. Z zaimkiem "ille" mogą z kolei czasem być związane pozytywne konotacje typu ‘ów wspaniały, sławny, wielki, niedościgły‘, np. "Ego sum ille rēx Philippus". ‘Ja jestem tym [wielkim] królem Filipem‘. "Illa salāx nimium nec paucīs nōta puellīs stāre Linō dēsit mentula". ‘Ów nader jurny [niegdyś] i znany licznym dziewkom stawać przestał Linusowi kutas‘.
Zaimki wskazujące mogą też ulegać urzeczownikowieniu (zajmować pozycje rzeczownikowe), np. "Fit in hostīs impetus. Illi sub mūrum sē recipiunt." ‘Następuje atak na wrogów. Ci wycofują się pod mur‘. "„Arripite hunc“, inquit, ‘hic erat, hunc mulier nōbis īrāta locāvit". ‘„Łapcie go“, mówi, „to ten, to jego wskazała nam zagniewana kobieta“.
Zaimek wskazujący "is, ea, id" zaliczany czasem do zaimków określających, oprócz pełnienia funkcji zaimka osobowego w 3. os. pełni funkcję anaforyczną – odsyła do wyrażonych wcześniej treści. Porównaj: Is est bonus." ‘On jest dobry‘. (...) Is amīcus est vir bonus." ‘(...) Ten przyjaciel jest dobrym człowiekiem‘. Używany jest zarówno przymiotnikowo, jak i rzeczownikowo. Czasami może pełnić też funkcję kataforyczną – odsyłać do treści, które dopiero nastąpią w wypowiedzi, np. "Ea dīcimus, quae nescīmus ipsī". ‘Mówimy to, czego sami nie wiemy‘.
Zaimki określające.
Do kategorii tzw. "zaimków określających" zaliczyć można zaimek intensyfikujący (izolujący) "ipse" ‘sam‘ oraz identyfikujący "īdem" ‘ten sam‘. Mogą one być używane przymiotnikowo lub rzeczownikowo. Przykłady: "Medice, cūrā tē ipsum." ‘Lekarzu, ulecz siebie samego‘. "Tē ipsum quaerō." ‘Właśnie ciebie szukam‘. "Nōn opus est īdem bis dīcere". ‘Nie trzeba mówić tego samego dwa razy‘. "Iūlius et Aemilia in eādem urbe habitābant". ‘Juliusz i Emilia mieszkali w tym samym mieście‘. Porównaj: "Puellam ipsam amō." ‘Samą dziewczynę kocham‘. "Puella sē amat." ‘Dziewczyna kocha siebie (samą)‘.
Zaimek względny.
Zaimek względny ("prōnōmen relātīvum") "quī, quae, quod" ‘który, która, które‘ wprowadza zdanie podrzędne względne. Przykłady: "Servī quī lectīcam portant fessī sunt." ‘Słudzy, którzy niosą lektykę, są zmęczeni‘. "Timeō idem perīculum quod timētis." ‘Obawiam się tego samego zagrożenia, którego wy się obawiacie‘. W zdaniu nadrzędnym nie zawsze podany jest obiekt, do którego zaimek względny się odnosi, np. Quem dī dīligunt, adulēscēns moritur". ‘Kogo bogowie kochają, [ten] umiera młodo‘. Quī magnam pecūniam habent ōrnāmenta emunt" (= "Iī quī..."). ‘[Ci], którzy mają dużo pieniędzy, kupują biżuterię‘.
Zaimek względny, użyty rzeczownikowo lub przymiotnikowo, może również pełnić funkcję anaforyczną i zamiast wprowadzać zdanie podrzędne, łączy dwa zdania niezależne składniowo. Wówczas niejako "quī" = "et is" ‘i on‘, np. "Mīnōs autem fīliam virginem habēbat, cui nōmen erat Ariadna. Quae cum prīmum Thēseum cōnspexit, eum amāre coepit." ‘Minos miał zaś niezamężną córkę, której było na imię Ariadna. I ta, gdy tylko ujrzała Tezeusza, pokochała go‘. Zaimek względny może wprowadzać zdanie okolicznikowe wyrażające cel, skutek, przyczynę lub przyzwolenie. Czasownik w takim zdaniu użyty jest w trybie łączącym (patrz: Zdania podrzędne).
Zaimki pytajne.
Podstawowe zaimki pytajne ("prōnōmina interrogātīva") w łacinie to "quis? quid?" ‘kto? co?‘ o charakterze rzeczownikowym oraz quī? quae? quod? ‘jaki? jaka? jakie?‘ o charakterze przymiotnikowym (budujący pytania o właściwości lub identyfikację). Porównaj: Quis clāmat?" ‘Kto krzyczy?‘ Quī puer clāmat?" ‘Który chłopiec krzyczy?‘ Quid vēndit tabernārius?" ‘Co sprzedaje sklepikarz?‘ Quod ōrnāmentum vēndit tabernārius?" ‘Jaką biżuterię sprzedaje sklepikarz?‘. Zaimki "quis?" i "quid?" mogą być także czasem używane przymiotnikowo, z oczekiwaniem na identyfikację, np. "– Quis servus? – Mēdus." ‘– Któryż to sługa? – Medus‘. "Quis gracilis tē puer urget, Pyrrha?" ‘Jakiż to smukły chłopiec cię ściska, Pyrro?‘.
Do innych zaimków pytajnych o charakterze przymiotnikowym należy m.in.: "uter? utra? utrum?" ‘który –a, –e z dwóch?‘; "quantus? quanta? quantum?" ‘jak wielki –a, –e‘; "quālis? quāle?" ‘jaki, jaka?, jakie?‘ (pytanie o jakość, charakter; III deklinacja); "quot?" ‘ile?‘, ‘ilu?‘ (nieodmienny, "plurale tantum").
Do zaimków pytajnych przysłówkowych należą m.in.: "ubi" ‘gdzie‘, "quō" ‘dokąd‘, "quā" ‘w którą stronę, którędy‘, "unde" ‘skąd‘, "quandō" ‘kiedy‘, "quotiēns" ‘ile razy‘, np. Quō vādis, domine?" ‘Dokąd idziesz, panie? Ubi sunt quī ante nōs fuērunt?" ‘Gdzie są ci, którzy byli przed nami?‘ "Quotiēns dīcendum est tibi?" ‘Ile razy trzeba ci powtarzać?‘.
Zaimki nieokreślone.
Zaimki nieokreślone ("prōnōmina indēfīnīta") tworzą w łacinie stosunkowo rozbudowany i skomplikowany system.
Zaimki "quis, quid" w postaci rzeczownikowej oraz "quī, quae" ("qua"), "quod" w postaci przymiotnikowej mogą wskazywać na jakiś hipotetyczny, potencjalny obiekt, bez sugerowania, że istnieje lub nie istnieje. Zazwyczaj występują ze spójnikami implikującymi możliwość: "sī, nisi, nē, cum". Polskimi odpowiednikami są zwykle formy: "ktoś, coś, jakiś". Przykłady: "Sī quid in tē peccāvi, [...] ignōsce!". ‘Jeśli w czymś zawiniłem względem ciebie, wybacz!‘.
Formy "aliquis, aliquid" w postaci rzeczownikowej oraz "aliqui(s), aliqua, aliquod" w postaci przymiotnikowej odnoszą się do obiektu niescharakteryzowanego, ale istniejącego, rzeczywistego (a przynajmniej takiego, którego istnienie się zakłada), a nie hipotetycznego czy możliwego. Polskimi odpowiednikami są zwykle formy: "ktoś, coś, jakiś, pewien", a czasami "ktokolwiek, jakikolwiek", np. "Et quamquam aliquid ipse poteram, tamen invenīre mālō parātiōrēs." ‘I chociaż sam mógłbym coś [powiedzieć na ten temat], to jednak wolę poszukać [ludzi] lepiej przygotowanych‘. "Neque umquam sine aliquā recitātiōne apud eum cēnātum est". ‘I nigdy nie jadło się u niego kolacji bez jakiejś/jakiejkolwiek recytacji.‘.
Formy "quidam, quiddam" w postaci rzeczownikowej oraz "quidam, quaedam, quoddam" w postaci przymiotnikowej odnoszą się do istniejącego obiektu, ale w przeciwieństwie do zaimka "aliquis" wskazują na obiekt konkretny, identyfikowalny. Obiekt może być znany obu rozmówcom lub tylko autorowi wypowiedzi, ale także jego „konkretność“ może wynikać z uczestnictwa w znanym zdarzeniu. Przykładowo: "Sunt quaedam, quae honestē nōn possum dīcere". ‘Są pewne [sprawy], o których nie wypada mi mówić‘. "Duo quidam, cum iam in altō nāvigārent, naufragum quendam natantem et manūs ad sē tendentem animadvertērunt". ‘Jacyś dwaj, gdy żeglowali już po pełnym morzu, zobaczyli jakiegoś rozbitka płynącego i wyciągającego do nich ręce‘.
Zaimki "quisquam, quidquam" ("quicquam") wyrażają sens przeczący, negują istnienie obiektów lub przedstawiają je jako nieprawdopodobne, wątpliwe, niewiarygodne. Często są stosowane z wyrazami przeczącymi (np. "nōn [modo], neque, nec, nē, nēmō, nihil, numquam, sine"), ale również kontekst może implikować negację. Podobne znaczenie i sposób funkcjonowania ma "ūllus", jednak częściej używa się go w charakterze przymiotnika, a "quisquam" – w charakterze rzeczownika. Polskimi odpowiednikami są zwykle formy: "nikt, nic, żaden" lub "ktokolwiek, cokolwiek, jakikolwiek". Przykładowo: "Neque domī neque in urbe inveniō quemquam, quī illum vīderit". ‘Ani w domu, ani w mieście nie znajduję nikogo, kto go widział‘. "Quod verbum in pectus Iugūrthae altius, quam quisquam ratus erat, dēscendit". ‘Ta wypowiedź zapadła w serce Jugurty głębiej, niż ktokolwiek przypuszczał‘ (nikt nie przypuszczał).
Zaimki "quisquis, quidquid" w postaci rzeczownikowej, "quisquis", ("quaeque"), "quodquod" w postaci przymiotnikowej (oraz "quīcumque, quaecumque, quodcumque") implikują swobodny wybór, np. "Quidquid Latīnē dictum sit altum vidētur". ‘Cokolwiek powiedziane jest po łacinie brzmi mądrze‘. "Dī tibi dent quaecumque optēs". ‘Niech bogowie dadzą ci [wszystko], czegokolwiek sobie życzysz‘.
"Quisque, quidque" w postaci rzeczownikowej i "quisque, quaeque, quodque" w postaci przymiotnikowej tłumaczy się zazwyczaj jako "każdy, każdy jeden". Generalnie funkcjonują jako enklityka, przez co nie występują na początku zdania, np. "Bonum pūblicum simulantēs prō suā quisque potentiam certābant". ‘Udając [troskę o] dobro publiczne walczyli każdy o swoje wpływy.‘. Podobnym znaczeniowo zaimkiem jest "ūnusquisque, ūnumquidque" (postać rzeczownikowa) i "ūnusquisque, ūnaquaeque, ūnumquodque" (postać przymiotnikowa). Zaimki nieokreślone tego typu są zbudowane przez dodanie prefiksu ("aliquis") lub postfiksu (np. "quidam, quisque, quispiam, quīlibet") do podstawy słowotwórczej "qui(s)". Niektóre złożenia bywają zapisywane także w sposób rozdzielny, np. "ūnusquisque" lub "ūnus quisque".
Zaimek przeczący "nēmō" ‘nikt‘ jest nacechowany rodzajem męskim, a zaimek "nihil (nīl)" – rodzajem nijakim. Stanowią one "singularia tantum". "Nihil" jest właściwie ograniczony tylko do formy mianownika i biernika; z kolei w odmianie "nēmō" rzadkie są formy dopełniacza i ablatywu. Przykłady użycia: Nēmō est suprā lēgēs". ‘Nikt nie jest ponad prawem‘. Nihil novī sub sōle". ‘Nic nowego pod słońcem‘. Poza tym występuje przymiotnik zaimkowy "nūllus" ‘żaden‘.
Przymiotniki zaimkowe.
Do tzw. "przymiotników zaimkowych" zalicza się: "ūnus" ‘jeden‘, "sōlus" ‘sam [jeden]‘, "tōtus" ‘cały‘, "ūllus" ‘jakiś‘, "nūllus" ‘żaden‘, "alter" ‘jeden z dwóch‘, "uter" ‘który z dwóch‘, "neuter" ‘żaden z dwóch‘, "uterque" ‘każdy z dwóch‘, "alius" ‘inny‘. Charakteryzują się one tym, że odmieniają się jak przymiotniki deklinacji I i II, jednak w dopełniaczu l. poj. wszystkich rodzajów występuje zaimkowa końcówka "–īus", a w celowniku l. poj. – końcówka "–ī".
Niektóre zaimki można zaliczyć do zaimków binarnych – charakteryzują obiekty zbiorów dwuelementowych, np. "Utrumque flūmen magnum est, et Nīlus et Rhēnus. Neutrum flūmen parvum est, nec Nīlus nec Rhēnus". ‘Obie rzeki są duże, i Nil, i Ren. Żadna [z tych dwóch] rzek nie jest mała, ani Nil, ani Ren‘. W liczbie mnogiej mogą odnosić się do pojęć zbiorowych (typu „jedni i drudzy“) albo opisywać rzeczowniki należących do klasy "pluralia tantum".
Liczebniki.
Liczebniki, podobnie jak zaimki, są gramatycznie niejednorodną klasą wyrazów; podstawą wyodrębniania ich jako oddzielnej części mowy jest kryterium znaczeniowe. Większość liczebników pod względem składniowym i morfologicznym wykazuje właściwości przymiotników. Jedynie liczebniki wielokrotne mają status przysłówków, a liczebnik główny "mīlia" ‘tysiące’ funkcjonuje jako rzeczownik "plurale tantum" r. nijakiego.
Liczebniki główne.
Wśród liczebników głównych ("numerālia cardinālia") odmieniają się następujące liczebniki: 
Nieodmienne są natomiast liczebniki główne z zakresu 4–20, pełne dziesiątki (20, 30 itd.), pełne dziesiątki pomniejszone o jeden lub dwa (28, 29, 38 itd.), 100 oraz 1000. Porównaj: Trecentī servī vēnērunt. Trecentōs servōs vīdī. De trecentīs servīs scrīpsit." ‘Przyszło 300 niewolników. Zobaczyłem 300 niewolników. Napisał o 300 niewolnikach’. Analogiczne zdania z użyciem nieodmiennego liczebnika 20: Vīgintī servī vēnērunt. Vīgintī servōs vīdī. De vīgintī servīs scrīpsit". Porównaj też: "cum centum virīs" ‘ze 100 mężczyznami’ (liczebnik nieodmienny) – "cum ducentīs virīs" ‘z 200 mężczyznami’ (liczebnik odmienny).
Dziesiątki z jednostkami (21–98) zestawia się na dwa sposoby – albo najpierw stawiając dziesiątki, potem jednostki (jak w języku polskim), np. "trīgintā sex" ‘36’, albo najpierw jednostki, potem dziesiątki ze spójnikiem "et" pomiędzy (jak w niemieckim), np. "sex et trīgintā" (por. niem. "sechsunddreißig"). W liczbach trzycyfrowych i większych zwykle najpierw występują dziesiątki, potem jedności, np. "trecentī quadrāgintā duo" ‘342’. Kiedy w zestawieniach dziesiątek z jednostkami jednostką jest 8 lub 9, to zazwyczaj liczbę wyraża się przez odcięcie odpowiednio 2 lub 1 od dziesiątek, np. 39 to "ūndēquadrāgintā" (ale spotyka się także czasem "trīgintā novem" lub "novem et trīgintā").
Liczebniki główne z rzeczownikami łączą się jak przydawka przymiotna (liczebnik nie wpływa na zmianę przypadka rzeczownika, do którego się odnosi), jedynie "mīlia" (w l. mn.) pełniąc samemu funkcję rzeczownika, łączy się z innymi rzeczownikami w dopełniaczu. Porównaj: Mīlle mīlites" ‘1000 żołnierzy’ – duo mīlia mīlitum" ‘2000 żołnierzy’; "cum mīlle virīs" ‘z 1000 mężczyzn’ ("mīlle" nieodmienne) – "cum duōbus mīlibus virōrum" ‘z 2000 mężczyzn’ ("mīlia" odmienne).
Liczebnik "ūnus" występuje w liczbie mnogiej, jeśli odnosi się do rzeczownika należącego do "pluralia tantum" (np. "ūnae litterae" ‘jeden list’), a także jeśli przyjmuje znaczenie ‘(jako) jedyni’ oraz w wyrażeniu "ūnī et alterī" ‘jedni i drudzy’. 
Liczebniki porządkowe.
Liczebniki porządkowe ("numerālia ōrdinālia") odmieniają się jak przymiotniki deklinacji I i II. W znaczeniu "drugi z wielu" używa się liczebnika "secundus", natomiast "drugi z dwóch" to "alter". Liczebniki porządkowe mogą tworzyć też złożone wyrażenia liczebnikowe, ze spójnikiem "et" lub bez, np. "Macedo Alexander […] nōnne tertiō et trīcēsimō annō mortem obiī?". ‘Czy Aleksander Macedoński nie zmarł w 33. roku [życia]?’ "Annō quīngentēsimō quīnquāgēsimō prīmō ab urbe conditā". ‘W roku 551 od założenia miasta’. W złożeniach liczebniki "prīmus" i "secundus" mogą być zastąpione przez odpowiednio "ūnus" i "alter", np. "annō alterō et quadrāgēsimō" ‘w czterdziestym drugim roku’.
Ułamki, podobnie jak w języku polskim, wyraża się za pomocą liczebnika głównego w liczniku i liczebnika porządkowego w pozycji mianownika ułamka, np. "trēs quīntae (partēs)" ‘trzy piąte’. Kiedy licznik wynosi 1, pomija się go, ale nie pomija słowa "pars", np. "quārta pars" ‘jedna czwarta, czwarta część’. Kiedy mianownik jest o 1 większy od licznika, pomija się mianownik, np. "duae partēs" ‘dwie trzecie’.
Liczebniki podziałowe.
Liczebniki podziałowe ("numerālia distribūtīva") odpowiadają na pytanie "po ile?" i odmieniają się według deklinacji I i II, np. "Animal habet quīnōs digitōs in priōribus pedibus." ‘Zwierzę ma po pięć palców na przednich łapach’. "Hominibus bīnae manūs sunt et bīnī pedēs". ‘Ludzie mają po dwie ręce i dwie stopy’. Są one także stosowane zamiast liczebników głównych przy rzeczownikach klasy "pluralia tantum", np. "bīna castra" ‘dwa obozy’ (nie: &lt;del&gt;"duo castra"&lt;/del&gt;). Używane są w konstrukcjach wyrażających mnożenie, np. "Bis dēna sunt vīgintī." ‘Dwa razy [po] dziesięć wynosi dwadzieścia’. 
Liczebniki wielorakie.
Liczebniki wielorakie ("numerālia multiplicātīva") odpowiadają na pytanie "iloraki?". Odmieniają się jak przymiotniki III deklinacji typu samogłoskowego. Jest to bardzo nieliczna grupa leksemów – poza liczebnikami: "simplex" ‘pojedynczy’, "duplex" ‘podwójny’ i "triplex" ‘potrójny’ są spotykane bardzo rzadko. Przykład: "Locum duplicī mūrō mūnīvērunt." ’Miejsce otoczyli podwójnym murem’.
Przysłówki liczebnikowe.
Przysłówki liczebnikowe ("adverbia numerālia") odpowiadają na pytanie "ile razy?" i mają, jak wskazuje sama nazwa, gramatyczny status przysłówków. Przykłady: Bis dat quī citō dat". ‘Dwa razy daje, kto szybko daje’. "In hāc nocte, antequam gallus cantet, ter mē negābis". ‘Tej nocy, zanim kogut zapieje, trzy razy się mnie wyprzesz’. "Nēmō quī labyrinthum semel intrāvit rūrsus illinc exīre potest". ‘Nikt, kto raz wszedł do labiryntu, nie potrafi stamtąd z powrotem wyjść’. Stosowane są one także w konstrukcjach wyrażających mnożenie, np. Septiēs trīna sunt vīgintī ūnum." ‘Siedem razy (po) trzy równa się 21’.
Czasownik.
Morfologia.
Fleksja czasowników łacińskich jest szczególnie bogata. Oparta jest ona na następujących kategoriach: 
Formy czasowników zbudowane są z odpowiedniego tematu, przyrostka (sufiksu) i końcówki. Wyróżnia się trzy tematy czasownika: temat "praesentis" (temat czasu teraźniejszego), temat "perfectī" (temat czasu przeszłego dokonanego) i temat "supīnī" (= temat "participiī perfectī").
Koniugacje.
Ze względu na zakończenie tematu "praesentis" czasowniki można przyporządkować do odpowiedniej klasy – koniugacji reprezentującej różne wzorce odmiany (paradygmaty). W łacinie wyróżnia się (na ogół) 4 koniugacje.
Czasowniki należące do I koniugacji mają temat "praesentis" zakończony na samogłoskę "–ā" (np. amāre"), która w sylabie zamkniętej spółgłoską inną niż "–s" lub grupa "–ns" skraca się do "–a" (np. amat"), a przed inną samogłoską ulega zanikowi (np. amō"). W koniugacji II temat "praesentis" zakończony jest na samogłoskę "–ē" (np. vidēre"), która w sylabie zamkniętej spółgłoską inną niż "–s" lub grupa "–ns" skraca się do "–e" (np. videt"), podobnie przed samogłoską (a więc wówczas nie zanika, np. videō"). W III koniugacji wyróżnić można czasowniki dwojakiego rodzaju. Te pierwszego rodzaju mają temat "praesentis" zakończony na krótką samogłoskę, która na końcu wyrazu oraz przed "–r" ma postać "–e" (np. lege, legere", legeris"), przed "–n" ma postać "–u" (np. legunt"), przed inną samogłoską ulega zanikowi (np. legō"), a w pozostałych kontekstach fonetycznych ma postać "–i" (np. legit"). Te drugiego rodzaju (czasem uznawane za V koniugację) mają temat "praesentis" zakończony na samogłoskę "–i" (np. capiō, capit"), która przed samogłoską "–ī" ulega zanikowi (np. capī"), na końcu wyrazu oraz przed "–r" zastępowana jest przez "–e" (np. cape, capere, caperis"), a przed –n przyłącza dodatkowo –u (np. capiunt"). Czasowniki IV koniugacji mają temat "praesentis" zakończony na samogłoskę "–ī" (np. pūnīre, pūnīmus"). W sylabie zamkniętej przez inną samogłoskę lub spółgłoskę inną niż "–s" ta samogłoska z tematu skraca się do "–i" (np. pūniō", pūnit"), a przed "–n" przyłącza dodatkowo "–u" (np. "pūniunt").
Formy tworzone od tematu "praesentis".
Od tematu "praesentis" tworzy się następujące formy:
Formy tworzone od tematu "perfectī".
Temat "perfectī" (temat czasu przeszłego dokonanego) nie jest ściśle zależny od koniugacji – nie stosuje się więc tu podziału na koniugacje, choć istnieją pewne tendencje. Temat ten może być tworzony w następujący sposób:
Od tematu "perfectī" ("āctīvī") tworzy się następujące formy:
Formy tworzone od tematu "supīnī".
Temat "supīnī" regularnie tworzy się przez dodanie przyrostka "–t–" do tematu "praesentis". Zatem przykładowo z tematu "salūtā–" powstaje "salūtāt–" ("salūtātum"), temat "audī–" daje "audīt–" ("audītum"), a "dīc–" tworzy "dict–" ("dictum"). Temat ten może mieć jeszcze następujące formy:
Od tematu "supīnī" tworzy się następujące formy:
Poza tym temat "supīnī" zawarty jest w następujących bezokolicznikach o charakterze złożonym:
Wyszczególnić można 4 formy podstawowe czasownika, na podstawie których można utworzyć pozostałe formy. Są to: 1) 1. os. l. poj. cz. teraźniejszego trybu oznajmującego strony czynnej (np. "portō"), 2) bezokolicznik cz. teraźniejszego strony czynnej (np. "portāre"), 3) 1. os. l. poj. cz. przeszłego dokonanego trybu oznajmującego strony czynnej (np. "portāvī") oraz 4) forma "supīnum" (np. "portātus"). W hasłach słownikowych są one podawane w formie pełnej ("portō, portāre, portāvī, portātus") lub skróconej ("portō, –āre, –āvī, –ātum").
Strona bierna.
Jak wykazano powyżej, niektóre formy czasownikowe strony biernej tworzone są poprzez odpowiednią końcówkę, inne to konstrukcje złożone (analityczne). Pełną stronę bierną tworzą tylko czasowniki przechodnie ("verba trānsitīva"), tzn. takie, które mają dopełnienie w bierniku. To dopełnienie w bierniku ze strony czynnej przy zamianie na stronę bierną zajmuje miejsce podmiotu. Porównaj: "Syrus saccum portat." ‘Syrus niesie worek’. Saccus ā Syrō portātur." ’Worek jest niesiony przez Syrusa’. "Pater fīliōs vocāvit." ‘Ojciec zawołał synów’. Fīliī ā patre vocātī sunt." ‘Synowie zostali zawołani przez ojca’. Inne przykłady: "Magnum templum aedificābātur." ‘Wielka świątynia była budowana’ (czyli inaczej: ‘Budowano wielką świątynię’). "Urbs expugnārī nōn potest." ‘Miasto nie może być zdobyte’ (czyli inaczej: ‘Miasta nie można zdobyć’).
Czasowniki nieprzechodnie ("verba intransitīva"), odmiennie niż w polszczyźnie, również mogą tworzyć stornę bierną, ale jedynie w 3. os. l. poj. w zdaniach bezpodmiotowych (bezosobowo), np. "venītur" ‘przychodzi się’; "Sīc ītur ad astra". ‘Tak idzie się do gwiazd’; "ācriter pugnātum est" ‘zaciekle walczono’. "Prīmā lūce profectī sumus. Merīdiē ad lacum perventum est." ‘Ruszyliśmy o świcie. W południe dotarło się (dotarliśmy) do jeziora’; "Ā Rōmānīs fortissimē pugnātum est = Rōmānī fortissimē pugnāvērunt." ‘Rzymianie bardzo dzielnie walczyli’. "Cōnsulī ā nūllō crēditur." ‘Konsulowi nikt nie wierzy’ (Konsulowi się nie wierzy).
Czasownik w stronie biernej pod względem znaczenia funkcjonuje często jak czasownik zwrotny, np. "Turnus vertitur." ‘Turnus odwraca się‘. "Suēbī lavantur in flūminibus." ‘Swebowie kąpią się w rzekach‘. Takie użycie jest powiązane z dawną stroną zwrotną (która np. w starogreckim mogła mieć własne formy, odmienne od strony czynnej i biernej). Z dawnych formacji używanych w stronie zwrotnej powstały w łacinie tzw. "verba dēpōnentia".
Czasowniki nieregularne i inne osobliwości czasowników.
W łacinie występują także czasowniki nieregularne ("verba anōmala"). Tego typu czasowników jest w łacinie niewiele, jednak są to często używane wyrazy. Należą tu: "sum (esse, fuī)", ‘jestem‘; "possum (posse, potuī)" ‘mogę‘; "volō (velle, voluī)" ‘chcę‘; "nōlō (nōlle, nōluī)" ‘nie chcę‘; "mālō (mālle, māluī)" ‘wolę‘; "fīō (fierī, factus sum)" ‘staję się‘; "edō (ēsse, ēdī, ēsum)" ‘jem‘; "eō (īre, iī/īvī, itum)" ‘idę‘; "ferō (ferre, tulī, lātum)" ‘niosę‘.
Co więcej, występują tzw. czasowniki ułomne ("verba dēfectīva"), tj. czasowniki, które nie mają wszystkich form. Przykładowo czasowniki "meminī" ‘pamiętam‘, "ōdī" ‘nienawidzę‘, "coepī" ‘zacząłem (zaczynam)‘ mają tylko formy bazujące na temacie "perfectī". Mogą oznaczać czynność dokonaną w przeszłości, ale o trwających skutkach (np. "meminī" to "zapamiętałem", a więc "pamiętam"). Stąd formy "perfect, plūsquamperfect, futūrum exāctum" czasowników "meminī" i "ōdī" mają znaczenie form odpowiednio "praesēns, imperfectum" i "futūrum", np. "ōderam" ‘nienawidziłem‘, "ōderō" ‘będę nienawidził‘.
Pod względem liczby form bardzo ograniczone są czasowniki "aiō, inquam" oraz "for". Niektóre czasowniki nie mają formy "supīnum". W słownikach jako formę podstawową podaje się wówczas zamiast niej formę imiesłowu czasu przyszłego strony czynnej, np. "sum, esse, fuī, futūrus". Niektóre czasowniki w ogóle nie tworzą tematu "supīnī", np. "timeō, timēre, timuī".
Istnieją także czasowniki nieosobowe ("verba impersōnālia"), które występują tylko w 3. os. (w różnych czasach, trybie oznajmującym i łączącym), bezokoliczniku lub "gerundium", np. "pluit" ‘pada [deszcz]‘, "(mē) piget" ‘przykro mi‘, "decet" ‘przystoi‘, "licet" ‘wolno‘. Tworzyć one mogą różne konstrukcje, np. "Pudet mē hoc fēcisse = Pudet mē huius factī" ‘Wstyd mi, że to zrobiłem‘. "Cūr eī nōn licet exīre?" ‘Dlaczego nie wolno mu wyjść?‘. "– Merīdiē aquam bibere oportet. – Servōs oportet aquam bibere. Ego vīnum bibere volō." ‘– W południe powinno się pić wodę. – To niewolnicy powinni pić wodę. Ja chcę się napić wina‘. Niektóre czasowniki są nieosobowe tylko w pewnym znaczeniu, np. "cōnstat" ‘wiadomo‘ (od: "cōnstō"). "Est" może tworzyć konstrukcje nieosobowe w połączeniu z przymiotnikiem i bezokolicznikiem, np. "Difficile est montem ascendere." ‘Trudno jest wspiąć się na górę‘.
"Verba dēpōnentia".
"Verba dēpōnentia" to czasowniki, które mają formę jak strona bierna (tzn. odmieniają się jak czasowniki w stronie biernej), ale znaczenie mają jak strona czynna, np. "ūtor" ‘używam‘ "ūtī" ‘używać‘, "ūsus sum" ‘użyłem‘. Właśnie te formy strony biernej (tj. 1. os. l. poj. czasu teraźniejszego, bezokolicznik czasu teraźniejszego i 1. os. l. poj. czasu przeszłego dokonanego) funkcjonują jako formy podstawowe. Inne przykłady strony biernej: "Quīntus surgere cōnātur." ‘Kwintus próbuje wstać‘. "Quīntus surgere cōnātus est." ‘Kwintus spróbował wstać‘. "Oblīvīscī nōn possum, quae volō". ‘Nie mogę zapomnieć [tego], co [zapomnieć] chciałbym. "Illa nāvis vēlōx nōs persequitur." ‘Ten szybki okręt nas ściga‘.
Czasowniki tego typu mogą być przechodnie (np. "opīnor" ‘sądzę‘, "populor" ‘pustoszę‘) lub nieprzechodnie (np. "luctor" ‘walczę‘, "morior" ‘umieram‘). Przechodnie "verba dēpōnentia" mają dopełnienie w bierniku, ale nie można ich przekształcić w konstrukcje o znaczeniu biernym. Aby utworzyć taką konstrukcję w stronie biernej, trzeba by zmienić czasownik na inny, np. użyć "putō" zamiast "opīnor".
Istnieją w łacinie formy czasownikowe występujące tylko w stronie czynnej (bez odpowiedników w stronie biernej), a mimo to można je utworzyć od czasowników typu "verba dēpōnentia" (a zatem wówczas występuje czynna forma i czynne znaczenie). Należy do nich "participium praesentis āctīvī" (imiesłów czasu teraźniejszego strony czynnej, np. "hortāns" ‘zachęcający‘, ‘zachęcając‘), "participium futūrī āctīvī" (imiesłów czasu przyszłego strony czynnej, np. "hortātūrus" ‘mający zachęcać‘), "supīnum" (np. "hortātum" ‘aby zachęcić‘) i "gerundium" (np. "hortandī" ‘zachęcania‘). Bezokolicznik czasu przyszłego ("īnfīnītīvus futūrī"), choć teoretycznie mógłby mieć formę strony biernej, używany jest wyłącznie w stronie czynnej (np. "hortātūrum esse" ‘że będę zachęcał‘ zamiast &lt;del&gt;"hortātum īrī"&lt;/del&gt;). Z drugiej strony "verba dēpōnentia" mają formę "gerundīvum" ("participium futūrī passīvī"), która jest bierna zarówno pod względem formy, jak i znaczenia (np. "hortandus" ‘mający być zachęconym‘).
"Participium perfectī passīvī" (imiesłów czasu przeszłego strony biernej) ma w przypadku "verba dēpōnentia" zasadniczo znaczenie czynne. Niektóre czasowniki mogą jednak w tej formie mieć znaczenie także bierne, np. "expertus" ‘doświadczywszy, doświadczony‘ (od: "experior"), "populātus" ‘spustoszywszy, spustoszony‘ (od: "populor").
Istnieje pewna niewielka grupa czasowników, które mogą mieć znaczenie czynne zarówno w formie czynnej, jak i biernej, np. "mereō = mereor" ‘zasługuję‘.
Jest też kilka czasowników, które częściowo zachowują formy strony czynnej, a częściowo mają formy strony biernej ze znaczeniem czynnym. Są to tzw. "verba sēmidēpōnentia". Większość tych czasowników ma postać strony czynnej w formach utworzonych od tematu "praesentis" ("praesēns, imperfectum, futūrum I"), natomiast postać strony biernej w "perfectum, plūsquamperfectum, futūrum exāctum", np. "audeō" ‘ośmielam się‘, "audēre" ‘ośmielać się‘, "ausus sum" ‘ośmieliłem się‘. Porównaj: "Mare vidēre gaudēbant puellae." ‘Dziewczyny cieszyły się, że widzą morze‘. "Mare vidēre gāvīsae erant puellae." ‘Dziewczyny ucieszyły się, że widzą morze‘.
Z czasownikiem "revertor" jest zwykle na odwrót – formy zależne od tematu "praesentis" są tworzone w stronie biernej, a te od tematu "perfectī" – w stronie czynnej. Porównaj: "revertor" ‘wracam‘, "revertitur" ‘wraca‘, "revertit" ‘wrócił‘.
Czasy gramatyczne.
"Praesēns".
Łaciński czas teraźniejszy ("praesēns") służy, podobnie jak w polszczyźnie, do mówienia o czynnościach mających miejsce właśnie w danym momencie lub wyrażających pewne uogólnienia (często w przysłowiach, sentencjach, prawdach ogólnych). Przykładowo "vīnum bibō" może oznaczać zarówno, że właśnie w tym momencie piję wino, jak i to, że ogólnie, od czasu do czasu pijam wino (niekoniecznie właśnie w tej chwili). Poza tym czas ten używany bywa do opowiadania o zdarzeniach z przeszłości, aby sprawić, by język narracji był bardziej żywy. Zwykle zdarzenia przedstawiane w tym czasie zachodzą równocześnie lub bezpośrednio po innym zdarzeniu będącym punktem czasowego odniesienia. Jest to tzw. "praesēns historicum", np. "Caesar locum castrīs idōneum dēligit." ‘Cezar wybiera (wybrał) odpowiednie miejsce na obóz‘.
"Imperfectum".
Czas "imperfectum" oznacza czynność trwającą w przeszłości (niedokonaną – która trwała przez jakiś czas, bądź która dopiero się rozpoczęła) lub powtarzającą się w przeszłości. "Imperfect" może oznaczać także czynność zamierzoną czy usiłowaną, ale która niekoniecznie doszła do skutku (tzw. "imperfectum dē cōnātū"). Przykładowo zdanie "Nautam monēbam" to ‘Ostrzegałem żeglarza‘ w sensie 1) wielokrotnie ostrzegałem, 2) zwykłem ostrzegać, 3) próbowałem ostrzec, 4) zaczynałem ostrzegać. Inny przykład: "Rōmānī hostēs flūmen trānsīre prohibēbant." ‘Rzymianie usiłowali powstrzymać wrogów od przejścia przez rzekę.
"Perfectum" i porównanie z "imperfectum".
Czas "pefectum" może oznaczać czynność, która miała miejsce w jakimś punkcie w przeszłości i została zakończona (dokonana) (tzw. "perfectum historicum"), np. "Ālea iacta est." ‘Kości [do gry] zostały rzucone‘. Kategoria aspektu gramatycznego w łacinie jest ograniczona właśnie do form czasu przeszłego, gdzie przeciwstawia się "indicātīvus imperfectī" (czas przeszły niedokonany) i "indicātīvus perfectī" (czas przeszły dokonany). Porównaj: Scrībēbam epistulam" ‘Pisałem list‘. "Epistulam scrīpsī." ‘Napisałem list‘. Audiēbam Cicerōnem" ‘Słuchałem Cycerona‘. "Cicerōnem audīvī" ‘Usłyszałem Cycerona‘. W opowieściach "perfectum" służy do przedstawiania kolejnych kluczowych wydarzeń z przeszłości, natomiast "imperfectum" – do opisu okoliczności, tła wydarzeń, np. "Nox obscūra erat: nūlla lūna caelum illūstrābat; caelum neque lūnā neque stēllīs illūstrābātur. Tum fulgur caelum illūstrāvit; caelum obscūrum fulgure clārissimō illūstrātum est." ‘Była ciemna noc – żaden księżyc nie oświetlał nieba. Niebo nie było oświetlone ani przez księżyc, ani przez gwiazdy. Wtedy błyskawica rozświetliła niebo – ciemne niebo zostało rozświetlone przez bardzo jasną błyskawicę‘.
Czas "perfectum" używany jest także do wyrażania czynności, która miała miejsce w przeszłości, została zakończona, ale jej skutki trwają nadal, obecne są w teraźniejszości (tzw. "perfectum praesēns"). Przykłady: "dīxī" ‘powiedziałem‘ (= skończyłem mówić), "vīxī" ‘żyłem‘ (= przestałem żyć, nie ma mnie); "Gallia est omnis dīvīsa in partēs trēs." ‘Cała Galia jest podzielona na trzy części‘ (tzn. została tak podzielona i nadal się ten podział utrzymuje). I odwotnie – czas "perfectum" może służyć do wyrażania czegoś, co niegdyś istniało, ale już nie istnieje, np. "Fuimus Trōes. Fuit Īlium". ‘Byliśmy Trojanami‘ (ale już nie jesteśmy). ‘Była Troja‘ (ale już nie ma). Czasami czasowniki w "perfectum" są używane w wyrażaniu ogólnych prawd, w sentencjach, np. "Otium et rēgēs prius et beātās perdidit urbēs." ‘Próżnowanie [już nie raz] (wcześniej) zgubiło królów i zamożne miasta‘.
"Plūsquamperfectum".
Czas "plūsquamperfectum" (zaprzeszły) oznacza czynność, która została zakończona i była wcześniejsza w stosunku do innej czynności w przeszłości. W zasadzie nie jest ściśle określony pod względem aspektu, ale z uwagi na uprzedniość jest naturalnie bliższy aspektowi dokonanemu, np. "Themistoclēs mūrōs Athēnārum, quōs Persae dēlēverant, restituit." ‘Temistokles odbudował mury Aten, które zburzyli Persowie‘. "Illī quod nēmō fēcerat fēcērunt". ‘Uczynili oni to, czego nikt wcześniej nie (u)czynił‘. "Herī magister nōs laudāvit, quia bonī discipulī fuerāmus: magistrō pāruerāmus, nec in lūdō dormīverāmus". ‘Wczoraj pochwalił nas nauczyciel, bo byliśmy dobrymi uczniami – słuchaliśmy nauczyciela i nie spaliśmy w szkole.
"Futūrum".
Czas przyszły ("futūrum prīmum") wyraża przyszłą czynność (tzn. późniejszą niż chwila mówienia o niej). Nie ma tu rozróżnienia na aspekt dokonany i niedokonany, stąd np. "Epistulam scrībam" znaczy zarówno ‘Będę pisał list‘, jak i ‘Napiszę list‘.
Czas przyszły uprzedni ("futūrum exāctum") wyraża czynność przyszłą wcześniejszą od innej czynności przyszłej, np. "Ut sēmentem fēceris, ita metēs". ’Jak posiejesz, tak zbierzesz’ lub ‘Jak będziesz siał, tak będziesz zbierał’. "Dē (Carthāgine) verērī nōn ante dēsinam, quam illam excīsam esse cognōverō". ‘Nie wcześniej przestanę obawiać się Kartaginy, aż dowiem się / będę wiedział, że została całkowicie zniszczona’. "Dabō tibi quidquid optāveris." ‘Dam ci cokolwiek zapragniesz’. "Ergō dā mihi potestātem quidquid tetigerō in aurum mūtandī." ‘Daj mi więc moc, że cokolwiek dotknę, zamieni się w złoto’. Czasami czas ten używany jest w celu podkreślenia, że czynność zostanie wykonana wkrótce lub niezawodnie, np. "Ego certē meum officium praestiterō." ‘Ja z pewnością (niezawodnie) wywiążę się z mojego obowiązku’.
Imiesłowy, tzw. "koniugacje opisowe", "gerundium" i "supīnum".
Imiesłowy ("participia") łączą cechy czasowników i przymiotników. Na podobieństwo czasowników mają czas oraz stronę (czynną lub bierną), natomiast na podobieństwo przymiotników odmieniają się przez rodzaj, liczbę i przypadki. Mogą pełnić typowe dla przymiotników funkcje przydawkowe. Czas gramatyczny imiesłowów jest czasem względnym: "praesēns" wyraża równoczesność, "perfectum" – uprzedniość, "futūrum" – następczość. 2 strony i 3 czasy dają potencjalnie 6 kombinacji, jednak łaciński system imiesłowów wyróżnia tylko 4: "participium praesentis āctīvī" (imiesłów czasu teraźniejszego strony czynnej), "perfectī passīvī" (czasu przeszłego strony biernej), "futūrī āctīvī" (czasu przyszłego strony czynnej) oraz "futūrī passīvī" (tzw. "gerundīvum"; imiesłów czasu przyszłego strony biernej).
Podobnie jak przymiotniki, imiesłowy mogą ulegać urzeczownikowieniu, np. "Praeterita mūtāre nōn possumus". ‘Minionych rzeczy nie możemy zmienić‘. "Dūcunt volentem fāta, nōlentem trahunt". ‘Przeznaczenie prowadzi tego, kto poddaje się jego woli, zaś kogoś, kto nie chce mu się poddać, wlecze na siłę‘.
"Participium praesentis āctīvī" odpowiada w polszczyźnie zarówno imiesłowowi przymiotnikowemu ("–ący"), jak i przysłowkowemu ("–ąc"), np. "Nōlēns volēns." ‘Chcąc nie chcąc‘. "Volentī nōn fit iniūria." ‘Chcącemu nie dzieje się krzywda‘. "Haec verba audiēns Iūlia rūrsus plōrāre incipit". ‘Słysząc te słowa, / Słysząca te słowa Julia znowu zaczyna krzyczeć‘. "Puer vigilāns in lectō iacēns gallum canentem audit." ‘Czuwający chłopiec, leżąc w łóżku, słyszy piejącego koguta‘. "Cīvibus dubitantibus ōrātor persuāsit." ‘Wahających się obywateli przekonał orator‘.
Ablatyw tego imiesłowu w l. poj. ma końcówkę "–ī", jeśli użyty jest jak przymiotnik (przydawkowo), np. "dē puerō audientī" ‘o słuchającym chłopcu‘, "dē homine sapientī" ‘o mądrym człowieku‘. Jeśli jednak ma funkcje czasownika (orzeczeniowe, np. łącząc się z dopełnieniem) lub kiedy funkcjonuje jako rzeczownik, ma koncówkę "–e", np. "puerō audiente" ‘podczas gdy chłopiec słuchał‘, "dē homine bonum sapiente" ‘o człowieku rozumiejącym to, co dobre‘, "ā sapiente" ‘przez mędrca’.
"Participium perfectī passīvī" odpowiada w polszczyźnie imiesłowowi przymiotnikowemu biernemu ("–ny, –ty"), np. "Discipulī, ā magistrō monitī, silent." ‘Uczniowie, upomniani przez nauczyciela, milczą‘. "Meam puellam amātam saepe vīsitō." ‘Często odwiedzam moją ukochaną dziewczynę‘. "Placentās incēnsās coquus cēlāvit." ‘Kucharz ukrył spalone ciasta‘.
"Participium futūrī āctīvī" może wyrażać zamiar, chęć czy gotowość do jakiegoś działania, może wyrażać konieczność bądź nieuchronność jakiegoś zdarzenia, to, że zaraz (wkrótce) ma mieć ono miejsce, np. "Avē, Caesar, moritūrī tē salūtant" ‘Witaj, Cezarze, mający zaraz umrzeć cię pozdrawiają‘. "Tempestātem ventūram timēmus." ‘Boimy się mającej nadejść (nadchodzącej) burzy‘. "Mātrōnae ad forum ambulābant, stolās ēmptūrae." ‘Żony szły na forum, zamierzając kupić suknie‘. "Vās cāsūrum cēpī." ‘Złapałem naczynie, które mogło spaść‘. "Pontem trānsitūrī, ex equīs dēscendērunt". ‘Mając przejść przez most, zeszli z koni‘. "Tamquam semper victūrī vīvitis". ‘Żyjecie, jakbyście mieli żyć wiecznie‘.
"Participium futūrī āctīvī" w połączeniu z odpowiednią formą czasownika posiłkowego "esse" tworzy tzw. koniugację opisową (omowną) czynną ("coniugātiō periphrastica āctīva") – konstrukcję, która podobnie jak sam ten imiesłów wyraża zamiar bądź chęć wykonania jakiejś czynności. Wyraz "esse" może tu być użyty we wszystkich czasach, zarówno w trybie oznajmującym, jak i łączącym, np. "lēctūrus sum" ‘mam zamiar czytać‘, "scrīptūrī eramus" ‘mieliśmy zamiar pisać‘; "Nōn estis cēnātūrī?". ‘Nie zamierzacie jeść kolacji?‘. "Iam lituus pugnae signa datūrus erat". ‘Już trąbka miała dać sygnał do walki‘. Konstrukcja "scrīptūrus sum" w porównaniu do zwyczajnej formy czasownika w czasie przyszłym "scrībam" bardziej podkreśla zamiar lub też fakt, że właśnie lada moment ma się przystąpić do jakiejś czynności.
"Participium futūrī passīvī" (tzw. "gerundīvum") wyraża powinność, zobowiązanie lub konieczność (także ujęte jako czyjś cel lub intencja działania), np. "laudandus" ‘mający być chwalonym; ten, którego należy chwalić, zasługujący na pochwałę‘. "Nihil dīxī dē cōnsiliō cēlandō." ‘Nic nie powiedziałem o planie mającym być ukrytym‘. "Equōs quōsdam emendōs heri vīdī." ‘Widziałem wczoraj pewne konie warte kupna‘. "Cassius [...] Minucium lībertīs trādidit excruciandum". ‘Kasjusz wydał Minucjusza wyzwoleńcom na tortury‘ (= wydał jako tego, który miał być torturowany).
"Gerundīvum" w połączeniu z odpowiednią formą czasownika posiłkowego "esse" tworzy tzw. koniugację opisową (omowną) bierną ("coniugātiō periphrastica passīva"). Osoba, która powinna wykonać daną czynność jest wyrażona przez "datīvus auctōris". Od czasowników przechodnich można taką konstrukcję utworzyć z podmiotem wyrażonym w mianowniku, np. "Hic liber legendus est." ‘Ta książka powinna być przeczytana = Należy przeczytać tę książkę‘. "Hic liber nōbīs legendus est." ‘Ta książka powinna być przez nas przeczytana = Trzeba nam / Musimy / Powinniśmy przeczytać tę książkę‘. Bezpodmiotowe konstrukcje tego typu można tworzyć od czasowników przechodnich i nieprzechodnich, np. "Legendum est." ‘Trzeba czytać‘. "Mihi legendum est. ‘Muszę czytać‘. Inne przykłady: "Nunc est bibendum. ‘Teraz pora się napić‘. "Pacta sunt servanda. ‘Umów należy dotrzymywać‘. Cavendum est tibi." ‘Powinieneś uważać‘. "Dē gustibus nōn est disputandum." ‘O gustach się nie dyskutuje‘. "Agrī servīs colendī erant." ‘Niewolnicy musieli uprawiać pola‘.
Imiesłowy użyte przydawkowo, mogą stanowić pod względem znaczenia odpowiedniki orzeczeń zdań podrzędnych okolicznikowych, tzw. "participium coniūnctum", np. "Ut oculus, sīc animus sē nōn vidēns alia cernit". ‘Jak oko, tak i dusza, nie widząc (= chociaż nie widzi) siebie, dostrzega [jednak] inne rzeczy. "Nē mente quidem rēctē utī possumus multō cibō et pōtiōne complētī". ‘Nawet nie możemy właściwie posługiwać się umysłem, przepełnieni (= jeśli jesteśmy przepełnieni) wielką ilością jedzenia i picia‘. Za specyficzny rodzaj "participium coniūnctum" można uznać konstrukcję "ablatīvus absolūtus" (z wykorzystaniem zwykle "participium praesentis" lub "perfectī").
"Gerundium" to rzeczownik odczasownikowy, który pod względem znaczenia przynależy do strony czynnej i nie ma liczby mnogiej. Może być on używany w następujących przypadkach gramatycznych:
Kiedy "gerundium" ma się łączyć z dopełnieniem w bierniku, to wielu autorów preferuje inną konstrukcję, z użyciem "gerundīvum" ("participium futūrī passīvī"), mającą tu takie samo znaczenie (mimo że jest to imiesłów strony biernej, w takich konstrukcjach tłumaczy się go jakby przynależał do strony czynnej). Przykładowo raczej: "Discimus librīs legendīs" niż "Discimus legendō librōs." ‘Uczymy się przez czytanie książek‘; raczej "Studium librōrum legendōrum" niż "Studium legendī librōs" ‘Zamiłowanie [do] czytania książek‘; podobnie raczej "Librōrum legendōrum causā venit" ‘Przychodzi w celu czytania książek (by czytać książki)‘. Zatem np. "ad scrībendum" ‘w celu pisania‘, ale "ad epistulam scrībendam" ‘w celu pisania listu‘; "in scrībendō" ‘w pisaniu‘ ale: "in epistulīs scrībendīs" ‘w pisaniu listów‘. 
"Gerundium" nie tworzy formy mianownikowej i nie jest używany jako podmiot. W tej funkcji używany jest bezokolicznik. Przykładowo: "Errāre est hūmānum." ‘Mylić się jest ludzką [rzeczą] = Mylenie się jest ludzkie’.
"Supīnum" w bierniku (kończący się na "–um") używany jest przy czasownikach związanych z ruchem i wyraża cel, np. "dormītum īre" ’iść spać’, "ambulātum exīre" ‘wyjść na spacer’. "Ego nōn veniō vīllam oppugnātum sīcut hostis, nec pecūniam postulātum veniō." ‘Ja nie przybywam, by zaatakować rezydencję jak wróg, ani nie przybywam, żeby żądać pieniędzy‘. "Supīnum" w ablatywie (kończący się na "–ū") jest używany rzadko. Występuje w roli ablatywu względu ("ablātīvus respectus") przy pewnych przymiotnikach (m.i.n. "facilis" i "difficilis") i rzeczownikach ("fās, nefās"). W praktyce jego użycie ogranicza się w dużej mierze do słów: "audītū, dictū, factū, inventū, memorātū, nātū, vīsū", np. "Id facilius est dictū quam factū." (= "Facilius est dīcere quam facere.") ‘Łatwiej jest to powiedzieć niż zrobić’; "fīlius maior nātū ‘starszy [pod względem urodzenia] syn’, "sī hoc fās est dictū ‘jeśli godzi się tak powiedzieć’. "Optimum […] factū vīsum est antelūculō fūrtim ēvādere". ’Czymś najlepszym do zrobienia wydała się ucieczka jeszcze przed świtem’.
Bezokolicznik.
Bezokolicznik ("īnfīnītīvus") ma w łacinie stronę czynną i bierną oraz trzy czasy. Czas gramatyczny bezokoliczników, podobnie jak w przypadku imiesłowów, jest czasem względnym. Bezokolicznik może funkcjonować jako:
Przyimki.
Przyimki ("praepositiōnēs") modyfikują relacje między wyrazami, zwłaszcza rzeczownikami i zaimkami. Większość przyimków łączy się z biernikiem. Są to m.in.: "ad, adversus, ante, apud, circā" ("circum, circiter"), "cis" ("citrā"), "contrā, ergā, extrā, īnfrā, inter, intrā, iūxtā, ob, penes, per, post, praeter, prope, propter, secundum, suprā, trāns, ultrā, versus".
Do przyimków łączących się z ablatywem należy: "ā/ab, cum, dē, ē/ex, prae, prō, sine". Formy "ab" i "ex" stosuje się przed samogłoskami lub literą „h”. Przed spółgłoskami mogą natomiast występować zarówno formy "ab, ex", jak i "ā, ē", np. "ē/ex vīllā, ex ātriō, ex hortō".
Przyimki "in, sub, super" mogą łączyć się zarówno z biernikiem, jak i ablatywem. Z biernikiem łączą się wtedy, kiedy zakładają ruch w relacjach przestrzennych i odpowiadają na pytanie "dokąd?", natomiast z ablatywem – kiedy treść ma charakter statyczny i odpowiadają na pytanie "gdzie?" Porównaj: "in urbem" ‘do miasta’ (biernik) – "in urbe" ‘w mieście’ (ablatyw). "Iūlia in cubiculō suō est." ‘Julia jest w swojej sypialni’. "Syra in cubiculum Iūliae intrat." ‘Syra wchodzi do sypialni Julii’.
W pewnych kontekstach rzeczowniki w ablatywie "causā" i "grātiā" mają status zbliżony do przyimków i łączą się z dopełniaczem, np. "honōris causā" ‘dla zaszczytu, dla [okazania] czci’, "ars grātiā artis" ‘sztuka dla sztuki’, "exemplī grātiā" ‘dla przykładu, na przykład’.
Składniki wyrażenia przyimkowego mogą być rozdzielone innymi elementami. Jednosylabowe przyimki nierzadko są umiejscawiane pomiędzy przymiotnikiem a rzeczownikiem, np. "summā cum laude" ‘z najwyższą pochwałą’, "mīrum in modum" ‘w dziwny sposób’, "quā dē causā" ‘z tego powodu’. Przyimek "cum" z zaimkami osobowymi i zaimkiem zwrotnym jest dołączany po nich ("mēcum, tēcum, sēcum"), np. "Dominus vōbiscum". ‘Pan z wami’. "Vāde mēcum" ’Chodź ze mną’. Często podobnie dzieje się w przypadku zaimków względnych i pytajnych, np. "quōcum = cum quō, quibuscum = cum quibus".
Przyimki mogą także funkcjonować jako przedrostki dodawane do czasowników, przymiotników i rzeczowników, np. "Quid inest in saccīs?" ’Co jest [w środku] w workach?’
Słowotwórstwo.
Wyrazy złożone mogą powstawać na 3 sposoby:
Wiele wyrazów złożonych powstaje przez dodatek prefiksów (często przyimków), które zmieniają znaczenie wyrazu podstawowego. Przykładowo z wykorzystaniem prefiksu "trāns–" oznaczającego przemieszczenie powstaje czasownik trānsportō" ‘przenoszę’. Analogicznie "super–" ‘nad’ daje supernātūrālis" ‘nadprzyrodzony’; "dē–" oznaczający ruch w dół lub w dal od czegoś daje dēpōnō" ‘odkładam’; "re–" oznaczający ruch odwrotny lub powtórzenie daje renovō" ‘odnawiam’.
Czasami występują pewne modyfikacje związane z upodobnieniem fonetycznym, np. "ad" oznaczający zbliżenie daje czasownik adeō" ‘przychodzę’, ale też np. afferō" ‘przynoszę’ (zamiast adferō") czy appōnō" ‘przykładam’ (zamiast "adpōnō") . Dodanie prefiksów do czasowników zawierających w temacie krótkie "a" lub "e" powoduje zmianę tej głoski na "i". Porównaj: "salīre" ‘skakać’ – "dēsilīre" ‘zeskoczyć’; "tenēre" ‘trzymać’ – "abstinēre" ‘wstrzymać’; "iacere" ‘rzucać’ – "ēicere" ‘wyrzucać’ (tu uniknięto podwójnego "i" w zapisie). Możliwe są także inne modyfikacje samogłosek, np. zamiana "au" na "ū": "claudō" ‘zamykam’ – "inclūdō" ‘zamykam [w czymś, do czegoś]’.
Do ważniejszych przyrostków należy:
Składnia.
Szyk wyrazów.
Funkcje składniowe części zdania w łacinie można poznać po końcówkach i zmiana pozycji wyrazu nie zmienia całkowicie znaczenia zdania (w przeciwieństwie np. do języka francuskiego czy angielskiego, gdzie znaczenie może zależeć od kolejności słów). Szyk wyrazów jest swobodny, zwłaszcza w poezji, jednak nie oznacza to, że jest całkowicie dowolny. Standardowym, neutralnym szykiem wyrazów w łacinie jest SOV, tj. kolejność: podmiot, dopełnienie, orzeczenie Jednak kolejność ta może być zmieniona dla podkreślenia, uwypuklenia (emfazy) pewnych elementów. Części zdania (lub frazy), na które przyłożony jest szczególny nacisk zwykle znajdują się w pozycji pierwszej i ostatniej.
Porównaj: 
Im bardziej nietypowa jest pozycja danego wyrazu, tym większy jest położony na nim nacisk, np. "Māter quid dīxit?" ‘A matka co powiedziała?‘
Można sformułować pewne regularne tendencje w szyku wyrazów:
Związek zgody.
Na zasadzie związku zgody orzeczenie zgadza się z podmiotem w osobie i liczbie. Przymiotnik (czy imiesłów) zgadza się z rzeczownikiem, do którego się odnosi w rodzaju, liczbie i przypadku. Orzecznik przymiotnikowy zgadza się z podmiotem pod względem rodzaju, liczby i przypadku, np. "Puellae laetae sunt." ‘Dziewczynki są szczęśliwe‘. Podobnie zachowuje się orzecznik rzeczownikowy (jeśli w ogóle możliwe jest uzgodnienie w rodzaju i liczbie), np. "Historia est magistra vītae." ‘Historia jest nauczycielką życia‘.
Kiedy po rzeczowniku (lub zaimku) występuje drugi rzeczownik w jakiś sposób go opisujący, to jest on zgodny z tym pierwszym pod względem przypadku (oraz pod względem rodzaju, jeśli to możliwe) i określa się go, że występuje w apozycji, np. "Tē ducem sequimur." ‘Podążamy za tobą [jako] liderem‘.
Kiedy rzeczownik w l. poj. będący podmiotem określa coś o charakterze zbiorowym, to może łączyć się z orzeczeniem w l. mn. (tzn. zachodzi uzgodnienie względem znaczenia a nie formy). Tego typu relacja to tzw. "cōnstrūctiō ad sēnsum", np. Pars [mīlitum], cum substitissent ab hoste circumventī sunt. ‘Część [żołnierzy], po tym jak przystanęła, otoczona została przez wroga‘. Jeśli orzeczenie odnosi się do kilku podmiotów, to standardowo jest ono w l. mn., jednak jeżeli te rzeczowniki traktuje się jako jedno pojęcie, to stosowana jest l. poj., np. "Senātus Populusque Rōmānus intellegit." ‘Senat i lud rzymski zdaje sobie sprawę‘.
W zdaniu z kilkoma podmiotami wyrażonymi przez rzeczowniki osobowe w różnych rodzajach gramatycznych orzecznik występuje w rodzaju męskim (nie żeńskim), np. "Pater et māter laetī sunt." ‘Ojciec i matka są szczęśliwi‘. W takich sytuacjach w przypadku rzeczowników rzeczowych orzecznik występuje na ogół w rodzaju nijakim (l. mnogiej), np. "Rēgna, honōrēs, dīvitiae, cadūca et incerta sunt." ‘Królestwa, honory, bogactwa są przemijające i niepewne‘. Jeśli podmioty występują w różnych osobach, to pierwszeństwo przy uzgadnianiu orzeczenia ma os. 1. nad 2. oraz 2. nad 3., np. "Sī tū et Tullia valētis ego et Cicerō valēmus." ‘Jeśli ty i Tullia macie się dobrze, to i Cyceron i ja mamy się dobrze‘.
Kiedy występuje wyraźne odniesienie do wielu osób lub rzeczy, liczba mnoga jest używana bardziej konsekwentnie w porównaniu z polszczyzną, np. "domōs eunt" ‘idą do domu‘ w znaczeniu ‘idą do swoich domów‘; "Germānī corpora cūrant" ‘Germanie dbają o ciało‘ (o [swoje] ciała).
Przypadki gramatyczne.
W łacinie występuje 6 przypadków gramatycznych: "nōminātīvus" (mianownik), "genitīvus" (dopełniacz), "datīvus" (celownik), "accūsātīvus" (biernik), "ablātīvus" (ablatyw) i "vocātīvus" (wołacz). Ponadto w okresie klasycznym szczątkowo zachował się "locātīvus" (miejscownik).
"Nominativus" i "vocativus".
Mianownik ("nōminātīvus") jest przypadkiem podmiotu. Poza tym mianownik może być przypadkiem orzecznika, np. "Erucius Clārus bis cōnsul fuit." ‘Erucjusz Klarus dwukrotnie był konsulem‘. Takie użycie podmiotu w mianowniku obok orzecznika w mianowniku bywa określane "terminem nōminātīvus duplex" (podwójny mianownik).
Wołacz ("vocātīvus") używany jest, aby zwrócić się do osoby lub rzeczy bezpośrednio, pełni funkcję apelu. Występuje czasem z wykrzyknikiem "ō". Przykłady: "Iam dormī, Quīnte!" ‘Śpij już, Kwintusie!‘ "Et tū, Brūte, contrā mē?" ‘I ty, Brutusie, przeciwko mnie?‘ "Ō tempora, ō mōrēs!" ‘O czasy, o obyczaje!‘. Jednak z wyjątkiem deklinacji II z końcówką "–us" nie ma rozróżnienia między formą mianownika a wołacza rzeczowników i przymiotników, i czasami, zwłaszcza w potocznym języku i późnej łacinie, tam, gdzie powinna być forma wołacza (taka, która akurat różni się od mianownika), występuje forma mianownikowa, np. "Ō vir fortis atque amīcus. ‘O dzielny człowieku i przyjacielu‘. Agnus Deī quī tollis peccāta mundī." ‘Baranku Boży, który gładzisz grzechy świata‘. Czasami nawet w jednej wypowiedzi występują równocześnie formy mianownikowe i wołaczowe w tej funkcji.
"Accusativus".
Biernik ("accūsātīvus") jest przypadkiem dopełnienia bliższego czasownika, który występuje przy czasownikach przechodnich – takich, które mogą tworzyć stronę bierną. Po utworzeniu takiej strony biernej, dopełnienie staje się podmiotem (w mianowniku), np. "Magister Sextum laudat." ‘Nauczyciel chwali Sekstusa‘ (w stronie biernej: "Sextus ā magistrō laudātur." ‘Sekstus jest chwalony przez nauczyciela‘). Polskie odpowiedniki niektórych łacińskich czasowników wymagających użycia biernika wymagają innego przypadka lub konstrukcji, np. "desiderāre" ‘tęsknić‘ ("amīcōs meōs dēsīderō" ‘tęsknię za przyjaciółmi‘), "discere" ‘uczyć się‘, "adiuvāre" ‘pomagać‘ ("Fortēs fortūna adiuvat". ‘Śmiałym szczęście sprzyja‘), "negāre" ‘przeczyć‘, "quaerere" ‘szukać‘.
Pewne czasowniki takie jak "doceō, flāgitō, postulō, rogō, ōrō, cēlō" mogą mieć dwa dopełnienia – jeden dotyczy osoby, a drugi rzeczy, np. "Magister puerōs numerōs docet." ‘Nauczyciel uczy chłopców liczb‘. "Rogō tē sententiam." ‘Pytam cię o zdanie‘. Jest to tzw. podwójny "accūsātīvus". Podwójny "accūsātīvus" może wystąpić także sytuacji, kiedy jedna forma w bierniku stanowi dopełnienie, a druga jest orzecznikiem. Dotyczy to czasowników oznaczających mówienie, myślenie, wybieranie, mianowanie, robienie jak m.in. "appellō, dīcō, putō, creō, faciō, efficiō", np. Hippocratem patrem medicīnae appellāmus." ‘Hipokratesa nazywamy ojcem medycyny‘. Ducem tē habeō." ‘Mam cię za przewodnika‘.
Biernik jako okolicznik może:
Biernik używany bywa także w niezdaniowych wykrzyknieniach dla wyrazu np. bólu, oburzenia, podziwu – jest to tzw. "accūsātīvus exclāmātiōnis", np. "Heu mē īnfēlīcem". ‘O ja nieszczęsny‘. "Ō occāsiōnem mīrificam" ‘O wspaniała okazjo‘ (= Cóż za wspaniała okazja). Istnieje pewna różnica w porównaniu z wołaczem – "Ō homō impūre!" ‘O, niegodziwy człowieku!‘ jest zwrotem do takiej osoby, natomiast forma z biernikiem "Ō hominem impūrum!" jest jego potępieniem.
Konstrukcja "accusativus cum infinitivo".
"Accūsātīvus cum īnfīnītīvō" jest konstrukcją stanowiącą połączenie biernika (najczęściej rzeczownika lub zaimka w bierniku) z bezokolicznikiem. Forma w bierniku jest funkcjonalnym odpowiednikiem podmiotu, natomiast bezokolicznik przyjmuje funkcję orzeczenia. Konstrukcja "accūsātīvus cum īnfīnītīvō" zwykle pełni rolę różnoważnika zdania podrzędnego dopełnieniowego lub podmiotowego. W polszczyźnie odpowiednikiem takiej konstrukcji jest zdanie podrzędne dopełnieniowe lub podmiotowe zaczynające się od spójnika "że" lub "żeby", gdzie biernik zamieniony jest na mianownik, a bezokolicznik – na odpowiednią formę czasownika w trybie oznajmującym.
Przykład: "Audīmus puellās cantāre". ‘Słyszymy, że dziewczyny śpiewają‘ (dosłownie: ‘Słyszymy dziewczyny śpiewać‘) – polski odpowiednik jest zdaniem złożonym. Porównaj: "Saccus plēnus est. Puer saccum plēnum esse videt." ‘Worek jest pełny. Chłopiec widzi, że worek jest pełny‘. "Saccus ā Syrō aperītur. Puer saccum ā Syrō aperīrī videt." ‘Worek jest otwierany przez Syrusa. Chłopiec widzi, że worek jest otwierany przez Syrusa‘. "Magistra fābulam nārrat. Gaudēsne magistram fābulam nārrāre?" ‘Nauczycielka opowiada bajkę. Cieszysz się, że nauczycielka opowiada bajkę?‘. Tego typu konstrukcje są używane także w mowie zależnej: "„Puer dormit.” Medicus ‘puerum dormīre’ dīcit." ‘„Chłopiec śpi”. Lekarz mówi, że chłopiec śpi‘.
W konstrukcjach tych nie jest możliwe opuszczenie zaimka w bierniku, np. "Sciō mē nihil scīre." ‘Wiem, że nic nie wiem‘. Jeśli zaimek w 3. os. odnosi się do podmiotu zdania, to stosuje się zaimek zwrotny "sē". Porównaj: "Pater fīliō dīxit sē errāsse." ‘Ojciec powiedział synowi, że się pomylił‘ (ojciec się pomylił). "Pater fīliō dīxit eum errāsse." ‘Ojciec powiedział synowi, że się pomylił‘ (syn się pomylił). Inny przykład: "Discipulī putant sē linguam Latīnam amātūrōs esse." ‘Uczniowie sądzą, że pokochają język łaciński‘.
"Accūsātīvus cum īnfīnītīvō" jako dopełnienie występuje po czasownikach wyrażających myślenie i spostrzeganie (tzw. "verba sentiendī", np. "videō, audiō, spērō, sciō, ignōrō, putō, animadvertō, meminī"), mówienie ("verba dīcendī", np. "dīcō, negō, narrō, respodeō, scrībō, fateor, prōmittō"), wolę ("verba voluntātis", np. "volō, nōlō, mālō, vetō, cupiō, sinō, iubeō"), odczucie ("verba affectuum", np. "gaudeō, doleō, miror, queror, laetor"). Jako podmiot "accūsātīvus cum īnfīnītīvō" występuje przy wyrażeniach nieosobowych o podobnym znaczeniu jak wymienione powyżej. Są to m.in. "fās est" ‘godzi się‘, "nefās est" ‘nie godzi się‘, "opus est, necesse est, oportet" ‘należy‘, "cōnstat" ‘wiadomo‘, "praestat" ‘lepiej jest‘, np. "Num opus est mē plūs dīcere?" ‘Czyż trzeba, żebym więcej mówił?‘ "Iam necesse est puerum dormīre." ‘Konieczne jest, żeby chłopiec już spał‘.
Konstrukcja "nominativus cum infinitivo".
"Nōminātīvus cum īnfīnītīvō" jest konstrukcją stanowiącą połączenie mianownika i bezokolicznika występującą przy pewnych czasownikach użytych w stronie biernej, np. "Homērus caecus fuisse dīcitur." ‘Mówi się, że Homer był ślepy‘. Porównaj z konstrukcją "accūsātīvus cum īnfīnītīvō": "Homērum caecum fuisse dīcunt." ‘Mówią, że Homer był ślepy‘.
"Nōminātīvus cum īnfīnītīvō" używany jest zwłaszcza z następującymi czasownikami w stronie biernej: "videor" ‘zdaje się, że ja‘, "dīcor" ‘mówi się, że ja‘, "putor, exīstimor, iūdicor"; tylko w trzeciej osobie z czasownikami: "trāditur/trāduntur" ‘podaje się/podają, że‘, "fertur/feruntur". Poza tym mogą to być czasowniki: "iubeor" ‘rozkazują mi‘, "vetor, cōgor, prohibeor". Zaimek osobowy w mianowniku stanowiący podmiot można w tej konstrukcji opuścić. Przykłady: Discipulī audīre videntur." ‘Wydaje się, że uczniowie słuchają‘. Dux mīlitēs laudāre vidēbātur / vīsus est." ‘Wydawało się, że wódz chwali żołnierzy‘. "Cōnsulī ducēs mīlitēs laudātūrī esse videntur." ‘Konsulowi wydaje się, że wodzowie pochwalą żołnierzy‘. [Ego] Mīlitēs laudāre videor." ‘Wydaje się, że [ja] chwalę żołnierzy‘. Laudāvisse mihi vidēris nostram rem pūblicam". ‘Wydaje mi się, że pochwaliłeś naszą rzeczpospolitą‘. "Cōnsulēs creārī iussī sunt". ‘Nakazano, by zostali wybrani konsulowie‘. "Plūra scrībere flētū prohibeor". ‘Płacz nie pozwala mi napisać więcej‘.
"Dativus".
Celownik ("datīvus") jest przede wszystkim przypadkiem dopełnienia dalszego przy czasownikach i przymiotnikach. Mogą to być czasowniki przechodnie lub nieprzechodnie, zwykle wyrażające dawanie, mówienie, pokazywanie, obietnicę itp., np. "Māter fīliae novam tunicam dat." ‘Matka daje córce nową tunikę‘. "Crēdite nōbis!" ‘Wierzcie nam!‘ "Quid Caesarī dīxistī?" ‘Co powiedziałeś Cezarowi?‘
Istnieją pewne łacińskie czasowniki wymagające użycia celownika, których polskie odpowiedniki łączą się z biernikiem lub przyimkiem, np. "parcere" ‘oszczędzać‘ ("temporī parce" ‘oszczędzaj czas‘), "persuādēre" ‘przekonywać‘ ("Nōnne id tibi persuāsit eum habēre potestātem maris?" ‘Czy to cię nie przekonało, że on ma władzę nad morzem?‘), "nūbere" ‘wychodzić za mąż‘ ("Venus Vulcānō nūpsit." ‘Wenus wyszła za mąż za Wulkana‘), "īrāscī" ‘gniewać się‘, "supplicāre" ‘błagać‘, "studēre" ‘dążyć do czegoś‘. Pewne czasowniki mogą w jakiś sposób zmieniać znaczenie w zależności od tego, czy łączą się z celownikiem, czy biernikiem, np. "metuere, timēre" z celownikiem oznaczają ‘bać się o kogoś‘, natomiast z biernikiem – ‘bać się kogoś/czegoś‘; "senātum cōnsulit" ‘radzi się senatu‘, "reī pūblicae cōnsulit" ‘troszczy się o rzeczpospolitą‘.
Przymiotniki łączące się z celownikiem zwykle związane są z podobieństwem, bliskością, przyjaznością itp. Należy tu: "amīcus" ‘przyjacielski (dla)‘, "cārus" ‘drogi‘ (komuś), "grātus" ‘miły (dla)‘, wdzięczny (komuś)‘, "(dis)similis" ‘(nie)podobny (do)‘, "ūtilis" ‘użyteczny (dla)‘, "fidēlis" ‘wierny (komuś)‘ , np. "Fīlia simillima mātrī est." ‘Córka jest bardzo podobna do matki‘.
Celownik może wyrazać osobę lub rzecz, na której korzyść bądź niekorzyść odbywa się czynność ("datīvus commodī" lub "incommodī"), np. "Nōn scholae sed vītae discimus." ‘Uczymy się nie dla szkoły, a dla życia‘. "Hoc nōbīs facimus." ‘Robimy to dla nas [samych]‘.
Konstrukcja celownika z formą czasownika "esse" może wyrażać przynależność (tzw. "datīvus possessīvus"). Przedmiot posiadania jako podmiot stoi wówczas w mianowniku, np. Mihi liber est." ‘Mam książkę‘ (dosł. "Mnie książka jest"). Mārcō est ūna soror, cui “Aemilia“ nōmen est". ‘Marek ma jedną siostrę, która ma na imię Emilia‘. (= "Mārcus ūnam sorōrem habet..."). "Nōn semper idem flōribus est honor vernīs". ‘Wiosenne kwiaty nie zawsze mają ten sam wdzięk‘. Imię (lub przydomek) w połączeniu z rzeczownikiem "nōmen" (i pokrewnymi) może też opcjonalnie występować w celowniku, np. "Mihi est nōmen Mārcus/Mārcō". ‘Nazywam się Marek‘.
Poprzez celownik może być wyrażony sprawca czynności ("datīvus auctōris"). Zazwyczaj występuje on w konstrukcjach z "gerundīvum" (w jego połączeniach z czasownikiem "esse", tzw. "coniugātiō periphrastica passīva"), np. "Liber mihi legendus est." ‘Muszę czytać książkę‘ (książka musi być czytana przeze mnie). "Quidquid dominus imperāvit servō faciendum est." ‘Cokolwiek rozkaże pan, niewolnik musi [to] wykonać‘. Poza tą konstrukcją występuje stosunkowo rzadko, np. "Puella [...] amāta nōbīs quantum amābitur nūlla". ‘Dziewczyna kochana przeze mnie tak, jak nie będzie kochana żadna inna. "Nōn intellegor ūllī". ‘Nie jestem rozumiany przez nikogo‘.
Celownik może wyrazać obiekt stanowiący punkt odniesienia, perspektywę – to tzw. "datīvus relātīvus" (lub "iūdicantis"), np. "Quīntia fōrmōsa est multīs". ‘Quintia dla wielu jest piękna‘ (w oczach wielu).
Celownik zaimka w 1. i 2. os. może pełnić funkcję ekspresyjno-impresywną w języku potocznym, co jest określane jako tzw. "datīvus ēthicus", np. "Quid mihi Celsus agit". ‘Co mi tam porabia Celsus?‘ "Quid hōc sibi vult?" (wyrażenie) ‘Co to znaczy?’.
Celownik może występować jako okolicznik wyrażający cel bądź skutek. Jest to tzw. "datīvus fīnālis". Występuje on zwłaszcza po czasownikach typu: "mittere, vēnīre, currere, relinquere, dare" itp., np. "auxiliō vēnīre" ‘przybywać na pomoc‘, "dōnō dare" ‘dać w darze‘. "Hōs tibi mūnerī mīsit." ‘Wysłał ci je w prezencie‘. "Castra vōbīs hostium urbemque praedae dō". ‘Obóz nieprzyjacielski i miasto daję wam na łup‘. Rzeczowniki w celowniku mogą pełnić też funkcję orzecznika, gdzie łącznikiem może odpowiednia forma czasownika "esse, fierī" bądź forma czasowników przechodnich takich jak: "dare, tribuere, vertere, habēre, dūcere" itp., np. "exemplō est" ‘służy za przykład‘, "laudī dare" ‘poczytywać za chwałę‘. Taki celownik również określany jest jako "datīvus fīnālis". Nierzadko takie konstrukcje występują z drugim celownikiem, tworząc podwójny "datīvus", np. "Dīvitiae saepe hominibus perniciēī sunt." ‘Bogactwo często wychodzi ludziom na zgubę‘ (gdzie forma w celowniku "hominibus" to dopełnienie, a forma w celowniku "perniciēī" to orzecznik). Inne przykłady: "magnō honōrī mihi est" ‘jest dla mnie wielkim zaszczytem, stanowi dla mnie wielki zaszczyt‘; "Lūxuria et ignāvia [...] reī pūblicae [...] clādī sunt". ‘Zbytek i lenistwo stają się klęską dla rzeczypospolitej‘. "Labor dūrus amōrī infēlīcī remediō est." ‘Ciężka praca jest lekarstwem dla nieszczęśliwej miłości‘. "Idne alterī crīminī dabis, quod [...] tū ipse fēcistī". ‘Czy drugiemu uczynisz przedmiotem oskarżenia to, czego sam się dopuściłeś?
"Genitivus".
Dopełniacz ("genitīvus") wyraża szeroko pojętą przynależność. Zakres jego użycia w łacinie w sporej mierze pokrywa się z tym w polszczyźnie. Osobę lub rzecz, która coś posiada wyraża dopełniacz dzierżawczy ("genitīvus possessīvus") , np. "domus Cicerōnis" ‘dom Cycerona‘. W ten sposób mogą być też wyrażane relacje rodzinne lub społeczne, np. "avus Lentulī" ‘dziad Lentulusa‘.
"Genitīvus possessīvus" występuje jako przypadka dopełniaczowa (np. "frūctus arboris" ‘owoc drzewa‘) lub jako orzecznik przy czasowniku "esse" ‘być czyjąś własnością’, "fierī" ‘stać się czyjąś własnością’, "facere" ‘uczynić czyjąś własnością’, np. "Domus est patris". ‘Dom należy do ojca‘. "Aliquid lucrī facere" ‘uczynić coś przedmiotem zysku’. "Rīdēre est stultī". ‘Śmianie się jest [oznaką] głupiego’. Nie używa się w taki sposób zaimków osobowych. W porównaniu do "datīvus possessīvus", "genitīvus" podkreśla bardziej posiadacza, natomiast "datīvus" – posiadaną rzecz. Poprzez dopełniacz może być wyrażane autorstwo – taka konstrukcja określana jest mianem "genitīvus auctōris", np. "Aenēis Vergilī" ‘Eneida Wegiliusza‘.
"Genitīvus quālitātis" (jakościowy) wyraża cechę, przymiot, jakość (np. rozmiar, wiek, właściwości fizyczne czy mentalne). Może występować jako przydawka dopełniaczowa lub orzecznik przy "esse". Przykłady: "vir magnī ingeniī ‘mąż wielkiego talentu‘ (= o wielkim talencie, bardzo utalentowany); "classis centum nāvium ‘flota [złożona ze] 100 statków‘; "Quīntus est puer septem annōrum." ‘Kwintus jest chłopcem [w wieku] 7 lat‘. "Rem [...] magnam complexus sum et plūrimī ōtiī". ‘Podjąłem rzecz wielką i [wymagającą] wiele wolnego czasu‘. Dopełniacz może wyrażać też pewną charakterystyczną cechę, naturę, obowiązek w połączeniu z formą czasownika "esse", np. "Est custōdis cūrāre portās." ‘Do stróża należy dbanie o bramy‘.
Osoba lub rzecz wyrażona w dopełniaczu, która jest sprawcą czynności, to tzw. "genitīvus subiectīvus" (dopełniacz podmiotowy), np. "laudātiō Cicerōnis" ‘pochwała Cycerona‘ ("Cicerō aliquem laudat" ‘Cyceron kogoś chwali‘), "amor mātris" ‘miłość matki‘ (matka kocha), "iniūriae hostium" ‘krzywdy [wyrządzone przez] wrogów‘. Osoba lub rzecz w dopełniaczu, do której skierowana jest czynność, to tzw. "genitīvus obiectīvus" (dopełniacz dopełnieniowy), np. "laudātiō Cicerōnis" ‘pochwała Cycerona‘ ("Cicerōnem laudamus" ‘chwalimy Cycerona‘), "cupiditās glōriae" ‘żądza sławy‘, "dēsīderium patriae" ‘tęsknota za ojczyzną‘, "iniūria populī" ‘krzywda [doznana przez] naród‘; "dum spēs pācis erit" ‘dopóki będzie nadzieja na pokój‘.
Wyrażenia tego typu pozbawione kontekstu mogą być dwuznaczne – kontekst zwykle pozwala ocenić, czy chodzi o "genitīvus subiectīvus" czy "obiectīvus". Przykładowo "metus hostium" może oznaczać zarówno "strach przed wrogiem", jak i "strach wroga przed nami". Dla uniknięcia dwuznaczności zamiast dopełniacza dopełnieniowego mogą być stosowane wyrażenia przyimkowe, np. "odium in hostēs" ‘nienawiść do wrogów‘, "pietās ergā parentēs" ‘obowiązkowość wobec rodziców‘.
"Genitīvus explicātīvus" (wyjaśniający) pozwala na bliższe określenie rzeczownika, jego identyfikację, np. "poena mortis" ‘kara śmierci‘ (tj. kara polegająca na/sprowadzająca się do/ w postaci śmierci). W pewnych przypadkach to samo może być wyrażone przez apozycję, np. "urbs Rōmae = urbs Rōma" ‘miasto Rzym‘. Dopełniacz pojawia się w wyrażeniach cudzysłowowych, zwłaszcza w połączeniu z wyrazami typu "vōx, nōmen, verbum", np. "nōmen amīcitiae = nōmen „amīcitia”" ‘słowo „przyjaźń”’, "Catō cognōmen sapientis habēbat." ‘Katon miał przydomek „mądry”’.
Dopełniacz cząstkowy ("genitīvus partitīvus") tworzy konstrukcję wyrażającą pewną część z jakiejś całości. W skład takiej konstrukcji wchodzić może m.in. zaimek, liczebnik, przymiotnik w stopniu wyższym i najwyższym. Przykłady: "nēmō eōrum" (= "ex iīs") ‘nikt z nich‘, "trēs nostrum" ‘troje z nas‘, "tū maximē omnium" ‘ty najbardziej ze wszystkich‘; "maximus rēgum" ‘największy z królów‘, "pars hominum" ‘część ludzi‘. "Italia inter duo maria interest, quōrum alterum ‘mare Hadriāticum‘ appellātur, alterum ‘mare Tūscum‘" ‘Italia mieści się między dwoma morzami, z których jedno nazywane jest „Morzem Adriatyckim“, drugie – „Morzem Tyrreńskim“. "Elephantō bēluārum nūlla prūdentior [est]". ‘Żadne ze zwierząt nie jest inteligentniejsze od słonia‘.
Dopełniacz występuje też przy określaniu rodzaju substancji, który jest w czymś zawarty lub z którego coś się składa. Takie użycie może być zaliczane do kategorii "genitīvus partitīvus" lub wydzielone do kategorii "genitīvus māteriae" (materii). Przykłady: "pōculum aquae" ‘kubek wody‘, "flūmina lactis ībant" ‘płynęły rzeki mleka‘.
Dopełniacz cząstkowy pojawia się zwykle po zaimku lub przymiotniku oznaczającym ilość, użytym w r. nijakim l. poj., np. "multum temporis" ‘dużo czasu‘, "quid novī?" ‘co nowego?‘, "nihil novī" ‘nic nowego‘, "quantum aquae?" ‘ile wody?‘. Występuje także przy pewnych przysłówkach jak "satis, nimis, parum" związanych z określaniem (nie)wystarczających ilości, np. "parum cibī" ‘za mało jedzenia‘.
Pewne czasowniki i przymiotniki łączą się z dopełniaczem pełniącym rolę dopełnienia. Są to zwłaszcza:
Pewne rzeczowniki jak "pilus" ‘włos‘, "as" ‘drobna moneta, grosz‘, "floccus" ‘pęczek wełnianego włosia‘ występując w dopełniaczu w funkcji orzecznika wyrażają niską wartość czegoś, lekceważenie, zwłaszcza w języku potocznym, np. "Nēmō Iovem pilī facit". ‘Dla Jowisza nikt nie ma nawet za grosz poszanowania‘. Mogą jednak w takich konstrukcjach występować także urzeczownikowione przymiotniki lub zaimki w dopełniaczu typu: "magnī, maximī, plūrimī, parvī, plūris, minōris, tantī" i oznaczać ogólne wartościowanie wysoko, nisko czy tak samo w porównaniu z czymś. Dopełniacz tego typu to tzw. "genitīvus pretiī" (dopełniacz ceny), np. "Aurum est magnī pretiī sīcut gemmae." ‘Złoto ma wysoką cenę podobnie jak kamienie szlachetne‘. "Tua mihi amīcitia plūris est quam cēterōrum omnium plausūs." ‘Twoja przyjaźń jest dla mnie więcej warta niż poklask całej reszty‘.
"Ablativus".
Funkcje ablatywu ("ablātīvus") są różnorodne, m.in. dlatego, że przejął on rolę 3 różnych przypadków indoeuropejskich ("ablativus, instrumentalis" i "locativus").
"Ablātīvus sēparātiōnis" (rozłączenia) służy do wyrażania powstrzymywania, pozbawiania, oddzielania, braku, niedostatku, potrzeby itd. i odpowiada na pytania: "skąd?, od kogo/czego?, z kogo/czego?". Występuje jako okolicznik lub dopełnienie dalsze, z przyimkami "ab, dē, ex" lub bez przyimków. Może łączyć się z czasownikami takimi jak np. "abstineō, pellō, līberō, solvō, levō, prīvō, spoliō, egeō, careō, vacō"; z przymiotnikami o podobnym znaczeniu: "līber, vacuus, nūdus"; oraz przysłowkiem "procul" ‘z dala od‘.
Przykłady: "domō" ‘z domu‘, "rūre" ‘ze wsi‘, molestiā līber" ‘wolny od zmartwień‘; Dē arbore cecidī." ‘Spadłem z drzewa‘. "Eōs timōre līberāvit." ‘Uwolnił ich od strachu‘. "Solum Āfricae fertile est, nisi aquā caret." ‘Ziemia Afryki jest żyzna o ile nie brakuje wody‘. "Eī ferrum ē mānibus extorsimus". ‘Miecz wydarliśmy mu z rąk‘. "Volturcius [...] gladiō sē ā multitūdine dēfendit". ‘Wolturcjusz mieczem broni się przed tłumem‘.
Pochodzenie osoby lub obiektu czy źródło sytuacji, stanu może być wyrażone poprzez "ablātīvus orīginis", z przyimkami "ab, ex" (rzadko "dē") lub bez, np. "Apollō Iove nātus et Lātōnā". ‘Apollo zrodzony z Jowisza i Latony‘; "Deum adgnōscis ex operibus eius". ‘Boga poznajesz z jego dzieł‘.
Czynności związane z napełnianiem, zaopatrywaniem, a także stan związany z pełnią, obfitością, nasyceniem itp. przyjmują dopełnienie w postaci ablatywu, jest to tzw. "ablātīvus cōpiae", np. "Bonī assiduīque dominī [...] vīlla [...] abundat porcō, [...] lacte, cāseō, melle". ‘Dom dobrego i gorliwego gospodarza obfituje w wieprze, mleko, ser, miód‘.
W konstrukcjach porównujących z użyciem przymiotnika lub przysłówka w stopniu wyższym dla wyrażenia obiektu, z którym coś lub kogoś się porównuje stosowany jest "ablatīvus comparātiōnis", np. "Exēgī monumentum aere perennius". ‘Wniosłem pomnik trwalszy od spiżu‘.
"Ablātīvus quālitātis" służy do opisu cech, przymiotów, pełniąc podobną rolę jak "genitīvus quālitātis". Jest zawsze połączony z przydawką przymiotną (przymiotnikiem) i pełni rolę przydawki lub orzecznika przy czasowniku "esse" (lub rzadziej "habēre"). Przykłady: "vir magnō ingeniō ‘mąż o wielkim talencie‘, "flūmen difficilī trānsitū ‘rzeka o trudnym przejściu‘; bonō animō esse" ‘być dobrej myśli‘; "Caesar fuisse trāditur excelsā statūrā, colōre candidō, teretibus membrīs, ōre paulō plēniōre, nigrīs vegetīsque oculīs. ‘Cezar podobno był wysokiego wzrostu, miał bladą cerę, zaokrąglone członki, twarz nieco zbyt pełną, czarne i bystre oczy‘.
Istota żywa jako sprawca czynności (lub uosobiona rzecz) w konstrukcjach z czasownikami w stronie biernej jest wyrażona jako "ablatīvus auctōris" (też: "agentis" lub "efficientis") poprzedzony przyimkiem ab, np. "Liber ā magistrō legitur." ‘Książka jest czytana przez nauczyciela‘. "Rōma ā Rōmulō condīta est." ‘Rzym został założony przez Romulusa‘.
Narzędzie lub środek, z którego użyciem jest realizowane działanie wyrażone są przez "ablātīvus īnstrūmentī", który odpowiada na pytanie "czym?". Nie występuje wówczas przyimek "ab", a ablatyw ten używany jest w stronie biernej i czynnej. Przykłady: Cornibus taurī, aprī dentibus sē dēfendunt." ‘Byki bronią się rogami, a dziki kłami‘. "Lȳdia tabernam digitō mōnstrat." ‘Lidia palcem pokazuje sklep‘. Sagittīs pugnābātur." ‘Walczono za pomocą strzał‘. "Servī saccōs umerīs portant." ‘Niewolnicy noszą worki na ramionach‘. "Cornēlius equō vehitur." ‘Korneliusz jedzie konno‘ (koń jako środek transportu). "Quī arat arātrō ūtitur; quī serit nūllō īnstrūmentō ūtitur." ‘Kto orze, używa pługa; kto sieje, nie używa żadnego narzędzia‘. "Fēminae ōrnāmentīs dēlectantur." ‘Kobiety zachwycają się ozdobami‘.
"Ablatīvus pretiī" występuje przy wyrazach związanych z kupowaniem, sprzedawaniem, wynajmowaniem, szacowaniem itd. Wyraża na ogół konkretne ceny i wartości, ale może być także użyty ogólniej z urzeczownikowionymi przymiotnikami typu "magnō, parvō", a także wyrażać cenę w metaforycznym sensie, np. "Equum tribus talentīs ēmit." ‘Kupił konia za 3 talenty‘. "Glyco cunnum lingit assibus II. ‘Glykon robi minetę za 2 asy’. "Vēndidit [...] aurō patriam". ‘Zaprzedał ojczyznę za złoto‘. Multō sanguine victōria nōbīs stetit." ‘Zwycięstwo kosztowało nas wiele krwi‘.
Przyczynę zdarzenia jako okolicznik wyraża tzw. "ablatīvus causae". Zwykle nie jest poprzedzony przyimkiem; czasem jednak poprzedza go "ex, ab, dē" lub "prae". Używany jest z przymiotnikami, imiesłowami strony biernej i czasownikami (zwłaszcza takimi opisującymi stany mentalne). Odpowiada na pytanie "dlaczego? z jakiego powodu?", np. "Lacrimō gaudiō." ‘Płaczę ze szczęścia‘. "Multī hominēs suā sorte contentī nōn sunt." ‘Wielu ludzi nie jest zadowolonych ze swojego losu‘. "Quīdam morbō aliquō et sēnsūs stupōre suāvitātem cibī nōn sentiunt". ‘Niektórzy z powodu jakiejś choroby i otępienia zmysłów nie czują słodyczy potraw‘.
Sposób realizacji czynności lub przebiegu zdarzenia wyraża okolicznik "ablatīvus modī". Z reguły przyimek "cum" jest przed tym ablatywem opcjonalny, kiedy rzeczownik jest opisany przymiotnikiem (np. "magnā cum glōriā" ‘w wielkiej chwale‘, "magnā vōce" ‘gromkim głosem‘), natomiast zazwyczaj występuje, kiedy przymiotnika nie ma ("cum glōriā" ‘w chwale‘). Podobnie może być wyrażona okoliczność towarzysząca innej czynności lub sytuacji, np. "magnō cum strepitū ac tumultū" ‘wśród ogromnego zgiełku i zamieszania‘; "Mārcus fenestrā apertā dormit." ‘Marek śpi przy otwartym oknie‘; "oculīs apertīs iacet" ‘leży z otwartymi oczami‘.
Wzgląd lub zakres, który bliżej określa lub ogranicza zakres nadrzędnego pojęcia wyrażany jest przez tzw. "ablatīvus respectūs" lub "līmitātiōnis", np. formā similis" ‘podobny z wyglądu‘, umerō saucius" ‘zraniony w ramię‘, "omnēs māiōrēs nātū" ‘wszyscy starsi wiekiem‘. "Lacedaemonius [...] Agēsilāus nōmine, nōn potestāte rēx fuit". ‘Lacedemończyk Agesilaos był królem [tylko] z nazwy, nie z władzy‘. Stopień różnicy w konstrukcjach z odcieniem porównania wyraża "ablatīvus mēnsūrae", np. "decem annīs ante" ’10 lat wcześniej‘; "Nunc multō fēlīcior est." ‘Teraz jest wiele szczęśliwszy‘. "Est Hibernia dīmidiō minor quam Britannia." ‘Irlandia jest o połowę mniejsza od Brytanii‘. 
"Ablatīvus locī" wyraża miejsce w przestrzeni lub obszar, gdzie lokowane są obiekty, sytuacje itp.. Odpowiada na pytanie "gdzie? którędy?" W sytuacjach, kiedy ten ablatyw odpowiada na pytanie "którędy?" nie używa się przed nim przyimka, np. "viā Appiā" ‘drogą Apijską‘, "eā (viā)" ‘tędy‘; "Sextus semper rectā viā domum redit". ‘Sekstus zawsze wraca prostą drogą do domu‘ (prosto do domu). Kiedy ablatyw odpowiada na pytanie "gdzie?", często stoi przed nim przyimek "in", np. "in Italiā" ‘w Italii‘, "in hortō" ‘w ogrodzie‘; "Mēdus hominem in viā iacēre videt." ‘Medus widzi, że człowiek leży na drodze‘ (patrz jednak: sekcja „Locativus i przypadki przy nazwach miast”). Szczególny jest rzeczownik "locus" i rzeczowniki z przymiotnikiem "tōtus" jako przydawką, które używane są zwykle bez przyimka, np. "idōneō locō" ‘w odpowiednim miejscu‘, "tōtā Italiā" ‘w całej Italii‘.
"Ablatīvus temporis" wyraża szeroko pojęty moment w czasie, odpowiadając na pytanie "kiedy?" Często poprzedza go przyimek "in", np. "in bellō" ‘w czasie wojny‘, "in senectūte" ‘w okresie starości‘. Przyimek ten nie występuje zwykle przy rzeczownikach oznaczających czas (takich jak "diēs, annus, hōra", np. "hōrā prīmā" ‘o godzinie pierwszej‘, "mēnse Decembrī" ‘w grudniu‘), przy rzeczownikach występujących z przydawką (np. "secundō bellō Pūnicō" ‘w czasie II wojny punickiej‘, "summā senectūte" ‘w czasie późnej starości), oraz odpowiadając na pytanie w jakim przeciągu "czasu?" (np. Paucīs diēbus puerī advenient." ‘Chłopcy przybędą w przeciągu kilku dni‘). Inne przykłady: "tertiō diē" ‘trzeciego dnia‘; Hieme ursī in spēluncīs dormiunt." ‘Zimą niedźwiedzie śpią w jaskiniach‘. "Nocte sōl nōn lūcet." ‘W nocy słońce nie świeci‘.
Pewne formy przypadków gramatycznych mogą być identyczne – np. często jest tak w przypadku celownika i ablatywu. Przy interpretacji trzeba więc brać pod uwagę kontekst. Przykładowo zdanie "Valerius fīliō aedēs ēmit" może oznaczać ‘Waleriusz kupił synowi dom‘ (biorąc "fīliō" za celownik) lub ‘Walery kupił dom [płacąc] synem‘ (biorąc "fīliō" za ablatyw).
Konstrukcja "ablativus absolutus".
"Ablatīvus absolūtus" jest równoważnikiem zdania okolicznikowego. W tej konstrukcji występuje funkcjonalny odpowiednik podmiotu – z reguły rzeczownik lub zaimek w ablatywie, oraz funkcjonalny odpowiednik orzeczenia – zwykle imiesłów w ablatywie (czasu "praesēns" lub "perfectum"). Konstrukcja taka zastępuje zdanie podrzędne okolicznikowe czasu (które w polszczyźnie można wyrazić, rozpoczynając zdanie od spójnika "gdy"), przyczyny ("ponieważ"), warunku ("jeśli") lub przyzwolenia ("chociaż"), przy czym o znaczeniu decyduje kontekst. Może to być przyczyną nieprecyzyjności, wieloznaczności kominukatu. Przykładowo zdanie: "Hoc pōculō ēpōtō Caesar obdormīvit." ‘Ten kielich wypiwszy, Cezar zasnął‘ nie precyzuje, czy Cezar zasnął po, z powodu czy mimo wypicia. Zdanie Puerō pulchrē recitante omnēs attentē audiunt" może oznaczać: ‘Wszyscy uważnie słuchają, gdy / bo / jeśli chłopiec pięknie czyta‘. Zdanie Puerō pulchrē recitante nēmō audit" sugeruje natomiast interpretację ‘Nikt nie słucha, chociaż chłopiec pięknie czyta‘. Inny przykład: "Crēscente perīculō crēscunt vīrēs." ‘Kiedy (gdy) / ponieważ (dlatego że) / jeżeli / chociaż (mimo że) rośnie niebezpieczeństwo, rosną siły.
Imiesłów czasu "praesēns" ("participium praesentis") w konstrukcji "ablatīvus absolūtus" wyraża czynność równoczesną z czynnością, jaką wyraża orzeczenie zdania, natomiast imiesłów czasu "perfectum" ("participium perfectī") – czynność uprzednią. Porównaj: Iānitōre dormiente, canis vigilāns iānuam cūstōdit/cūstōdiebat" (równoczesność). ‘Kiedy stróż śpi/spał, czuwający pies pilnuje/pilnował drzwi‘.Cane vīnctō, tabellārius intrat/ intrāvit" (uprzedniość). ‘Kiedy już pies został uwiązany, wchodzi/wszedł kurier‘.
W roli funkcjonalnego odpowiednika orzeczenia zamiast imiesłowu może występować także forma rzeczownikowa lub przymiotnikowa w ablatywie, np. "Bellum Gallicum [...] C. Caesare imperātōre gestum est". ‘Wojna z Gallami została stoczona, gdy Gajusz Cezar był dowódcą‘ (pod dowództwem Gajusza Cezara). "Ventō secundō nāvēs ē portū ēgrediuntur". ‘Kiedy jest pomyślny wiatr, okręty wyruszają z portu‘.
"Locativus" i przypadki przy nazwach miast.
W przypadku nazw miast i mniejszych wysp (na ogół takich, których zamieszkałe centra noszą tę samą nazwę, co wyspa) w odpowiedzi na pytanie "gdzie?" używa się przypadka gramatycznego o nazwie "locātīvus" (miejscownik). Z reguły, jeśli nazwa jest w l. poj. oraz należy do I i II deklinacji, to ma ona formę taką samą jak dopełniacz (np. "Rōmae" ‘w Rzymie‘, "Corinthī" ‘w Koryncie‘, "Mīlētī" ‘w Milecie‘); w przeciwnym razie ma formę jak ablatyw (np. "Athēnīs" ‘w Atenach‘, "Pompeiīs" ‘w Pompejach‘, "Neāpolī" ‘w Neapolu‘, "Gādibus" ‘w Kadyksie‘). Nazwy III deklinacji mogą mieć dwie końcówki "–e" lub "–ī", np. "Karthāgine" lub "Karthāginī" (‘w Kartaginie‘). W nielicznych wyrazach zachowały się specjalne formy "locātīvusa", np. "domī" ‘w domu‘, "rūrī" ‘na wsi‘ (też "rūre"), "bellī" ‘na wojnie‘, "humī" ‘na ziemi‘.
Z nazwami miast i miejsc biernik wskazuje kierunek, do którego odbywa się ruch, natomiast ablatyw – skąd odbywa się ruch. Porównaj: "Cornēlius nōn Rōmam, sed Tūsculum it." ‘Korneliusz nie idzie do Rzymu, a do Tuskulum‘. "Is nōn Tūsculō, sed Rōmā venit." ‘On nie przychodzi z Tuskulum, a z Rzymu‘. "Cornēlius Tūsculī habitat. Mēdus Rōmae est." ‘Korneliusz mieszka w Tuskulum. Medus jest w Rzymie‘.
Zdania pytające niezależne.
Zdania pytające można podzielić na dwie zasadnicze grupy. Pierwsza grupa to pytania o uzupełnienie, pytania o konkretną okoliczność czy szczegół. Są one wprowadzane przez pytajne zaimki rzeczownikowe, przymiotnikowe lub przysłówkowe, np. "Ubi habitās?" ‘Gdzie mieszkasz?‘ "Quis venit?" ‘Kto przychodzi?‘. Czasami celem nie jest uzyskanie informacji a wyrażenie oburzenia, ironii, kpiny, złości – to tzw. pytanie retoryczne, np. "Quam diū etiam furor iste tuus nōs ēlūdet?" ‘Jak długo jeszcze to twoje szaleństwo będzie z nas drwiło?‘.
Druga grupa to pytania o rozstrzygnięcie, po których oczekuje się potwierdzenia lub zaprzeczenia. Zwyczajne pytanie zadawane w celu uzyskania informacji tworzy się za pomocą enklitycznego postfiksalnego morfemu interrogatywnego "–ne", tzn. przyłącza się go na koniec wyrazu, na który pada nacisk, i który zwykle stoi na pierwszej pozycji w zdaniu, np. "Vidēsne?" ‘Widzisz?‘ "Estne sānus Quīntus?" ‘Czy Kwintus jest zdrowy?‘. "Tūne ipse hoc scrīpsistī?" ‘Ty sam to napisałeś?‘.
Konstrukcja z "nōnne" ("nōn + ne") używana jest, kiedy nadawca komunikatu oczekuje od odbiorcy odpowiedzi twierdzącej „tak“, np. Nōnne vidētis?" ‘No nie widzicie?‘ Nōnne tē pudet hoc fēcisse?" ‘Nie wstyd ci, że to zrobiłeś?‘ Kiedy nadawca oczekuje (bądź spodziewa się) odpowiedzi przeczącej „nie“, stosowana jest partykuła pytajna "num", np. Num Crēta oppidum est?" ‘Czyż Kreta jest miastem?‘ Num hoc fēcistī?" ‘No chyba tego nie zrobiłeś?‘.
Zdarza się, że pytania tworzone są bez żadnych dodatkowych słów czy morfemów, a jedynie poprzez odpowiednią intonację, np. "Hodiē uxōrem dūcis?" ‘Dzisiaj się żenisz?‘
"An" może pełnić rolę operatora o charakterze pytajnym. Może występować m.in. w konstrukcji "utrum... an" ‘(czy)... czy...‘ , np. Utrum Rōmam veniēs an Athēnīs manēbis?" ‘Przybędziesz do Rzymu czy zostaniesz w Atenach?‘ Tego typu zdania mogą być także konstruowane inaczej, np. "Rōmamne veniēs an Athēnīs manēbis? Rōmam veniēs an Athēnīs manēbis?" Inny przykład: "Suntne dī annōn ("an + nōn"). ‘Istnieją bogowie czy nie?‘ "An" na wcześniejszym etapie rozwoju łaciny był używany szerzej do budowania pytań i ślady takiego zastosowania są spotykane także w okresie klasycznym.
W niezależnych zdaniach pytających używany jest na ogół tryb oznajmujący. Do wyjątków, gdzie używany jest tryb łączący należy tzw. "coniūnctīvus dēlīberātīvus" oraz zdania wyrażające treść zależną od jakiegoś niewyrażonego warunku (np. "Hoc tū dīcere audeās?" ‘Odważyłbyś się to powiedzieć?, w domyśle przykładowo "gdybyś znalazł się w takiej sytuacji").
Czas względny.
Czas względny bezokolicznika i imiesłowu.
Bezokoliczniki i imiesłowy w łacinie wyrażają czas względny polegający na tym, że w stosunku do jakiegoś momentu w teraźniejszości, przeszłości lub przyszłości (co jest wyrażone zwykle czasownikiem), czas "praesēns" bezokoliczników i imiesłowów wyraża równoczesność, "perfectum" – uprzedniość, "futūrum" – następczość. Porównaj następującą konstrukcję, która może mieć 9 wariantów względnej charakterystyki czasowej: "Graecī nautae," 1) videntēs Polyphēum" / vīsī ā Polyphēmō" / vīsūrī Polyphēum," 2) "timent" / "timuērunt" / "timēbunt". ‘Greccy żeglarze, 1) widząc Polifema / zobaczeni przez Polifema / mając zobaczyć Polifema, 2) boją się / bali się / będą się bać‘. Porównaj też konstrukcję "ablatīvus absolūtus" zawierającą imiesłów w czasie "praesēns", a więc wyrażający równoczesność: Rēgnante Numā, multa templa aedificantur" / "aedificābantur" / "aedificābuntur". ‘Gdy rządzi Numa, wznoszone są liczne świątynie / Gdy rządził Numa, były wznoszone liczne świątynie / Gdy będzie rządził Numa, zostaną wzniesione liczne świątynie‘.
Następstwo czasów.
Czasownik w trybie łączącym użyty w zdaniu podrzędnym również wyraża czas względny według zasady zwanej następstwem czasów ("cōnsecūtiō temporum"). Zgodnie z nim, jeśli w zdaniu nadrzędnym jest użyty czas teraźniejszy lub czas przyszły (tj. "praesēns, futūrum I" lub "futūrum exāctum" określane mianem tzw. "czasu głównego"), to w zdaniu podrzędnym (wymagającym użycia trybu łączącego) stosuje się:
Przykładowo: "Mārcus" 1) "rogat" / "rogābit" 2) "quid faciās" / "quid fēcerīs" / "quid factūrus sīs" (ewentualnie "quid faciās"). ‘Marek 1) pyta / zapyta, 2) co robisz / co (z)robiłeś / co zrobisz‘.
Jeśli w zdaniu nadrzędnym jest użyty czas przeszły ("imperfectum, perfectum, plūsquamperfectum" określane mianem tzw. "czasu historycznego"), to w zdaniu podrzędnym (wymagającym użycia trybu łączącego) stosuje się:
Przykładowo: "Mārcus" 1) "rogāvit" / "rogābat" 2) "quid facerēs" / "quid fēcissēs" / "quid factūrus esses" (ewentualnie "quid facerēs"). ‘Marek 1) zapytał / pytał, 2) co robisz / co (z)robiłeś / co zrobisz‘. Inne przykłady z następstwem czasów: "Exspectō quid respondeās." ‘Czekam [na to], co odpowiesz‘. "Nesciō quid dīxerīs." ‘Nie wiem, co powiedziałeś‘. "Ratiō docet, quid faciendum fugiendumque sit." ‘Rozum uczy, co należy czynić a czego unikać’.
"Praesēns historicum" czasem zaliczany jest do kategorii "czasu głównego" (ze względu na formę), czasem do "czasu historycznego" (ze względu na znaczenie). 
Zdania podrzędne.
Zdania okolicznikowe są zdaniami będącymi odpowiednikami okoliczników, które są fakultatywnie przyłączane do zdania nadrzędnego. Same zdania okolicznikowe nie są w pełni autonomiczne pod względem składniowym i znaczeniowym. Ich podrzędność sygnalizują odpowiednie spójniki oraz kategoria trybu formy czasownikowej. Tradycyjnie stosuje się podział zdań okolicznikowych w oparciu o kryterium znaczeniowe.
Zdanie okolicznikowe celu.
W przypadku podrzędnych zdań okolicznikowych celu podstawowymi spójnikami są "ut" ‘aby, żeby‘ i "nē" ‘aby nie‘. Czasownik użyty jest w trybie łączącym i podlega zasadzie następstwa czasów. W praktyce używa się tylko formy "coniūnctīvus praesentis" lub "coniūnctīvus perfectī" (ponieważ cel nie może być czynnością uprzednią). Przykłady: "Nōn ut edam vīvō, sed ut vīvam edō". ‘Nie żyję, żeby jeść, ale jem, żeby żyć‘. "Petrus ambulābat super aquam, ut venīret ad Iēsum." ‘Piotr szedł po wodzie, aby przyjść do Jezusa‘. "Hoc facit nē capiātur. ‘Robi to, żeby nie zostać złapanym‘. Porównaj: "Vēnī ut Caesarem videam. ‘Przyszedłem [i jestem tu teraz], aby zobaczyć Cezara‘ ("perfectum" wyrażający obecny stan, tzw. "perfectum praesēns"). "Vēnī herī ut Caesarem vidērem. ‘Przyszedłem wczoraj, aby zobaczyć Cezara‘. "Hoc fēcī ut laetus sīs. ‘Zrobiłem to, żebyś był szczęśliwy (teraz lub w przyszłości).
Do innych spójników, które można użyć w tego typu zdaniach należy "nēve" ("neu") ‘i aby nie‘, np. "Officium tuum est cūrāre nē ovēs aberrent nēve ā lupō rapiantur." ‘Twoim obowiązkiem jest dbanie, by owce się nie zbłąkały i nie zostały porwane przez wilka‘. W połączeniu z przymiotnikiem lub przysłówkiem w stopniu wyższym używa się "quō" zamiast "ut", np. "Cucurrī quō celerius eō advenīrem". ‘Pobiegłem, żeby szybciej tam dotrzeć‘.
Do innych sposobów wyrażania celu należy: użycie zaimka względnego + trybu łączącego (np. "Lēgātōs mīsit quī pācem peterent." ‘Wysłał posłów, którzy dążyli do pokoju‘, tj. ‘aby dążyć do pokoju‘); użycie "supīnum, participium futūrī āctīvī, gerundīvum" czy "gerundium".
Zdanie okolicznikowe skutku.
Podrzędne zdanie okolicznikowe skutku wyraża stan realny lub hipotetyczny mający być efektem bądź następstwem czynności lub stanów stanowiących treść zdania narzędnego. Zwykle wprowadzane jest przez spójnik "ut" ‘że‘, a w przypadku przeczenia – "ut nōn" ‘że nie‘ (lub "ut" + zaimek przeczący, np. "nūllus") a także "quīn", "quōminus". Często w zdaniu nadrzędnym występują wyrazy przywołujące stopień natężenia takie jak: "ita" ‘tak (w ten sposób)‘, "sīc" ‘tak (w ten sposób)‘, "tam" ‘tak [bardzo]‘, "adeō" ‘do tego stopnia‘, "tālis" ‘taki‘, "tot" ‘tyle‘, "tantus" ‘tak wielki‘ itp.. Czasownik w zdaniu okolicznikowym skutku występuje w trybie łączącym, ale występują tu odstępstwa od zasady następstwa czasów – czas orzeczenia w zdaniu nadrzędnym nie ma tu wpływu.
W zdaniu podrzędnym skutku stosuje się "coniūnctīvus praesentis", kiedy treść w nim wyraża skutek aktualny w momencie komunikacji lub w przyszłości. Przykłady: "Tam altum est flūmen ut trānsīre nōn possim." ‘Rzeka jest tak głęboka, że nie mogę przejść‘. "Adeōne mē dēlīrāre cēnsēs, ut ista esse crēdam?". ‘Czy sądzisz, że do tego stopnia straciłem rozum, by uwierzyć, że tak właśnie jest?‘. "Numquam accēdō, quīn abs tē abeam doctior". ‘Nigdy nie spotykam się [z tobą tak], bym nie odchodził od ciebie mądrzejszy‘. Czas "coniūnctīvus imperfectī" stosuje się, gdy zdanie podrzędne wyraża skutek aktualny w przeszłości i trwały w czasie (niemomentalny), np. "Arīōn tam pulchrē fidibus canēbat ut alter Orpheus appellārētur." ‘Arion tak pięknie grał na lirze, że był nazywany drugim Orfeuszem‘. Czas "coniūnctīvus perfectī" jest używany, gdy treść wyraża skutek aktualny w przeszłości i mający charakter momentalny (aspekt dokonany), np. "Tempestās [...] tam dēnsō rēgem operuit nimbō, ut cōnspectum eius cōntiōnī abstulerit". ‘Burza osłoniła króla tak gęstym obłokiem, że odebrała zgromadzonym możliwość widzenia go‘.
Skutek mogą wyrażać także konstrukcje z użyciem zaimka względnego, np. "Nēmō est tam senex quī sē annum nōn putet posse vīvere". ‘Nikt nie jest tak stary, żeby sądzić, że nie może jeszcze przeżyć rok‘.
Zdanie okolicznikowe przyczyny.
Zdanie okolicznikowe przyczyny ukazuje uzasadnienie treści zawartej w zdaniu nadrzędnym. Kiedy zdanie to wprowadzane jest przez spójniki: "quod, quia, quoniam, quandō", to w zdaniu podrzędnym przyczyny używany jest czasownik w trybie oznajmującym, np. "Tē nōn vocāvī quod dormiēbās." ‘Nie wołałem cię, bo spałeś‘. "Pater dolēbat quod amīcum aegrum nōn vīsitāvī." ‘Ojciec się martwił, bo nie odwiedziłem chorego przyjaciela‘. Kiedy jednak mówca podaje uzasadnienie co do którego nie jest przekonany (i/lub inni nie są), używa się trybu łączącego, np. "Rōmānī victī sunt quod perfidī essēmus." ‘Rzymianie zostali zwyciężeni, ponieważ [ponoć] mieliśmy być zdradzieccy‘. "Pater dolēbat quod amīcum aegrum nōn vīsitāvissem." ‘Ojciec się martwił, bo, [jak myślał], nie odwiedziłem chorego przyjaciela‘. Podobnie dzieje się po zaprzeczonych spójnikach, gdy zdania wyrażają przyczynę niepewną, np. "Litterās ad tē dedī, nōn quod habērem quod scrīberem, sed ut ā tē litterās acciperem". ‘Wysłałem list do ciebie nie dlatego, żebym miał co pisać, lecz żeby otrzymać list od ciebie‘.
Kiedy zdania okolicznikowe przyczyny wprowadzane są przez spójnik "cum", wówczas stosuje się w nich tryb łączący zgodnie z zasadami następstwa czasów, np. Cum hoc vērum nōn sit, sequitur, ut sit falsum." ‘Ponieważ nie jest to prawdą, wynika stąd, że jest fałszem‘. Cum agricola frūmentum vēndidisset, in agrō saltābat." ‘Ponieważ rolnik sprzedał zboże, tańczył na polu‘.
Przyczynę może wyrażać także zaimek względny z czasownikiem w trybie łączącym, np. "Stultus eram quī haec ante nōn vīdissem." ‘Byłem głupi, ponieważ tego nie zauważyłem (ja, który tego nie zauważyłem)’.
Zdanie okolicznikowe warunku.
Zdanie okolicznikowe warunku jest zdaniem podrzędnym zwanym "poprzednikiem" ("protasis"), natomiast związane z nim zdanie nadrzędne to tzw. "następnik" ("apodosis"). Sytuacja wyrażona treścią podrzędnego zdania ukazana jest jako warunkująca zajście sytuacji wyrażonej w zdaniu nadrzędnym. Podstawowym spójnikiem wprowadzającym zdanie podrzędne warunku jest "sī". Jeśli występuje przeczenie, to wprowadzać może "sī" w połączeniu z partykułą ("nōn, neque") lub zaimkiem przeczącym. Innymi spójnikami przy zdaniu warunkowym mogą być "quodsī" ’jeśli więc’ i "sīn" ’jeśli zaś, jeśli jednak’. Wyróżnia się 3 typy okresów warunkowych.
Okres warunkowy rzeczywistości ("modus reālis") przedstawia relację między poprzednikiem a następnikiem jako rzeczywistą, natomiast nie wyraża poglądu na temat możliwości czy prawdopodobieństwa zaistnienia danej sytuacji. Zarówno w zdaniu nadrzędnym, jak i podrzędnym czasownik występuje w trybie oznajmującym. Przykłady: "Sī aeger est, in lūdum īre nōn potest." ‘Jeśli jest chory, nie może iść do szkoły’. "Sī spīrat, vīvit." ‘Jeśli oddycha, to żyje’. "Sī peccāvī, īnsciēns fēcī." ’Jeśli popełniłam błąd, zrobiłam to nieświadomie’. Periī, sī mē aspexerit. ‘Jeśli mnie zobaczy, przepadłem’. "Sī parum intellēxtī, dīcam dēnuō". ‘Jeśli niewiele zrozumiałeś, powiem raz jeszcze’. "Sī vincīmus, omnia nōbīs tūta erunt". ‘Jeśli zwyciężymy, zyskamy pełnię bezpieczeństwa’. 
Okres warunkowy możliwości ("modus potentiālis") implikuje możliwość zaistnienia sytuacji wyrażanej w poprzedniku, której konsekwencje są wyrażone w następniku. Zazwyczaj zarówno w poprzedniku, jak i następniku występuje czasownik w czasie "coniūnctīvus praesentis". Czasami w poprzedniku pojawia się czasownik w czasie "coniūnctīvus perfectī" dla zaznaczenia uprzedniości. Przykłady: "Sī epistulam legās, tōtam rem intellegās." ‘Gdybyś przeczytał list, zrozumiałbyś całą sprawę‘. "Diēs mē dēficiat, sī rēgēs imperātōrēsque ēnumerāre velim". ‘Zabrakłoby mi dnia, gdybym chciał wyliczać królów i wodzów. "Sī gladium quis apud tē sānā mente dēposuerit, repetat īnsāniēns, reddere peccātum sit, officium nōn reddere". ‘Gdyby ktoś, będąc przy zdrowych zmysłach, zdeponował u ciebie miecz, [a potem] wrócił obłąkany, błędem byłoby [go] oddać, obowiązkiem [zaś] nie zwracać.
Okres warunkowy nierzeczywistosci ("modus irreālis") charakteryzuje się tym, że sytuacja wyrażona w poprzedniku ma charakter wyłącznie hipotetyczny, teoretyczny, a w rzeczywistości taka sytuacja jest niemożliwa, nieprawdopodobna lub nierealna. Czasownik w poprzedniku i następniku znajduje się w czasie "coniūnctīvus imperfectī", jeśli przedstawione sytuacje odnoszą się do teraźniejszości bądź przyszłości, lub w czasie "coniūnctīvus plūsquamperfectī", jeśli odnoszą się do przeszłości. Porównaj: "Aquam bibō quia vīnum nōn habeō. Sī vīnum habērem, aquam nōn biberem." ‘Piję wodę, bo nie mam wina. Gdybym miał wino, nie piłbym wody (ale nie mam)‘. "Aquam bibī quia vīnum nōn habēbam. Sī vīnum habuissem, aquam nōn bibissem." ‘Napiłem się wody, bo nie miałem wina. Gdybym [wtedy] miał wino, nie piłbym wody (ale nie miałem)‘. Inny przykład: "Sī somnum capere possem, tam longīs tē epistulīs nōn obtunderem". ‘Gdybym mógł spać, nie naprzykrzałbym ci się tak długimi listami‘.
Zdanie okolicznikowe przyzwolenia.
Zdanie okolicznikowe przyzwolenia wyraża treść stojącą w pewnej logicznej sprzeczności z treścią zdania nadrzędnego lub przynajmniej niebędącą w danym kontekście oczywistą. Można wyróżnić następujące cechy jego budowy:
Odpowiedniki takich zdań przyzwalających mogą także być wprowadzane przez zaimek względny z czasownikiem w trybie łączącym, np. "Ego quī fortis sim tamen fugiam." ‘Ja, choć jestem odważny, to jednak ucieknę‘.
Zdania porównawcze.
Zdania porównawcze można podzielić na 2 klasy: 
Porównaj: "Ut merita est, poenās persolvit." ‘Poniosła karę jak na to zasłużyła‘. "Tamquam merita esset, poenās persolvit." ‘Poniosła karę tak jak gdyby na to zasłużyła‘.
Zdania wyrażające treści rzeczywiste są używane często z wyrazami takimi jak: "at / atque" (po wyrazach wyrażających podobieństwo), "quam" (po przymiotniku lub przysłówku w stopniu wyższym), "ut" (często w zdaniu nadrzędnym występuje tu "sīc" lub "ita") i innymi (np. "quō... eō" ‘im... tym...‘; "quot... tot" ‘ile... tyle‘). Przykłady: "Ita est ut dīcis." ‘Jest tak jak mówisz‘. "[Boiōs Aeduī] in parem iūris lībertātisque condiciōnem atque ipsī erant recēpērunt. ‘Eduowie obdarzyli Bojów takimi samymi prawami i przywilejami, z jakich sami korzystali‘. "Rūfa ita valē, quārē bene fēllās. ‘Rufo, niech ci się tak dobrze wiedzie, jak dobrze obciągasz‘.
Zdania wyrażające treści nierzeczywiste są używane często z wyrazami takimi jak: "quasi, ut sī, velut sī, tamquam (sī)", np. "Ita sē gessit quasi cōnsul esset." ‘Zachowywał się tak jakby był konsulem‘.
Po przymiotnikach i przysłówkach w stopniu wyższym powiązanych ze znaczeniem ‘zbyt‘ zdanie skutkowe może się zaczynać od "quam ut". Dotyczy to także zdania wyrażającego cel, np. "Haec maior esse ratiō vidētur, quam ut hominum possit sēnsū aut cōgitātiōne comprehendī". ‘Wydaje się, że ta zasada jest zbyt skomplikowana, by mogła zostać pojęta ludzkim rozumem i zmysłami‘.
Zdania czasowe.
Zdania z "cum".
Słowo "cum" ma wiele znaczeń, przykładowo jako przyimek znaczy ‘[wraz] z‘, a jako spójnik wprowadzający zdanie podrzędne oznaczać może ‘kiedy, ponieważ, pomimo‘. Kiedy zdanie z "cum" wyraża wyłącznie stosunek czasowy ("cum temporāle"), równoczesność, punkt w czasie, kiedy wykonywana jest czynność, to czasownik jest używany w trybie oznajmującym. Przykładowo: Cum eum vidēbis, eum cognōscēs." ‘[W momencie] kiedy go zobaczysz, rozpoznasz go‘. Cum tē vīdī, fēlīx eram." ‘[W tym czasie] kiedy cię zobaczyłem, byłem szczęśliwy‘. "Octō diēs iam sunt cum Rōmae nōn fuī." ‘Mija już 8 dni, odkąd (kiedy) nie byłem w Rzymie‘.
Kiedy "cum" wyraża okoliczności, wprowadza przyczynę albo przeciwność odnoszące się do czasownika ze zdania nadrzędnego, i jednocześnie czynność odnosi się do teraźniejszości lub przyszłości, to także używany jest czasownik w trybie oznajmującym, np. Cum aurum invēnerō dīves erō." ‘Kiedy znajdę złoto, będę bogaty‘ (z tego powodu). Jeśli jednak odnosi się do przeszłości (tzw. "cum nārrātīvus" lub "historicum"), to używany jest tryb łączący. Przykładowo: Cum hoc fēcisset, ad tē fūgit." ‘Kiedy to zrobił, uciekł do ciebie‘ (okoliczność). "Cum tē vidērem, fēlīx eram." ‘Kiedy/Ponieważ/Mimo że cię zobaczyłem, byłem szczęśliwy.
"Cum" wprowadzający czynność powtarzającą się ("cum iterātīvum"), który można przetłumaczyć jako ‘ilekroć‘, sprawia, że czasownik jest w trybie oznajmującym, np. Cum rosam vīderat, tum vēr esse arbitrābātur." ‘Ilekroć widział [kwitnącą] różę, myślał, że to [już] wiosna‘. Cum tē vīderam, fēlīx eram." ‘Ilektoć cię widziałem, byłem szczęśliwy‘. "Hōrum librōs [...] dēlectātiōnis causā, cum est ōtium, legere soleō". ‘Ich książki czytam zwykle dla przyjemności, kiedy jest czas wolny od zajęć‘.
Osobliwym rodzajem zdań z "cum" są zdania czasowe odwrotne (tzw. "cum inversum"), gdzie główna myśl zawarta jest właśnie w zdaniu rozpoczynającym się od "cum" (więc formalnie podrzędnym), natomiast określenie czasu wyrażone jest przez zdanie formalnie nadrzędne. W zdaniu z "cum" występuje czasownik w trybie oznajmującym w czasie "perfectum" lub "praesēns historicum", np. "Iamque hostēs flūmen trānsgressūrī erant, cum legiōnēs prōcurrērunt." ‘I już nieprzyjaciele zamierzali przejść przez rzekę, gdy wtem legiony wybiegły naprzód‘.
Zdania czasowe ze spójnikami innymi niż "cum".
W zdaniach czasowych równoczesność wprowadzać mogą także: "dum, dōnec, quoad, quandō, ubi, quamdiū". Zwykle czasownik takiego zdania podrzędnego jest w trybie oznajmujacym. Przykłady: "Populus [...] est moderatior, quoad sentit et sapit. ‘Lud zachowuje spory umiar, dopóki kieruje się rozumem i rozsądkiem‘. Dōnec eris sospes, multōs numerābis amīcōs". ‘Dopóki będzie ci się szczęściło, liczyć będziesz (= będziesz miał) dużo przyjaciół‘. 
Zdania wyrażające okoliczność poprzedzającą zdarzenia ze zdania nadrzędnego (uprzedniość) są wprowadzane przez: "postquam, posteāquam, simul (ac/atque), ut (prīmum/semel), ubi (prīmum), cum (prīmum)". Formy czasownikowe są zwykle w trybie oznajmującym, np. Cum prīmum Rōmam vēnī, hās litterās scripsī." ‘Jak tylko dotarłem do Rzymu, napisałem ten list‘. Zdania z treścią odnoszącą się do późniejszego czasu niż w zdaniu nadrzędnym (następczość) są wprowadzane przez: "antequam, priusquam", np. Prius clāmāvit quam mē vīdit." ‘Krzyknął zanim mnie zobaczył‘, a poza tym mogą być wprowadzane przez: "dum, quoad, dōnec". Czasownik w tych zdaniach jest w trybie oznajmującym, jeśli treścią są rzeczywiste zdarzenia. Jeśli treścią są zdarzenia hipotetyczne, niezrealizowane, planowane, przewidywane czy spodziewane, to w zdaniach z "antequam, priusquam" stosowany jest tryb łączący, a w zdaniach z "dum, quoad, dōnec" – tryb łączący lub oznajmujący ("coniūnctīvus praesentis, imperfectī" albo "indicātīvus praesentis, futūrī"). Porównaj: "Antequam / Priusquam vēnī, discessit." ‘Zanim przyszedłem, on wyszedł‘ (fakt, tryb oznajmujący). "Antequam / Priusquam venīrem, discessit." ‘Zanim miałem przyjść, on wyszedł‘ (nie ma tu twierdzenia, że rzeczywiście przyszedłem, tryb łączący). Inne przykłady: "Cēnam celeriter coquus parat antequam hospitēs adveniant." ‘Kucharz szybko przygotowuje kolację zanim przyjdą goście‘ (tryb łączący). "Dē comitiīs, dōnec rediit Mārcellus, silentium fuit". ‘W sprawie wyborów, dopóki nie powrócił Marcellus, panowało milczenie‘ (tryb oznajmujący). "Lupus observāvit, dum dormītārent canēs". ‘Wilk wyczekiwał aż zasną psy‘ (tryb łączący). 
Inne zdania podrzędne.
Czasowniki określane jako "verba timendī", tj. o znaczeniu związanym z baniem się (np. "timēre, metuere, verērī") wprowadzają za pośrednictwem odpowiedniego spójnika (konektora) zdania podrzędne. Konstrukcja ta sygnalizuje, że nie jest pożądane, by urzeczywistniła się treść zdania podrzędnego. W związku z tym w zdaniach twierdzących konektorem jest "nē", natomiast w przeczących – "nē... nōn" lub "ut". Czasownik jest w trybie łączącym i zgodny z następstwem czasów. Porównaj: "Timeō nē veniat." ‘Boje się, że przyjdzie‘. "Timeō nē nōn veniat." ‘Boję się, że nie przyjdzie‘ "Timeō ut veniat." ‘Boję się, że nie przyjdzie‘.
Dość podobnie zachowują się czasowniki określane jako "verba impediendī", tj. o znaczeniu związanym z przeszkadzaniem, opieraniem się, zabranianiem, odmawianiem, czy powstrzymywaniem (się) (np. "impedīre, prohibēre, obstāre, resistere, dēterrēre, recūsāre, reprimere, (sē) continēre"). Konstrukcja zawierająca taki czasownik wyraża zabiegi lub okoliczności zmierzające do tego, by treść zdania podrzędnego nie stała się faktem. Jeśli w zdaniu nadrzędnym czasownik (tj. "verbum impediendī") nie jest zaprzeczony, to konektorami są "quōminus" lub "nē", a jeśli jest zaprzeczony, to jest to "quōminus" lub "quīn". Przykłady: "(Tē) dēterreō quōminus/nē abeās." ‘Powstrzymuję cię przed odejściem‘ (żebyś nie odszedł). "Nōn (tē) dēterreō quōminus/quīn abeās." ‘Nie powstrzymuję cię przed odejściem‘ (żebyś odszedł). Inny przykład: "Rēgulus sententiam nē dīceret recūsāvit". Regulus odmówił wypowiedzenia swojej opinii.
Czasowniki czy też zwroty wyrażające wątpienie (jak "dubitō, dubium est, incertum est") wprowadzają pytanie zależne (zgodność z następstwem czasów), jeśli nie ma przy nich przeczenia. Konektorem może być wówczas "num, an, utrum". Przykłady: "Dubitāmus num eam vīsūrī sīmus." ‘Wątpimy, że ją zobaczymy‘. "Dubitō an abeat." ‘Wątpię, że odchodzi‘ "Dubitāsne ingredī?" ‘Wahasz się, czy wejść?. Poza tym "dubitō an/num" (a zwłaszcza "dubitō an") może mieć znaczenie ‘zastanawiam się, czy‘. W przypadku wystąpienia przeczenia (nierzadko poprzez słowo "haud"), konektorem jest "quīn", po którym czasownik występuje w trybie łączącym. Przykłady: "Nōn [...] dubitō, quīn tibi ingeniō praestiterit nēmō". ‘Nie wątpię, że talentem nikt cię nie przewyższył‘. "Dubitā, sī potes, quīn ille, seu vīctus seu victor redierit, caedem factūrus sit". ‘Powątpiewaj w to, jeśli potrafisz, że ów, czy to jako pokonany, czy jako zwyciezca, dokona rzezi‘ (przeczenie może być także w domyśle, tu: "ja nie wątpię, że dokona").
Pytania zależne.
Pytanie zależne jest zdaniem podrzędnym, które jest wprowadzone przez odpowiedni zaimek pytajny (np. "quis, quid, quī, quandō, cūr, ubi, unde, uter") lub partykułę pytajną (zwykle "–ne, num"). Czasownik w takim pytaniu jest w trybie łączącym (a nie w trybie oznajmującym jak ma to zasadniczo miejsce w pytaniach niezależnych) i na ogół podlega zasadzie następstwa czasów. Czasownik w zdaniu nadrzędnym jest zwykle związany znaczeniowo z mówieniem, jakąś aktywnością umysłową czy z postrzeganiem zmysłowym. Porównaj: "Quid Mārcus" 1) "facit" 2) "fēcit" 3) "faciet?" ‘Co Marek 1) robi 2) zrobił 3) zrobi?‘ (pytanie niezależne). "Rogant quid Mārcus" 1) "faciat" 2) "fēcerit" 3) "factūrus sit." ‘Pytają, co Marek 1) robi 2) zrobił 3) zrobi‘ (pytanie zależne). "Nōnne tua erat ista pecūnia?" A to nie były twoje pieniądze? (pytanie niezależne) "Modo tē interrogāvī tuane esset pecūnia." ‘Zapytałam cię tylko, czy to były twoje pieniądze‘ (pytanie zależne). "Rēx eōs interrogāvit num scīrent ubi esset Mārcus et quid faceret." ‘Król ich zapytał, czy [przypadkiem] wiedzą, gdzie jest Marek i co robi‘. "Iamne oblītus es quid modo dīxeris?" ‘Już zapomniałeś, co właśnie [przed chwilą] powiedziałeś?.
Konstrukcje wyrażające polecenia i życzenia.
Tryb rozkazujący służy do wyrażania rozkazów, nakazów, poleceń czy próśb. "Imperātīvus praesentis" (tryb rozkazujący czasu teraźniejszego) ma formy 2. os. l. poj. i mn., może być w stronie czynnej lub biernej. Przykłady: "Festīnā lentē." ‘Śpiesz się powoli‘. "Cavē canem." ‘Strzeż się psa‘. "Ōrā et labōrā" ‘Módl się i pracuj‘. "Venīte puerī!" ‘Przyjdźcie, chłopcy!‘. "Portāre!" ‘Bądź niesiony!‘ "Audīre!" ‘Bądź słyszany!‘ "Audīminī!" ‘Bądźcie słyszani!‘. Przykłady z "verba dēpōnentia": "Laetāre!" ‘Ciesz się‘ (= "Gaudē!") "Cōnsōlāre mē!" ‘Pociesz mnie!‘. "Sequiminī mē ad portum!" ‘Chodźcie za mną do portu!‘.
Konstrukcjami o podobnym znaczeniu są: "cūra ut, fac (ut), velim" połączone z czasownikiem w trybie łączącym, np. "Fac modo ut veniās" dosłownie: ‘Tylko zrób tak, żebyś przyszedł‘.
Funkcjonują następujące typowe sposoby wyrażania rozkazów czy próśb zawierających przeczenie:
W łacinie występuje poza tym "imperātīvus futūrī" (tryb rozkazujący czasu przyszłego) do wyrażania nakazów, zaleceń czy próśb, które nie są związane wyłącznie z chwilą, kiedy są wyrażane – mogą mieć charakter ogólny, ponadczasowy lub mogą odnosić się do przyszłości (wykonanie odłożone w czasie). Używane są w 2. i 3. os. l. poj. i mn.. Często forma ta wykorzystywana jest w dokumentach czy przepisach prawnych. Przykład: "Pirō flōrente dapem prō būbus facitō. Posteā vernō arāre incipitō". ‘Gdy zakwitnie grusza, złóż ofiarę za woły. Następnie rozpocznij wiosenną orkę‘. W przeczeniach wykorzystuje się "nē", np. "Impius nē audētō plācāre dōnīs īram deōrum". ‘Bezbożnik niech nie waży się łagodzić gniewu bogów darami‘. Pewne czasowniki (np. "meminī") regularnie używane są w "imperātīvus futūrī" zamiast "praesentis", np. "Dē pallā mementō, amābō". ‘Pamiętaj, proszę, o sukni‘.
Innym sposobem wyrażania nakazów, zaleceń, próśb, zachęt itp. jest po prostu użycie czasownika w trybie łączącym, zwykle jest to "coniūnctīvus praesentis". Tego typu konstrukcje mogą występować we wszystkich osobach, ale zazwyczaj os. 1. (wówczas jest to tzw. "coniūnctīvus hortātīvus") i 3. (niekoniecznie dla 2. os., bo wówczas można użyć trybu rozkazującego). Przykłady: Gaudeāmus igitur iuvenēs dum sumus". ‘Radujmy się więc dopóki jesteśmy młodzi‘. Caveant intemperantiam, meminerint verēcundiae". ‘Niech wystrzegają się nieumiarkowania, niech pamiętają o poczuciu przyzwoitości‘. Audiātur et altera pars". ‘Należy wysłuchać i drugiej strony‘. Requiēscat in pāce". ‘Niech odpoczywa w pokoju‘.
W przypadku przeczenia występuje zwykle "nē" z czasownikiem w formie "coniūnctīvus perfectī" lub "praesentis". Zamiast "nē" mogą być również zaimki czy spójniki przeczące. Porównaj: "Hoc faciāmus." ‘Zróbmy to‘. "Hoc nē fēcerīmus/faciāmus." ‘Nie róbmy tego‘. Nihil ignōverīs [...], nihil grātiae causā fēcerīs [...], misericordiā commōtus nē sīs. ‘Niczego nie wybaczaj, niczego nie rób z życzliwości, nie daj się wzruszyć litością‘.
Czasownik w trybie łączącym może także wyrażać życzenia – jest to tzw. "coniūnctīvus optātīvus". Często poprzedza go wyraz "utinam", a w przeczeniach występuje zazwyczaj "(utinam) nē". W języku poetyckim może to być także "ut" bądź "(ō) sī". Jeśli jest to "coniūnctīvus praesentis" lub "imperfectī", to życzenie dotyczy teraźniejszość bądź przyszłości, przy czym "praesentis" wyraża życzenia możliwe do spełnienia, zaś "imperfectī" – nierealne. "Coniūnctīvus perfectī" lub "plūsquamperfectī" wyraża życzenie dotyczące przeszłości, przy czym pierwszy wyraża takie, które mogło się spełnić, a drugi takie, które było nierealne (i siłą rzeczy się nie spełniło). Przykłady: "Falsus utinam vātēs sim. ‘Obym był fałszywym prorokiem‘. Utinam ego Rōmae essem!" ‘Gdybym tak był w Rzymie‘ (ale to nierealne). Vīvat rēx!" ‘Niech żyje król!‘. Utinam patrem audīvissem!" ‘Gdybym tylko [wtedy] posłuchał ojca‘ (ale nie posłuchałem). "– Quīcum lītigās abscessit. – Utinam hinc abierit mālam crucem." ‘– Ten, z którym się spierasz uciekł. – Mam nadzieję, że (oby) uciekł na złamanie karku‘. Ut merdās edātis. ‘Żebyście gówno żarli‘.
Poza tym życzenia mogą być formułowane z wykorzystaniem czasownika "velle" lub "nōlle" w trybie łączącym, w 1. os. czasu "coniūnctīvus praesentis" lub "imperfectī" (tzn. dla czasownika "velle" są to formy: "velim" bądź "vellem"), np. "Hoc ignōscant dī immortālēs velim [...] populō Rōmānō". ‘Chciałbym, aby (= oby) bogowie nieśmiertelni wybaczyli to narodowi rzymskiemu‘.
Zastosowanie trybu łączącego.
Tryb łączący ("modus coniūnctīvus", określany także jako "modus subiūnctīvus") zarówno w łacinie, jak i wcześniej, w języku praindoeuropejskim, mógł wyrażać subiektywne stanowisko osoby mówiącej co do wyrażanej treści. W łacinie jednak jego zastosowanie znacznie się poszerzyło. Mógł występować zarówno w zdaniach głównych, jak i podrzędnych. Ogólnie rzecz biorąc, w zdaniu głównym, o ile tryb oznajmujący wskazuje na fakty (bądź zakłada, że są to fakty), to tryb łączący związany jest z subiektywnym punktem widzenia, kładąc nacisk na wolę lub możliwość.
Tryb łączący w zdaniu głównym może wyrażać: życzenie ("coniūnctīvus optātīvus"), wezwanie ("c. hortātīvus"), rozkaz ("c. iussīvus"), zakaz ("c. prohibitīvus"), które to funkcje zostały omówione w sekcji „Konstrukcje wyrażające polecenia i życzenia“. Poza tym tryb łączący w zdaniu głównym może wyrażać:
W zdaniach złożonych tryb łączący przede wszystkim po prostu sygnalizuje podrzędność danego zdania składowego. Może występować m.in. w zdaniach celu, skutku, warunkowych, czasowych czy pytaniach zależnych.
Negacja.
Przeczenie wprowadzane jest przede wszystkim przez zastosowanie implikujących negację partykuł, spójników i zaimków. Typowo przeczenie tworzy się przez użycie partykuły "nōn", która neguje twierdzenie zawarte w zdaniu lub jednym z jego elementów, np. "Nōn possumus." ‘Nie możemy‘. "Pecūnia nōn olet." ‘Pieniądze nie śmierdzą‘. Podobną funkcję ma "haud", choć występuje rzadziej, głównie przed przysłówkami, przymiotnikami i pewnymi czasownikami związanymi z myśleniem lub posiadaniem wiedzy.
Partykuła "nē" stosowana jest do tworzenia przeczeń, kiedy stoi przy czasowniku w trybie rozkazującym lub łączącym, wyrażając zakaz, życzenie, wezwanie, polecenie, przyzwolenie itp., np. "Nē timuerīs!" (= "nōlī timēre!") ‘Nie bój się‘. "Alcumēna, adest auxilium, nē timē". ‘Alkmeno, nadchodzi pomoc, nie bój się!‘. "Nē" jako spójnik ‘aby nie‘ wprowadza zdanie podrzędne dopełnieniowe, podmiotowe lub przydawkowe wyrażające zakaz, lub okolicznikowe celu zawierające przeczenie, np. "Cavē nē audiāris ab hostibus!". ‘Uważaj, żebyś nie został usłyszany przez wrogów!‘
"Neque" może oznaczać "ani", a "nec" funkcjonuje jako skrócona forma "neque", np. Neuter puer, nec Mārcus nec Quīntus". ‘Żaden [z dwóch] chłopców, ani Marek, ani Kwintus; nec plūs nec minus quam opus est" ‘nie mniej, nie więcej, niż jest potrzebne‘. "Neque/nec" oznaczać może "i nie", "również nie" bądź "ale nie" (stosowane zamiast "et nōn, sed nōn"), np. "Pater dormit neque tē audit." ‘Ojciec śpi i cię nie słyszy‘. "Iūlia laeta nōn est neque rīdet." ‘Julia nie jest wesoła i się nie śmieje‘. Analogicznie zamiast "et nūllus" stosuje się "neque/nec ūllus" ‘i nikt‘; zamiast "et nēmō" – "neque/nec quisquam" ‘i nikt‘; zamiast "et nihil" – "neque/nec quidquam/quicquam" ‘i nic‘; zamiast "et numquam" – "neque/nec umquam" ‘i nigdy‘. Wynika to z tego, że w zdaniu, w którym wyrażone jest już przeczenie partykułą lub zaimkiem przeczącym, kolejne elementy wypowiedzenia są negowanie przez użycie zaimków nieokreślonych (odpowiadających poszczególnym zaimkom przeczącym), np. "Tempus habēs tāle, quāle nēmō habuit umquam". ‘Masz taką okazję, jakiej nikt nigdy nie miał‘.
"Nēve" lub "neu" ‘i żeby nie, i (niech) nie, ani (niech) nie‘ są używane zamiast "et nē", np. "Nōlī putāre Neptūnum cūrāvisse ut tū servārēris nēve mergerēris". ‘Nie myśl sobie, że to Neptun zadbał o to, byś ty ocalał i nie utopił się‘.
"Nē... quidem" tworzy konstrukcję oznaczającą "nawet nie". O ile "nōn, haud, neque" występują przed wyrazami, do których się odnoszą, w konkstrukcji "nē... quidem" uwydatniane słowa znajdują się pomiędzy, np. "Nūlla est mihi pecūnia. Nē assem quidem habeō". ‘Nie mam żadnych pieniędzy. Grosza nawet nie mam‘.
Podwójne przeczenie na ogół nadaje wypowiedzi twierdzący charakter. Przykładowo odpowiednikiem polskiego "nigdy nie powiedział" jest "numquam dīxit" (dosłownie: "nigdy powiedział"). W przypadku wystąpienia partykuły przeczącej przed zaimkiem przeczącym w jednym wypowiedzeniu, skutkiem jest częściowa (nieidentyfikująca) afirmacja, a jeśli występuje po zaimku – totalna (uogólniająca). Porównaj: "nōn nēmō (nōnnēmō)" ‘ktoś, niejeden‘ – "nēmō nōn" ‘każdy‘; "nōn nihil (nōnnihil)" ‘coś‘ – "nihil nōn" ‘wszystko‘; "nōn numquam (nōnnumquam)" ‘nieraz, niekiedy‘ – "numquam nōn" ‘zawsze‘.
Zaimki przeczące "nihil" i "nūllus" użyte zamiast partykuły przeczącej lub jako orzecznik wzmacniają negację, np. "Oenomaō tuō nihil ūtor". ‘Twojego Oinomaosa w ogóle nie używam‘.
Przedrostkami związanymi z przeczeniem są "in–/im–" (np. "īnfēlīx" ‘nieszczęśliwy‘, "immortālis" ‘nieśmiertelny‘) oraz "dis–/di–" (np. "displiceō" ‘nie podobam się‘, "dissimilis" ‘niepodobny‘).
Fonetyka.
Istnieją pewne źródła pozwalające zrekonstruować, jak brzmiał język łaciński w epoce klasycznej. Są to m.in. świadectwa gramatyków łacińskich, transkrypcja łacińskich słów w pismie greckim, czy prace w dziedzinie gramatyki porównawczej pozwalające prześledzić ewolucję danych wyrazów łacińskich zapożyczonych do współczesnych języków.
Alfabet łaciński powstał specjalnie dla oddania dźwięków łaciny. W wielu przypadkach nie ma wątpliwości, jak odczytywano poszczególne litery czy wyrazy – wiele z tych dźwięków istnieje w (niemal) wszystkich językach europejskich. Jednak w niektórych przypadkach nastąpiły zmiany w wymowie jeszcze w starożytności. Pojawiły się pewne różnice między wymową łacińskiego języka literackiego a wymową języka codziennego, nawet wsród warstw wykształconych. Zagadnienia te stały się wówczas aktualnym problemem i były poruszane m.in. przez Terencjanusa Maurusa w II w. n.e., Mariusza Wiktoryna w IV w. czy Marcjanusa Kapellę w V w. Wzmianki o wymowie pojawiały się także wcześniej – u Marka Terencjusza Warrona (I w. p.n.e.) czy Kwintyliana (I w. n.e.).
Później, w średniowieczu, kiedy łacina stała się uniwersalnym językiem powszechnie używanym w różnych dziedzinach, m.in. w nauce, kulturze, religii, pojawiły się „narodowe” sposoby wymowy – wymowa coraz bardziej ulegała wpływowi wymowy języka ojczystego danego mówcy. Jest to tzw. wymowa tradycyjna, różniąca się w poszczególnych krajach, nieodbiegająca wiele od wymowy języka ojczystego danego mówcy.
Sposród narodowych sposobów wymowy szczególne znaczenie ma wymowa włoska. Bardzo podobna do niej wymowa „kościelna“ jest bliska wymowie okresu . Funkcjonuje ona jako oficjalna wymowa łaciny w Kościele rzymskokatolickim. 
Nie ma współcześnie jednego powszechnie akceptowanego sposobu wymowy języka łacińskiego, każdy z nich jest pewną konwencją. Ta różnorodność może prowadzić do nieporozumień, ponieważ w różnych sposobach wymowy występują także takie różnice, które utrudniają wzajemne zrozumienie. Przykładowo głoski reprezentowane przez literę „c” w wyrazie "Cicerō" będą w angielskim i francuskim sposobie wymawiane jak polskie „s”, w sposobie polskim i niemieckim – jak „c”, we włoskim (kościelnym) – jak „cz”, natomiast w epoce klasycznej były wymawiane jak „k”.
Od XX w. istnieje tendencja do zbliżania współczesnej wymowy łaciny do tej z epoki klasycznej (tzw. "wymowa restytuowana", "restitūta"). Ma ona odzwierciedlać sposób wymowy z okresu mniej więcej między I w. p.n.e. a I w. n.e. Taką wymowę preferuje się przykładowo na międzynarodowych zjazdach latynistów i staje się ona coraz bardziej popularna.
Stosowanie wymowy narodowej (tradycyjnej) zamiast klasycznej w poezji starożytnej powoduje utratę wielu kunsztownych efektów akustycznych. Analogicznie czytanie pewnych tekstów średniowiecznych z zastosowaniem mowy klasycznej może odbywać się ze szkodą dla walorów artystycznych, np. w utworze "Dies irae" traciłyby się niektóre rymy (jak "dignae – benigne") stanowiące cechę ówczesnej poezji. W przypadku wtrącania wyrażeń łacińskich do współczesnych języków najwłaściwsze wydaje się z kolei stosowanie wymowy tradycyjnej, koresponującej fonetycznie ze słownictwem pochodzenia łacińskiego w tymże języku.
W okresie klasycznym nie rozróżniano w zapisie samogłoski "i" oraz spółgłoski "j", choć obie głoski /i/ oraz /j/ istniały w wymowie. Przykładowo pierwsza litera w słowie "iūstitia" była wymawiana jako /j/, natomiast w wyrazie "intellēctus" – jako /i/. Podobnie nie rozróżniano samogłoski "u" i spółgłoski "v" (wymawianej wówczas jak niezgłoskotwórcze "u̯", czyli "ł"). Dopiero w XVI w. zaczęto używać liter "u" oraz "i" dla zapisu samogłosek, a liter "v" oraz "j" dla zapisu spółgłosek. We współczesnym zapisie języka łacińskiego zazwyczaj dokonywane jest rozróżnienie między "u" oraz "v", natomiast nie ma kompromisu co do stosowania rozróżnienia między "i" oraz "j" – w niektórych słownikach używa się litery "j" (i zapisu "jūstitia"), w innych nie używa się jej wcale.
Długość samogłosek (iloczas).
W łacinie każda samogłoska, a więc /i/, /e/, /a/, /o/, /u/, może być długa lub krótka. W słownikach i podręcznikach długie samogłoski są zazwyczaj zaznaczane poziomą kreską (makronem). Czasami zaznaczane są również samogłoski krótkie – używa się w tym celu brewisu. Zastosowanie różnej długości samogłoski może zmieniać znaczenie słów, np. "dĭcō" ‘ofiaruję’ – "dīcō" ‘mówię’; "vĕnit" ‘przychodzi’ – "vēnit" ‘przyszedł’; "mălum" ‘zło’ – "mālum" ‘jabłko’. Na ogół jednak w tekstach nie odróżnia się ortograficznie samogłosek długich od krótkich.
Podział na sylaby w obrębie wyrazów.
Sylaba może być otwarta, kiedy kończy się na samogłoskę, lub zamknięta, kiedy kończy się na spółgłoskę. Zasady podziału na sylaby są następujące:
W podziale na sylaby "qu" oraz przydechowe "ch, ph, th" liczą się jako jedna spółgłoska – nigdy nie zachodzi tu rozdzielanie, np. "e-le-phan-tus, se-quor".
Długość sylab (iloczas sylab).
Sylaby w łacinie można, podobnie jak samogłoski, podzielić na długie i krótkie (czasem dla rozróżnienia nazywa się to podziałem na "sylaby ciężkie" i "lekkie"). Sylaba jest długa, jeśli zawiera długą samogłoskę lub dwugłoskę (dyftong) – jest to wówczas tzw. "sylaba długa z natury", np. Rō-ma". Sylaba jest długa także wtedy, kiedy jest sylabą zamkniętą, niezależnie od tego, czy zawiera samogłoskę długą czy krótką, np. dēs-cen-de-re". Z kolei sylaba krótka to sylaba otwarta, która zawiera krótką samogłoskę, np. "le-ge-re, ta-bu-la".
Długość sylaby określa rytm łacińskiej poezji oraz miejsce padania akcentu wyrazowego.
Akcent wyrazowy.
Akcent w łacinie był w okresie klasycznym najprawdopodobniej akcentem dynamicznym (eskpiratorycznym), opierającym się na sile głosu (sylabę akcentowaną wymawiano głośniej, mocniej).
Akcent w wyrazach dwusylabowych pada na pierwszą sylabę, np. māter", saepe". W przypadku wyrazów trzysylabowych i dłuższych, zależy to od długości przedostatniej sylaby. Jeśli jest ona długa, to na nią właśnie pada akcent, np. "nātūra", "magister", "servāre", "fortūna", "dēferuntur". Jeśli natomiast przedostatnia sylaba jest krótka, to akcent pada na sylabę trzecią od końca, np. dominus", syllaba", tenebrae", moneō", patria", "dēferimus", volucrēs".
Enklityki takie jak "–que, –ve, –ne, –ce" to wyrazy bez własnego akcentu, ale tworzące zestroje akcentowe z wyrazem poprzedzającym. Przy wskazywaniu akcentowanej sylaby bierze się pod uwagę cały taki zestrój. Porównaj: populus – populusque, vidēs – vidēsne". Problematyczny bywa sposób akcentowania wyrazów, w których przed enklityką znajduje się sylaba krótka. Według ogólnych reguł akcent powinien w nich padać na sylabę trzecią od końca, np. bonaque, utraque", jednak starożytni gramatycy, a związku z tym niektórzy badacze mówią o akcentowaniu tego typu wyrazów na przedostatnią sylabę (być może pod wpływem analogii do form "bonusque, uterque"). W przypadku pewnych wyrazów utraciła się ostatnia samogłoska "–e" (tzw. "apokopa"), ale pozycja akcentu się nie zmieniła, stąd pada on na ostatnią sylabę, np. "illic, adhūc, addūc". Większość przyimków to z kolei proklityki, które tworzą zestrój akcentowy z wyrazem następującym, np. "in urbe, ab amīcō".
Gramatyka języka poezji.
Metryka.
Wersyfikacja łacińska powstała przez przeniesienie wierszowych form greckich na grunt rzymski i dostosowanie ich do specyfiki języka łacińskiego. Etap ten trwał mniej więcej od 240 p.n.e. do epoki augustowskiej włącznie; później następuje raczej przerabianie tych uprzednio wprowadzonych. Wiersze nie opierały się na rymie ani na rytmie budowanym na bazie akcentowanych sylab. Opierały się natomiast na rytmie wynikającym z regularnego rozmieszczenia sylab długich i krótkich.
Podstawową jednostką wersyfikacyjną jest mora – czas potrzebny do wymówienia sylaby krótkiej. Czas potrzebny do wymówienia sylaby długiej wynosi dwie mory. Podstawową jednostką rytmiczną wiersza jest stopa, która składa się z określonej kombinacji sylab długich (symbol: ) i krótkich (symbol: ). Do najczęściej spotykanych stóp trzymorowych należy trochej () i jamb (), a czteromorowych – daktyl () oraz spondej (), który to często może zastępować daktyla (dwie krótkie sylaby zastępowane są jedną długą). Najważniejszym wzorcem rytmicznym antycznej poezji jest heksametr daktyliczny, który składa się z sześciu stóp. Pierwsze 4 stopy są daktylami lub spondejami, a piąta prawie zawsze jest daktylem. Szósta stopa jest natomiast spondejem lub trochejem (innymi słowy, ostatnia sylaba jest iloczasowo obojętna – krótka lub długa). Ogólny schemat heksametru można przedstawić następująco: | | | | | 
Reguły służące do określenia, które sylaby w obrębie wyrazu są krótkie, a które długie, zostały przedstawione w sekcji „Fonetyka”. W wierszu występują jednak pewne dodatkowe zasady. Spółgłoska na końcu wyrazu łączy się z samogłoską (lub „h”) występującą na początku kolejnego wyrazu, tworząc osobną sylabę. Stąd też wyrażenie "satis est" w podziale na sylaby to "sa-ti-s‿est" (tym samym powstaje krótka sylaba "ti"). Porównaj z wyrażeniem "sa-tis nō-n‿est" (w podziale tym powstaje długa sylaba "tis").
Drugą ważną cechą jest występowanie zjawiska elizji (wyrzutni), kiedy wyraz kończy się na samogłoskę, a kolejny zaczyna się również na samogłoskę. Polega to na tym, że końcowa samogłoska pierwszego wyrazu ulega wypadnięciu, np. "ille erat" po podziale to: "il-l’e-rat". Zjawisko to można określić mianem synalefy. Podobne zjawisko zachodzi, kiedy pierwszy wyraz kończy się na samogłoskę + "m" ("–am, –em, –im, –um"), gdzie „m” nie jest pełnobrzmiącą spółgłoską, a raczej nadaje poprzedzającej samogłosce nosowe brzmienie, stąd np. "bellum ingēns" po podziale to: "bel-l’in-gēns". Jeśli drugim wyrazem jest "est" lub "es", to właśnie w nim wypada początkowe „e”, np. "sōla est" po podziale to: "sō-la’st", a "vērum est" to: "vē-rum’st".
Istnieją przy tym pewne nieregularności, dodatkowe reguły, które także podlegały pewnym zmianom na przestrzeni lat. Przykładowo, zwłaszcza w epoce archaicznej, niekiedy nie następowała elizja – powstawał rozziew. W epoce klasycznej unikano elizji długiej samogłoski (lub dwugłoski) przed krótką. Zdarzało się łączenie dwóch sylab w jedną (synereza) (np. "Phaethōn" zamiast "Phaëthōn"), pojawiała się czasem diereza dzieląca jedną sylabę na dwie (np. "mīlüus" zamiast "mīlvus"), skracano czasami długie sylaby lub wydłużano krótkie. Zdarzało się, że w obrębie wyrazu grupa "muta cum liquida" traktowana była jak zwyczajne dwie spółgłoski, stąd przykładowo oprócz "pa-tris" () spotyka się także podział "pat-ris" ().
Specyficzne cechy gramatyczne języka poezji.
W starożytności większość narracyjnych utworów literackich, opowiadających jakąś historię czy pisanych dla dostarczenia rozrywki, była pisana wierszem ze ścisłym przestrzeganiem zasad rytmicznych. Teksty te były przeznaczone do odczytywania na głos. Proza była raczej zarezerwowana dla przemów i różnego rodzaju literatury faktu.
W poezji stosowany jest szerszy zasób słownictwa i form gramatycznych, a także jeszcze bardziej swobodny szyk wyrazów. Przykładem takiego bardzo swobodnego szyku jest następujący wers autorstwa Owidiusza: "Sī quis quī quid agam forte requīrat erit". ‘Jeśli tam kto przypadkiem spyta, co ja czynię’. Oddzielanie powiązanych ze sobą składniowo wyrazów określane jest jako hiperbaton. Bardzo częste jest oddzielenie rzeczownika od odnoszącego się do niego przymiotnika innymi elementami, czy też pojawianie się czasownika bardzo wcześnie w zdaniu przy jednoczesnym późnym pojawianiu się podmiotu – wykonawcy czynności wyrażonej przez ten czasownik. Poza tym spójniki często nie występują na początku frazy, a na dalszych pozycjach.
Zdarza się, że liczba mnoga jest używana zamiast liczby pojedynczej, zarówno w poezji, jak i później w prozie, np. "Implicuitque suōs circum mea colla lacertōs...". ‘A wikłając mą szyję w swe ramiona ścisłe...‘. Stosuje się także "pluralis modestiae". Zauważalna jest pewna dążność do zwięzłości. Często opuszczane jest: "est, sunt" oraz "esse". Czasami takie opuszczanie (elipsa) dotyczy także innych wyrazów.
Poezja średniowieczna.
Już w I w. n.e. w języku mówionym ludności niewykształconej stopniowo przestawano zwracać uwagę na iloczas. Mniej więcej w III–IV w. n.e. zatracono poczucie iloczasu, na którym opierała się antyczna poezja. Wiersze jednak nadal budowano na starych zasadach, których autorzy musieli się nauczyć z podręczników oraz poprzez żmudne studiowanie poezji klasycznej. Stąd nawet u dobrych poetów pojawiały się błędy w poprawnym określaniu długości sylab. Przykładowo o wiele naturalniejsza była wymowa "cānŏ" (z wydłużoną sylabą akcentowaną) niż "cănō" zgodnie z klasycznymi zasadami (gdzie akcentowana była sylaba krótka). Doprowadziło to stopniowo do wykształcenia nowego systemu wersyfikacyjnego opartego o liczenie sylab, regularne rozmieszczenie akcentowanych sylab, a z czasem także o rym. U Archipoety (XII w.) występują rymy bez zwracania uwagi na dawny iloczas sylab i zgłosek, np. "mŏrī" i "ōrī": "Meum est propositum in taberna mori \ "Ubi vina proxima morientis ori. ‘W tawernie mam szczery zamiar życie skończyć, \ Do ust konających jeszcze wino sączyć‘. Jednocześnie przez całe średniowiecze (i później) powstawały także utwory oparte, jak dawniej, na iloczasie.
Rozwój łaciny.
Łacina klasyczna.
Termin „łacina klasyczna” ma dwa znaczenia. W pierwszym znaczeniu chodzi o język łaciński okresu mniej więcej od 80 r. p.n.e. do 120 n.e., ukształtowany przez elity intelektualne. Może on być przeciwstawiany łacinie archaicznej czy późnej. W drugim znaczeniu chodzi o pewną ustandaryzowaną formę łaciny, przedstawianą w opracowaniach gramatyki i w słownikach jako „poprawna” i tak też postrzeganą. W tym sensie można ją przeciwstawić łacinie ludowej. Te dwa znaczenia łączy fakt, że język autorów właśnie tego klasycznego okresu, a zwłaszcza Cycerona, Juliusza Cezara i Wergiliusza, stał się językiem wzorcowym, usystematyzowanym i przekazywanym przez wieki. Spowodowało to, że łaciński język pisany przestał ewoluować, został niejako zatrzymany w czasie. Natomiast język mówiony podlegał naturalnym stopniowym zmianom, przekształcając się z czasem w języki romańskie.
Ze względu na pewne zróżnicowanie języka łacińskiego oraz fakt, że dla nikogo nie jest on już językiem ojczystym, potrzebne jest przyjęcie jakiegoś standardu. Zazwyczaj przyjmuje się, że jest nim właśnie łacina Cycerona.
Łacina archaiczna.
Łacina sprzed okresu klasycznego bywa nazywana "łaciną archaiczną". Najstarsze pozostałości języka łacińskiego datowane są na VII w. p.n.e. W Prawie dwunastu tablic z 450 p.n.e. można znaleźć następujący fragment: "Si in ius vocat, ito. Ni it, antestamino: igitur em capito" (ortografię uwspółcześniono). ‘Jeśli [jeden] ciągnie [drugiego] do sądu, niechaj idzie. Jeśli nie idzie, niechaj zawoła kogoś na świadka. Potem niechaj go złapie’. Nadmierna zwięzłość tekstu powoduje, że jest on bardzo niejasny (np. w trzecim zdaniu – czy należy złapać świadka, czy oskarżyciela?). Aż taki brak precyzji byłby nietypowy dla późniejszych tekstów prawniczych. W porównaniu z łaciną klasyczną można w tym fragmencie wyróżnić m.in. odmienne końcówki fleksyjne oraz inne znaczenie słowa "igitur".
Najstarsze utwory literackie datuje się na 240 p.n.e., dlatego niektórzy badacze wyróżniają ten rok w podziale łaciny archaicznej na okresy. Najstarszymi zachowanymi tekstami ciągłymi są komedie Plauta. Łacina przedklasyczna charakteryzuje się pewną różnorodnością m.in. w składni, fleksji, słownictwie; pewną dowolnością w deklinacji, koniugacji, rodzaju gramatycznym. Taki stan utrzymywał się aż do okresu klasycznego.
Przykładowo dopełniacz l. poj. rzeczowników I deklinacji mógł mieć końcówkę "–ai" (dwusylabową) lub "–as". Przykładem wyrażenia z dawną końcówką, które zostało zachowane także w okresie klasycznym jest "pater familiās" ‘ojciec rodziny’ (zamiast "pater familiae"). Pewne cechy łaciny archaicznej wykorzystywano w epoce klasycznej w ramach archaizacji języka.
Łacina ludowa i rozwój języków romańskich.
Łaciną ludową przyjęło się nazywać język warstw niewykształconych lub słabo wykształconych łacińskojęzycznej populacji, przede wszystkim mówiony, zawierający pewne innowacje językowe i tendencje odmienne od tych spotykanych w języku literatury. Współczesne języki romańskie nie wyewoluowały z łaciny klasycznej a właśnie z różnych regionalnych wersji języka mówionego.
Mniej więcej aż do VII w. ludność zromanizowanych terenów miała poczucie, że tradycyjny pisany język łaciński oraz ich miejscowy język mówiony, mimo oczywistych i narastających różnic, to dwa aspekty tego samego języka. Innymi słowy, uważali, że mówią w języku łacińskim. Wydaje się też pewne, że do VI w. (a prawdopodobnie nawet do początku VII w.) dla ludności z nieperyferyjnych części tych terenów dawny antyczny język łaciński używany w tekstach był w dużym stopniu nadal zrozumiały. Poza tym dopiero w VII–VIII w. widać w łacińskich tekstach pisanych pewne lokalne naleciałości.
Na różnych terenach język mówiony w różnym tempie oddalał się od dawnej łaciny. Pierwsza świadoma próba spisania języka mówionego postrzeganego jako odrębnego od łaciny, to przysięga strasburska z 842.
W rozwoju języków romańskich zaniknął podział na przypadki (wyjątek to rumuński i starofrancuski), redukując formy rzeczowników tylko do dwóch – l. poj. i mn. Liczba poj. rzeczownika bazuje na dawnej łacińskiej formie biernika pozbawionej końcowego "–m" (np. włoski wyraz "notte" nie pochodzi bezpośrednio od łacińskiego mianownika "nox", a od formy biernika "noctem"), natomiast w l. mnogiej może to być zarówno biernik (np. francuski wyraz "murs" od łacińskiego "mūrōs"), jak i mianownik (np. włoski wyraz "corone" od łacińskiego "corōnae").
Zanikł rodzaj nijaki – rzeczowniki tego rodzaju przyjęły zwykle r. męski. 5 łacińskich deklinacji uległo zredukowaniu do 3 (deklinację V przeniesiono do I, a IV – do II). W stopniowaniu przymiotników i przysłówków formy proste (syntetyczne) zostały stopniowo zastąpione formami złożonymi (analitycznymi) z wykorzystaniem dawnego "plūs" lub "magis", np. łac. "calidior" dał: fr. "plus chaud", wł. "più caldo", hiszp. "más caliénte". Z wyrazów "ūnus" ‘jeden’ i "ille" ‘tamten’ wykształciły się rodzajniki.
Syntetyczna forma czasownika w stronie biernej została zastąpiona dwiema konstrukcjami. Pierwszą było połączenie zaimka zwrotnego z czasownikiem w stronie czynnej, co spotykane było już w łacinie, np. "appellātur" → "sē appellat", fr. "il s’appelle". Drugą było połączenie imiesłowu czasu przeszłego strony biernej z formą czasownika "być", np. łac. "amātur" → wł. "è amato", fr. "il est aimé". Tym samym można stwierdzić, że łaciński "amātus est" ("perfectum indicātīvī passīvī") został zreinterpretowany jako czas teraźniejszy. "Verba dēpōnentia" zanikły lub przybrały końcówki strony czynnej. Powstał nowy czas przeszły przez połączenie czasownika "mieć" + imiesłów czasu przeszłego, np. "cantātum habet" (forma spotykana w późnej łacinie) → wł. "ha cantato", fr. "il a chanté". Analogicznie powstał nowy czas zaprzeszły przez użycie czasownika "mieć" w czasie "imperfectum", np. "habēbat cantātum" → fr. "il avait chanté".
Rozwinął się nowy tryb czasownika – przypuszczający. Pewne formy natomiast zanikły jak imiesłów czasu przyszłego czy bezokoliczniki czasu przyszłego i przeszłego.
Łacina ludowa reprezentuje główną linię dalszej ewolucji łaciny. Natomiast tzw. późna łacina (III w. – VI w.) zasadniczo miała naśladować tradycyjną formę łaciny. Jednak na ogół im późniejszy tekst, tym więcej wykazywał cech nieklasycznych. 
Łacina średniowieczna.
Termin „łacina średniowieczna” jest używany w wielu kontekstach i może być problematyczny. Po pierwsze wcale nie wykształcił się w średniowieczu nowy wzorzec łaciny – łacinę nauczano w oparciu o podręczniki Donata (IV w.) i Pryscjana (VI w.), które miały uczyć reguł łaciny klasycznej. Jednym autorom udawało się świetnie opanować tę gramatykę, innym – nie. Po drugie nowe formy literackie wykształcone w średniowieczu są ściśle powiązane z Biblią i obrzędami liturgicznymi, przez co siłą rzeczy wprowadzały nowe wyrażenia, słownictwo i naturę języka. Po trzecie istnieją różnice między łaciną sprzed renesansu karolińskiego a łaciną po tym okresie. Przeniesiono wówczas na tereny romańskie model nauczania z Anglii, gdzie łaciny uczono się jako drugiego języka, bez związku z mową ojczystą. Tym samym łacina stała się sztucznym konstruktem, którego trzeba się świadomie nauczyć.
Od początku średniowiecza coraz bardziej rosło napięcie pomiędzy pisanym językiem literatury a mówioną łaciną ludową. Wiele zmian było przejęciem lub rozwinięciem zjawisk obecnych właśnie w łacinie ludowej czy też łacinie późnej. Przenikały więc z niej różne kolokwializmy. Rozwijało się słownictwo związane m.in. z chrześcijaństwem, administracją, edukacją, wojskowością. Stare słowa mogły nabierać nowego znaczenia, np. "dux" ‘przywódca’ to także ‘książę’; niektóre mogły go zmieniać, np. "dolus" zaczął oznaczać ‘ból’ zamiast ‘oszustwo’. Zapis słów w średniowieczu, nawet w obrębie jednego tekstu, był niekonsekwentny, co sprawia trudności z odnalezieniem odpowiedniego hasła w słowniku. Wyraz "pene" może oznaczać zarówno "poenae", jak i "paene". Są to zmiany związane m.in. z odmienną wymową w porównaniu z okresem klasycznym. Wyraz "pyxis" może być zapisany jako: "piccis, piscis, pissis, pixis".
Niektóre rzeczowniki zmieniły rodzaj gramatyczny, deklinację; niektóre czasowniki zmieniły koniugację i zauważalna była tendencja "verba dēpōnentia" do odmiany z końcówkami strony czynnej (a także pojawiało się odwrotne zjawisko, prawdpodobnie przez hiperpoprawność). W dokumentach merowińskich "Formulae Marculfi", w ramach zaniku rodzaju nijakiego, prawie wszystkie rzeczowniki rodzaju nijakiego zakończone na "–um" były używane jako rzeczowniki r. męskiego. Zwiększyło się użycie przyimków, które pozwalały przy okazji na większą precyzję wyrażania znaczenia niż wielofunkcyjne końcówki deklinacyjne, np. "manus dē Antōniō" zamiast użycia dopełniacza dzierżawczego "Antōniī manus" ‘ręka Antoniego‘.
Konstrukcje "accūsātīvus cum īnfīnītīvō" (biernik + bezokolicznik) były często zastępowane przez zdanie podrzędne wprowadzone albo spójnikiem "quod, quia, quoniam" + czasownik w trybie oznajmującym bądź łączącym, albo "ut" + czasownik w trybie łączącym. Prawdopodobnie rozpowszechnienie tych konstrukcji nastąpiło w związku z ich obecnością w Wulgacie, np. "et vīdit Deus lūcem quod esset bona (Księga Rodzaju 1, 4) – dosłownie ‘I widział Bóg światłość, że była dobra’ zamiast "et vīdit Deus lūcem bonam esse. W zdaniach podrzędnych skutkowych zamiast "ut" występował "quod" + czasownik w trybie oznajmującym, np. "et (leticia) fuit tam magna quod non credo eam perdere deinceps" ’i (radość) była tak wielka, iż nie wierzę, że ją kiedyś stracę’.
Pojawiały konstrukcje wyrażające czas gramatyczny w sposób złożony (analityczny), z użyciem "sum" i "habeō" jako czasowników posiłkowych, np. "sum amāns" zamiast "amō, erat cupiēns" zamiast "cupiēbat, dīcere habeō" zamiast "dīcam". Mogły występować także peryfrastyczne formy w stronie biernej, np. "amātus sum" zamiast "amor" czy "amātus eram" zamiast "amābar".
Ze względu na dużą rozpiętość czasową i geograficzną średniowiecznej łaciny bardzo trudno jest opisać jej gramatykę w sposób kompletny. Przykładowo może ona częściowo mieścić w sobie tzw. łacinę późną (III w. – VI w.). Średniowieczne zmiany w łacinie świadczą o tym, że język ten nadal podlegał pewnemu rozwojowi. Nie czyni on jednak tej łaciny niezrozumiałą.
Łacina nowożytna.
Łacina nowożytna (nowa łacina) to termin używany w odniesieniu do łaciny z okresu od włoskiego renesansu aż do dnia dzisiejszego. Jest to język, który można uznać za sztuczny w tym sensie, że nigdy w tym wydaniu nie był dla żadnej społeczności językiem ojczystym, nie ulegał rozwojowi jak typowy język mówiony, musiał zostać umiejętnie opracowany. Żeby się nim posługiwać, trzeba było się go świadomie nauczyć, co odbywało się głównie poprzez czytanie tekstów. Do XVIII w. łacina była językiem warstw wykształconych w Europie Zachodniej, językiem Kościoła i nauki, językiem komunikacji na obszarze państw europejskich oraz ich kolonii. 
Odnowienie łaciny przyszło wraz z renesansem, kiedy uczeni zaczęli dążyć do oczyszczenia jej ze średniowiecznych innowacji, i do przywrócenia jej związków z kulturą antyczną. Jednym z pierwszych odnowicieli był zafascynowany Cyceronem Francesco Petrarca. Zadanie to z powodzeniem przejęli także inni włoscy poeci-filologowie XV i XVI w.. Byli wśród nich radykalni puryści jak np. kardynał Pietro Bembo, który na określenie "Boga" zamiast terminu "Deus" (którego Cyceron zwykle nie używał) stosował politeistyczne określenie "dī immortālēs"; Jezusa określał zaś mianem "herosa".
Unikanie słów, których nie odnotowano w dziełach Cycerona (cyceronianizm) było krytykowane zwłaszcza przez humanistów spoza Włoch, m.in. przez Erazma z Rotterdamu – nie przyjmując zaktualizowanego, nowego słownictwa łacina nie mogła według niego być użytecznym medium komunikacji.
Na ogół łacina nowożytna wykazuje niewiele rozbieżności z łaciną klasyczną pod względem morfologii i składni, choć pewne elementy mogą być silnie preferowane, a inne zwykle niestosowane. Pewne odchylenia często wynikają z częściowego nierozumienia użycia danego elementu w tekstach antycznych. Jednocześnie od początku w związku z rozwojem w wielu dziedzinach i nowymi wynalazkami wprowadzano nowe słownictwo, nową terminologię, która nie istniała w epoce klasycznej. Oddanie tego wyłącznie za pomocą słów dostępnych w starożytności zmuszałoby do stosowania niepraktycznych rozwlekłych opisowych form. Czyniono jednocześnie starania, by nowe słowa miały swoją etymologiczną podstawę w łacinie lub grece, np. "autocinētum" ‘samochód’. W pewnych przypadkach preferowano jednak bezpośrednią transliterację z języków codziennych, np. "artilleria" ‘artyleria’. Pozwoliło to nowej łacinie na opisywanie współczesnego świata, co można zobaczyć np. na łacińskojęzycznej Wikipedii.
Naukowe nazwy organizmów czy kategorii taksonomicznych tworzy się według określonych reguł i uznaje za łacińskie niezależnie od pochodzenia użytych wyrazów. Przykładowo nazwę systematycznej kategorii rodzaju traktuje się jak łaciński rzeczownik w mianowniku, który ma swój rodzaj gramatyczny (męski, żeński lub nijaki). Epitet gatunkowy może być przymiotnikiem użytym w odpowiednim rodzaju gramatycznym (np. "Staphylococcus aureus, czyli ‘złoty’), może być rzeczownikiem w dopełniaczu (np. "Escherichia coli, czyli ‘okrężnicy’) lub rzeczownikiem w apozycji (w mianowniku, np. "Desulfovibrio gigas", czyli ‘gigant’). Jeśli epitetem ma być imię bądź nazwisko, to zwykle dodaje się przyrostek "–us" dla mężczyzn oraz "–a" dla kobiet, a w związku z użyciem w dopełniaczu, zgodnie z łacińską deklinacją jest to odpowiednio "–i" oraz "–ae" (np. "Falco naumanni", czyli ‘sokół Naumanna’). 
Nauczanie gramatyki łacińskiej.
Wraz z przyjmowaniem greckich niewolników, z których pewna część stawała się nauczycielami, rzymski system edukacji coraz bardziej zbliżał się do greckiego modelu. Nauczanie gramatyki także zostało przeniesione stamtąd na grunt rzymski. Według tradycji, pierwszym, który nauczał w Rzymie gramatyki był Krates z Mallos.
Mniej więcej w I w. p.n.e. na wzór grecki Rzymianie rozpoczynali formalną edukację w 7. roku życia i przez 3–4 lata byli nauczani podstaw czytania, pisania i arytmetyki przez nauczyciela nazywanego "litterator" (greckim odpowiednikiem był tzw. "grammatistés" lub "grammatodidaskalos"). Kolejnym etapem edukacji była nauka od nauczyciela nazywanego "grammaticus" (w wersji greckiej – "grammatikós") cieszącego się większym prestiżem. Był to nauczyciel języka oraz literatury, a zwłaszcza poezji. Od okresu wczesnego cestarstwa, kiedy doszło do rozdziału łaciny literackiej i potocznej, jego dodatkowym zadaniem stało się dbanie, by autorzy pisali zgodnie z zasadami stosowanymi przez wzorcowych wielkich twórców okresu klasycznego. Następnym etapem edukacji było pobieranie nauki retoryki u retora.
Początkowo nie było wyraźnych granic między poznawaniem gramatyki a literatury. Podział ten jest widoczny dopiero u Kwintyliana, który dzieli pojęcie "grammatica" na dwie części – "rēctē loquendī scientia" oraz "ēnārrātiō poētārum". Zatem "grammatica" była pierwotnie nie tylko nauką o języku, ale także nauką o literaturze wraz z krytyką literacką.
Najbardziej wpływowymi gramatykami rzymskimi byli Donat z IV w. n.e. ("Ars minor" i "Ars maior") i Pryscjan ("Institutiones grammaticae") z VI w. n.e., którzy nauczali reguł łaciny klasycznej. Teksty tych autorów stanowiły przez stulecia podstawowe podręczniki do nauki gramatyki. Z opracowań Donata korzystano do XVI w.; stanowiły też one model dla kolejnych prac na przestrzeni kolejnych stuleci. 
W średniowiecznej Europie sztuki wyzwolone, wywodzące się jeszcze ze starożytnej Grecji, były podstawowym modelem edukacji (choć był to jednak bardziej pewien ideał niż rzeczywisty sposób nauczania). Trzy pierwsze sztuki ("trivium") spośród siedmiu studiowano w średniowieczu bardziej gruntownie od pozostałych. Podstawą była pierwsza ze sztuk – gramatyka.
Mimo odnowienia łaciny w renesansie, twórczość w językach miejscowych (jak włoski, francuski, hiszpański, portugalski) zaczęła dominować. Obok dwujęzycznych autorów coraz częściej pojawiali się pisarze, którzy wcale nie tworzyli po łacińsku. Ważniejszą pozycję łacina miała w krajach mniejszych czy bardziej peryferyjnych, w których mówiono językami nieznanymi za granicą. Rozkwitała więc m.in. w Polsce, Czechach, na Węgrzech czy w Skandynawii.
Wyształcony Polak, zwłaszcza pisarz, posługiwał się i językiem polskim, i łaciną. Literaci gruntownie studiowali metrykę łacińską, elementy stylu, doboru słownictwa, co siłą rzeczy odbijało się także na polszczyźnie (np. nabierała ona łacińskiego szyku). Negatywnie wpływało to na poszanowanie języka polskiego i jego upowszechnianie wśród szerokich mas w XVII i XVIII w.
Przed epoką oświecenia uczono się łaciny metodą naturalnej immersji (niejako odkrytą na nowo po kilku stuleciach). Dzieci po pewnym indywidualnym przygotowaniu w domu (lepszym lub gorszym) szły do szkoły, gdzie wszystkie lekcje odbywały się po łacinie, a nawet i nieraz rozmowy na przerwach. W oświeceniu, aby upowszechnić edukację, wprowadzono zajęcia w językach narodowych. Łacina przestała być warunkiem koniecznym do zdobycia wykształcenia, a po prostu stała się jednym z jego elementów. Mimo radykalnej zmiany okoliczności stosowano nadal tego samego rodzaju podręczniki co dotychczas, od Donata (IV w.) do Alwara (XVI w.). Zawierały one wiele tabel odmian, długie listy wyjątków, opisy pojęć gramatycznych, teksty, które wcześniej służyły jako materiały pomocnicze do porządkowania wiedzy czy jej korygowania. Od tej pory służyły one jako materiał do nauki łaciny od podstaw.
Najważniejszą techniką nauczania stały się tłumaczenia. Powstała metoda gramatyczno-tłumaczeniowa, która nacisk kładzie na dogłębną analizę strukturalną, gramatyczno-leksykalną i intensywne ćwiczenia translatoryczne, które w znikomym stopniu służą przyswojeniu języka obcego i nabywaniu kompetencji językowych. Poprzez tłumaczenia z łacińskiego na język ojczysty, uczniowie przede wszystkim rozwijają kompetencje w pisaniu w mowie ojczystej. W wyniku takiego podejścia łacina przestała być traktowana jako prawdziwy język; zaczęła być raczej materiałem do analiz i ćwiczeń. W ramach takich zajęć w oryginalnym tekście kultury antycznej rozpoznaje się formy morfologiczne, identyfikuje charakterystyczne konstrukcje składniowe, a następnie dokonuje spójnego, poprawnego stylistycznie przekładu na język polski, mając możliwość korzystania ze słownika łacińsko-polskiego. Przykładowo: "Xerxēs Thermopylīs expugnātīs" (ablativus absolutus) "prōtinus accessit Athēnās" (składnia nazw miast) "eāsque nūllīs dēfendentibus" (ablativus absolutus) "interfectīs sacerdōtibus" (ablativus absolutus), "quōs in arce invēnerat" (zdanie przydawkowe), "incendiō dēlēvit" (ablativus instrumentalis). Przykładowe tłumaczenie: ‘Kserkses po zdobyciu Termopil podążył wprost do Aten, a skoro nikt ich nie bronił, po zabiciu kapłanów, których znalazł na Akropolu, spalił miasto.’.
Nawet na akademickim poziomie kształcenia zwykle nie naucza się posługiwania językiem łacińskim, a jedynie szczegółowo poznaje gramatykę opisową i historyczną. Dzieła literackie, podobnie jak czytanki z niższych etapów kształcenia, sprowadzane są do analizy struktur gramatycznych, nie dając pełnego kontaktu z kulturą.
Pojawiły się jednak z czasem postulaty reformy metod dydaktycznych w nauczaniu łaciny. Status łaciny, języka uznawanego za język martwy, nie daje się porównać ze statusem żadnego innego – przez stulecia jako język martwy służył do komunikacji nierzadko skuteczniej niż języki uznawane za żywe. Stąd też w dydaktyce łaciny pojawiły się dążenia do stosowania metod i technik charakterystycznych dla nauczania języków nowożytnych, skupienia się na rozwinięciu umiejętności komunikacyjnych po łacinie i podejmowania konwersacji w tym języku także na tematy współczesne. Język łaciński stosowany w taki sposób nazywany jest żywą łaciną. Konwersacje nie są jednak celem samym w sobie, a metodą nauczania alternatywną dla wprowadzania materiału poprzez teorię, tabelki z odmianami i definicje. W nowym, efektywniejszym podejściu tabelki i definicje służą do systematyzowania wiedzy i wykorzystywane są one dopiero po uprzednim wprowadzeniu zagadnień gramatycznych i słownictwa poprzez ćwiczenia aktywizujące uczniów.
Łacina żywa zakłada stosowanie norm gramatyki łaciny klasycznej oraz wzbogaconego słownictwa opisującego współczesne zjawiska. Przykładowo "komputer" to po łacinie "computātrum" (pochodzący od łacińskiego "computō", por. ang. "computer") albo "ordinātrum" (od łacińskiego "ōrdinō", por. fr. "ordinateur"). Nowołacińska leksyka w dużej mierze powstaje w sposób spontaniczny, ale nie dyletancki. Nowe słowa są z reguły zgodne z zasadami słowotwórstwa klasycznej łaciny i poddawane weryfikacji przez próby porozumienia się z ich użyciem z innymi użytkownikami łaciny; powstają różnego rodzaju słowniki czy rozmówki prezentujące żywą łacinę.
Z pojęciem "żywa łacina" związany był także postulat przywrócenia łaciny do roli języka codziennej komunikacji międzynarodowej. Przykładowo na początku XX w. Giuseppe Peano, chcąc opracować pomocniczy międzynarodowy język, który miałby potencjał, by odnieść wielki sukces, postawił na łacinę – język o długiej tradycji w wielu krajach europejskich, z licznym słownictwem obecnym w wielu współczesnych językach. Przeszkodą według niego była jednak skomplikowana łacińska gramatyka, której opanowanie wymaga długiej żmudnej pracy. Opracował więc łacinę w wersji uproszczonej – tzw. "Latino sine flexione" (łacina bez fleksji). Przyświecało temu założenie, że rozbudowana gramatyka jest tylko swego rodzaju ozdobnikiem, z powodzeniem można efektywnie się porozumiewać także wtedy, gdy bardzo się ją zredukuje, a język międzynarodowej komunikacji powinien być praktyczny, celowy i prosty. W tych cechach zawarte jest też jego piękno. Plany przywrócenia łacinie statusu języka międzynarodowej komunikacji jednak się nie powiodły.
Christophe Rico przewiduje nadeście „szóstego renesansu” łacińskiego, który będzie związany z digitalizacją i komunikacją internetową. Jednocześnie w obliczu usuwania łaciny ze szkół a nawet (niemal) całkowitej delatynizacji odrodzenie łaciny będzie wg niego dotyczyło stosunkowo niewielkiej grupy miłośników żywej łaciny.
Łacina we współczesnej polszczyźnie.
W związku ze słabą znajomością łaciny w dzisiejszych czasach, często pojawiają się pewne stałe błędy w stosowaniu łacińskich zwrotów i słów w polszczyźnie, obecne nawet w pracach naukowych. 
W przeszłości, kiedy w polszczyźnie łaciński zwrot "persona non grata" odnoszono do więcej niż jednej osoby, należało go użyć w łacińskiej liczbie mnogiej "personae non gratae". Dziś raczej się tego nie spotyka. Przez analogię zwrot "Quo vadis, Domine?" ‘Dokąd idziesz, Panie?’ bywa parafrazowany jako "Quo vadis, homine?", co miałoby znaczyć ‘Dokąd idziesz, człecze?’. Tymczasem nie istnieje forma wołacza "homine" (powinno być "homo"). Pojawiają się nazwy instytucji, które są nieudolnym zlepkiem angielszczyzny i łaciny, np. "Art medicum" (zamiast "Ars medica"). Mówi się w polszczyźnie o warunku "sine qua non" (dosłownie ‘bez którego nie’), gdzie "qua" jest formą ablatywu zaimka rodzaju żeńskiego "quae", tymczasem polskie słowo "warunek" jest rodzaju męskiego. Pod wpływem zwrotu "sensu stricto" i słowa "stricte" powstał potworek językowy w postaci "sensu stricte". Problematyczne jest też skracanie długich tytułów. Możliwa jest przykładowo forma "De scriptorum Poloniae et Prussiae […] virtutibus ac vitiis […] iudicium", ale nie samo "De scriptorum Poloniae et Prussiae…", ponieważ przyimek "de" łączy się z ablatywem, który musi w skrócie wystąpić.

</doc>
<doc id="5190032" url="https://pl.wikipedia.org/wiki?curid=5190032" title="Ole Roemer">
Ole Roemer



</doc>
<doc id="5190036" url="https://pl.wikipedia.org/wiki?curid=5190036" title="Okolica (rejon brasławski)">
Okolica (rejon brasławski)

Okolica (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Dawniej używana nazwa – Rudawa Okolica, Rudawka.
Historia.
W czasach zaborów wieś i dobra w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 156 osoby, 117 były wyznania rzymskokatolickiego a 39 prawosławnego. Jednocześnie 117 mieszkańców zadeklarowało polską a 39 białoruską przynależność narodową. Było tu 25 budynków mieszkalnych. W 1931 w 48 domach zamieszkiwało 253 osoby.
Wierni należeli do parafii rzymskokatolickiej i prawosławnej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5190038" url="https://pl.wikipedia.org/wiki?curid=5190038" title="Andechsowie">
Andechsowie

Andechsowie – niemiecki ród książęcy.
Ród bierze swą nazwę od zamku Andechs nad jeziorem Ammer w Bawarii. Wywodzi się od Bertolda hrabiego von Dießen, zmarłego ok. 990 roku. Byli stronnikami Hohenstaufów. Z rodu Andechsów pochodziła księżna Jadwiga Śląska, żona księcia wrocławskiego Henryka I Brodatego. Linia męska wygasła w XIII wieku.

</doc>
<doc id="5190044" url="https://pl.wikipedia.org/wiki?curid=5190044" title="Nikola Hristić">
Nikola Hristić

Nikola Hristić (cyr. Никола Христић; ur. 10 sierpnia 1818 w Sremskiej Mitrovicy, zm. 26 listopada 1911 w Belgradzie) – serbski polityk i prawnik, czterokrotny premier Królestwa Serbii (1867-1868, 1883-1884, 1888-1889, 1894-1895), minister spraw zagranicznych Serbii (1888-1889, 1894-1895), minister spraw wewnętrznych Serbii (1860–1868).
Życiorys.
Kształcił się w szkole w rodzinnej Sremskiej Mitrovicy. W 1840 przyjechał do Belgradu i podjął pracę urzędnika w Sądzie Okręgowym. Awansując stopniowo w hierarchii urzędniczej, dzięki protekcji Iliji Garašanina w 1847 został prezesem Sądu Okręgowego w Požarevacu, a w 1852 szefem policji w Belgradzie. W 1856 objął funkcję komendanta żandarmerii serbskiej i zajął się zwalczaniem spisku przeciwko księciu Miloszowi.
Kariera polityczna.
W 1860 objął stanowisko ministra spraw wewnętrznych w rządzie Filipa Hrsticia. Dwa lata później zeznawał w sądzie jako światek strzelaniny serbskich żandarmów z oddziałem tureckim, stacjonującym w Belgradzie. Incydent w pobliżu fontanny Čukur rozpoczął się od zastrzelenia przez żołnierza tureckiego małego chłopca, a zakończył zbombardowaniem Belgradu przez artylerię turecką z Kalemegdanu. W grudniu 1867 stanął na czele rządu jako przedstawiciel Partii Konserwatywnej i przejął odpowiedzialność za śledztwo w sprawie zamachu na księcia Michajło, by następnie doprowadzić do schwytania i osądzenia zamachowców. Zorganizowana przez Hristicia policja wykazywała się skutecznością w zakresie zwalczania niepokojów społecznych i przemytu, prowadziła także inwigilację opozycji.
Po objęciu tronu przez Milana I, Hristić usunął się w cień, ale został ponownie przywrócony na stanowisko premiera i ministra spraw wewnętrznych w czasie rebelii timockiej. Po stłumieniu zamieszek, nowy rząd utworzył Milutin Garašanin, a Hristić objął stanowisko wiceprzewodniczącego Rady Państwa. W kwietniu 1888 po raz kolejny objął stanowisko premiera, które sprawował przez okres 9 miesięcy. Ostatni, czwarty raz stanął na czele rządu w roku 1894. Rok później został zdymisjonowany i powrócił do działalności w Radzie Państwa. W 1901 zrezygnował z aktywności politycznej. Zmarł w Belgradzie w roku 1911.
Życie prywatne.
Był żonaty (żona Juliana z d. Hadži-Jovanović), miał dwoje dzieci (Kosta i Poleksija).

</doc>
<doc id="5190045" url="https://pl.wikipedia.org/wiki?curid=5190045" title="Kamille (wrestlerka)">
Kamille (wrestlerka)

Kailey Dawn Farmer (ur. 2 lipca 1993 w Durham) – amerykańska wrestlerka, rywalizująca pod pseudonimem ringowym Kamille. Występuje w National Wrestling Alliance (NWA), gdzie jednokrotnie zdobyła NWA World Women’s Championship.
Kariera wrestlerki.
Początki kariery i scena niezależna (od 2017).
W szkole średniej i college’u Farmer uprawiała softball, a po zakończeniu studiów występowała w lidze futbolu amerykańskiego w bieliźnie – Lingerie Football League. 
Planując rozpoczęcie kariery wrestlerki, zgłosiła się w 2016 do WWE Performance Center. Szkoliła się tam pod okiem D-Vona Dudley’a. Nie otrzymała kontraktu na występy w NXT, wobec czego zaczęła występować na scenie niezależnej.
Zawodniczka zadebiutowała 19 maja 2017 w federacji Platinum Pro Wrestling. Tego dnia wygrała siedmioosobowy Battle Royal, zostając pierwszą posiadaczką Diamonds Division Starlight Championship. Tytuł mistrzowski stał się zarzewiem jej konfliktu z Dynamite Didi. Utraciła go na rzecz rywalki 17 marca 2018 po 302 dniach panowania w Three Way matchu; trzecią uczestniczką pojedynku była Amber Nova. Rywalizowała również w kilkunastu innych federacjach niezależnych.

</doc>
<doc id="5190047" url="https://pl.wikipedia.org/wiki?curid=5190047" title="Rudobiście">
Rudobiście

Rudobiście (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś włościańska w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Rafałowo, własność Łopacińskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 96 osób, 58 były wyznania rzymskokatolickiego, 35 prawosławnego a 3 mojżeszowego. Jednocześnie 32 mieszkańców zadeklarowało polską a 64 białoruską przynależność narodową. Były tu 23 budynki mieszkalne. W 1931 w 26 domach zamieszkiwało 101 osób.
Wierni należeli do parafii rzymskokatolickiej w Borodzieniczach i parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5190050" url="https://pl.wikipedia.org/wiki?curid=5190050" title="Prospiekt Wiernadskogo">
Prospiekt Wiernadskogo



</doc>
<doc id="5190051" url="https://pl.wikipedia.org/wiki?curid=5190051" title="Kościół Najświętszej Maryi Panny Królowej Pokoju w Piotrkowie Trybunalskim">
Kościół Najświętszej Maryi Panny Królowej Pokoju w Piotrkowie Trybunalskim

Kościół Najświętszej Maryi Panny Królowej Pokoju w Piotrkowie Trybunalskim – rzymskokatolicki kościół parafialny należący do parafii pod tym samym wezawaniem (dekanat piotrkowski archidiecezji łódzkiej).
Budowa świątyni została rozpoczęta 15 maja 1992 roku. Kościół reprezentuje styl nowoczesny, autorami projektu są architekci Marek Grymin, Mirosław Rybak, inżynier Janusz Frey (konstrukcja). 10 maja 1998 roku została odprawiona pierwsza msza święta i mury zostały poświęcone przez biskupa Adama Lepę. Świątynia oddana została do użytku 8 grudnia 1999 roku. Obecnie trwają prace wykończeniowe wewnątrz oraz na zewnątrz kościoła po założeniu centralnego ogrzewania oraz zamontowaniu dzwonów. Kościół konsekrował 19 listopada 2000 roku arcybiskup Władysława Ziółka.
W ołtarzu głównym jest umieszczona kompozycja ścienna w mozaice z polichromią przedstawiająca adorację Krzyża Chrystusa, na tle Hostii z literami Alfa i Omega przez grupę Aniołów, wykonana w technice płaskorzeźby i złoceń. Całość ta jest tłem olejnego obrazu na płótnie Matki Bożej Oliwnej z Dzieciątkiem Jezus z Genui we Włoszech znanej poza Włochami jako Królowa Pokoju. W prezbiterium znajdują się mozaiki z polichromią czterech Ewangelistów. Nowoczesne 47-głosowe organy holenderskie Content zostały wykonane w technice cyfrowej i odtwarzają naturalne brzmienia organowe. Prospekt piszczałkowy jest trzyczęściowy.
W lewej kaplicy jest umieszczona figura Chrystusa Króla z kompozycją mozaikową w tle i z atrybutami czerwonych róż. W prawej kaplicy znajduje się figura św. Józefa z mozaikową kompozycją w tle i z atrybutami liii. Stacje Drogi Krzyżowej powstały jako płaskorzeźby w technice ceramiki z nimbami pokrytymi złotem płatkowym. Ołtarz soborowy i dwie ambonki zostały wykonane z włoskiego marmuru w barwie wiśniowej, chrzcielnica również powstała z włoskiego marmuru i posiada pokrywę z mosiądzu. 3 dzwony zostały odlane ze spiżu o masie 1550 kilogramów.

</doc>
<doc id="5190052" url="https://pl.wikipedia.org/wiki?curid=5190052" title="Mullen Technologies">
Mullen Technologies

Mullen Technologies, Inc. – amerykański producent elektrycznych samochodów z siedzibą w Brea działający od 2002 roku. 
Historia.
Przedsiębiorstwo Mullen Motor Cars założone zostało w 2002 roku w amerykańskiej Kalifornii, za cel obierając rozwój niszowych samochodów sportowych. Wynikiem prowadzonych przez kolejne lata prac konstrukcyjnych był przedstawiony w 2006 roku samochód sportowy o nazwie Mullen GT, powstając także w elektrycznym wariancie w 2007 roku. Magazyn Forbes określił wówczas ten pojazd siódmym najszybszym amerykańskim samochodem w historii.
W 2014 roku właściciel Mullena, David Michery, zdecydował się przejąć większość akcji upadłego przedsiębiorstwa Coda Automotive produkującego bez powodzenia krótką serię elektrycznego sedana Coda EV. W efekcie powstało nowe przedsiębiorstwo, łączące struktury dwóch dotychczasowych firm Mullen Motor Cars i Coda Automotive pod nazwą Mullen Technologies. Latach 2014–2015 podjęto się próby przywrócenia do produkcji dawnego modelu Coda EV pod nową nazwą Mullen 700e, jednak nie doszło to do skutku.
W grudniu 2018 roku przedsiębiorstwo nawiązało współpracę z chińskim producentem elektrycznych supersamochodów Qiantu Motor, planując wprowadzić do sprzedaży na amerykańskim rynku jego samochód Qiantu K50 pod nazwą Mullen Dragonfly. W 2019 roku planowano rozpoczęcie lokalnej produkcji pojazdu w 2021 roku, jednak budowa fabryki nie ukończyła się w tym terminie. We wrześniu 2020 roku Mullen przedstawił pierwszy prototyp własnego samochodu w postaci elektrycznego SUV-a Mullen MX-05, planując wdrożyć go do produkcji. W listopadzie 2021 roku Mullen przedstawił z kolei następne studium elektrycznego SUV-a, tym razem większego w postaci modelu Mullen Five. W produkcyjnej postaci samochód ma docelowo trafić do produkcji i sprzedaży w 2024 roku.

</doc>
<doc id="5190053" url="https://pl.wikipedia.org/wiki?curid=5190053" title="Mullen Motor Cars">
Mullen Motor Cars



</doc>
<doc id="5190056" url="https://pl.wikipedia.org/wiki?curid=5190056" title="Ulrich Schamoni">
Ulrich Schamoni

Ulrich Schamoni (ur. 9 listopada 1939 w Berlinie, zm. 9 marca 1998 tamże) – niemiecki reżyser, scenarzysta i aktor filmowy i telewizyjny. Przedstawiciel tzw. Nowego Kina Niemieckiego lat 60. Autor kilkunastu filmów fabularnych, telewizyjnych i krótkometrażowych. Prywatnie brat reżysera Petera Schamoniego.
Jego fabularny debiut, "Ono" (1966), startował w konkursie głównym na 19. MFF w Cannes i zdobył pięć Niemieckich Nagród Filmowych, w tym za najlepszy film roku i reżyserię. Kolejny film Schamoniego, "Jak co roku" (1967), opowiadający o mieszczańskiej hipokryzji, otrzymał Srebrnego Niedźwiedzia – Nagrodę Specjalną Jury oraz Nagrodę FIPRESCI na 17. MFF w Berlinie.
Zmarł na raka w wieku 58 lat. Pochowany na berlińskim cmentarzu Waldfriedhof Zehlendorf.

</doc>
<doc id="5190059" url="https://pl.wikipedia.org/wiki?curid=5190059" title="Mistrzostwa Europy w Lekkoatletyce 1986 – bieg na 800 m kobiet">
Mistrzostwa Europy w Lekkoatletyce 1986 – bieg na 800 m kobiet

Bieg na dystansie 800 metrów kobiet był jedną z konkurencji rozgrywanych podczas XIV mistrzostw Europy w Stuttgarcie. Biegi eliminacyjne zostały rozegrane 26 sierpnia, biegi półfinałowe 27 sierpnia, a bieg finałowy 28 sierpnia 1986 roku. Zwyciężczynią tej konkurencji została reprezentantka Związku Radzieckiego Nadieżda Olizarenko. W rywalizacji wzięło udział siedemnaście zawodniczek z dziesięciu reprezentacji.
Wyniki.
Eliminacje.
Rozegrano trzy biegi eliminacyjne. Do półfinałów awansowały po cztery najlepsze zawodniczki każdego biegu eliminacyjnego (Q) oraz cztery spośród pozostałych z najlepszym czasem (q).
Bieg 1
Bieg 2
Bieg 3
Półfinały.
Rozegrano dwa półfinały. Do finału awansowały po cztery najlepsze zawodniczki każdego biegu półfinałowego (Q).
Półfinał 1
Półfinał 2

</doc>
<doc id="5190061" url="https://pl.wikipedia.org/wiki?curid=5190061" title="Płoszczycowie">
Płoszczycowie

Płoszczycowie – zarastająca polana na południowych stokach Śnieżnicy w Beskidzie Wyspowym. Prowadzi przez nią niebieski szlak turystyczny z Przełęczy Gruszowiec do Kasiny Wielkiej przez szczyt Śnieżnicy. Polana położona jest na wysokości około 866–918 m n.p.m. Na mapie Geoportalu nie ma nazwy, natomiast część lasu ponad nią nosi nazwę Jastrzębiec. Polana znajduje się w obrębie wsi Gruszowiec w województwie małopolskim, w powiecie limanowskim, w gminie Dobra.
Polany są wytworem ludzi. Powstawały przez cyrhlenie lub wyrąb lasu i dawniej odgrywały ważną rolę w życiu mieszkańców. Wypasali na nich bydło, niektóre były koszone, a siano zwożone do wsi. Niegdyś na Śnieżnicy było wiele polan. Widokami z nich zachwycał się Jan Rostworowski. Po drugiej wojnie światowej coraz bardziej traciły na znaczeniu. Użytkowanie wyżej położonych polan stało się nieopłacalne ekonomicznie. Niektóre celowo zalesiono, inne pozostawione swojemu losowi samorzutnie zarastają lasem. Te miejsca, na których były polany obecnie porasta las świerkowy. Tu, gdzie jest las bukowy, nigdy nie było polan.
Istnieje jeszcze polana Płoszczyca na wschodnim grzbiecie Śnieżnicy.

</doc>
<doc id="5190069" url="https://pl.wikipedia.org/wiki?curid=5190069" title="Kościół Świętych Apostołów Piotra i Pawła w Tuchorzy">
Kościół Świętych Apostołów Piotra i Pawła w Tuchorzy

Kościół Świętych Apostołów Piotra i Pawła w Tuchorzy – rzymskokatolicki kościół filialny należący do parafii Świętej Trójcy w Tuchorzy (dekanat zbąszyński archidiecezji poznańskiej).
Jest to świątynia poewangelicka wybudowana w stylu neobarokowym w latach 1905-06. Budowla jest jednonawowa, z pięciobocznie zamkniętym prezbiterium, za którym jest umieszczona zakrystia. Od strony południowej do nawy przylega kwadratowa wieża zegarowa, powyżej ośmiokątna, nakryta baniastym dachem hełmowym. We wnętrzu warto zwrócić uwagę na neobarokowy ołtarz główny z obrazem patronów świątyni z 1985 roku (namalowany przez Kazimierza Sita z Poznania), prospekt organowy, kamienną chrzcielnicę i witraże w oknach prezbiterium. Tablica w kruchcie jest poświęcona księdzu Józefowi Tymie (1902-40), od 1936 roku proboszczowi w Tuchorzy, zamęczonego przez hitlerowców w poznańskim Forcie VII.

</doc>
<doc id="5190070" url="https://pl.wikipedia.org/wiki?curid=5190070" title="Ruksze">
Ruksze

Ruksze (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów wieś włościańska w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 167 osób, 134 były wyznania rzymskokatolickiego, 5 prawosławnego a 28 staroobrzędowego. Jednocześnie 125 mieszkańców zadeklarowało polską a 42 białoruską przynależność narodową. Były tu 33 budynki mieszkalne. W 1931 w 32 domach zamieszkiwało 186 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR.
W 1941 roku w wiosce było 29 domów i 116 mieszkańców. Od czerwca 1941 roku pod okupacją niemiecką. W październiku 1943 roku Niemcy całkowicie spalili zabudowania i zamordowali 7 osób. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5190079" url="https://pl.wikipedia.org/wiki?curid=5190079" title="Ryngieliszki">
Ryngieliszki

Ryngieliszki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
W 1931 w 6 domach zamieszkiwało 31 osób.

</doc>
<doc id="5190083" url="https://pl.wikipedia.org/wiki?curid=5190083" title="World Rugby Women’s Sevens Series (2020/2021)">
World Rugby Women’s Sevens Series (2020/2021)

World Rugby Women’s Sevens Series (2020/2021) (od nazwy sponsora, HSBC – HSBC Women’s World Rugby Sevens Series) – planowana do rozegrania dziewiąta edycja World Rugby Women’s Sevens Series, organizowanej przez World Rugby corocznej serii turniejów dla żeńskich reprezentacji narodowych w rugby 7. Z zaplanowanych w oryginalnym harmonogramie ośmiu turniejów nie odbył się żaden, podobnie żaden z pięciu ze zrewidowanego kalendarza, rozegrano natomiast dwa towarzyskie turnieje w czterozespołowej obsadzie wraz z męskimi zawodami sezonu 2020/2021.
Informacje ogólne.
Turniej kwalifikacyjny, mający wyłonić jedenastego stałego uczestnika cyklu, został przemianowany w lutym 2020 roku na HSBC Women’s Sevens Challenger Series – choć w tym roku miał odbyć się w postaci tylko jednych zawodów, pod koniec marca w południowoafrykańskim Stellenbosch. W związku z szerzeniem się zakażeń wirusem SARS-CoV-2 w połowie tegoż miesiąca światowy związek przełożył te eliminacje na późniejszy termin, a pod koniec czerwca 2020 roku wraz z odwołaniem pozostałych trzech turniejów i przedwczesnym zakończeniem sezonu 2019/2020 World Rugby ostatecznie zrezygnował z organizacji kwalifikacji do kolejnego sezonu, co oznaczało brak awansów i spadków pomiędzy tymi edycjami.
W marcu 2019 roku World Rugby ogłosił, że na kolejne cztery sezony cykl będzie się składać z ośmiu turniejów – w Glendale, Dubaju, Kapsztadzie, Hamilton, Sydney, Hongkongu, Langford i Paryżu – sześć z nich łącznie z turniejami męskimi, jedynie północnoamerykańskie stanowiłyby odrębne zawody. Jednakże przez pandemię COVID-19 już pod koniec lipca 2020 roku pierwsze dwa turnieje sezonu – w Dubaju i Kapsztadzie – zostały odwołane, tak samo stało się na początku września z zawodami w Hamilton i Sydney. W połowie grudnia turniej w Hongkongu został przesunięty z kwietnia na początek listopada 2021 roku, mając być kulminacją całego sezonu, dodatkowo w uzgodnieniu z Fédération Française de Rugby postanowiono zorganizować podwójne zawody w drugiej połowie maja w centrum szkoleniowym FFR w Marcoussis.
Zrewidowany, skondensowany harmonogram został opublikowany na początku marca 2021 roku i obejmował on pięć turniejów: dwa francuskie w maju, po przerwie na olimpijskie zmagania w Tokio zawodniczki wróciłyby do gry w listopadzie w Hongkongu, a sezon zakończyłyby zawody w Dubaju i Kapsztadzie w pierwszej połowie grudnia – będące normalnie częścią kolejnego sezonu, jednak już niecały miesiąc później francuskie zawody zostały przesunięte na późniejszy termin. Lipcowa aktualizacja mówiła o czterech turniejach zaplanowanych do rozegrania w końcowych czterech miesiącach roku, sierpniowa zaś o odwołaniu zawodów w Paryżu i Hongkongu. Po odwołaniu na początku września także południowoafrykańskich WR ogłosił przywrócenie turnieju w Dubaju do przynależnego mu sezonu 2021/2022, zatem sezon 2020/2021 ostatecznie nie doszedł do skutku. Jednocześnie postanowiono zorganizować dwa towarzyskie turnieje w formule "Fast Four" podczas obu wrześniowych męskich turniejów World Rugby Sevens Series (2020/2021) zorganizowanych w Kanadzie, w nich triumfowały Brytyjki z kompletem zwycięstw zarówno w Vancouver, jak i w Edmonton.
System rozgrywek.
Podobnie jak w przypadku męskich rozgrywek zwycięzcą cyklu zostanie zespół, który podczas całego sezonu zdobędzie najwięcej punktów przyznawanych za zajęcie poszczególnych miejsc w każdym turnieju. Każde z zawodów gromadzą dwanaście reprezentacji, z których jedenaście jest stałymi uczestnikami cyklu ("core teams"), a ostatni uczestnik będzie ogłaszany przed poszczególnymi turniejami. Status "core teams" otrzymała najlepsza dziesiątka poprzedniego sezonu (Anglia, Australia, Fidżi, Francja, Hiszpania, Irlandia, Kanada, Nowa Zelandia, Rosja i USA), jedno miejsce zarezerwowano dla triumfatora turnieju kwalifikacyjnego. Z uwagi na jego odwołanie miejsce w gronie elity utrzymała Brazylia.
Przystępujące do turnieju reprezentacje mogą liczyć maksymalnie dwanaście zawodniczek. W fazie grupowej spotkania toczone są bez ewentualnej dogrywki, za zwycięstwo, remis i porażkę przysługuje odpowiednio trzy, dwa i jeden punkt, brak punktów natomiast za nieprzystąpienie do meczu. Po jej zakończeniu ustalany jest ranking – pierwsze osiem zespołów awansuje do ćwierćfinałów, pozostała czwórka walczy zaś o "Bowl". W przypadku tej samej liczby punktów ich lokaty są ustalane kolejno na podstawie:
W przypadku remisu w fazie pucharowej, organizowana jest dogrywka składająca się z dwóch pięciominutowych części, z uwzględnieniem reguły "nagłej śmierci". Jedynie mecz finałowy składa się z dwóch dziesięciominutowych części, w pozostałych zaś spotkaniach połowa meczu obejmuje siedem minut.
Za zajęcie poszczególnych miejsc w każdym z turniejów przyznawane są punkty liczone do klasyfikacji generalnej:
W przypadku tej samej liczby punktów w klasyfikacji generalnej lokaty zainteresowanych drużyn są ustalane kolejno na podstawie:

</doc>
<doc id="5190084" url="https://pl.wikipedia.org/wiki?curid=5190084" title="Rysiewicze">
Rysiewicze

Rysiewicze (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Rafałowo, własność Łopacińskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 27 domach zamieszkiwało 150 osób.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1960 roku w sielsowiecie Jody.
Od 1991 w składzie niepodległej Białorusi.

</doc>
<doc id="5190085" url="https://pl.wikipedia.org/wiki?curid=5190085" title="Johannes Cornelis Anceaux">
Johannes Cornelis Anceaux

Johannes Cornelis Anceaux (ur. 4 lipca 1920, zm. 6 sierpnia 1988) – holenderski językoznawca i antropolog, który prowadził szeroko zakrojone badania nad językami papuaskimi i austronezyjskimi.
Autor monografii poświęconych językom wolio, nimboran oraz językom wyspy Yapen. Sporządził także podstawowe opisy słownictwa języków indonezyjskiej Nowej Gwinei.

</doc>
<doc id="5190086" url="https://pl.wikipedia.org/wiki?curid=5190086" title="Język wolio">
Język wolio

Język wolio, także: baubau, buton (a. butung) – język austronezyjski używany na wyspie Buton w Indonezji. Według danych z 2004 roku posługuje się nim 65 tys. osób, mieszkańców prowincji Celebes Południowo-Wschodni. 
Jego użytkownicy zamieszkują również inne regiony kraju (ich liczebność jest nieznana). Nazwa "Buton" odnosi się zarówno do tego języka, jak i grupy etnicznej Wolio. Poza regionem "Buton" to ogólna nazwa różnych grup ludności z prowincji Celebes Południowo-Wschodni. Czasami ludność Wolio jest mylnie utożsamiana z Badżawami (Bajau). Jest blisko spokrewniony z językiem kamaru.
Został opisany w postaci opracowań gramatycznych: "The Wolio Language: Outline of Grammatical Description and Texts" (1952), "Struktur bahasa Wolio" (1983), "Wolio: introduction and wordlist" (1995) oraz słowników: "Kamus Wolio – Indonesia" (1985), "Kamus Bahasa Wolio: (Wolio-English-Indonesian)" (1987).
Rozwinął piśmiennictwo na bazie alfabetu arabskiego. Historyczny język sułtanatu Baubau. Dawniej służył jako lingua franca wyspy Buton (w tej roli został w ogromnej mierze wyparty przez język narodowy).
Na obszarach miejskich jest wypierany przez język indonezyjski. Na terenach wiejskich pozostaje w użyciu również wśród najmłodszego pokolenia.

</doc>
<doc id="5190087" url="https://pl.wikipedia.org/wiki?curid=5190087" title="Język buton">
Język buton



</doc>
<doc id="5190088" url="https://pl.wikipedia.org/wiki?curid=5190088" title="Lista gatunków z rodzaju indygowiec">
Lista gatunków z rodzaju indygowiec

Lista gatunków z rodzaju indygowiec "Indigofera" – lista gatunków rodzaju roślin należącego do rodziny bobowatych. Według bazy taksonomicznej "Plants of the World Online" do rodzaju należy 713 gatunków.

</doc>
<doc id="5190089" url="https://pl.wikipedia.org/wiki?curid=5190089" title="Język butung">
Język butung



</doc>
<doc id="5190090" url="https://pl.wikipedia.org/wiki?curid=5190090" title="Język baubau">
Język baubau



</doc>
<doc id="5190094" url="https://pl.wikipedia.org/wiki?curid=5190094" title="Paweł Tysler">
Paweł Tysler

Paweł Tysler (inne formy nazwiska – Tissler, Tisler) (ur. 27 sierpnia 1897 w Bichówce, zm. 25 grudnia 1931 w Poznaniu) – pilot, chorąży Wojska Polskiego, uczestnik wojny polsko-bolszewickiej, kawaler Virtuti Militari.
Życiorys.
Syn Franciszka i Amelii z domu Mazurowska. W Pelplinie ukończył szkołę powszechną. 1 marca 1916 r. został powołany do odbycia służby wojskowej w armii niemieckiej. Początkowo służył w 4 pułku w Poznaniu, 15 czerwca 1917 r. został skierowany do Szkoły Lotniczej we Fryburgu Bryzgowijskim. Po jej ukończeniu walczył w 10 eskadrze myśliwskiej na froncie zachodnim, od 10 września 1917 r. uczył się w szkole pilotów. 6 stycznia 1919 r. został zdemobilizowany z armii niemieckiej i powrócił do Pelplina.
27 sierpnia 1919 r. ochotniczo zgłosił się do służby w odrodzonym Wojsku Polskim i otrzymał przydział do 63 pułku strzelców. Z racji swego doświadczenia lotniczego został 20 listopada 1919 r. skierowany do Szkoły Pilotów na poznańskiej Ławicy. 20 maja 1920 r. został przydzielony do 6 eskadrze wywiadowczej i w jej składzie wziął udział w walkach na froncie. 5 sierpnia, w załodze z ppor. obs. Ryszardem Hesse, przeprowadził rozpoznanie na trasie Lwów – Brody – Radziwiłłów – Baszkówka – Bereżce – Młynowce – Podleśce – Krzemieniec – Wiśniowiec – Horynka – Krutniów – Podkamień – Lwów. 12 sierpnia, w załodze z por. obs. Kazimierzem Kubalą, przeprowadził kolejne dalekie rozpoznanie na trasie Lwów – Toporów – Szczurowice – Redków – Beresteczko – Stojanów – Radziechów – Lwów. Na podstawie wyników tego rozpoznania dowództwo przeprowadziło kontratak dostępnymi siłami lotniczymi, który doprowadził do zatrzymania ataku nieprzyjaciela. 18 sierpnia wyróżnił się podczas lotów wykonywanych w obronie Lwowa.
20 września 1920 r. został przeniesiony do 18 eskadry wywiadowczej w Warszawie. W październiku 1920 r. otrzymał prawo, na czas służby w Wojsku Polskim, noszenia odznaki pilota. 1 czerwca 1921 r. został skierowany na kurs do Wyższej Szkoły Pilotów w Poznaniu. Ukończył go 20 sierpnia 1921 r. i powrócił do 6 eskadry wywiadowczej w Łucku. 18 września 1922 r. został przeniesiony do Wyższej Szkoły Lotniczej w Grudziądzu, następnie był instruktorem w 3 pułku lotniczym w Poznaniu. W marcu 1923 r. otrzymał prawo do noszenia włoskiej odznaki pilota.
16-17 września 1922 r. wziął udział na samolocie Ansaldo SVA-9 w I Krajowym Locie Okrężnym zorganizowanym przez Aeroklub RP, podczas którego zajął 6. miejsce.
W kwietniu 1927 r. otrzymał przydział do Oficerskiej Szkoły Lotnictwa w Dęblinie, gdzie służył przez rok w charakterze instruktora pilotażu. W listopadzie 1928 r., w uznaniu zasług podczas wojny polsko-bolszewickie, otrzymał prawo do noszenia polowej odznaki pilota. Na początku 1929 r. został przeniesiony, na jego prośbę, do 4 pułku lotniczego w Toruniu. Od połowy 1930 r. służył w Lotniczej Szkoły Strzelania i Bombardowania w Grudziądzu.
Zmarł 25 grudnia 1931 r. w Poznaniu, za przyczynę zgonu uznano wylew krwi do mózgu. Został pochowany na tamtejszym cmentarzu garnizonowym – kwatera 5, miejsce 243.
Życie prywatne.
9 sierpnia 1921 r. zawarł związek małżeński z Władysławą Brzuskowską, z którą miał dwóch synów, Tadeusza i Stanisława.
Ordery i odznaczenia.
Za swą służbę otrzymał:

</doc>
<doc id="5190101" url="https://pl.wikipedia.org/wiki?curid=5190101" title="Samodyscyplina">
Samodyscyplina



</doc>
<doc id="5190104" url="https://pl.wikipedia.org/wiki?curid=5190104" title="Calc">
Calc



</doc>
<doc id="5190105" url="https://pl.wikipedia.org/wiki?curid=5190105" title="Reprezentacja Słowacji w ice speedwayu">
Reprezentacja Słowacji w ice speedwayu

Reprezentacja Słowacji w ice speedwayu – drużyna w wyścigach motocyklowych na lodzie reprezentująca Słowację w sportowych imprezach międzynarodowych. Za jej funkcjonowanie odpowiedzialna jest Slovenská Motocyklová Federácia (SMF).
Historia.
Do 1992 roku zawodnicy słowaccy wchodzili w skład reprezentacji Czechosłowacji. Od czasu powstania niepodległej Słowacji jej jedynym reprezentantem na torach lodowych był Czech, Jaromír Lach. Zgłosił on w 1995 roku akces do reprezentowania tego kraju, po tym jak nie mógł spełnić wymagań (forma sportowa, wyniki z lat ubiegłych) stawianych przez ówczesnego kierownika reprezentacji Czech, Milana Špinki.
W walce o indywidualne mistrzostwo świata 1996 Lach został rozstawiony w ćwierćfinale rozgrywanym we włoskim Madonna di Campiglio. Zajął w nim 2. miejsce za Stanislawem Dykiem i awansował do półfinału w holenderskim Assen. Tam jednak na skutek kontroli technicznej po upadku Vladislava Kunca, został wykluczony z dalszych rozgrywek za nieregulaminowe zawieszenie.
Rok później Lach wziął udział w rundzie kwalifikacyjnej indywidualnych mistrzostw świata rozgrywanej w Mińsku. Uplasował się tam na 11. lokacie i nie awansował do rozgrywek półfinałowych. Jaromir Lach w wyścigach na lodzie reprezentował Słowację także w 1998 i 2005 roku.

</doc>
<doc id="5190107" url="https://pl.wikipedia.org/wiki?curid=5190107" title="Nancy Faeser">
Nancy Faeser

Nancy Faeser (ur. 13 lipca 1970 w Bad Soden am Taunus) – niemiecka polityk, prawniczka i samorządowiec, działaczka Socjaldemokratycznej Partii Niemiec, posłanka do landtagu Hesji, od 2021 minister spraw wewnętrznych.
Życiorys.
W 1990 zdała egzamin maturalny w Albert-Einstein-Gymnasium. Następnie studiowała prawo na Uniwersytecie Johanna Wolfganga Goethego we Frankfurcie nad Menem. W 1996 i 2000 zdała państwowe egzaminy prawnicze I oraz II stopnia, w międzyczasie odbyła aplikację prawniczą w wyższym sądzie okręgowym we Frankfurcie nad Menem. W 2000 podjęła praktykę w zawodzie adwokata, do 2007 pracowała w firmie prawniczej Clifford Chance.
W 1988 wstąpiła do Socjaldemokratycznej Partii Niemiec. W 1993 została radną powiatu Main-Taunus-Kreis, a w 2006 zasiadła w radzie miejscowości Schwalbach am Taunus. W 2003, 2008, 2009, 2014 i 2019 wybierana na posłankę do landtagu Hesji. W 2019 objęła funkcję przewodniczącej frakcji deputowanych SPD. W latach 2014–2019 zajmowała stanowisko sekretarza generalnego heskich struktur socjaldemokratów, a w 2019 została przewodniczącą partii w tym kraju związkowym.
W grudniu 2021 została ministrem spraw wewnętrznych i ojczyzny w nowo powołanym rządzie Olafa Scholza.
Życie prywatne.
Jest mężatką, ma jedno dziecko.

</doc>
<doc id="5190110" url="https://pl.wikipedia.org/wiki?curid=5190110" title="Corbin Motors">
Corbin Motors

Corbin Motors – dawny amerykański producent elektrycznych mikrosamochodów z siedzibą w Hollister działający w latach 1999–2006.
Historia.
Przedsiębiorstwo Corbin Motors powstało w pierwszej połowie 1999 roku przez amerykańskiego przedsiębiorcę Mike'a Corbina, który zdecydował się wydzielić filię motoryzacyjną ze struktury swojej motocyklowej firmy Corbin-Pacific Company powstałej 3 lata wcześniej. Miesiąc po inauguracji działalności przedstawiony został autorski projekt elektrycznego mikrosamochodu o nazwie Corbin Sparrow, który trafił do produkcji jeszcze w tym samym roku.
Firma zakładała ambitne plany produkcyjne w odpowiedzi na zainteresowanie klientów elektrycznym mikrosamochodem, jednak nie w ciągu 4 lat od przedstawienia modelu Sparrow była w stanie wyprodukować jedynie 300 egzemplarzy. Nie udało się zrealizować wszystkich zamówień z powodu kłopotów finansowych, przez co klienci, którzy wpłacili depozyty, sądzili się z Corbin Motors. W międzyczasie, w 2002 roku Corbin planowało poszerzyć swoją ofertę o dwa modele o bardziej sportowym charakterze: Merlin Coupe i Merlin Roadster. Historię firmy przerwało bankructwo, które prezes Corbin Motors ogłosił w marcu 2003 roku. Rok później, masę upadłościową kupiła inna amerykańska firma, Myers Motors, kontynuując produkcję Corbina Sparrow pod nową nazwą.

</doc>
<doc id="5190112" url="https://pl.wikipedia.org/wiki?curid=5190112" title="Staw Królówka">
Staw Królówka

Staw Królówka – użytek ekologiczny w południowo-zachodniej części Krakowa, w dzielnicy VIII Dębniki, w rejonie ul. Winnickiej i ul. Królówka (Skotniki). Został utworzony uchwałą Rady Miasta Krakowa z dnia 20 listopada 2013 roku.
Użytek ekologiczny Staw Królówka zajmuje powierzchnię 0,85 ha. Został ustanowiony w celu ochrony ekosystemu zbiornika wodnego stanowiącego siedlisko przyrodnicze i stanowisko rzadkich lub chronionych gatunków związanych ze środowiskiem wodnym, a w szczególności płazów i gadów. Stanowi on miejsce rozrodu ropuchy szarej ("Bufo bufo") i żaby moczarowej ("Rana arvalis"), a także ważek ("Odonata").
Staw Królówka położony jest w obrębie Bielańsko-Tynieckiego Parku Krajobrazowego. Na północ od niego rozciąga się jedna z enklaw obszaru Natura 2000 Dębnicko-Tyniecki obszar łąkowy.

</doc>
<doc id="5190118" url="https://pl.wikipedia.org/wiki?curid=5190118" title="Kuncewskaja">
Kuncewskaja



</doc>
<doc id="5190120" url="https://pl.wikipedia.org/wiki?curid=5190120" title="Noel Chama">
Noel Chama



</doc>
<doc id="5190122" url="https://pl.wikipedia.org/wiki?curid=5190122" title="Noel Alí Chama">
Noel Alí Chama



</doc>
<doc id="5190124" url="https://pl.wikipedia.org/wiki?curid=5190124" title="Barbara Kaim">
Barbara Kaim

Barbara Kaim (ur. 1 grudnia 1952) – polska archeolog, profesor na Wydziale Archeologii Uniwersytetu Warszawskiego. Jej badania koncentrują się na okresach panowania Achemenidów, Partów i Sasanidów w Iranie i Azji Środkowej.
Kariera zawodowa.
Barbara Kaim studiowała w Instytucie Archeologii (obecnie Wydział Archeologii). Ukończyła studia w 1977 roku. Od 1977 roku pracowała jako asystent naukowy. Po uzyskaniu stopnia doktora w 1983 roku, rozpoczęła pracę na stanowisku adiunkta w Zakładzie Archeologii Bliskiego Wschodu w tym samym instytucie. Habilitowała się w 2003 roku, przygotowując monografię poświęconą architekturze okresu kuszańskiego, a w 2005 roku uzyskała tytuł profesora uczelni. 18 kwietnia 2013 roku nadano jej tytuł profesora.
Wykopaliska.
W 1995 roku Barbara Kaim rozpoczęła badania archeologiczne na stanowisku Stary Serachs, położonym w oazie Serachs w Turkmenistanie. Dwa lata później rozpoczęła wykopaliska na Mele Hairam w tej samej oazie, które ujawniły pozostałości zoroastryjskiej świątyni ognia. W latach 2005–2006 była współkierownikiem Irańsko-Polskiej Misji Archeologicznej w dolinie Tang-e Bolaghi łączącej Persepolis i Pasargade – dawne stolice imperium Achemenidów w (Iranie). Projekt ten miał za zadanie udokumentować i rozpoznać archeologicznie stanowiska, które miały zostać zalane w wyniku budowy tamy na rzece Pulvar (Sivand Dam Project). Prowadzone wówczas badania powierzchniowe w dolinie Tang-e Bolaghi – pozwoliły wyjawić ponad sto stanowisk archeologicznych. Wykopaliska ratunkowe były prowadzone na stanowisku nr 64. Następnie Barbara Kaim została współkierownikiem kolejnej Irańsko-Polskiej Misji Archeologicznej, tym razem w prowincji Sabzewar, Iran (2007-2010). W tym czasie prowadziła wykopaliska w świątyni ognia w Chane-je Diw (Iran). W 2011 roku, po zakończeniu wykopalisk w Mele Hairam w 2009 roku, rozpoczęła projekt w Gurukly-depe – kolejnym stanowisku położonym w oazie Serachs w Turkmenistanie. Badania wykopaliskowe pozwoliły odkryć na tym stanowisku pozostałości fortyfikacji z okresu partyjskiego i sasanidzkiego (III-VII n.e.).

</doc>
<doc id="5190125" url="https://pl.wikipedia.org/wiki?curid=5190125" title="Broken (film)">
Broken (film)



</doc>
<doc id="5190130" url="https://pl.wikipedia.org/wiki?curid=5190130" title="Maska przeciwgazowa MP-6 (przemysłowa)">
Maska przeciwgazowa MP-6 (przemysłowa)

Maska przemysłowa kapturowa MP-6 – polska maska przeciwgazowa powstała na potrzeby przemysłu chemicznego. Produkowana była przez Fabrykę Sprzętu Ratunkowego i Lamp Górniczych w Tarnowskich Górach FASER SA.
Charakterystyka.
Model ten konstrukcyjnie został oparty o komorę zaworową maski Ma-1 oraz część twarzową maski OM-14. Takie rozwiązanie ułatwiło zakładanie maski oraz polepszyło szczelność zapewniając jednocześnie ochronę całej głowy i twarzy. Produkowana była w czterech rozmiarach oznaczonych kolejno: 1 – mały, 2 – średni, 3 – duży, 4 – bardzo duży.
Komora zaworowa połączona była z częścią twarzową kompletną za pomocą sznura kordelowego lub żyłki steelonowej. Ochronę oczu i możliwość obserwacji zapewniały dwie szybki okularowe w metalowych oprawkach z pierścieniami dociskowymi do montażu krążków przeciwrosowych (wkładek przeciwpotnych).
Połączenie maski ze sprzętem filtrującym lub aparatami izolującymi o obiegu otwartym umożliwiało gniazdo gwintowe z gwintem znormalizowanym Rd40x4 zgodnym z normą PN-70/Z-02000.
Przestrzeń martwa (szkodliwa) maski wynosi około 0,400dm³, a masa około 320 gramów.

</doc>
<doc id="5190133" url="https://pl.wikipedia.org/wiki?curid=5190133" title="Klara Geywitz">
Klara Geywitz

Klara Geywitz (ur. 18 lutego 1976 w Poczdamie) – niemiecka polityk i samorządowiec, wiceprzewodnicząca Socjaldemokratycznej Partii Niemiec (SPD), posłanka do landtagu Brandenburgii, od 2021 minister mieszkalnictwa, rozwoju miast i budownictwa.
Życiorys.
W 1995 zdała egzamin maturalny w szkole średniej w rodzinnej miejscowości, a w 2002 ukończyła nauki polityczne na Universität Potsdam. W 1994 wstąpiła do Socjaldemokratycznej Partii Niemiec, w latach 2002–2004 zatrudniona jako referentka w centrali partii w Brandenburgii. Od 1998 do 2013 wchodziła w skład rady miejskiej Poczdamu. W 2004 po raz pierwszy wybrana do landtagu, dwukrotnie uzyskiwała reelekcję, zasiadając w krajowym parlamencie do 2019. W 2014 weszła w skład zarządu Fundacji Współpracy Polsko-Niemieckiej. W 2020 podjęła pracę w trybunale obrachunkowym Brandenburgii.
W latach 2008–2013 była wiceprzewodniczącą SPD w landzie, a następnie do 2017 pełniła funkcję sekretarza generalnego partii w Brandenburgii. W 2017 dołączyła do zarządu federalnego socjaldemokratów. W 2019 ubiegała się o przywództwo w SPD (w parze z Olafem Scholzem), przegrywając jednak w drugiej turze partyjnych wyborów. W tym samym roku wybrana na wiceprzewodniczącą swojego ugrupowania.
W grudniu 2021 w nowo utworzonym rządzie Olafa Scholza objęła stanowisko ministra mieszkalnictwa, rozwoju miast i budownictwa.

</doc>
<doc id="5190135" url="https://pl.wikipedia.org/wiki?curid=5190135" title="Karl Lauterbach (polityk)">
Karl Lauterbach (polityk)

Karl Lauterbach (ur. 21 lutego 1963 w Düren) – niemiecki polityk, naukowiec, epidemiolog i nauczyciel akademicki, poseł do Bundestagu, od 2021 minister zdrowia.
Życiorys.
Absolwent medycyny, którą w latach 1982–1989 studiował w RWTH Aachen, na Uniwersytecie Teksańskim w San Antonio i na Uniwersytecie Heinricha Heinego w Düsseldorfie. W latach 1989–1995 kształcił się w Harvard School of Public Health w ramach Uniwersytetu Harvarda, gdzie uzyskiwał magisterium z zakresu zdrowia publicznego (ze szczególnym uwzględnieniem m.in. epidemiologii), magisterium z polityki zdrowotnej i zarządzania oraz doktorat w tej dziedzinie. Był stypendystą Fundacji Konrada Adenauera. W 1998 został dyrektorem IGKE, instytutu ekonomiki zdrowia i epidemiologii klinicznej na Uniwersytecie Kolońskim, którym zarządzał do 2005. Od 1996 wykładowca gościnny Harvard School of Public Health w Bostonie, od 2008 adjunct professor na tej uczelni.
Był członkiem Unii Chrześcijańsko-Demokratycznej. W 2001 wstąpił do Socjaldemokratycznej Partii Niemiec. W latach 1998–2005 wchodził w skład SVR, rządowej rady doradczej do spraw oceny systemu ochrony zdrowia. W 2005 po raz pierwszy uzyskał mandat deputowanego do Bundestagu. Z powodzeniem ubiegał się o reelekcję w wyborach w 2009, 2013, 2017 i 2021. Pełnił funkcję wiceprzewodniczącego frakcji poselskiej socjaldemokratów. W 2019 bezskutecznie ubiegał się o stanowisko współprzewodniczącego partii.
Zyskał dodatkową rozpoznawalność podczas pandemii COVID-19, udzielając się jako ekspert i komentator, a także będąc aktywnym użytkownikiem mediów społecznościowych. Deklarował się jako zdecydowany zwolennik wprowadzania ograniczeń celem zwalczania pandemii i przeciwnik ich szybkiego znoszenia.
W grudniu 2021 w nowo utworzonym rządzie Olafa Scholza objął stanowisko ministra zdrowia.
Życie prywatne.
Był żonaty z lekarką Angelą Spelsberg, z którą ma czworo dzieci; małżeństwo zakończyło się rozwodem. Ma także piąte dziecko z innego związku.

</doc>
<doc id="5190149" url="https://pl.wikipedia.org/wiki?curid=5190149" title="Etwesz">
Etwesz



</doc>
<doc id="5190151" url="https://pl.wikipedia.org/wiki?curid=5190151" title="Icchok Singer">
Icchok Singer



</doc>
<doc id="5190152" url="https://pl.wikipedia.org/wiki?curid=5190152" title="Stian Gregersen">
Stian Gregersen

Stian Rode Gregersen (ur. 17 maja 1995 w Kristiansundzie) – norweski piłkarz występujący na pozycji środkowego obrońcy we francuskim klubie Girondins Bordeaux oraz reprezentacji Norwegii.

</doc>
<doc id="5190158" url="https://pl.wikipedia.org/wiki?curid=5190158" title="Zekeriya Güçlü">
Zekeriya Güçlü

Zekeriya Güçlü (ur. 24 kwietnia 1972, zm. 20 lutego 2010) – turecki zapaśnik walczący w stylu wolnym. Mistrz świata w 1997. Brązowy medalista mistrzostw Europy w 2002. Triumfator igrzyskach śródziemnomorskich w 1997 i 2001, a także igrzysk wojskowych w 1995. Wygrał uniwersyteckie MŚ w 2000; drugi w 1998 i trzeci w 1996. Drugi w Pucharze Świata w 1994 i piąty w 1992. Mistrz świata juniorów w 1990 roku.

</doc>
<doc id="5190159" url="https://pl.wikipedia.org/wiki?curid=5190159" title="Mevlana Kulaç">
Mevlana Kulaç

Mevlana Kulaç (ur. 18 grudnia 1973) – turecki zapaśnik walczący w stylu wolnym. Zajął dziewiąte miejsce na mistrzostwach świata w 2001. Brązowy medalista mistrzostw Europy w 1997; czwarty w 2001; piąty w 2000. Triumfator igrzysk śródziemnomorskich w 1993 i 1997. Drugi w Pucharze Świata w 1994 i czwarty w 1992. Wicemistrz Europy juniorów w 1990. Mistrz świata młodzieży w 1993 roku.

</doc>
<doc id="5190160" url="https://pl.wikipedia.org/wiki?curid=5190160" title="Mevlana Kulac">
Mevlana Kulac



</doc>
<doc id="5190161" url="https://pl.wikipedia.org/wiki?curid=5190161" title="Kamil Kocaoğlu">
Kamil Kocaoğlu

Kamil Kocaoğlu (ur. 26 lipca 1965) – turecki zapaśnik walczący w stylu wolnym. Zajął czwarte miejsce na mistrzostwach świata w 1997; szóste w 1990. Brązowy medalista mistrzostw Europy w 1997, a także igrzysk wojskowych w 1995. Triumfator igrzysk śródziemnomorskich w 1997. Trzeci w Pucharze Świata w 1994 i 1995; czwarty w 1992 roku.

</doc>
<doc id="5190162" url="https://pl.wikipedia.org/wiki?curid=5190162" title="Kamil Kocaoglu">
Kamil Kocaoglu



</doc>
<doc id="5190163" url="https://pl.wikipedia.org/wiki?curid=5190163" title="Towarzystwo Królewskie w Londynie">
Towarzystwo Królewskie w Londynie



</doc>
<doc id="5190164" url="https://pl.wikipedia.org/wiki?curid=5190164" title="Şaban Donat">
Şaban Donat

Şaban Donat (ur. 8 marca 1970) – turecki zapaśnik walczący w stylu klasycznym. Zajął dziesiąte miejsce na mistrzostwach świata w 1991, 1995 i 1997. Srebrny medalista mistrzostw Europy w 1995; czwarty w 1994. Triumfator igrzysk wojskowych w 1995. Wicemistrz igrzysk śródziemnomorskich w 1993 i 1997. Drugi w Pucharze Świata w 1997 roku.

</doc>
<doc id="5190165" url="https://pl.wikipedia.org/wiki?curid=5190165" title="Saban Donat">
Saban Donat



</doc>
<doc id="5190167" url="https://pl.wikipedia.org/wiki?curid=5190167" title="Erol Koyuncu">
Erol Koyuncu

Erol Koyuncu (ur. 17 października 1966 w Hopie, zm. 30 stycznia 2021) – turecki zapaśnik walczący w stylu klasycznym. Zajął dziesiąte miejsce na mistrzostwach świata w 1994. Złoty medalista mistrzostw Europy w 1994; czwarty w 1991. Triumfator igrzysk wojskowych w 1995. Czwarty na igrzyskach śródziemnomorskich w 1991 i 1997 roku.

</doc>
<doc id="5190168" url="https://pl.wikipedia.org/wiki?curid=5190168" title="Ksawery Piwocki (ujednoznacznienie)">
Ksawery Piwocki (ujednoznacznienie)



</doc>
<doc id="5190169" url="https://pl.wikipedia.org/wiki?curid=5190169" title="Muharrem Demireğen">
Muharrem Demireğen

Muharrem Demireğen (ur. 8 czerwca 1970) – turecki zapaśnik walczący w stylu wolnym. Zajął piąte miejsce na mistrzostwach świata w 1994; szóste w 1995. Triumfator mistrzostw Europy w 1994. Brązowy medalista igrzysk śródziemnomorskich w 1997 roku.

</doc>
<doc id="5190170" url="https://pl.wikipedia.org/wiki?curid=5190170" title="Muharrem Demiregen">
Muharrem Demiregen



</doc>
<doc id="5190171" url="https://pl.wikipedia.org/wiki?curid=5190171" title="Metin Kaplan">
Metin Kaplan

Metin Kaplan (ur. 18 września 1963) – turecki zapaśnik walczący w stylu wolnym. Zajął siódme miejsce na mistrzostwach świata w 1989. Triumfator mistrzostw Europy w 1991, czwarty w 1990 i piąty w 1986. Trzeci w Pucharze Świata w 1990 roku.

</doc>
<doc id="5190172" url="https://pl.wikipedia.org/wiki?curid=5190172" title="Efrahim Kamberoğlu">
Efrahim Kamberoğlu

Efrahim Kamberoğlu (bułg. Ефраим Камберов, Efraim Kamberow; ur. 30 lipca 1957) – bułgarski, a potem turecki zapaśnik walczący w stylu wolnym. Wicemistrz świata w 1981 i 1982; trzeci w 1983. Zdobył sześć medali na mistrzostwach Europy w latach 1981-1991. Młodzieżowy mistrz Europy w 1978 roku.

</doc>
<doc id="5190173" url="https://pl.wikipedia.org/wiki?curid=5190173" title="Efrahim Kamberoglu">
Efrahim Kamberoglu



</doc>
<doc id="5190174" url="https://pl.wikipedia.org/wiki?curid=5190174" title="Efraim Kamberow">
Efraim Kamberow



</doc>
<doc id="5190175" url="https://pl.wikipedia.org/wiki?curid=5190175" title="Momo Yansané">
Momo Yansané

Momo Yansané (ur. 29 lipca 1997 we Frii) – gwinejski piłkarz występujący na pozycji napastnika w mołdawskim klubie Sheriff Tyraspol oraz reprezentacji Gwinei.

</doc>
<doc id="5190178" url="https://pl.wikipedia.org/wiki?curid=5190178" title="Ksawery Piwocki (grafik)">
Ksawery Piwocki (grafik)

Ksawery Tadeusz Piwocki (ur. 19 czerwca 1948 w Warszawie) – polski grafik, projektant; profesor i rektor Akademii Sztuk Pięknych w Warszawie.
Życiorys.
W latach 1967–1973 studiował na Wydziale Grafiki Akademii Sztuk Pięknych w Warszawie. Pozostał na macierzystej uczelni, wykładając początkowo na Wydziale Architektury Wnętrz, a od 1991 na Wydziale Wzornictwa, którego był wielokrotnym dziekanem. Rektor warszawskiej ASP w latach 2005–2012. Od 2011 profesor zwyczajny. Równocześnie od 1995 wykładowca, a następnie dyrektor programowy Warszawskiej Szkoły Reklamy. W latach 2002–2007 profesor i kierownik Katedry Grafiki w Wyższej Szkole Sztuki i Projektowania w Łodzi. Zasiada w Komisji Programów Unijnych przy Ministrze Kultury i Dziedzictwa Narodowego (od 2005) i Radzie Programowej Muzeum Narodowego w Warszawie.
W latach 1974–2002 był redaktorem graficznym tygodników i miesięczników, a także założycielem i współwłaścicielem firm projektowych i studiów graficznych. Jest autorem kilkudziesięciu projektów graficznych, systemów informacji wizualnej, różnorodnych projektów graficznych dla organizacji (m.in. dla NSZZ „Solidarność” Regionu Mazowsze w latach 1980–1981), znaków firmowych, identyfikacji firm, opracowań wydawniczych – encyklopedii, albumów, książek, zabawek z papieru, kalendarzy.
Projekty, realizacje, wystawy.
oraz 6 wystaw indywidualnych grafiki użytkowej i projektów wystawienniczych, a także udział w 6 wystawach grafiki użytkowej i realizacji wystawienniczych.

</doc>
<doc id="5190185" url="https://pl.wikipedia.org/wiki?curid=5190185" title="Mistrzostwa Europy w Lekkoatletyce 1986 – bieg na 1500 m kobiet">
Mistrzostwa Europy w Lekkoatletyce 1986 – bieg na 1500 m kobiet

Bieg na dystansie 1500 metrów kobiet był jedną z konkurencji rozgrywanych podczas XIV mistrzostw Europy w Stuttgarcie. Biegi eliminacyjne zostały rozegrane 29 sierpnia, a bieg finałowy 31 sierpnia 1986 roku. Zwyciężczynią tej konkurencji została reprezentantka Związku Radzieckiego Rawila Agletdinowa. W rywalizacji wzięło udział dwadzieścia zawodniczek z czternastu reprezentacji.
Wyniki.
Eliminacje.
Rozegrano dwa biegi eliminacyjne. Do finału awansowało po pięć najlepszych zawodniczek każdego biegu eliminacyjnego (Q) oraz dwie spośród pozostałych z najlepszym czasem (q).
Bieg 1
Bieg 2

</doc>
<doc id="5190188" url="https://pl.wikipedia.org/wiki?curid=5190188" title="Łososinka (dopływ Łososiny)">
Łososinka (dopływ Łososiny)

Łososinka – potok, lewy dopływ rzeki Łososina.
Łososinka wypływa kilkoma ciekami na południowym stoku Śnieżnicy i na północnym stoku Ćwilina w Beskidzie Wyspowym. Najdalej i najwyżej położony z nich wypływa w jarze na wysokości około 870 m na południowym stoku Śnieżnicy. Wszystkie cieki ze Śnieżnicy i Ćwilina spływają do dolinki po wschodniej stronie Przełęczy Gruszowiec. Płynąca jej dnem Łososinka spływa we wschodnim kierunku przez wieś Gruszowiec i w sąsiedniej wsi Dobra na wysokości 482 m uchodzi do Łososiny.
Zboczami Śnieżnicy, po północnej stronie potoku Łososinka prowadzi droga krajowa nr 28. Zlewnia Łososinki znajduje się w obrębie wsi Gruszowiec, Jurków i Dobra w województwie małopolskim, w powiecie limanowskim, w gminie Dobra.

</doc>
<doc id="5190189" url="https://pl.wikipedia.org/wiki?curid=5190189" title="Kenan Ege">
Kenan Ege

Kenan Ege – turecki zapaśnik walczący przeważnie w stylu klasycznym. Zajął szóste miejsce na mistrzostwach świata w 1974. Brązowy medalista mistrzostw Europy w 1979. Triumfator igrzysk śródziemnomorskich w 1975 i drugi w 1979 roku.

</doc>
<doc id="5190190" url="https://pl.wikipedia.org/wiki?curid=5190190" title="Góra Odrończa">
Góra Odrończa



</doc>
<doc id="5190191" url="https://pl.wikipedia.org/wiki?curid=5190191" title="Servet Aydemir">
Servet Aydemir

Servet Aydemir – turecki zapaśnik walczący w stylu wolnym. Brązowy medalista mistrzostw Europy w 1975. Triumfator igrzysk śródziemnomorskich w 1971 i 1975 roku.

</doc>
<doc id="5190192" url="https://pl.wikipedia.org/wiki?curid=5190192" title="Mehmet Cambaz">
Mehmet Cambaz

Mehmet Cambaz – turecki zapaśnik walczący w stylu wolnym. Srebrny medalista mistrzostw Europy w 1974 i piąty w 1975. Triumfator igrzysk śródziemnomorskich w 1975 roku.

</doc>
<doc id="5190193" url="https://pl.wikipedia.org/wiki?curid=5190193" title="Mehmet Canbaz">
Mehmet Canbaz



</doc>
<doc id="5190194" url="https://pl.wikipedia.org/wiki?curid=5190194" title="Mistrzostwa Europy w Lekkoatletyce 1986 – bieg na 3000 m kobiet">
Mistrzostwa Europy w Lekkoatletyce 1986 – bieg na 3000 m kobiet

Bieg na dystansie 3000 metrów kobiet był jedną z konkurencji rozgrywanych podczas XIV mistrzostw Europy w Stuttgarcie. Biegi eliminacyjne zostały rozegrane 26 sierpnia, a bieg finałowy 28 sierpnia 1986 roku. Zwyciężczynią tej konkurencji została reprezentantka Związku Radzieckiego Olga Bondarienko. W rywalizacji wzięło udział dwadzieścia osiem zawodniczek z piętnastu reprezentacji.
Wyniki.
Eliminacje.
Rozegrano dwa biegi eliminacyjne. Do finału awansowało po sześć najlepszych zawodniczek każdego biegu eliminacyjnego (Q) oraz trzy spośród pozostałych z najlepszym czasem (q).
Bieg 1
Bieg 2

</doc>
<doc id="5190198" url="https://pl.wikipedia.org/wiki?curid=5190198" title="Rosochaniec">
Rosochaniec

Rosochaniec – potok, lewy dopływ rzeki Łososina.
Rosochaniec wypływa w położonym na wysokości 1010 m źródle na Polanie Michurowa na południowym stoku Ćwilina w Beskidzie Wyspowym. Spływa w kierunku południowo-wschodnim przez porośnięte lasem stoki Ćwilina, a następnie pola uprawne wsi Jurków. W dolnej części swego biegu skręca w kierunku północno-wschodnim i w zabudowanym terenie wsi Jurków (osiedle Tracze) na wysokości 540 m uchodzi do Łososinki.
Rosochaniec ma 4 dopływy; trzy lewobrzeżne ze zboczy Ćwilina i jeden (najkrótszy) prawobrzeżny. Najdłuższy z zasilających go potoków wypływa w dolince po wschodniej stronie przełęczy między Ćwilinem i Małym Ćwilinkiem. Jego koryto przekracza nieznakowana, najkrótsza droga wyjściowa na Ćwilin z Wilczyc. Zlewnia potoku Rosochaniec znajduje się w obrębie wsi Wilczyce i Jurków w województwie małopolskim, w powiecie limanowskim, w gminie Dobra.

</doc>
<doc id="5190199" url="https://pl.wikipedia.org/wiki?curid=5190199" title="Hasan Karaman">
Hasan Karaman

Hasan Karaman (ur. 30 marca 1948, zm. 9 września 1999) – turecki zapaśnik walczący w stylu wolnym. Brązowy medalista mistrzostw Europy w 1970. Triumfator igrzysk śródziemnomorskich w 1971 roku.

</doc>
<doc id="5190202" url="https://pl.wikipedia.org/wiki?curid=5190202" title="Aut (rugby union)">
Aut (rugby union)

Aut – sposób wznowienia meczu rugby union po wyjściu piłki za linię boczną boiska, jeden ze stałych fragmentów gry.
Uwagi ogólne.
W polskim tłumaczeniu przepisów gry w rugby union tym samym terminem „aut” określa się zarówno miejsce, jak i wznowienie gry, które to pojęcia w oryginalnej, angielskiej wersji noszą różne nazwy.
Aut rozumiany jako część „terenu gry” () to obszar równoległy do pola gry znajdujący się za linią autową (), z tym jednak zastrzeżeniem, że linia autowa stanowi część autu. Odrębnie wyróżnia się aut pola punktowego (), w którego skład wchodzą linie autowe pola punktowego (). Jeżeli nie zastrzeżono inaczej, terminy „aut” i „linia autowa” w przepisach gry odnoszą się także do autu pola punktowego i linii autowej pola punktowego.
Do zatrzymania gry (tzw. „martwa piłka”) dochodzi, gdy piłka lub zawodnik będący w jej posiadaniu dotknie linii autowej albo czegokolwiek za tą linią. Obejmuje to sytuację, w której zawodnik już uprzednio znajdujący się na aucie (w tym dotykający linii autowej) łapie piłkę – niezależnie od tego, czy znajdowała się ona w ruchu, czy też nie. Jednocześnie samo przekroczenie przez piłkę płaszczyzny linii autowej nie jest kwalifikowane jako jej wyjście w aut dopóty, dopóki nie dotknie ona podłoża albo czegokolwiek mającego z nim kontakt. W konsekwencji piłka nie staje się „martwa”, jeśli mimo przekroczenia w powietrzu linii autowej została – przed kontaktem z ziemią – zagrana z powrotem na boisko przez zawodnika znajdującego się na polu gry. Podobnie, jeśli piłka wylatująca w aut zostanie zagrana z powrotem na boisko przez zawodnika wyskakującego z pola gry przed jego lądowaniem na aucie, akcja toczy się nadal. Do analogicznej sytuacji dochodzi, gdy zawodnik po złapaniu w wyskoku piłki wylatującej w aut sam wyląduje na polu gry – choćby nawet wyskakiwał z autu.
Miejsce wrzutu piłki.
Miejsce wprowadzenia piłki do gry oraz to, która drużyna uzyskała prawo do jej wrzutu zależy od wielu czynników.
Zgodnie z ogólnymi zasadami, gdy linii autowej bądź ziemi poza nią dotknie zawodnik znajdujący się w posiadaniu piłki albo sama piłka po kopnięciu jej pośrednio w aut (tj. z jej wcześniejszym kontaktem z polem gry), drużyna przeciwna otrzymuje prawo wprowadzenia piłki z autu na wysokości punktu, w którym nastąpił kontakt z autem. W 2021 roku World Rugby wprowadziło próbne przepisy, zgodnie z którymi po kopnięciu piłki pośrednio w aut w grze otwartej wrzut w miejscu dotarcia przez piłkę do płaszczyzny linii autowej (autu) wykonuje drużyna kopiąca, o ile zagranie zostało wykonane z własnej połowy, zaś piłka wyszła w aut w polu 22 metrów drużyny przeciwnej. Nie dotyczy to jednak sytuacji, w której drużyna kopiąca w tej samej fazie gry (tj. od chwili ostatniej szarży, rucka, maula albo kontaktu przeciwnika z piłką) wycofała grę na własną połowę.
Ponadto gdy piłka zostanie niemyślnie zbita, podana lub wyrzucona na aut bądź też gdy odbije się od zawodnika a następnie od ziemi, po czym wyjdzie w aut, drużyna przeciwna uzyskuje prawo wrzutu w miejscu, w którym piłka dotarła do płaszczyzny autu. Jeżeli po odbiciu się od zawodnika piłka wyjdzie w aut bezpośrednio, wówczas miejscem wznowienia gry jest punkt dotarcia piłki do płaszczyzny autu albo punkt na wysokości kontaktu piłki z zawodnikiem – w zależności od tego, który z nich znajduje się bliżej linii bramkowej drużyny niewznawiającej gry. Do zasad ogólnych należy także reguła, zgodnie z którą, jeżeli zawodnik znajdujący się na aucie złapie albo podniesie zagraną przez rywala piłkę, która nie dotarła jeszcze do płaszczyzny linii autowej, przyjmuje się, że to zawodnik łapiący piłkę wyprowadził ją w aut. W konsekwencji prawo wprowadzenia piłki z autu w miejscu, w którym znajdował się zawodnik łapiący piłkę, zyskuje drużyna przeciwna. Odmiennie, gdy piłka dotarła do płaszczyzny autu przed momentem jej złapania – wówczas aut wykonuje drużyna zawodnika łapiącego piłkę.
Od zasad ogólnych wprowadzono liczne odstępstwa i reguły szczególne.
Gdy piłka wyjdzie w aut bezpośrednio (tj. bez wcześniejszego kontaktu z polem gry) po rozpoczęciu gry, wznowieniu gry po zdobyciu punktów albo po wznowieniu pod postacią kopu z linii bramkowej bądź linii 22 metrów, drużynie przeciwnej przysługuje prawo wyboru sposobu wznowienia gry. Jednym z nich jest aut, który w takiej sytuacji wykonuje się w punkcie, w którym piłka dotarła do płaszczyzny autu albo na wysokości linii kopu wznawiającego – w zależności od tego, który z tych punktów znajduje się bliżej linii bramkowej drużyny kopiącej.
W przypadku kopnięcia piłki w aut jako sposobu rozegrania rzutu karnego prawem wrzutu premiowana jest każdorazowo drużyna zagrywająca piłkę – niezależnie od tego, czy piłka wyszła w aut bezpośrednio, czy pośrednio, a jeśli została złapana przez gracza drużyny przeciwnej znajdującego się na aucie, od tego, czy dotarła do płaszczyzny linii autowej, czy też nie.
Jeżeli piłka zostanie kopnięta w grze otwartej lub z rzutu wolnego bezpośrednio w aut, prawo wznowienia zawodów otrzymuje drużyna przeciwna. Co więcej, miejscem wrzutu jest albo punkt na wysokości zagrania piłki, albo punkt dotarcia przez nią do płaszczyzny linii autowej (gdyby piłka została kopnięta do tyłu). Jeżeli jednak kopnięcie wykonywane jest z własnego pola 22 metrów albo pola punktowego, wówczas przepisy gry premiują drużynę w obronie, zaś aut rozgrywany jest w miejscu, w którym piłka dotarła do płaszczyzny linii autowej. Wyjątek ten nie dotyczy sytuacji, w której piłka w tej samej fazie gry (nie doszło do szarży, rucka, maula a przeciwnik nie dotknął piłki) została wprowadzona na pole 22 metrów przez drużynę kopiącą. Jako wprowadzenie piłki na pole 22 metrów traktuje się także sytuację, w której zawodnik stojący na polu 22 metrów łapie bądź podnosi piłkę znajdująca się poza nim.
Dodatkowo w określonych sytuacjach przepisy gry przewidują, że drużyna w posiadaniu piłki może (obok młyna) wybrać rozegranie autu jako sposób wznowienia gry. Dzieje się tak m.in. w przypadku nieprawidłowego wrzutu do autu (zarówno w ustawieniu autowym, jak i przy szybkim wrzucie) – za drugim razem piłkę w tym samym miejscu wprowadza drużyna przeciwna. Opcja autu dostępna jest także, gdy usiłowano wykonać szybki wrzut, choć nie zostały spełnione wszystkie przesłanki – wówczas ta sama drużyna wprowadza piłkę w ustawieniu autowym w miejscu ustalonym na podstawie zasad ogólnych. Z kolei w sytuacji zagrania lub podania piłki do przodu i jednocześnie w aut drużyna niepopełniająca przewinienia rozgrywa aut w miejscu dotarcia piłki do płaszczyzny linii autowej. Istnieje także możliwość wyboru autu jako sposobu rozegrania rzutu karnego za przewinienie popełnione przy wcześniejszej zagrywce autowej. W takiej sytuacji wykonuje się go w miejscu pierwotnego wrzutu.
Niezależnie od miejsca wrzutu ustalonego na podstawie powyższych reguł ustawienie autowe nie może być sformowane w odległości mniejszej niż pięć metrów od linii bramkowej którejkolwiek z drużyn.
Sposoby rozegrania.
Ustawienie autowe.
Podstawowym sposobem rozegrania autu jest ustawienie autowe (także: formacja autowa, ). W razie wyboru takiej zagrywki obie drużyny ustawiają co najmniej po dwóch zawodników wzdłuż linii wrzutu (linii prostopadłej do linii autowej przechodzącej przez punkt wrzutu piłki). Drużyna wznawiająca grę ustala liczbę zawodników biorących udział w formacji (drużyna przeciwna może desygnować mniej graczy), przy czym w przepisach gry nie określono jej maksymalnej wysokości. Zazwyczaj w zagrywce udział biorą gracze formacji młyna (siedmiu w ustawieniu autowym, ósmy, przeważnie , wrzucająca piłkę – najczęściej do najwyższych y). Niemniej wyjątkowo zdarzają się przypadki ustawień autowych liczących nawet 14 zawodników jednej drużyny. Ze względów taktycznych niekiedy drużyny decydują się także na stosowanie „skróconego” ustawienia z liczbą graczy mniejszą niż siedem.
Linie składające się z zawodników poszczególnych drużyn oddalone są od siebie o jeden metr (pół metra po każdej ze stron linii wrzutu; tak skonstruowany korytarz należy utrzymać do momentu wrzutu piłki). Ustawienie autowe formowane jest pomiędzy przerywanymi liniami piątego i piętnastego metra (nazwa odnosi się do ich odległości od linii bocznej).
Oprócz zawodników znajdujących się w ustawieniu oraz gracza wrzucającego piłkę w zagrywce udział bierze także jego bezpośredni przeciwnik stojący pomiędzy linią autową a linią piątego metra od strony linii bramkowej własnej drużyny. W momencie wprowadzenia piłki do gry zawodnik ten musi znajdować się co najmniej dwa metry od miejsca wrzutu oraz dwa metry od linii piątego metra. Dodatkowo każda z drużyn może zdecydować się na ustawienie łącznika, do którego zgrywana jest piłka. Gracz ten musi stać pomiędzy liniami piątego i piętnastego metra jednak nie mniej niż dwa metry od zawodników znajdujących się w ustawieniu autowym. Po sformowaniu ustawienia autowego lecz przed wrzutem piłki uczestniczący w zagrywce zawodnicy nie mogą opuszczać ustawienia, dozwolona jest jednak zamiana miejsc graczy znajdujących się w linii.
Zawodnik zagrywający piłkę wrzuca ją prosto w korytarz pomiędzy liniami graczy dwóch drużyn w taki sposób, że piłka musi dotrzeć co najmniej do linii piątego metra. W momencie wrzutu jego obie stopy powinny znajdować się poza polem gry (przy założeniu, że kontakt z linią autową oznacza znajdowanie się na aucie). Gra rozpoczyna się w momencie, w którym piłka opuści dłonie wrzucającego ją gracza. Wówczas zawodnicy znajdujący się w formacji autowej mogą wyskakiwać po piłkę oraz być podnoszeni i utrzymywani w górze przez pozostałych graczy poprzez chwytanie skaczących: od przodu (nie niżej niż na linii ud) oraz od tyłu (nie niżej niż na linii spodenek). Zawodnicy mogą rywalizować o piłkę, łapać ją i odbijać, przy czym niedozwolone jest zagrywanie piłki ręką zewnętrzną (od strony własnej linii bramkowej) przez zawodnika wyskakującego lub podnoszonego, o ile obie jego dłonie nie znajdują się ponad jego głową. Dopuszczalne jest także powalanie na ziemię przeciwnika posiadającego piłkę, o ile nie znajduje się on w powietrzu. Po zagraniu piłki zawodnik ją wrzucający oraz jego bezpośredni przeciwnik mogą albo pozostać na swoich miejscach (w pięciometrowym korytarzu autowym), dołączyć do ustawienia autowego jako dodatkowi jego członkowie, zająć pozycję łącznika (jeśli dotąd była ona wolna), albo też wycofać się poza ustawienie autowe.
Zagrywka autowa kończy się, gdy piłka (zawodnik z piłką) opuści ustawienie autowe albo opuści korytarz pomiędzy liniami piątego i piętnastego metra. Ten sam efekt następuje, gdy dojdzie do sformowania rucka albo maula, zaś akcja przesunie się na tyle, że stopy wszystkich zawodników biorących udział w zagrywce przesuną się poza linię wrzutu. Dodatkowo aut kończy się, gdy piłka staje się niemożliwa do zagrania.
Moment zakończenia zagrywki autowej jest istotny o tyle, że z chwilą tą ustają skutki spalonego w aucie. W samej formacji autowej linię spalonego, za którą niedozwolone jest aktywne uczestniczenie w grze, wyznacza początkowo linia wrzutu. Nie popełnia przy tym przewinienia zawodnik, który w efekcie nieskutecznej walki o piłkę przekroczy linię wrzutu, jednak natychmiast powróci na swoją stronę. Po zetknięciu się przez piłkę z jednym z graczy albo polem gry linię spalonego wyznacza piłka. W przypadku sformowania się rucka albo maula gracze biorący udział w ustawieniu autowym mogą albo dołączyć do przegrupowania, albo wycofać się za nową linię spalonego przebiegającą przez najbardziej wysuniętą do tyłu nogę zawodnika własnej drużyny. Do czasu zakończenia autu gracze w nim uczestniczący nie mogą też przekraczać linii piętnastego metra – poza krótkotrwałą sytuacją, w której zawodnik opuści formację, chcąc złapać piłkę, o której błędnie sądzi, że wyleci poza korytarz przeznaczony na ustawienie autowe. Zawodnicy nieuczestniczący w ustawieniu autowym muszą znajdować się w odległości co najmniej 10 metrów od linii wrzutu od strony własnej linii bramkowej (albo za linią bramkową, jeżeli ta znajduje się bliżej). Gracze drużyny wrzucającej piłkę mogą w momencie wrzutu przesunąć się do przodu w nadziei na złapanie piłki, która przekroczy linię piętnastego metra. W razie zajścia takiej sytuacji uprawnieni do przesunięcia się do przodu są także gracze drugiej drużyny, którzy nie popełniają wówczas przewinienia w związku z pozycją spaloną. Jeżeli jednak piłka nie przekroczy linii piętnastego metra, zawodnicy obu drużyn muszą wycofać się na swoje początkowe pozycje w odległości co najmniej 10 metrów od ustawienia autowego
Szybki wrzut.
W sytuacji, gdy piłka wyjdzie w aut, zaś drużyny nie sformowały jeszcze ustawienia autowego, dopuszczalny jest szybki wrzut (także szybki aut, ). Musi on jednak zostać wykonany tą samą piłką, której używano dotychczas, a która po wyjściu w aut nie może mieć kontaktu z nikim innym niż zawodnik, który wprowadza ją do gry (oraz ewentualnie zawodnik, który wyszedł z piłką w aut). W tej sytuacji piłkę zagrywa się z dowolnego punktu pomiędzy miejscem wyjścia piłki w aut a linią bramkową własnej drużyny. Dodatkowo wrzut należy wykonać równolegle albo w kierunku własnej linii bramkowej. Zawodnik wprowadzający piłkę do gry musi mieć obie stopy poza polem gry (na aucie), zaś piłka musi dotrzeć do linii piątego metra, nim ponownie zostanie zagrana. Spotyka się rozegranie szybkiego wrzutu poprzez podanie do samego siebie. W tej sytuacji zawodnik wyrzuca piłkę w taki sposób, by zdążyć ją złapać za linią piątego metra nieatakowany przez rywali.
Przewinienia w aucie.
Przyznaniem rzutu karnego skutkują następujące przekroczenia przepisów:
Z kolei następujące przewinienia karane są rzutem wolnym:
Opcja wyboru młyna lub autu przysługuje drużynie przeciwnej za:
Technika i taktyka gry.
Zagrywka autowa, w szczególności zaś sformowanie ustawienia autowego powoduje, że na ogół wszyscy zawodnicy formacji młyna zgrupowani są w jednej części placu gry. Dzięki temu większa część szerokości boiska pozostaje dostępna do gry dla pozostałych siedmiu zawodników drużyny będącej w posiadaniu piłki. Podobnie jak w przypadku młyna, sprawne wygranie własnego wrzutu pozwala drużynie atakującej na przeprowadzenie z góry ustalonej akcji w grze otwartej. Wskazuje się, że w zależności od potrzeb przy pomocy zagrywki autowej można zarówno przyspieszyć grę, jak i ją zwolnić, uniemożliwić rywalowi skorzystanie z posiadanych atutów, wykorzystać jego słabe punkty itd.
Drużyna zagrywająca ma tę przewagę, że jej członek stara się wrzucić piłkę w taki sposób, by była ona dostępna jedynie dla zawodnika znajdującego się we wcześniej umówionym miejscu (w uproszczeniu: wrzut na początek formacji, na jej środek lub koniec). Znaczenie ma przy tym zarówno wysokość, tor lotu zagrywanej piłki, jak i moment jej wprowadzenia do gry. Synchronizacji zawodników: wrzucającego, skaczącego i podnoszących służą hasła wywoływane przez jednego z graczy (może być to zarówno wrzucający, jak i skaczący). Hasła służą także informowaniu członków zespołu o wybranym wariancie zagrania. Dodatkowo w celu zmylenia przeciwnika gracze drużyny zagrywającej przesuwają się w ustawieniu autowym do przodu i tyłu, zamieniają się miejscami, markują wyskok, przez co rywalom trudno jest odgadnąć, który z zawodników będzie podnoszony.
Najczęściej piłka wrzucana jest do gracza znajdującego się w środku lub na końcu linii. Podnoszony zawodnik po wywalczeniu piłki zagrywa ją zwykle do łącznika – czy to jeszcze z powietrza, czy też już po opuszczeniu na ziemię. Innym popularnym zagraniem, zwłaszcza gdy aut rozgrywany jest w bezpośrednim pobliżu linii bramkowej rywala, jest związanie maula autowego wokół zawodnika, który wygrał walkę o piłkę. Drużyna w ataku korzystając z początkowego impetu, usiłuje wówczas wepchnąć wszystkich uczestniczących w zagrywce graczy na pole punktowe, by tam przyłożyć piłkę.
Stosuje się także celowe przerzucenie ustawienia autowego w ten sposób, że piłka poza zasięgiem wszystkich graczy przelatuje ponad linią piętnastego metra i dociera do nadbiegającego zza linii spalonego gracza formacji ataku. Taktyka ta początkowo była popularna głównie w przypadku autów rozgrywanych w odległości pięciu metrów od własnego pola punktowego. Spowodowane było to różnicami w wyznaczaniu linii spalonego dla graczy dwóch drużyn nieuczestniczących w formacji autowej – dla zespołu w obronie (wprowadzającego piłkę z autu) stanowi ją linia bramkowa, dzięki czemu jego gracze mają do piłki dwa razy bliżej niż przeciwnicy odsunięci o 10 metrów według przepisów ogólnych. Niemniej już podczas pucharu świata w 2019 roku zaczęto obserwować, że drużyny stosują ten zaskakujący wariant rozegrania autu także w innych częściach boiska. W drugiej dekadzie XXI wieku spopularyzowano także ustawianie jako pierwszego w linii zawodnika formacji ataku, którego obecność sugeruje możliwość wyboru krótkiego wrzutu i szybkiego ataku wzdłuż linii bocznej, bez konieczności szerokiego rozgrywania piłki w kierunku przeciwnego skraju boiska.
Ze względów taktycznych spotyka się także zagrywki, w których ustawienie autowe składa się z mniej niż siedmiu graczy – aż do minimalnej liczby dwóch zawodników zajmujących miejsce w formacji. Jako przyczyny takiej decyzji wskazuje się: chęć pozostawienia cięższych graczy formacji młyna dostępnych do gry otwartej, chęć zaskoczenia rywali nietypową zagrywką albo konieczność przezwyciężenia trudności w wygraniu piłki w aucie mimo własnego wrzutu (np. z uwagi na przewagę wzrostu drużyny przeciwnej).
Inne warianty rugby.
Powyższe zasady dotyczą podstawowej, piętnastoosobowej odmiany gry w rugby union uprawianej przez osoby dorosłe. Wśród dzieci i młodzieży początkowo auty nie są rozgrywane w ogóle, a w kolejnych grupach wiekowych wprowadzane są zagrywki autowe bez walki o piłkę, następnie z walką o piłkę lecz bez podnoszenia (dokładne zasady zależą od krajowej federacji). Odstępstw od zasad ogólnych nich nie przewidują już przepisy dla grupy wiekowej U-19 czy zmodyfikowane przepisy stosowane w rugby 10. Dla pozostałych odmian rugby union ustanowiono jednak odrębne reguły.
W rugby 7 jedyną zmianą jest wprowadzenie wynoszącego 15 sekund ograniczenia czasu na sformowanie ustawienia autowego. Jego przekroczenie skutkuje przyznaniem drugiej drużynie rzutu wolnego. W rugby X (także "XRugby"), wariancie o ograniczonej liczbie graczy i rozgrywanym na mniejszym boisku, w zagrywce autowej bierze udział po trzech graczy z każdej z drużyn. Spośród nich dwóch rywalizuje o piłkę, a trzeci wrzuca piłkę (jego bezpośredni rywal musi znajdować się w odległości nie większej niż pięć metrów od linii autowej). Podnoszenie zawodników nie jest dozwolone.
Auty rozumiane jako stały fragment gry nie występują w przepisach "touch rugby" (odmiana o ograniczonym kontakcie fizycznym, potocznie zwana w Polsce „paryżanką”) oraz w rugby TAG (odmiana bezkontaktowa, ). Drużyna, której przysługuje prawo wznowienia gry, rozpoczyna akcję w odległości pięciu metrów od linii autowej poprzez "ruck ball" – przejście ponad piłką położoną na boisku. Zagrywki autowe nie są też spotykane w plażowych odmianach rugby union. W pięcioosobowym rugby plażowym w przypadku wyjścia przez piłkę w aut, drużyna, która nie miała jako ostatnia kontaktu z piłką, wznawia grę poprzez rzut wolny. W plażowym "touch rugby" oraz plażowym rugby TAG sankcją za wyprowadzenie piłki w aut jest przyznanie drużynie przeciwnej wolnego podania (rywale muszą cofnąć się o pięć metrów).
Wznowień gry z autu nie przewidują także przepisy pokrewnej, choć niezależnej od rugby union dyscypliny sportu, jaką jest rugby league. Ich wyeliminowanie w 1897 roku było – obok zmiany wartości punktowej poszczególnych zagrań – jedną z pierwszych zmian, jakie wprowadzono po wyodrębnieniu się tej odmiany rugby dwa lata wcześniej. W rugby league w przypadku wyjścia piłki w aut następuje (w zależności od innych okoliczności): zmiana posiadania piłki, rzut wolny, wznowienie gry poprzez "tap restart" (dotknięcie piłki uniesioną stopą) bądź "play the ball" (przetoczenie stopą piłki położonej na boisku).
Historia.
W początkach gry nie było ujednoliconych zasad autu. W drugiej połowie XIX w. w Anglii wrzut z autu następował z miejsca, w którym wrzucający złapał piłkę, natomiast w Szkocji w miejscu, w którym piłka opuściła boisko. W zasadach gry przyjętych przez angielską federację Rugby Football Union przyjęto ostatecznie szkocką wersję.
Zasada, zgodnie z którą można było bezpośrednio kopnąć w aut z dowolnego miejsca na boisku i wrzut z autu następował w miejscu, w którym piłka opuściła pole gry, obowiązywała przez dziesięciolecia. Ponieważ był to najprostszy sposób na zdobycie terenu, kopy w aut i wrzuty z autu bardzo często przerywały grę, a zawodnicy rzadziej korzystali z innych, bardziej widowiskowych metod zdobywania terenu. W rugby league już na przełomie XIX i XX w. wrzuty z autu uznano za bezużyteczne i niebezpieczne, powodujące tylko liczne karne, w związku z czym je zlikwidowano, co służyło uatrakcyjnieniu widowiska. W rugby union zmian nie było, a do 1939 była możliwość wyboru po wyjściu piłki w aut młyna zamiast wrzutu z autu. Po drugiej wojnie światowej Francuzi zaczęli urozmaicać wrzuty z autów poprzez zmienianie pozycji przez graczy i różne rodzaje rzutów.
Łatwość przesuwania gry poprzez kopy w aut budziła wątpliwości na półkuli południowej. W 1920 wprowadzono tzw. "Auckland Rules" – zaproponowane w Nowej Zelandii zmiany w przepisach dopuszczone do używania w wewnętrznych meczach. Wśród nich była zaakceptowana w 1921 propozycja zakazu wykopywania piłki bezpośrednio w aut poza polami 22 metrów. Ten wyjątek obowiązywał do 1929, gdy Nowozelandczycy zgodzili się porzucić "Auckland Rules". Ponownie podobne rozwiązanie wprowadzono w kolejnej dekadzie. W Australii, gdzie rugby union konkurowało z szybszymi wówczas odmianami gry (rugby league i futbol australijski), w 1936 uzyskano zgodę na wprowadzenie w Nowej Południowej Walii i Nowej Zelandii zasady, zgodnie z którą bezpośredni kop w aut przesuwał grę do miejsca wyjścia piłki poza boisko jedynie w przypadku kopu z własnego pola 22 metrów. 
Choć te zasady obowiązywały jedynie w meczach wewnętrznych na wymienionych dwóch terytoriach, reszta świata stopniowo zaczynała dostrzegać problem (w czym pomógł mecz Walii ze Szkocją z 1963, podczas którego było 111 autów). W 1968 australijską regułę wprowadzono jako eksperymentalne prawo na całym świecie, a w 1970 przyjęto na stałe. Odtąd, w przypadku wykopania piłki bezpośrednio z aut, wrzut z autu następował na wysokości miejsca kopu (chyba że miał on miejsce we własnym polu 22 metrów). Zmiany te stanowiły znaczący impuls dla zwiększenia roli obrońcy na boisku. W 1964 wprowadzono także linię spalonego na 10 metrów od miejsca wrzutu, tworząc na boisku miejsce dla szybszej gry. W 1972 rozważano nawet likwidację wrzutów z autu.
W latach 90. XX w. wprowadzono możliwość wspierania graczy walczących o piłkę przy wrzucie z autu, co znacząco zwiększyło szansę drużyny wrzucającej piłkę na wygranie autu i co za tym idzie zmniejszyło liczbę kopów w aut. Ze statystyk wynika, że ich przeciętna liczba podczas meczu spadła pomiędzy latami 70. XX w. a drugą dekadą XXI w. o ponad połowę (z 60 do 24–26 na mecz).

</doc>
<doc id="5190204" url="https://pl.wikipedia.org/wiki?curid=5190204" title="Hans Christiaens">
Hans Christiaens

Hans Christiaens (ur. 12 stycznia 1964 w Zele) – belgijski piłkarz grający na pozycji napastnika. Był reprezentantem Belgii.
Kariera klubowa.
Swoją karierę piłkarską Christiaens rozpoczął w klubie KFC Eendracht Zele, w którym w sezonie 1981/1982 zadebiutował w trzeciej lidze belgijskiej. W 1982 roku przeszedł do pierwszoligowego KSK Beveren. W sezonie 1982/1983 zdobył z nim Puchar Belgii, a w sezonie 1983/1984 wywalczył z nim mistrzostwo kraju. W Beveren grał do 1986 roku.
Latem 1986 Christiaens odszedł z Beveren do KSV Waregem. Spędził w nim trzy sezony, po czym w 1989 roku został zawodnikiem Club Brugge. W sezonie 1989/1990 wywalczył z Brugge tytuł mistrza Belgii, a w sezonie 1990/1991 sięgnął z nim po krajowy puchar. W Brugge grał przez dwa lata.
W 1991 roku Christiaens został piłkarzem duńskiego Brøndby IF. Po dwóch latach gry w nim wrócił do Belgii i sezon 1993/1994 spędził w KSV Waregem. W latach 1994-1998 grał w czwartoligowym KSK Ronse, a swoją karierę zakończył po sezonie 1998/1999 jako zawodnik klubu KSK Wevelgem City.
Kariera reprezentacyjna.
W reprezentacji Belgii Christiaens zadebiutował 2 października 1988 w przegranym 1:2 towarzyskim meczu z Brazylią, rozegranym w Antwerpii, gdy w 60. minucie zmienił Enzo Scifo. W kadrze narodowej rozegrał 2 mecze, oba w 1988 roku.

</doc>
<doc id="5190205" url="https://pl.wikipedia.org/wiki?curid=5190205" title="Ćwilinek">
Ćwilinek

Ćwilinek – potok, lewy dopływ potoku Łostówka (Łostóweczka).
Ćwilinek wypływa w lesie, na wysokości około 727 m na południowych stokach Ćwilina w Beskidzie Wyspowym i spływa jego stokami w kierunku południowo-zachodnim. Po opuszczeniu porośniętych lasem stoków zmienia kierunek na południowy i płynie przez pokryty polami i zabudowaniami teren wsi Wilczyce. Przepływa pod główną drogą biegnąca przez tę wieś i 120 m po jej południowo-zachodniej stronie na wysokości 589 m uchodzi do Łostówki.
Potok ma długość około 1,5 km i nie ma żadnych dopływów. Jego zlewnia znajduje się w dorzeczu Raby, w całości w obrębie wsi Wilczyce w województwie małopolskim, w powiecie limanowskim, w gminie Dobra.

</doc>
<doc id="5190206" url="https://pl.wikipedia.org/wiki?curid=5190206" title="Broken">
Broken



</doc>
<doc id="5190208" url="https://pl.wikipedia.org/wiki?curid=5190208" title="Mistrzostwa Europy w Lekkoatletyce 1986 – bieg na 10 000 m kobiet">
Mistrzostwa Europy w Lekkoatletyce 1986 – bieg na 10 000 m kobiet

Bieg na dystansie 10 000 metrów kobiet był jedną z konkurencji rozgrywanych podczas XIV mistrzostw Europy w Stuttgarcie. Rozegrano od razu bieg finałowy 30 sierpnia 1986 roku. Zwyciężczynią tej konkurencji została reprezentantka Norwegii Ingrid Kristiansen. W rywalizacji wzięło udział dwadzieścia osiem zawodniczek z szesnastu reprezentacji. Konkurencję te rozegrano po raz pierwszy na mistrzostwach Europy.

</doc>
<doc id="5190209" url="https://pl.wikipedia.org/wiki?curid=5190209" title="Balls’ Power">
Balls’ Power

Balls’ Power – polski zespół rockowy.
Historia.
Powstał jesienią 1989 w Bochni. W jego skład weszli: wokalista Marek Piekarczyk, który w tym czasie rozstał się z TSA oraz byli członkowie zespołu Crazy Power: Mirosław Szpilka (gitara), Paweł Stompor (gitara), Mieczysław Babicz (gitara basowa) i Wojciech Feć (perkusja). W 1990 zespół wziął udział w festiwalach w Jarocinie i Sopocie oraz w "Dżem Session" w Katowicach u boku Dżemu. Zarejestrowali również album "Xes", który ukazał się pod koniec 1991, gdy zespół już nie istniał. Piekarczyk w 1991 wraz z Andrzejem Nowakiem reaktywował TSA, w którego składzie znalazł się także Stompor.

</doc>
<doc id="5190211" url="https://pl.wikipedia.org/wiki?curid=5190211" title="Broken (singel)">
Broken (singel)



</doc>
<doc id="5190212" url="https://pl.wikipedia.org/wiki?curid=5190212" title="Łostóweczka">
Łostóweczka



</doc>
<doc id="5190213" url="https://pl.wikipedia.org/wiki?curid=5190213" title="Broken (album The Berzerker)">
Broken (album The Berzerker)



</doc>
<doc id="5190216" url="https://pl.wikipedia.org/wiki?curid=5190216" title="Broken (album)">
Broken (album)



</doc>
<doc id="5190217" url="https://pl.wikipedia.org/wiki?curid=5190217" title="Broken (minialbum)">
Broken (minialbum)



</doc>
<doc id="5190218" url="https://pl.wikipedia.org/wiki?curid=5190218" title="We're in This Together">
We're in This Together



</doc>
<doc id="5190219" url="https://pl.wikipedia.org/wiki?curid=5190219" title="Ghosts I-IV">
Ghosts I-IV



</doc>
<doc id="5190225" url="https://pl.wikipedia.org/wiki?curid=5190225" title="Szumne">
Szumne

Szumne – potok, lewy dopływ potoku Łostówka (Łostóweczka).
Cała zlewnia potoku Szumne znajduje się w obrębie wsi Łostówka w województwie małopolskim, w powiecie limanowskim, w gminie Mszana Dolna. Potok wypływa na wysokości około 757 m na północnym stoku Ostrej w Beskidzie Wyspowym. Spływa jej stokami w kierunku północnym, potem północno-wschodnim i na wysokości 515 m uchodzi do Łostówki w odległości około 140 m na południowy zachód od głównej drogi biegnącej przez wieś.
Potok ma długość około 0,9 km. Niemal cała jego zlewnia znajduje się w porośniętych lasem północnych stokach góry Ostra, tylko najniższe, niewielkie jej partie to pola wsi Łostówka, poza terenem zabudowanym.

</doc>
<doc id="5190226" url="https://pl.wikipedia.org/wiki?curid=5190226" title="Niszczyciele typu Samsun">
Niszczyciele typu Samsun

Niszczyciele typu Samsun – tureckie niszczyciele z początku XX wieku. W latach 1906–1907 we francuskich stoczniach Forges et Chantiers de la Gironde w Bordeaux i Schneidera w Nantes zbudowano cztery okręty tego typu. Jednostki weszły w skład marynarki Imperium Osmańskiego w 1907 roku. Okręty wzięły udział w wojnie włosko-tureckiej, I wojnie bałkańskiej i I wojnie światowej. Podczas tego ostatniego konfliktu utracony został „Yarhisar”, zaś pozostałe jednostki po remoncie w latach 20. służyły pod banderą Republiki Turcji do 1932 roku. Okręty zostały złomowane w 1949 roku.
Projekt i budowa.
Niszczyciele typu "Samsun" zostały zamówione przez Turcję we Francji w 1906 roku. Kontrakt na budowę jednostek podpisano 22 stycznia 1906 roku. Okręty były ulepszoną wersją pierwszego typu francuskich niszczycieli – "Durandal".
Okręty zbudowane zostały w stoczni Forges et Chantiers de la Gironde w Bordeaux (trzy jednostki) i Schneidera w Nantes (jedna). Stępki okrętów położono w 1906 roku, a zwodowane zostały w 1907 roku.
Dane taktyczno-techniczne.
Okręty były niszczycielami z kadłubami wykonanymi ze stali o długości całkowitej 58,2 metra (między pionami 56,3 metra) szerokości 6,3 metra i zanurzeniu 2,8 metra. Wyporność normalna wynosiła 284 tony. Jednostki napędzane były przez dwie pionowe maszyny parowe potrójnego rozprężania SACAG o łącznej mocy 5950 KM, do których parę dostarczały dwa kotły typu Normand. Prędkość maksymalna napędzanych dwoma śrubami okrętów wynosiła 28 węzłów. Niszczyciele zabierały zapas 70 ton węgla, co zapewniało zasięg wynoszący 975 Mm przy prędkości 15 węzłów. 
Na uzbrojenie artyleryjskie okrętów składały się: pojedyncze działo kalibru 65 mm QF L/50 M1902 z zapasem 300 nabojów i cztery pojedyncze szybkostrzelne działa kal. 47 mm QF L/50 M1902 (z łącznym zapasem 1200 nabojów). Broń torpedową stanowiły zamontowane na pokładach dwie pojedyncze obracalne wyrzutnie kal. 450 mm, z łącznym zapasem sześciu torped.
Załoga pojedynczego okrętu składała się z 67 oficerów, podoficerów i marynarzy.
Służba.
Wszystkie niszczyciele typu "Samsun" zostały wcielone w skład marynarki wojennej Imperium Osmańskiego w 1907 roku w Stambule. W maju 1909 roku „Samsun” i „Yarhisar” wzięły udział w pierwszych manewrach floty tureckiej na Morzu Marmara. W październiku 1911 roku, po wybuchu wojny włosko-tureckiej, cztery okręty typu "Samsun" weszły w skład zespołu floty osmańskiej skierowanego do obrony Dardaneli (składającego się oprócz nich z pancerników „Barbaros Hayreddin”, „Turgut Reis” i „Mesudiye” oraz torpedowca „Demirhisar”), nie przejawiając jednak większej aktywności do końca konfliktu.
Wszystkie jednostki tego typu wzięły udział w I wojnie bałkańskiej, uczestnicząc m.in. w bitwie z flotą grecką koło przylądka Elli („Samsun”) czy w starciu koło Lemnos („Yarhisar” i „Basra”).
W momencie wybuchu I wojny światowej niszczyciele były już przestarzałe i miały niską wartość bojową. Mimo to, rankiem 29 października 1914 roku „Samsun” i „Taşoz” i krążownikiem liniowym „Yavuz Sultan Selim” wzięły udział w przeprowadzonym bez wypowiedzenia wojny ataku na rosyjski port w Sewastopolu. W 1915 roku wyeksploatowane siłownie okrętów pozwalały na osiągnięcie prędkości maksymalnej 17 węzłów, a liczebność załóg wzrosła do 91 osób (17 Niemców i 74 Turków). 
Przed atakiem sił Ententy na Gallipoli niszczyciele typu "Samsun" eskortowały transporty wojsk tureckich, organizowane w celu wzmocnienia sił broniących Dardaneli. 3 grudnia 1915 roku nieopodal Yalova „Yarhisar” został zatopiony w ataku torpedowym przez brytyjski okręt podwodny HMS E11.
20 stycznia 1918 roku niszczyciele „Samsun” i „Basra” wzięły udział w zabezpieczeniu wypadu krążowników „Yavuz Sultan Selim” i „Midilli” pod Imroz, m.in. osłaniając powrót do Dardaneli uszkodzonego na minach „Yavuza Sultana Selima”. W październiku 1918 roku trzy ocalałe okręty odstawiono do rezerwy w Stambule.
Po zakończeniu wojny, 29 października 1923 roku niszczyciele zostały formalnie wcielony do nowo powstałej marynarki wojennej Republiki Turcji. W latach 1924–1925 jednostki przeszły remont i podjęły czynną służbę. Wszystkie trzy okręty wycofano ze składu floty w 1932 roku, po zakupie we Włoszech nowych niszczycieli. Jednostki zostały złomowane dopiero w 1949 roku w Gölcük.

</doc>
<doc id="5190230" url="https://pl.wikipedia.org/wiki?curid=5190230" title="Oddział Partyzancki Armii Krajowej „Błysk”">
Oddział Partyzancki Armii Krajowej „Błysk”

Oddział Partyzancki Armii Krajowej „Błysk” — oddział partyzancki (OP) Armii Krajowej utworzony w kwietniu 1944 roku z inicjatywy komendanta Obwodu Opoczno Armii Krajowej kpt. Jana Seredyńskiego. Oddział działał w okolicach Białaczowa. Jego głównymi zadaniami było szkolenie praktyczne młodzieży w dziedzinach dywer­syjno-sabotażowych i wykonywanie zadań specjalnych. 9 maja 1944 r. w Łubach Sobieńskich oddział został całkowicie rozbity przez niemiecką żandarmerię i granatową policję. Zginęło 16 partyzantów.
Historia oddziału.
Oddział partyzancki Armii Krajowej „Błysk” został utworzony w kwietniu (wg innych źródeł w styczniu) 1944 roku z inicjatywy komendanta Obwodu Opoczyńskiego kpt. Jana Seredyńskiego ps. „Bolek”. Na jego czele stanął przedwojenny policjant, plut. Jan Włodarski, ps. „Tomek”. Głównymi zadaniami oddziału było szkolenie praktyczne młodzieży w dziedzinach dywer­syjno-sabotażowych i wykonywanie zadań rekwizycyjnych. W skład tego oddziału weszło 14 żołnierzy opoczyńskiego oddziału specjalnego „Żbik” oraz nowo przybyli ochotnicy, m.in. z Białaczowa, Paradyża, Żarnowa i okolic. Oddział liczył od 20 do 30 żołnierzy.
Zaraz po utworzeniu oddział przeprowadził kilka akcji na okoliczne mleczarnie oraz rekwizycję transportu skóry. Pierwszym poważnym zadaniem oddziału „Błysk” było wsparcie oddziału „Wicher” w akcji zniszczenia niemieckiego posterunku pilnującego dworu i młyna w Petrykozach. 23 kwietnia 1944 r. oddział opanował stację kolejową, przecięto przewody telefoniczne, zarekwirowano pieniądze z kasy biletowej. Następnie opanowano budynek, w którym znajdowali się Niemcy, zabrano mundury, broń i sprzęt wojskowy. W czasie działań zginął jeden żołnierz niemiecki . 
Na początku maja do OP AK „Błysk”dołączył Polak ze Śląska Cieszyńskiego, porucznik Wilhelm Franciszek Czulak wcielony do wojska niemieckiego. Wilhelm Czulak nawiązał kontakt z kierownictwem kon­spiracji AK i wyraził gotowość przejścia do polskich oddziałów partyzanckich. Został zaprzysiężony przez komendanta Obwodu Opoczno Armii Krajowej kpt. Włodzimie­rza Czajkowskiego, ps. „Zięba”, i przybrał pseudonim „Góral”. W dniu 3 maja został mianowany dowódcą oddziału „Błysk” . 
Dziewiątego maja 1944 roku w kolonii Łuby Sobieńskie (Ludwików) rozegrała się tragedia oddziału, który przybył tam poprzedniego dnia po długim marszu i zatrzymał się na postój. Kolonia Łuby Sobieńskie liczyła zaledwie kilka zagród, w których partyzanci rozlokowali się na odpoczynek. Oddział „Błysk” liczył wtedy 22 partyzan­tów. Pięciu (według innych źródeł czterech) żołnierzy oddziału otrzymało przepustki i udało się do rodzin w okolicznych wsiach. Nad ranem oddział został zaskoczony atakiem przybyłej z Końs­kich niemieckiej żandarmerii i granatowej policji w sile 1 kompanii uzbrojonej w ciężki sprzęt maszynowy, broń automatyczną i granaty. W akcji dodatkowo brał udział niemiecki samolot, z którego zrzucano wiązki granatów. W nierównej walce zginęło 16 partyzantów, a jeden, ps. „Sady”, dostał się do niewoli (według innych źródeł schwytano dwóch partyzantów). W wyniku wymiany ognia zginęła również młoda ciężarna mieszkanka wsi oraz jej roczny syn. W wyniku walk spłonęły wszystkie zabudowania kolonii.
Zwłoki poległych partyzantów Niemcy ułożyli na stosie chrustu i drewna, który następnie podpalili. Po odjeździe żandarmów mieszkańcy Łubów ugasili płonący stos z ciałami partyzantów. Z trudem dokonano identyfikacji zwłok ze względu na częściowe zwęglenie ciał. Zwłoki poległych partyzantów zniesiono do piwnicy jednego z domów. Kilka tygodni później, w czerwcu, w lesie niedaleko Zakrzowa odbył się żołnierski pogrzeb ofiar potyczki).
27 sierpnia 1945 roku zwłoki partyzantów z oddziału „Błysk” zostały ekshumowane z grobu w zakrzowskim lesie i pochowane na cmentarzu w Paradyżu. 
Pozo­stali przy życiu żołnierze z oddziału „Błysk” zostali wcieleni do oddziału ppor. „Henryka”. W czerwcu 1944 roku z tych żołnierzy utworzono nowy oddział partyzan­cki, włączając do niego zgłaszających się ochotników. Oddział ten otrzymał kryptonim „Trop”.
Upamiętnienie.
W 1987 roku w Łubach Sobieńskich, w miejscu potyczki, postawiono pamiątkowy krzyż. Pamiątkowe tablice znajdują się też na cmentarzu w Paradyżu oraz na ścianie przy wejściu do kościoła parafialnego w Białaczowie. Pamiątkowa tablica poświęcona pamięci oddziału AK „Błysk” znajduje się też w kościele ojców bernardynów w Piotrkowie Trybunalskim. 
15 maja 1997 imię OP AK „Błysk” ppor. Wilhelma Czulaka przyjęła Szkoła Podstawowa w Paradyżu. Imię OP AK „Błysk” nosi również Wiejski Dom Kultury w Sobieniu.

</doc>
<doc id="5190235" url="https://pl.wikipedia.org/wiki?curid=5190235" title="Javonte Smart">
Javonte Smart

 
Javonte Dedrick Smart (ur. 3 czerwca 1999 w Baton Rouge) – amerykański koszykarz, występujący na pozycji rozgrywającego, obecnie zawodnik Miami Heat oraz zespołu G-League – Sioux Falls Skyforce.
W latach 2016–2018 był trzykrotnie wybierany najlepszym koszykarzem szkół średnich stanu Luizjana (Louisiana Mr. Basketball, Louisiana Gatorade Player of the Year). W 2018 wystąpił w meczu gwiazd amerykańskich szkół średnich – Jordan Brand Classic. W 2015 zdobył złoty medal podczas turnieju Nike Global Challenge, a w 2017 Adidas Nations.
Jest kuzynem Keitha Smarta, który występował w San Antonio Spurs, a po zakończeniu kariery zawodniczej został trenerem (Cleveland Cavaliers – 2003, Golden State Warriors – 2010/2011, Sacramento Kings – 2011–2013).
13 stycznia 2022 został zwolniony przez Milwaukee Bucks. 15 lutego 2022 zawarł umowę z Miami Heat na występy zarówno w NBA, jak i zespole G-League – Sioux Falls Skyforce.

</doc>
<doc id="5190238" url="https://pl.wikipedia.org/wiki?curid=5190238" title="Ostatniej nocy w Soho">
Ostatniej nocy w Soho

Ostatniej nocy w Soho (ang. "Last Night in Soho") – brytyjski horror psychologiczny z 2021 w reżyserii Edgara Wrighta; premiera filmu odbyła się 4 września 2021 na pokazie pozakonkursowym na 78. Międzynarodowym Festiwalu Filmowym w Wenecji.
Fabuła.
Eloise Turner, młoda dziewczyna zafascynowana swingującymi latami sześćdziesiątymi, przeprowadza się do Londynu, by studiować projektowanie mody. Zamieszkuje w pokoju wynajmowanym od pani Collins. Eloise wkrótce zaczyna doświadczać wizji Londynu w latach 60. XX wieku, których główną bohaterką jest początkująca piosenkarka Sandie.
Obsada.
Źródło:
Odbiór.
Reakcja krytyków.
Film spotkał się z pozytywną reakcją krytyków. W agregatorze recenzji Rotten Tomatoes 75% z 303 recenzji uznano za pozytywne, a średnia ocen wystawionych na ich podstawie wyniosła 6,90 na 10. Z kolei w agregatorze Metacritic średnia ważona ocen z 55 recenzji wyniosła 66 punktów na 100.

</doc>
<doc id="5190239" url="https://pl.wikipedia.org/wiki?curid=5190239" title="Lekkoatletyka na Letnich Igrzyskach Olimpijskich 2020 – siedmiobój kobiet">
Lekkoatletyka na Letnich Igrzyskach Olimpijskich 2020 – siedmiobój kobiet

Siedmiobój kobiet – jedna z konkurencji rozgrywanych podczas igrzysk olimpijskich w Tokio. Została rozegrana w dniach 4 - 5 sierpnia 2021 roku na Stadionie Narodowym w Tokio.

</doc>
<doc id="5190241" url="https://pl.wikipedia.org/wiki?curid=5190241" title="Rajd ELPA 2000">
Rajd ELPA 2000

Rajd Elpa 2000 (25. Elpa Rally Halkidiki) – 25. edycja rajdu samochodowego Rajd Elpa rozgrywanego w Grecji. Rozgrywany był od 2 do 3 września 2000 roku. Była to trzydziesta piąta runda Rajdowych Mistrzostw Europy w roku 2000 (rajd miał najwyższy współczynnik - 20) oraz piąta runda Rajdowych Mistrzostw Grecji. Składał się z 14 odcinków specjalnych.

</doc>
<doc id="5190242" url="https://pl.wikipedia.org/wiki?curid=5190242" title="Rajd Elpa 2000">
Rajd Elpa 2000



</doc>
<doc id="5190247" url="https://pl.wikipedia.org/wiki?curid=5190247" title="Wish (album)">
Wish (album)



</doc>
<doc id="5190248" url="https://pl.wikipedia.org/wiki?curid=5190248" title="Wish (utwór)">
Wish (utwór)



</doc>
<doc id="5190249" url="https://pl.wikipedia.org/wiki?curid=5190249" title="Wish (singel)">
Wish (singel)



</doc>
<doc id="5190250" url="https://pl.wikipedia.org/wiki?curid=5190250" title="Wish (piosenka)">
Wish (piosenka)



</doc>
<doc id="5190251" url="https://pl.wikipedia.org/wiki?curid=5190251" title="Friday I'm in Love">
Friday I'm in Love



</doc>
<doc id="5190252" url="https://pl.wikipedia.org/wiki?curid=5190252" title="Lovesong (singel)">
Lovesong (singel)



</doc>
<doc id="5190255" url="https://pl.wikipedia.org/wiki?curid=5190255" title="Szok'n'Show">
Szok'n'Show



</doc>
<doc id="5190257" url="https://pl.wikipedia.org/wiki?curid=5190257" title="Mistrzostwa Europy w Lekkoatletyce 1986 – maraton kobiet">
Mistrzostwa Europy w Lekkoatletyce 1986 – maraton kobiet

Bieg maratoński kobiet był jedną z konkurencji rozgrywanych podczas XIV mistrzostw Europy w Stuttgarcie. Został rozegrany 26 sierpnia 1986 roku. Zwyciężczynią tej konkurencji została reprezentantka Portugalii Rosa Mota, która tym samym obroniła tytuł zdobyty na poprzednich mistrzostwach Również Laura Fogli z Włoch ponownie zajęła 2. miejsce. W rywalizacji wzięło udział trzydzieści jeden zawodniczek z osiemnastu reprezentacji.

</doc>
<doc id="5190259" url="https://pl.wikipedia.org/wiki?curid=5190259" title="Dirk Huysmans">
Dirk Huysmans

Dirk Huysmans (ur. 3 września 1973 w Antwerpii) – belgijski piłkarz grający na pozycji lewoskrzydłowego. Był reprezentantem Belgii.
Kariera klubowa.
Swoją karierę piłkarską Huysmans rozpoczynał w juniorach takich klubów jak: K Rochus Deurne (1981-1988) i Lierse SK (1988-1989). W sezonie 1989/1990 zadebiutował w barwach Lierse w pierwszej lidze belgijskiej. W sezonie 1996/1997 wywalczył z nim tytuł mistrza Belgii.
Latem 1997 Huysmans odszedł z Lierse do Standardu Liège. Zadebiutował w nim 8 sierpnia 1997 w zremisowanym 1:1 domowym meczu z Excelsiorem Mouscron. W Standardzie grał przez rok i latem 1999 wrócił do Lierse. W sezonie 1999/2000 zdobył z nim Puchar Belgii.
W 2000 roku Huysmans przeszedł do Germinalu Beerschot. Swój debiut w nim zaliczył 6 września 2000 w zwycięskim 5:0 wyjazdowym spotkaniu z RAA Louviéroise. W Germinalu grał do końca sezonu 2003/2004. W sezonie 2004/2005 grał w trzecioligowym KV Mechelen. Sezon 2005/2006 spędził w czwartoligowym Lyra TSV, a sezon 2006/2007 w Berchem Sport, w którym zakończył karierę.
Kariera reprezentacyjna.
W reprezentacji Belgii Huysmans zadebiutował 15 listopada 1995 w zremisowanym 1:1 meczu eliminacji do Euro 96 z Cyprem, rozegranym w Limassolu, gdy w 58. minucie zmienił Danny'ego Boffina. Był to jego jedyny mecz w kadrze narodowej.

</doc>
<doc id="5190263" url="https://pl.wikipedia.org/wiki?curid=5190263" title="Sotnikowo">
Sotnikowo

Sotnikowo () – nazwa toponimów w Rosji
m.in.:

</doc>
<doc id="5190266" url="https://pl.wikipedia.org/wiki?curid=5190266" title="Daniel Kimoni">
Daniel Kimoni

Daniel Kimoni (ur. 18 stycznia 1971 w Liège) – belgijski piłkarz pochodzenia kongijskiego grający na pozycji środkowego obrońcy. Był reprezentantem Belgii.
Kariera klubowa.
Swoją karierę piłkarską Kimoni rozpoczynał w juniorach takich klubów jak: Entente Rechaintoise (1981-1988) i RFC Seraing (1988-1991). W 1991 roku przeszedł do RFC Tilleur i w sezonie 1991/1992 zadebiutował w jego barwach w trzeciej lidze belgijskiej. W Tilleur grał do 1993 roku i wtedy też przeszedł do pierwszoligowego Standardu Liège. W nim swój debiut zaliczył 10 grudnia 1993 w zwycięskim 2:0 wyjazdowym meczu z RFC Liège. W sezonie 1994/1995 wywalczył ze Standardem wicemistrzostwo Belgii.
Latem 1996 Kimoni odszedł ze Standardu do KRC Genk. Zadebiutował w nim 3 sierpnia 1996 w przegranym 0:1 wyjazdowym meczu z KSC Lokeren. W sezonie 1997/1998 wywalczył z nim wicemistrzostwo Belgii i zdobył z nim Puchar Belgii. W sezonie 1998/1999 został z Genkiem mistrzem kraju, a w sezonie 1999/2000 ponownie sięgnął po krajowy puchar. W sezonie 2000/2001 znów grał w Standardzie Liège.
W 2001 roku Kimoni przeszedł do austriackiego Grazer AK. Swój debiut w nim zanotował 26 sierpnia 2001 w przegranym 1:2 wyjazdowym meczu z Austrią Salzburg. W sezonie 2001/2002 zdobył z nim Puchar Austrii.
Latem 2002 Kimoni został zawodnikiem niemieckiego trzecioligowca FC Augsburg. Na początku 2003 roku wrócił do Belgii i do 2004 grał w CS Visé. W sezonie 2005/2006 był piłkarzem RRFC Montegnée, w którym zakończył karierę.
Kariera reprezentacyjna.
W reprezentacji Belgii Kimoni zadebiutował 5 lutego 1999 w przegranym 0:1 towarzyskim meczu z Grecją, rozegranym w Larnace. W kadrze narodowej rozegrał 3 mecze, wszystkie w 1999.

</doc>
<doc id="5190270" url="https://pl.wikipedia.org/wiki?curid=5190270" title="Rajd Turcji 2000">
Rajd Turcji 2000

Rajd Tofaş 2000 (29. Rally of Turkey) – 29 edycja rajdu samochodowego Rajdu Tofaş rozgrywanego we Turcji. Rozgrywany był od 15 do 17 września 2000 roku. Była to trzydziesta dziewiąta runda Rajdowych Mistrzostw Europy w roku 2000 (rajd miał najwyższy współczynnik - 20) oraz szósta runda Rajdowych Mistrzostw Turcji.

</doc>
<doc id="5190272" url="https://pl.wikipedia.org/wiki?curid=5190272" title="Rajd Bosforu 2000">
Rajd Bosforu 2000



</doc>
<doc id="5190273" url="https://pl.wikipedia.org/wiki?curid=5190273" title="Edip Buran Spor Salonu">
Edip Buran Spor Salonu

Edip Buran Spor Salonu – hala widowiskowo-sportowa w Mersinie, w Turcji. Została otwarta w 1971 roku. Pojemność areny wynosi 1750 widzów. Swoje spotkania w hali rozgrywają koszykarze klubu Mersin Büyükşehir Belediyesi SK.
W 2013 roku w hali rozegrano zawody w karate oraz taekwondo w ramach 17. Igrzysk Śródziemnomorskich.

</doc>
<doc id="5190274" url="https://pl.wikipedia.org/wiki?curid=5190274" title="Państwowe gospodarstwo rolne">
Państwowe gospodarstwo rolne

Państwowe gospodarstwo rolne (PGR, od 1976 – państwowe przedsiębiorstwo gospodarki rolnej – PPGR) – duże, socjalistyczne przedsiębiorstwa rolne będące własnością państwową.
W 1949 roku rząd rozpoczął przymusową kolektywizację, polegającą na zrzeszaniu chłopów w rolniczych spółdzielniach produkcyjnych. W 1956 roku na fali odwilży z blisko 10 tys. spółdzielni pozostało 1,5 tys., wobec czego uspołecznioną formą pozostały Państwowe Gospodarstwa Rolne powstające równolegle wcześniej, utworzone 12 lutego 1949 z Państwowych Nieruchomości Ziemskich, Państwowych Zakładów Hodowli Koni i Państwowych Zakładów Hodowli Roślin. Gospodarstwa takie tworzone były głównie na bazie wcześniejszych majątków ziemskich. Wiele takich gospodarstw powstało na Ziemiach Odzyskanych.
Do 1988 r. PGR-y pochłaniały ponad 50% środków przeznaczanych na inwestycje w rolnictwie. Średnie zatrudnienie w PGR wynosiło 12,1 osób na 100 hektarów. Według Adama Tańskiego, prezesa Agencji Własności Rolnej Skarbu Państw w latach 1992–2002, z rachunku ekonomicznego wynikało, że powinny to być 3–4 osoby.
Historia zarządzania PGR-ami.
W początkowym okresie istnienia gospodarstwa działały w Zespołach (ZPGR). Przez lata 50. następowały liczne przekształcenia struktury organizacyjnej na szczeblu pośrednim i centralnym. W latach 1951–1956 funkcjonowało Ministerstwo Państwowych Gospodarstw Rolnych. Po wielu przeformowaniach struktury organizacyjnej ostatecznie zlikwidowano zespoły, a z reguły każde gospodarstwo uzyskało samodzielność: działanie na własny rozrachunek, osobowość prawna, pełna możliwość kierowania i decydowania, odrębność finansowa.
Taki stan jednak również nie trwał długo. Samodzielne gospodarstwa były słabe, miały problemy z zaopatrzeniem. Dlatego też już w latach 60. rozpoczął się proces łączenia gospodarstw. Zazwyczaj silniejsze gospodarstwa przejmowały zarząd nad gospodarstwami słabszymi. W ten sposób powstały Państwowe Wieloobiektowe Gospodarstwa Rolne (PWGR), pod które podległe były inne mniejsze gospodarstwa. Np. pod PWGR Pamięcin podlegało gospodarstwo w Laskach Lubuskich. Rozpoczęto również tworzenie kombinatów. Pierwszym kombinatem był Kombinat Państwowych Gospodarstw Rolnych w Manieczkach powstały w lipcu 1960 roku.
W 1950 r. PGR gospodarowały na ok. 2,2 mln ha, a w 1969 r. zajmowały prawie 2,7 mln ha. W 1969 r. istniało 6110 państwowych gospodarstw rolnych, zgrupowanych w 3775 przedsiębiorstwach (gospodarstwa samodzielne, gospodarstwa wieloobiektowe, kombinaty). Przeciętna wielkość gospodarstwa w tym czasie wynosiła 459 ha użytków rolnych. Do głównych zadań PGR należały:
Na początku lat 70. rozpoczęto już na dobre proces łączenia PGR-ów w kombinaty – przedsiębiorstwa wielozakładowe – na obszarze całego kraju. Celem koncentracji miały być kompleksowa mechanizacja robót, intensywniejszy rozwój hodowli, szybszy wzrost dostaw mleka, większa specjalizacja produkcji, właściwa polityka kadrowa. Łączenie gospodarstw miało też pozwolić na szybszą poprawę warunków socjalno-bytowych załóg i na planowy i dynamiczny rozwój budownictwa mieszkaniowego. W 1976 ustanowiono formę organizacyjno-prawną "państwowych przedsiębiorstw gospodarki rolnej" (PPGR).
W 1978 roku próbowano ratować PGR-y, tworząc przy współpracy ze Związkiem Socjalistycznych Republik Radzieckich na terenie Polski dwa wzorowe gospodarstwa (jednym z nich był Kombinat PGR Manieczki), które miały pokazać, jak powinno się zarządzać oraz gospodarować, by uzyskiwać doskonałe wyniki, przez co inne PGR-y mogłyby się uczyć. Nie odniosło to jednak znaczącego skutku.
Koncentracja nie przyniosła zamierzonych efektów, nie zadziałał efekt skali, a kombinaty nie były efektywne, jak wcześniej zakładano. Dlatego też w latach 80. nastąpiły kolejne reorganizacje i powrót do mniejszych gospodarstw – państwowych przedsiębiorstw gospodarki rolnej, które również były przedsiębiorstwami wielozakładowymi, ale założono, że nie będą mogły składać się z więcej niż pięciu zakładów i nie mogły przekraczać powierzchni 4000 ha. Pod koniec lat 80. istniało około 1000 wielozakładowych PPGR-ów, mimo to najwięcej o powierzchni 5–10 tys. ha.
Niektóre PGR-y produkowały na eksport. PGR Grabinek eksportował po 40 wagonów miesięcznie ze swoimi produktami do Niemiec, Francji, Włoch, Kuby, Związku Socjalistycznych Republik Radzieckich, Maroka i na Cejlon.
Rodzaje PGR-ów.
Na przestrzeni lat PGR-y funkcjonowały głównie jako m.in.:
Do PGR-ów zaliczano także:
Zasadniczo do kategorii PGR-ów nie zaliczano gospodarstw, które nie podlegały Ministerstwu Rolnictwa. Państwowe Przedsiębiorstwa Rolne (PPRol), w których pracowali więźniowie, podlegały Ministerstwu Sprawiedliwości, natomiast Wojskowe Gospodarstwa Rolne były podporządkowane Ministerstwu Spraw Wewnętrznych.
Funkcje socjalne PGR-ów.
Przeciętny pracownik PGR-u, oprócz pensji otrzymywał (na przykładzie Zakładu Rolnego Grabinek z siedzibą w Bolegorzynie):
Większość gospodarstw spełniała wiele funkcji społecznych, które nie mogły przynosić zysków w formie pieniężnej. Do takich działań zalicza się prowadzenie świetlic, klubów, przedszkoli lub nawet szkół i straży pożarnych, dożywianie i dowożenie dzieci, zaspokajanie potrzeb mieszkaniowych, utwardzanie i utrzymywanie lokalnych dróg czy prowadzenie działań melioracyjnych.
Statystyka.
Ziemie sektora państwowego w rolnictwie.
Według danych rocznika statystycznego GUS liczba państwowych jednostek gospodarczych w rolnictwie i powierzchnia użytków rolnych przedstawiała się następująco (w tys. ha):
Sektor państwowy w rolnictwie nadzorowany przez Ministra Rolnictwa.
Sektor państwowy w rolnictwie reprezentowany był – obok PGR – również przez jednostki organizacyjne instytutów naukowo-badawczych, stacji doświadczalnych, stacji oceny odmian czy oświaty rolniczej.
W 1971 r. Minister Rolnictwa – według danych rocznika statystycznego GUS – sprawował nadzór nad następującymi jednostkami organizacyjnymi (w tys. ha):
Przekazanie gruntów PGR do Zasobu Własności Rolnej Skarbu Państwa.
W ustawie z 1991 r. o gospodarowaniu nieruchomościami Skarbu Państwa stwierdzono, że grunty Państwowych Gospodarstw Rolnych wchodzą w skład Zasobu Własności Rolnej Skarbu Państwa.
Według danych raportu Agencji Własności Rolnej Skarbu Państwa liczba nieruchomości i powierzchnie gruntów rolnych przejętych do Zasobu przedstawiały się następująco:
Park maszynowy.
W PGR-ach używano głównie polskich maszyn rolniczych. Część maszyn była importowana z innych krajów bloku wschodniego. Ciągniki w przeważającej większości były produkcji Ursusa. Część z nich była również produkcji Zetora. Ciężkie ciągniki przegubowe Kirowiec oraz ciągniki gąsienicowe DT sprowadzano ze Związku Socjalistycznych Republik Radzieckich. Kombajny były produkcji FMŻ, PGR-y były głównym odbiorcą kombajnów Bizon Gigant.
PGR-y po 1989 r..
Rok 1989 państwowe gospodarstwa rolne zakończyły zyskiem. W roku 1990 zysk był większy i wynosił 6 bln starych złotych. Rok 1991 PGR-y zakończyły stratą wynoszącą 6,7 bln starych złotych. Z 1520 państwowych przedsiębiorstw gospodarki rolnej składających sprawozdania do Głównego Urzędu Statystycznego, stratę poniosły 1152 przedsiębiorstwa, wynik zerowy uzyskały 3 przedsiębiorstwa, a zysk netto wypracowało 365 przedsiębiorstw.
W 1989 roku PGR gospodarowały na ok. 17,8% ogólnej powierzchni ziemi rolnej w Polsce. W 1990 roku zatrudniały 395 tys. osób (w 1980 roku było to 490,3 tys.). Po przejściu na gospodarkę rynkową na podstawie ustawy z 19 października 1991 roku o gospodarowaniu nieruchomościami rolnymi Skarbu Państwa państwowe gospodarstwa rolne zostały zlikwidowane, a ich majątek został przejęty przez Agencję Własności Rolnej Skarbu Państwa (obecnie Krajowy Ośrodek Wsparcia Rolnictwa). 1/3 gospodarstw była w stanie finansować swoje wydatki. W momencie przejmowania przez Agencję w PGR pracowało 193 tys. pracowników, pozostali znaleźli zatrudnienie gdzie indziej.
72 przedsiębiorstwa postawiono w stan likwidacji jeszcze przed powstaniem Agencji Własności Rolnej SP, tj. w 1991 roku. Większość PGR-ów postawiono w stan likwidacji w roku 1992, a ostatecznie wszystkie PGR-y postawiono w stan likwidacji do 31 grudnia 1993. Na ich bazie utworzono 1794 Gospodarstwa Rolne Skarbu Państwa (GRSP), które następnie były zarządzane przez tymczasowych zarządców lub administratorów, a docelowo likwidowane (do 1995 roku zlikwidowano 699 gospodarstw). Następnie dążono do sprzedaży lub dzierżawy gospodarstw i majątku towarzyszącego gospodarstwom takim jak mieszkania, ośrodki wczasowe, baza socjalna itp. Dokonano także sprzedaży części ziemi indywidualnym rolnikom. Część majątku odzyskali przedwojenni właściciele (np. Kościół katolicki zyskał PGR Szczyrzyc). Część najsłabszych ziem pozostała niezagospodarowana przez kilka lat. Proces sprzedaży i dzierżawy popegeerowskiej ziemi trwa w dalszym ciągu.
Agencja Własności Rolnej Skarbu Państwa przejęła wszystkie 1666 państwowych przedsiębiorstw gospodarki rolnej. W skład zasobu Własności Rolnej Skarbu Państwa włączono 1665 PGR-ów (nie włączono PGR Przelewice Pyrzyckie, który w 1993 roku przekazano Gminie Przelewice). Oprócz nieruchomości rolnych Agencja przejęła także pozostały majątek PGR-ów: 333,3 tys. mieszkań, 858 gorzelni, winiarni, browarów (w tym co najmniej 844 gorzelni, 6 winiarni, 3 browary), 269 masarni i rzeźni, 21 przetwórni owoców i warzyw, 898 suszarni zbóż i zielonek (w tym co najmniej 588 suszarni zbóż i 298 suszarni zielonek), 717 mieszalni pasz, 31 młynów i kaszarni, 3173 magazynów zbożowych, 10 cegielni, 66 tartaków, 75 chłodni, 3222 kotłowni, 627 innych obiektów produkcyjnych, 415 sklepów, 147 hoteli, zajazdów, restauracji i barów, 672 obiektów o charakterze socjalnym, kulturalnym i sportowym oraz 2136 zabytkowych zespołów dworskich i pałacowo-parkowych.
Do końca września 1995 sprzedano 201,2 tys. ha. Oprócz tego przekazano nieodpłatnie:
Proces likwidacji państwowych przedsiębiorstw gospodarki rolnej zakończył się w 1995 roku, w efekcie zlikwidowanych zostało 1654 PPGR-ów. Ostatnim zlikwidowanym PGR-em było Państwowe Gospodarstwo Rolne „Torfrol” w Poznaniu, zlikwidowane 30 listopada 1995. Kilka gospodarstw działało i wciąż działa jako spółki Skarbu Państwa w administrowaniu Krajowego Ośrodka Wsparcia Rolnictwa, np. Kombinat Rolny Kietrz Sp. z o.o., błędnie czasem określany jako ostatni PGR, w rzeczywistości Kombinat Rolny „Kietrz” jako PGR został zlikwidowany 31 sierpnia 1992. Jedna z prywatnych spółek powstałych na bazie zlikwidowanego Państwowego Gospodarstwa Rolnego w Warszawie-Bródnie przyjęła nazwę "PGR Bródno Sp. z o.o." oraz zachowała logotyp PGR-u.
Likwidacja PGR-ów wiązała się często z ograniczeniem lub całkowitym zaniechaniem chowu zwierząt, ograniczeniem produkcji roślinnej, zmianą metod uprawy. Pociągnęło to za sobą drastyczne ograniczenie miejsc pracy i wynikającą z tego całą gamę problemów w regionach, w których były one jedynymi pracodawcami, po restrukturyzacji nowi właściciele ograniczali znacznie zatrudnienie, przywileje socjalne i działalność społeczną. PGR-y były bardzo często organizatorami życia społecznego i teoretycznie zapewniały zaspokojenie właściwie wszelkich potrzeb pracowników. Ich likwidacja oraz inne przyczyny (np. likwidacja połączeń autobusowych, zamykanie linii kolejowych, likwidacja szkół) spowodowały często szkody w strukturze lokalnych społeczności, które nie przystosowały się do nowej sytuacji gospodarczej, zaczął się szerzyć alkoholizm, bierność i bezradność społeczna. Dewastacji uległ także majątek – częściowo na skutek kradzieży, częściowo z powodu braku elementarnych zabezpieczeń. Społeczno-ekonomiczne (głównie socjalne) skutki likwidacji PGR-ów były jednym z najważniejszych i empirycznie najszerzej eksplorowanych obszarów badań polskiej socjologii w okresie współczesnym likwidacjom.
Według Mariusza Sikory, prezesa zarządu państwowego Kombinatu Rolnego „Kietrz”, jeżeli części PGR-om dano by szansę, to mogły i na pewno dobrze by sobie radziły w obecnych warunkach. Były gospodarstwa, które mogły na siebie zarabiać i miały potencjał.
W latach 1991–2004 Agencja Własności Rolnej Skarbu Państwa prowadziła dla byłych pracowników program aktywizacyjny. W 1991 roku liczba bezrobotnych podających PGR jako ostatnie miejsce zatrudnienia wynosiła 100 tys., do 2004 roku 48 tys. z nich otrzymało pracę lub ofertę pracy. W latach 1994–2004 na różne formy pomocy, stypendia edukacyjne, dojazdy do szkół wydano ok. 1,2 mld zł. Pracownikom PGR zaoferowano również wykup mieszkań po preferencyjnych cenach.
22 lipca 2008 otwarto Muzeum Państwowego Gospodarstwa Rolnego w Bolegorzynie.
Spółki rolne.
Do 2011 przetrwało ok. 600 spółek dzierżawiących ziemię i zatrudniających wielu dawnych pracowników PGR. Ustawa nakazała zwrot 30% uprawianej ziemi lub likwidację spółki po wygaśnięciu umowy dzierżawnej. W wyniku tej ustawy i odmowy zwrotu ziemi likwidowanych jest lub będzie ponad 150 spółek.

</doc>
<doc id="5190275" url="https://pl.wikipedia.org/wiki?curid=5190275" title="Lincoln (seria EL)">
Lincoln (seria EL)



</doc>
<doc id="5190277" url="https://pl.wikipedia.org/wiki?curid=5190277" title="Edip Burhan Spor Salonu">
Edip Burhan Spor Salonu



</doc>
<doc id="5190279" url="https://pl.wikipedia.org/wiki?curid=5190279" title="Rząd Olafa Scholza">
Rząd Olafa Scholza

Rząd Olafa Scholza (niem. "Kabinett Scholz") – rząd niemiecki funkcjonujący od 8 grudnia 2021. Gabinet zastąpił czwarty rząd Angeli Merkel. Został utworzony przez Socjaldemokratyczną Partię Niemiec (SPD), ugrupowanie Sojusz 90/Zieloni oraz Wolną Partię Demokratyczną.
Powstał po wyborach parlamentarnych w Niemczech z września 2021, w których pierwsze miejsce zajęli socjaldemokraci. SPD podjęła rozmowy koalicyjne z Zielonymi i liberałami celem utworzenia tzw. koalicji sygnalizacji świetlnej i powołania rządu z jej przedstawicielem Olafem Scholzem na czele. Szczegóły zawartego porozumienia upubliczniono 24 listopada 2021. Umowa koalicyjna została ostatecznie podpisana 7 grudnia 2021. Dzień wcześniej SPD jako ostatnia z trzech partii ujawniła swoich kandydatów na ministrów.
8 grudnia 2021 Bundestag zatwierdził powołanie Olafa Scholza na urząd kanclerza; za głosowało 395 członków tej izby, przeciw 303, a 6 wstrzymało się od głosu. Tego samego dnia dokonano zaprzysiężenia członków rządu, który w konsekwencji rozpoczął urzędowanie.

</doc>
<doc id="5190281" url="https://pl.wikipedia.org/wiki?curid=5190281" title="Kitaakita">
Kitaakita



</doc>
<doc id="5190282" url="https://pl.wikipedia.org/wiki?curid=5190282" title="Sotnikowo (rejon kurski)">
Sotnikowo (rejon kurski)

Sotnikowo () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest 3 km od centrum administracyjnego sielsowietu (Wierchniaja Miedwiedica), 14 km na północny zachód od Kurska, 3 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 32 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 20 osób.

</doc>
<doc id="5190283" url="https://pl.wikipedia.org/wiki?curid=5190283" title="Puchar Panamerykański w Piłce Siatkowej Kobiet 2010">
Puchar Panamerykański w Piłce Siatkowej Kobiet 2010

Puchar Panamerykański w Piłce Siatkowej Kobiet – 9. edycja turnieju siatkarskiego kobiet, który trwał od 18 do 26 czerwca 2010 roku. Gospodarzem turnieju był Meksyk, drużyny rywalizowały w Rosarito i Tijuanie. W turnieju udział brało 11 reprezentacji podzielonych na dwie grupy.
Faza grupowa.
Grupa A.
Tabela
Grupa B.
Tabela

</doc>
<doc id="5190285" url="https://pl.wikipedia.org/wiki?curid=5190285" title="Big Air">
Big Air



</doc>
<doc id="5190286" url="https://pl.wikipedia.org/wiki?curid=5190286" title="Mistrzostwa Świata w Narciarstwie Dowolnym i Snowboardingu 2021 – Big Air kobiet (narciarstwo dowolne)">
Mistrzostwa Świata w Narciarstwie Dowolnym i Snowboardingu 2021 – Big Air kobiet (narciarstwo dowolne)



</doc>
<doc id="5190287" url="https://pl.wikipedia.org/wiki?curid=5190287" title="Mistrzostwa Świata w Narciarstwie Dowolnym i Snowboardingu 2021 – Big Air mężczyzn (narciarstwo dowolne)">
Mistrzostwa Świata w Narciarstwie Dowolnym i Snowboardingu 2021 – Big Air mężczyzn (narciarstwo dowolne)



</doc>
<doc id="5190288" url="https://pl.wikipedia.org/wiki?curid=5190288" title="Mistrzostwa Świata w Narciarstwie Dowolnym i Snowboardingu 2021 – Big Air kobiet (snowboarding)">
Mistrzostwa Świata w Narciarstwie Dowolnym i Snowboardingu 2021 – Big Air kobiet (snowboarding)



</doc>
<doc id="5190289" url="https://pl.wikipedia.org/wiki?curid=5190289" title="Mistrzostwa Świata w Narciarstwie Dowolnym i Snowboardingu 2021 – Big Air mężczyzn (snowboarding)">
Mistrzostwa Świata w Narciarstwie Dowolnym i Snowboardingu 2021 – Big Air mężczyzn (snowboarding)



</doc>
<doc id="5190292" url="https://pl.wikipedia.org/wiki?curid=5190292" title="Mistrzostwa Świata w Narciarstwie Dowolnym i Snowboardingu 2021 – big air mężczyzn">
Mistrzostwa Świata w Narciarstwie Dowolnym i Snowboardingu 2021 – big air mężczyzn



</doc>
<doc id="5190293" url="https://pl.wikipedia.org/wiki?curid=5190293" title="Mistrzostwa Świata w Narciarstwie Dowolnym i Snowboardingu 2021 – big air kobiet">
Mistrzostwa Świata w Narciarstwie Dowolnym i Snowboardingu 2021 – big air kobiet



</doc>
<doc id="5190295" url="https://pl.wikipedia.org/wiki?curid=5190295" title="Emile de Ruelle">
Emile de Ruelle

Emile de Ruelle (wym. []; ur. 24 grudnia 1880 w Saint Louis, zm. 14 września 1948 w Los Angeles) – amerykański montażysta filmowy i asystent reżysera, znany m.in. z pracy w brytyjskim przemyśle filmowym. Współpracował z takimi reżyserami jak Alfred Hitchcock i E.A. Dupont.
Filmografia.
Opracowano na podstawie materiału źródłowego:

</doc>
<doc id="5190301" url="https://pl.wikipedia.org/wiki?curid=5190301" title="Kaim (ujednoznacznienie)">
Kaim (ujednoznacznienie)



</doc>
<doc id="5190312" url="https://pl.wikipedia.org/wiki?curid=5190312" title="Kanonierki typu Yozgat">
Kanonierki typu Yozgat



</doc>
<doc id="5190314" url="https://pl.wikipedia.org/wiki?curid=5190314" title="Czarnobrzuszek połyskliwy">
Czarnobrzuszek połyskliwy

Czarnobrzuszek połyskliwy ("Melanogaster variegatus" (Vittad.) Tul. &amp; C. Tul.) – gatunek grzybów z rodziny krowiakowatych ("Paxillaceae").
Systematyka i nazewnictwo.
Pozycja w klasyfikacji według Index Fungorum: "Melanogaster, Paxillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1831 roku opisał Carlo Vittadini, nadając mu nazwę "Octaviania variegata". Obecną, uznaną przez Index Fungorum nazwę nadali mu Louis René Tulasne i Charles Tulasne w 1851 r.
Synonimy:
Nazwę polską nadał Feliks Teodorowicz w 1933 r.
Morfologia.
Są łatwe do identyfikacji. Zwykle pojawiają się w dużych grupach. Pojedynczy owocnik przeważnie ma średnicę od 2 do 6 cm, choć zdarzają się okazy mniejsze lub większe. Jego kształt jest zmienny, od niemal kulistego do nieregularnego. Charakterystyczne są wyrastające z jego powierzchni błyszczące ryzomorfy. Perydium u młodych owocników żółtawo-brązowe, u starszych rdzawe i wraz z ich wiekiem coraz ciemniejsze. Gleba ma konsystencję galaretowatą, początkowo żółtawą, później czarną jak smoła. Składa się z pięciokątnych komór o żółtawych lub białawych ścianach, które w okresie dojrzałości tworzą charakterystyczną strukturę. Owocniki wydzielają charakterystyczny i intensywny zapach przypominający lukrecję.
Bazydiospory o kształcie od szeroko elipsoidalnego do jajowatego i wymiarach 7–10 × 5–7 μm. Mają grube i gładkie ścianki.
Występowanie.
Znane jest występowanie czarnobrzuszka połyskliwego w Europie, Afryce Północnej i Ameryce Północnej. W Europie podano jego występowanie w Hiszpanii, Norwegii, Austrii, Estonii, Szwecji, Wielkiej Brytanii, Niemczech, Belgii, Słowenii, na Węgrach, we Francji, Włoszech, europejskiej części Rosji, Słowacji, Portugalii, Łotwie, Bułgarii, Litwie, Polsce, Grecji i Turcji. W piśmiennictwie naukowym w Polsce do 2003 r. podano 3 stanowiska, wszystkie już historyczne (1889, 1913, 1933). Ze względu na to, że jego owocniki występują pod ziemią jest trudny do odszukania. W 1992 r. na "Czerwonej liście grzybów wielkoowocnikowych Polski" znajdował się w kategorii R – gatunki potencjalnie zagrożone z powodu ograniczonego zasięgu geograficznego i małych obszarów siedliskowych. Władysław Wojewoda w 2003 r. zaproponował uznanie go za wymarły na terenie Polski.
Grzyb podziemny tworzący mykoryzę z takimi drzewami i krzewami jak: dąb, jodła, buk, leszczyna, kasztan, olcha, sosna, modrzew, cedr, świerk, czystek, jałowiec. W Polsce znajdywany był pod grabami w parkach od czerwca do sierpnia.

</doc>
<doc id="5190315" url="https://pl.wikipedia.org/wiki?curid=5190315" title="Melanogaster variegatus">
Melanogaster variegatus



</doc>
<doc id="5190316" url="https://pl.wikipedia.org/wiki?curid=5190316" title="Mistrzostwa Świata w Snowboardzie 2013 - big air">
Mistrzostwa Świata w Snowboardzie 2013 - big air



</doc>
<doc id="5190317" url="https://pl.wikipedia.org/wiki?curid=5190317" title="Mistrzostwa Świata w Snowboardzie 2013 - gigant równoległy kobiet">
Mistrzostwa Świata w Snowboardzie 2013 - gigant równoległy kobiet



</doc>
<doc id="5190318" url="https://pl.wikipedia.org/wiki?curid=5190318" title="Mistrzostwa Świata w Snowboardzie 2013 - half-pipe mężczyzn">
Mistrzostwa Świata w Snowboardzie 2013 - half-pipe mężczyzn



</doc>
<doc id="5190319" url="https://pl.wikipedia.org/wiki?curid=5190319" title="Mistrzostwa Świata w Snowboardzie 2013 - gigant równoległy mężczyzn">
Mistrzostwa Świata w Snowboardzie 2013 - gigant równoległy mężczyzn



</doc>
<doc id="5190320" url="https://pl.wikipedia.org/wiki?curid=5190320" title="Mistrzostwa Świata w Snowboardzie 2013 - half-pipe kobiet">
Mistrzostwa Świata w Snowboardzie 2013 - half-pipe kobiet



</doc>
<doc id="5190321" url="https://pl.wikipedia.org/wiki?curid=5190321" title="Mistrzostwa Świata w Snowboardzie 2013 - slalom równoległy kobiet">
Mistrzostwa Świata w Snowboardzie 2013 - slalom równoległy kobiet



</doc>
<doc id="5190322" url="https://pl.wikipedia.org/wiki?curid=5190322" title="Mistrzostwa Świata w Snowboardzie 2013 - slalom równoległy mężczyzn">
Mistrzostwa Świata w Snowboardzie 2013 - slalom równoległy mężczyzn



</doc>
<doc id="5190323" url="https://pl.wikipedia.org/wiki?curid=5190323" title="Mistrzostwa Świata w Snowboardzie 2013 - slopestyle kobiet">
Mistrzostwa Świata w Snowboardzie 2013 - slopestyle kobiet



</doc>
<doc id="5190325" url="https://pl.wikipedia.org/wiki?curid=5190325" title="Sékou Mara">
Sékou Mara

Sékou Mara (ur. 30 lipca 2002 w Paryżu) – francuski piłkarz występujący na pozycji napastnika we angielskim klubie Southampton. Młodzieżowy reprezentant Francji

</doc>
<doc id="5190326" url="https://pl.wikipedia.org/wiki?curid=5190326" title="Mistrzostwa Świata w Snowboardzie 2013 - slopestyle mężczyzn">
Mistrzostwa Świata w Snowboardzie 2013 - slopestyle mężczyzn



</doc>
<doc id="5190328" url="https://pl.wikipedia.org/wiki?curid=5190328" title="Mistrzostwa Świata w Snowboardzie 2013 - snowcross kobiet">
Mistrzostwa Świata w Snowboardzie 2013 - snowcross kobiet



</doc>
<doc id="5190329" url="https://pl.wikipedia.org/wiki?curid=5190329" title="Mistrzostwa Świata w Snowboardzie 2013 - snowcross mężczyzn">
Mistrzostwa Świata w Snowboardzie 2013 - snowcross mężczyzn



</doc>
<doc id="5190330" url="https://pl.wikipedia.org/wiki?curid=5190330" title="Mistrzostwa Świata w Snowboardzie 2015 - half-pipe kobiet">
Mistrzostwa Świata w Snowboardzie 2015 - half-pipe kobiet



</doc>
<doc id="5190331" url="https://pl.wikipedia.org/wiki?curid=5190331" title="Tieriechowo">
Tieriechowo

Tieriechowo (ros. Терехово) – stacja linii Bolszej Kolcewej metra moskiewskiego, znajdująca się w północno-zachodnim okręgu administracyjnym Moskwy w rejonie Choroszowo-Mniowniki (ros. Хорошёво-Мнёвники). Otwarcie miało miejsce 7 grudnia 2021 roku w ramach inauguracji odcinka między stacjami Mniowniki – Kachowskaja.
Stacja trzynawowa typu płytkiego kolumnowego z dwoma peronami bocznymi położona jest na głębokości 26,6 metra. Projekt architektoniczny opracowało biuro „Buromoscow”.
Punktem wyjściowym koncepcji plastycznej była neutralność i lekkość. Strona estetyczna stacji wedle autorów jest minimalistyczną interpretacją zabytkowych przystanków moskiewskiej kolei podziemnej. Ściany boczne obłożono płytami z fibrobetonu o różnych rozmiarach i rodzajach wykończenia: gładkie (w rejonie schodów), perforowane (w węższej części peronu) oraz wąskie pionowe pasy (w szerszej części peronu). Materiał ten odbija i rozprasza światło, dzięki czemu optycznie powiększa przestrzeń. Charakterystycznym elementem dekoracyjnym są abstrakcyjne sylwetki ludzkie nadrukowane na okładzinie filarów. Jest to nawiązanie do wizerunków klasy robotniczej często obecnych na socrealistycznych przystankach metra (np. na stacji Kijewskiej linii Arbatsko-Pokrowskiej). Strop wykończono ozdobnymi smukłymi żyletkami, przełamanymi gdzieniegdzie szerszymi jaśniejszymi panelami, pod którymi zawieszono cylindryczne oprawy oświetleniowe. Posadzki wyłożono granitem.
Przystanek ma cztery wejścia/wyjścia na północnym końcu projektowanej ulicy nr 1078 (ros. Проектируемый проезд № 1078).
Spodziewany potok pasażerski to kilkaset osób dziennie, jednak zakłada się, że w przyszłości liczba ta może wzrosnąć do dwudziestu tys. osób dziennie.

</doc>
<doc id="5190333" url="https://pl.wikipedia.org/wiki?curid=5190333" title="Mistrzostwa Świata w Snowboardzie 2015 - big air kobiet">
Mistrzostwa Świata w Snowboardzie 2015 - big air kobiet



</doc>
<doc id="5190334" url="https://pl.wikipedia.org/wiki?curid=5190334" title="Mistrzostwa Świata w Snowboardzie 2015 - big air mężczyzn">
Mistrzostwa Świata w Snowboardzie 2015 - big air mężczyzn



</doc>
<doc id="5190335" url="https://pl.wikipedia.org/wiki?curid=5190335" title="Mistrzostwa Świata w Snowboardzie 2015 - gigant równoległy kobiet">
Mistrzostwa Świata w Snowboardzie 2015 - gigant równoległy kobiet



</doc>
<doc id="5190337" url="https://pl.wikipedia.org/wiki?curid=5190337" title="Mistrzostwa Świata w Snowboardzie 2015 - half-pipe mężczyzn">
Mistrzostwa Świata w Snowboardzie 2015 - half-pipe mężczyzn



</doc>
<doc id="5190338" url="https://pl.wikipedia.org/wiki?curid=5190338" title="Mistrzostwa Świata w Snowboardzie 2015 - slalom równoległy kobiet">
Mistrzostwa Świata w Snowboardzie 2015 - slalom równoległy kobiet



</doc>
<doc id="5190340" url="https://pl.wikipedia.org/wiki?curid=5190340" title="Mistrzostwa Świata w Snowboardzie 2015 - slopestyle kobiet">
Mistrzostwa Świata w Snowboardzie 2015 - slopestyle kobiet



</doc>
<doc id="5190341" url="https://pl.wikipedia.org/wiki?curid=5190341" title="Mistrzostwa Świata w Snowboardzie 2015 - slalom równoległy mężczyzn">
Mistrzostwa Świata w Snowboardzie 2015 - slalom równoległy mężczyzn



</doc>
<doc id="5190342" url="https://pl.wikipedia.org/wiki?curid=5190342" title="Mistrzostwa Świata w Snowboardzie 2015 - gigant równoległy mężczyzn">
Mistrzostwa Świata w Snowboardzie 2015 - gigant równoległy mężczyzn



</doc>
<doc id="5190343" url="https://pl.wikipedia.org/wiki?curid=5190343" title="Mistrzostwa Świata w Snowboardzie 2015 - slopestyle mężczyzn">
Mistrzostwa Świata w Snowboardzie 2015 - slopestyle mężczyzn



</doc>
<doc id="5190344" url="https://pl.wikipedia.org/wiki?curid=5190344" title="Mistrzostwa Świata w Snowboardzie 2015 - snowcross kobiet">
Mistrzostwa Świata w Snowboardzie 2015 - snowcross kobiet



</doc>
<doc id="5190345" url="https://pl.wikipedia.org/wiki?curid=5190345" title="Mistrzostwa Świata w Snowboardzie 2015 - snowcross mężczyzn">
Mistrzostwa Świata w Snowboardzie 2015 - snowcross mężczyzn



</doc>
<doc id="5190346" url="https://pl.wikipedia.org/wiki?curid=5190346" title="Rajd Piancavallo 2000">
Rajd Piancavallo 2000

21. Rajd Piancavallo (21. Rally Piancavallo) – 21 edycja rajdu samochodowego Rajdu Piancavallo rozgrywanego we Włoszech. Rozgrywany był od 28 do 30 września 2000 roku. Była to czterdziesta czwarta runda Rajdowych Mistrzostw Europy w roku 2000 (rajd miał najwyższy współczynnik - 20) oraz dziewiąta runda Rajdowych Mistrzostw Włoch.

</doc>
<doc id="5190351" url="https://pl.wikipedia.org/wiki?curid=5190351" title="Czonki">
Czonki

Czonki (; , "Czonki") – osiedle na Białorusi, w obwodzie homelskim, w rejonie homelskim, w sielsowiecie Czonki, nad Sożą. Od wschodu graniczą z Homlem.
Pierwsza wzmianka o Czonkach pochodzi z XVII w. Początkowo leżały w Rzeczypospolitej Obojga Narodów, w której administracyjnie przynależały do województwa mińskiego i powiatu rzeczyckiego. W wyniku I rozbioru Polski w 1772 zostały przyłączone do Rosji. W jej ramach XIX i w początkach XX w. położone były w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.
Od 1775 istniał tu drewniany monaster św. Makarego, zniszczony w czasach sowieckich.

</doc>
<doc id="5190359" url="https://pl.wikipedia.org/wiki?curid=5190359" title="Juris Poikāns">
Juris Poikāns

Juris Poikāns (ur. 3 września 1974 w Rydze) – łotewski dyplomata, w latach 2015–2021 ambasador Łotwy na Ukrainie. Od grudnia 2021 ambasador Łotwy w Polsce, od 2022 akredytowany także w Rumunii i Bułgarii.
Życiorys.
Studiował na Uniwersytecie Łotewskim, gdzie uzyskał tytuł licencjata z dziedziny nauk politycznych oraz magistra w dziedzinie nauk społecznych. Kształcił się również na Uniwersytecie w Oxfordzie, odbywał także kursy na Uniwersytecie w Umeå, Europejskim Centrum Studiów Bezpieczeństwa George C. Marshalla oraz Akademii Służby Zagranicznej w Pakistanie.
W 1996 podjął pracę w Ministerstwie Spraw Zagranicznych Republiki Łotewskiej, gdzie pracował m.in. jako ekspert ds. polityki krajów Europy Wschodniej oraz Rosji. Pracował na placówkach dyplomatycznych w Moskwie i Mińsku. W ramach łotewskiego MSZ był członkiem Grupy Planowania Politycznego oraz zastępcą dyrektora politycznego resortu. Był zastępcą szefa misji łotewskiej w USA. Sprawował funkcję ambasadora w Słowenii, a także nierezydującego ambasadora Łotwy w Bośni i Hercegowinie, Kosowie oraz Mołdawii. Był ambasadorem ds. Partnerstwa Wschodniego w MSZ. W grudniu 2015 objął misję ambasadora Łotwy na Ukrainie, zaś w grudniu 2021 został ambasadorem Łotwy w Polsce, składając listy uwierzytelniające prezydentowi Andrzejowi Dudzie. W czerwcu 2022 został akredytowany w Rumunii, zaś w październiku 2022 w Bułgarii,
Mówi w językach angielskim, rosyjskim oraz ukraińskim. Zna podstawy języka słoweńskiego i francuskiego.

</doc>
<doc id="5190361" url="https://pl.wikipedia.org/wiki?curid=5190361" title="Florydomyszak">
Florydomyszak

Florydomyszak ("Podomys") – rodzaj ssaka z podrodziny nowików (Neotominae) w obrębie rodziny chomikowatych (Cricetidae).
Zasięg występowania.
Rodzaj obejmuje jeden żyjący współcześnie gatunek występujący w południowo-wschodnich Stanach Zjednoczonych; szczątki subfosylne gatunku wymarłego zostały odnalezione w Oklahomie (południowe Stany Zjednoczone).
Morfologia.
Długość ciała (bez ogona) 98–119 mm, długość ogona 80–101 mm; masa ciała 27–47 g.
Systematyka.
Etymologia.
"Podomys": "pous", ποδος "podos" „stopa”; μυς "mus", μυος "muos" „mysz”.
Podział systematyczny.
Do rodzaju należy jeden występujący współcześnie gatunek:
oraz gatunek wymarły:

</doc>
<doc id="5190364" url="https://pl.wikipedia.org/wiki?curid=5190364" title="Amwell">
Amwell



</doc>
<doc id="5190365" url="https://pl.wikipedia.org/wiki?curid=5190365" title="Litieraturnaja Gazieta">
Litieraturnaja Gazieta



</doc>
<doc id="5190368" url="https://pl.wikipedia.org/wiki?curid=5190368" title="Alonso Lobo">
Alonso Lobo

Alonso Lobo, także Lupus, Lupi, Lopez, Lobo de Borja (ur. około 1555 w Osunie, zm. 5 kwietnia 1617 w Sewilli) – hiszpański kompozytor, duchowny katolicki.
Życiorys.
Jako dziecko śpiewał w chórze przy katedrze w Sewilli. Ukończył studia na uniwersytecie w Osunie. Prawdopodobnie był uczniem Francisca Guerrera, w 1591 roku został jego zastępcą na stanowisku katedralnego kapelmistrza. Od 1593 do 1604 roku pełnił funkcję kapelmistrza katedry w Toledo. Po 1604 roku był kapelmistrzem katedry w Sewilli. Był autorem zbioru "Liber primus missarum" (wyd. Madryt 1602), zawierającego 6 mszy 4–6-głosowych i 7 motetów 4–8-głosowych. Ponadto skomponował "Credo romano", 3 pasje, lamentacje, hymny, psalmy.

</doc>
<doc id="5190373" url="https://pl.wikipedia.org/wiki?curid=5190373" title="Kościół Matki Boskiej Bolesnej w Piotrkowie Trybunalskim">
Kościół Matki Boskiej Bolesnej w Piotrkowie Trybunalskim

Kościół Matki Boskiej Bolesnej w Piotrkowie Trybunalskim – rzymskokatolicki kościół parafialny należący do parafii Nawiedzenia Najświętszej Maryi Panny w Piotrkowie Trybunalskim (dekanat piotrkowski archidiecezji łódzkiej).
Jest to świątynia wzniesiona w latach 1988–2001 według projektu architekt Urszuli Pittner, poświęcona została w dniu 18 czerwca 2000 roku przez arcybiskupa Władysława Ziółka. Do wyposażenia kościoła należą: dwa ołtarze, organy elektroniczne firmy Yamaha, 3 dzwony oraz stacje Drogi Krzyżowej.

</doc>
<doc id="5190374" url="https://pl.wikipedia.org/wiki?curid=5190374" title="Rossijskaja Gazieta">
Rossijskaja Gazieta



</doc>
<doc id="5190376" url="https://pl.wikipedia.org/wiki?curid=5190376" title="Woprosy Istorii">
Woprosy Istorii



</doc>
<doc id="5190377" url="https://pl.wikipedia.org/wiki?curid=5190377" title="Maurice Gendron">
Maurice Gendron

Maurice Gendron (ur. 26 grudnia 1920 w Nicei, zm. 20 sierpnia 1990 w Grez-sur-Loing) – francuski wiolonczelista i dyrygent.
Życiorys.
Kształcił się w konserwatorium w Nicei u Jeana Mangota oraz w Konserwatorium Paryskim u Gérarda Hekkinga, studia ukończył z pierwszą nagrodą w grze na wiolonczeli. Kształcił się także w zakresie dyrygentury u Rogera Désormière’a, Hermanna Scherchena i Willema Mengelberga. Występował jako solista i kameralista z Jeanem Françaix i Dinu Lipattim oraz w trio fortepianowym z Yehudim Menuhinem i jego siostrą Hephzibah. Koncertował w krajach amerykańskich, Europie, Afryce i Japonii. W 1945 roku wystąpił w Londynie jako solista podczas zachodniej premiery "Koncertu wiolonczelowego" op. 58 Siergieja Prokofjewa. W latach 1971–1973 był dyrygentem Bournemouth Sinfonietta. Wykładał w Hochschule für Musik w Saarbrücken (1953–1970) i w Konserwatorium Paryskim (1970–1987).

</doc>
<doc id="5190378" url="https://pl.wikipedia.org/wiki?curid=5190378" title="Franciszek Ksawery Piwocki">
Franciszek Ksawery Piwocki



</doc>
<doc id="5190380" url="https://pl.wikipedia.org/wiki?curid=5190380" title="Palana (obwód homelski)">
Palana (obwód homelski)

Palana (; , "Polana") – osiedle na Białorusi, w obwodzie homelskim, w rejonie homelskim, w sielsowiecie Czonki, nad Sożą.

</doc>
<doc id="5190382" url="https://pl.wikipedia.org/wiki?curid=5190382" title="Sieuruki">
Sieuruki

Sieuruki (; , "Siewruki") – wieś na Białorusi, w obwodzie homelskim, w rejonie homelskim, w sielsowiecie Czonki. Od wschodu graniczy z Homlem.

</doc>
<doc id="5190383" url="https://pl.wikipedia.org/wiki?curid=5190383" title="Kościół św. Jakuba Większego Apostoła w Obrze">
Kościół św. Jakuba Większego Apostoła w Obrze

Kościół świętego Jakuba Większego Apostoła w Obrze – rzymskokatolicki kościół parafialny należący do parafii pod tym samym wezwaniem (dekanat wolsztyński archidiecezji poznańskiej).
Świątynia jest częścią dawnego opactwa Cystersów. Obecny kościół został zbudowany w latach 1722-57, jego projekt został opracowany przez Jana Catenazziego. W 1836 roku świątynia klasztorna stała się kościołem parafialnym. Od 1926 roku kościół należy do oblatów.
Budowla reprezentuje styl późnobarokowy, jest jednonawowa, z nieco węższym prezbiterium. W jej fasadzie są umieszczone dwie niskie wieże. Wnętrze nakryte jest sklepieniami żaglastymi, ozdobia je polichromia wykonana w latach 1753-54 przez Stanisława Brzozowskiego. Rokokowe i wczesnoklasycystyczne wyposażenie wnętrza świątyni powstało w 2 połowie XVIII wieku. W polu centralnym rokokowego ołtarza głównego z 1755 roku znajduje się obraz Wniebowzięcie Najświętszej Maryi Panny, którego autorem jest Szymon Czechowicz.
Przed fasadą kościoła znajduje się barokowa figura św. Jana Nepomucena wykonana w 1749 roku.

</doc>
<doc id="5190389" url="https://pl.wikipedia.org/wiki?curid=5190389" title="Vahap Pehlivan">
Vahap Pehlivan

Vahap Pehlivan (ur. 1945, zm. czerwiec 2001) – turecki zapaśnik walczący w stylu klasycznym. Brązowy medalista mistrzostw świata w 1967. Wicemistrz Europy w 1969. Czwarty na igrzyskach śródziemnomorskich w 1967 roku.

</doc>
<doc id="5190391" url="https://pl.wikipedia.org/wiki?curid=5190391" title="William Brade">
William Brade

William Brade (ur. 1560, zm. 26 lutego 1630 w Hamburgu) – angielski skrzypek i kompozytor działający na terenie Niemiec.
Życiorys.
Brak informacji na temat jego pochodzenia i młodości. Od około 1590 roku przebywał na terenie Niemiec i Danii. Prowadził ruchliwy tryb życia, jako kompozytor i wykonawca upowszechniając osiągnięcia angielskiej muzyki instrumentalnej. W trakcie swoich licznych podróży przebywał m.in. w Kopenhadze, Hamburgu, Berlinie, Bückeburgu, Güstrow i Halle. Od 1622 do 1625 roku był nadwornym kapelmistrzem na dworze księcia szlezwicko-holsztyńskiego Fryderyka III. Kres jego działalności położyły wydarzenia wojny trzydziestoletniej, ostatnie lata życia spędził w Hamburgu, przypuszczalnie pozbawiony zajęcia.
Opublikował 5 zbiorów, zawierających instrumentalne opracowania tańców w formie suit. Wywarł wpływ na twórczość późniejszych kompozytorów niemieckich. Dzięki Brade’emu w Niemczech upowszechniły się nieznane wcześniej tańce takie jak branle, mascherata i wolta.

</doc>
<doc id="5190393" url="https://pl.wikipedia.org/wiki?curid=5190393" title="Sielsowiet Czonki">
Sielsowiet Czonki

Sielsowiet Czonki (, ) – sielsowiet na Białorusi, w obwodzie homelskim, w rejonie homelskim, z siedzibą w Czonkach.
Demografia.
Według spisu z 2009 sielsowiet Czonki zamieszkiwało 3397 osób, w tym 2953 Białorusinów (86,93%), 290 Rosjan (8,54%), 101 Ukraińców (2,97%), 16 Azerów (0,47%), 6 Ormian (0,18%), 1 Polak (0,03%), 14 osób innych narodowości i 16 osób, które nie podały żadnej narodowości.
Geografia.
Sielsowiet położony jest w środkowej części rejonu homelskiego, nad Sożą. Od wschodu i północy graniczy z Homlem.

</doc>
<doc id="5190399" url="https://pl.wikipedia.org/wiki?curid=5190399" title="Mustafa Bin Halim">
Mustafa Bin Halim



</doc>
<doc id="5190400" url="https://pl.wikipedia.org/wiki?curid=5190400" title="Hüseyin Erkmen">
Hüseyin Erkmen

Hüseyin Erkmen (ur. 8 września 1915) – turecki zapaśnik walczący w stylu klasycznym. Olimpijczyk z Berlina 1936, gdzie zajął trzynaste miejsce w wadze koguciej.

</doc>
<doc id="5190401" url="https://pl.wikipedia.org/wiki?curid=5190401" title="Ministerstwo Gospodarki i Energii Niemiec">
Ministerstwo Gospodarki i Energii Niemiec



</doc>
<doc id="5190405" url="https://pl.wikipedia.org/wiki?curid=5190405" title="Jamesia">
Jamesia



</doc>
<doc id="5190406" url="https://pl.wikipedia.org/wiki?curid=5190406" title="Mehmet Çoban">
Mehmet Çoban

Mehmet Çoban, znany także jako Koç Çoban Mehmet (ur. 15 października 1904, zm. 8 maja 1969) – turecki zapaśnik walczący w obu stylach. Dwukrotny olimpijczyk. Zajął czwarte i dziewiąte miejsce w Berlinie 1936 i siódme w Amsterdamie 1928. Walczył w wadze ciężkiej.
Brązowy medalista mistrzostw Europy w 1938 i 1946 roku.

</doc>
<doc id="5190407" url="https://pl.wikipedia.org/wiki?curid=5190407" title="Dazkırı">
Dazkırı

Dazkırı – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 4838 osób, a gęstość zaludnienia wyniosła 11,51 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190408" url="https://pl.wikipedia.org/wiki?curid=5190408" title="Çobanlar">
Çobanlar

Çobanlar – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 8871 osób, a gęstość zaludnienia wyniosła 59,14 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190409" url="https://pl.wikipedia.org/wiki?curid=5190409" title="Dinar (Afyonkarahisar)">
Dinar (Afyonkarahisar)

Dinar – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 25 120 osób, a gęstość zaludnienia wyniosła 19,32 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190413" url="https://pl.wikipedia.org/wiki?curid=5190413" title="Mistrzostwa Europy w Lekkoatletyce 1986 – bieg na 100 m przez płotki kobiet">
Mistrzostwa Europy w Lekkoatletyce 1986 – bieg na 100 m przez płotki kobiet

Bieg na dystansie 100 metrów przez płotki kobiet był jedną z konkurencji rozgrywanych podczas XIV mistrzostw Europy w Stuttgarcie. Biegi eliminacyjne zostały rozegrane 27 sierpnia, biegi półfinałowe 28 sierpnia, a bieg finałowy 29 sierpnia 1986 roku. Zwyciężczynią tej konkurencji została reprezentantka Bułgarii Jordanka Donkowa. W rywalizacji wzięło udział dwadzieścia jeden zawodniczek z dwunastu reprezentacji.
Wyniki.
Eliminacje.
Rozegrano trzy biegi eliminacyjne. Do półfinałów awansowały po cztery najlepsze zawodniczki każdego biegu eliminacyjnego (Q) oraz cztery spośród pozostałych z najlepszym czasem (q).
Bieg 1
Bieg 2
Bieg 3
Półfinały.
Rozegrano dwa półfinały. Do finału awansowały po cztery najlepsze zawodniczki każdego biegu półfinałowego (Q).
Półfinał 1
Półfinał 2

</doc>
<doc id="5190423" url="https://pl.wikipedia.org/wiki?curid=5190423" title="Saim Arıkan">
Saim Arıkan

Saim Arıkan (ur. 18 lipca 1906, zm. 27 sierpnia 1997) – turecki zapaśnik walczący w stylu klasycznym. Dwukrotny olimpijczyk. Zajął szóste miejsce w Amsterdamie 1928 i dziewiąte w Berlinie 1936. Walczył w wadze piórkowej i lekkiej.

</doc>
<doc id="5190428" url="https://pl.wikipedia.org/wiki?curid=5190428" title="Medard Kozłowski">
Medard Kozłowski

Medard Kozłowski (ur. 24 lipca 1886 w Krośnie, zm. na pocz. 1945) – polski nauczyciel, polityk, dziennikarz, działacz endecki, wójt Zakopanego, poseł na Sejm RP I kadencji z ramienia Związku Ludowo-Narodowego, powstaniec warszawski.
Biografia.
Zabory i pierwsze lata niepodległości.
Po ukończeniu C.K. Gimnazjum w Przemyślu i zdaniu matury studiował matematykę i fizykę na Uniwersytecie Franciszkańskim i Uniwersytecie Jagiellońskim.
W 1911 podjął pracę jako nauczyciel w średniej szkole koedukacyjnej Ksawerego Praussa w Zakopanem. Od 1914 był nauczycielem prywatnym, w latach 1918–1922 nauczyciel w gimnazjum.
W 1914 przystąpił do Ligi Narodowej. Stworzył wraz z Janem Kasprowiczem i Stefanem Żeromskim Organizację Narodową. W 1918 był jednym z głównych twórców oraz członkiem władz efemerycznego tworu państwowego Rzeczypospolitej Zakopiańskiej. W pierwszych latach niepodległości zaangażował się w pomoc dla Górnego Śląska podczas plebiscytu, w akcję polonizacyjną na przyłączonych do Polski fragmentach należących przed wojną do Węgier (Spiszu i Orawy) oraz w prace powstałego podczas wojny polsko-bolszewickiej Komitetu Obrony Państwa w Zakopanem.
W latach 1920–1926 pełnił urząd wójta Zakopanego. Podczas jego rządów wybudowano szpital publiczny, elektrownię miejską i łaźnię oraz powstał ogród publiczny. Pełnił także funkcję prezesa Związku Uzdrowisk Polskich. Działał w Związku Ludowo-Narodowym, w którym był prezesem zakopiańskiego koła.
Poseł.
W 1922 wziął udział w wyborach do Sejmu z listy Chrześcijańskiego Związku Jedności Narodowej, w wyniku których zdobył mandat poselski. W Sejmie zasiadał w komisjach administracji, budżetowej i zdrowia publicznego. Ponadto był członkiem speckomisji dla zbadania wypadków zaszłych w dniach 6–8 XI 1923 r. w Borysławiu, Tarnowie i Krakowie oraz speckomisji ds. tzw. afery żyrardowskiej.
Podczas kolejnych wyborów w 1928 bezskutecznie starał się o reelekcję.
1928–1939.
W 1928 przeprowadził się do Warszawy. Pracował tam jako kierownik biura parlamentarnego Związku Ludowo-Narodowego, a następnie Stronnictwa Narodowego. Był także korespondentem sejmowym Gazety Warszawskiej. Pisał także dla Kuriera Poznańskiego i Wieczoru Warszawskiego. Działał w organizacjach dziennikarskich.
II wojna światowa.
Podczas kampanii wrześniowej pisał dla dzienników ukazujących się w oblężonej Warszawie, za co pod koniec 1939 został aresztowany przez Niemców pod zarzutem "szerzenia w prasie fałszywego obrazu zachowania się wojsk niemieckich na zajmowanych terenach" i przez pół roku był więziony na Pawiaku. Po wyjściu na wolność działał w podziemnych organizacjach dziennikarskich. Walczył w powstaniu warszawskim do 10 sierpnia 1944, gdy został aresztowany przez Niemców. Początkowo przebywał w obozie przejściowym w Pruszkowie, następnie wywieziony do obozu koncentracyjnego Sachsenhausen lub w pobliskim Oranienburgu.
Na początku 1945 wraz z innymi więźniami ewakuowany do Bergen-Belsen. Zmarł podczas marszu.
Życie prywatne.
Syn urzędnika Karola i Marii z domu Chrzanowskiej. W 1912 poślubił Zofię Engelhardt. Małżeństwo miało dwie córki Magdalenę primo voto Wróblewską, żołnierkę AK i powstańca warszawskiego oraz Annę po mężu Czechowicz.
Zofia Kozłowska, podobnie jak jej mąż, została aresztowana podczas powstania warszawskiego. Zginęła w obozie koncentracyjnym Ravensbrück.

</doc>
<doc id="5190429" url="https://pl.wikipedia.org/wiki?curid=5190429" title="Lista gatunków z rodzaju eukaliptus">
Lista gatunków z rodzaju eukaliptus

Lista gatunków z rodzaju eukaliptus "Eucalyptus" – lista gatunków rodzaju roślin należącego do rodziny mirtowatych. Według bazy taksonomicznej "Plants of the World Online" do rodzaju należy 713 gatunków.

</doc>
<doc id="5190431" url="https://pl.wikipedia.org/wiki?curid=5190431" title="Vladimir Iliev">
Vladimir Iliev



</doc>
<doc id="5190434" url="https://pl.wikipedia.org/wiki?curid=5190434" title="Pajęczyna (serial telewizyjny)">
Pajęczyna (serial telewizyjny)

Pajęczyna – polski serial kryminalno-historyczny udostępniany od 19 października do 30 listopada 2021 na platformie VOD Player oraz emitowany na antenie TVN od 6 marca do 17 kwietnia 2022. Serial został współfinansowany przez Polski Instytut Sztuki Filmowej.
Fabuła.
Fabuła serialu inspirowana jest w części prawdziwymi wydarzeniami z drugiej połowy lat 70. XX wieku, a jej motyw przewodni stanowi polski program atomowy Sylwestra Kaliskiego w szczycie gierkowskiej prosperity. Akcja rozgrywa się na dwóch płaszczyznach czasowych: w 1978 i 2010 roku.
W 1978 r., w laboratorium Instytutu Fuzji Termonuklearnej w Warszawie, zespół profesora generała Grzegorza Giedrowicza (Marek Kalita) i profesor Teresy Titko (Anna Radwan) przeprowadza udany eksperyment fuzji termojądrowej. Polska ma ogromną szansę dołączenia do światowych potęg nuklearnych, a tym samym znaczącej poprawy swojej pozycji w Europie. Fakt ten pociąga za sobą szereg zdarzeń, które będą miały kontynuację w przyszłości.
W 2010 r., obdarzona niezwykłą pamięcią, naukowiec – Kornelia Titko (Joanna Kulig) otrzymuje tajemniczy list, w którym poruszona zostaje sprawa okoliczności śmierci jej starszej siostry – Jagody, w 1978 r.. Bohaterka rozpoczyna prywatne dochodzenie, podczas którego na jaw wyjdą wątki sprzed 32 lat.
Produkcja i odbiór.
Okres zdjęciowy rozpoczęto w maju 2021 r., a plan zdjęciowy zlokalizowano w Warszawie i okolicach.
Serial był jedną z najpopularniejszych produkcji serwisu Player. Średnia oglądalność trzech pierwszych odcinków, emitowanych na antenie stacji telewizyjnej TVN wyniosła 800 tys. widzów, co stanowiło wzrost w stosunku do analogicznego pasma rok wcześniej. Cały sezon na antenie telewizji TVN obejrzało średnio 728 tys. widzów, stacja była wówczas na drugim miejscu w grupie komercyjnej wśród kanałów. 

</doc>
<doc id="5190435" url="https://pl.wikipedia.org/wiki?curid=5190435" title="Czarny realizm poetycki">
Czarny realizm poetycki

Czarny realizm poetycki (fr. "réalisme poétique") – datowany na lata 30. XX wieku nurt we francuskiej kinematografii. Obejmował filmy, których akcja toczyła się w środowisku proletariackim, opowiadające historie kryminalno-romantyczne, w których manifestowało się przeczucie nieuchronnej klęski.
Termin został spopularyzowany przez Thomasa Pillarda w odniesieniu do takich filmów, jak "Zbrodnia i kara" (1935) oraz "La dernier tournant" (1939) Pierre’a Chenala; "Jenny" (1936), "Ludzie za mgłą" (1938), "Hotel du Nord" (1938) i "Brzask" (1939) Marcela Carné; "Ludzie z zaułka" (1936) i "Bestia ludzka" (1938) Jeana Renoira; "Pépé le Moko" (1937) Juliena Duviviera; "Le Puritain" (1938) Jeffa Musso; "Dziwny pan Victor" (1938) Jeana Grémillona; "Quartier sans soleil" (1939) Dimitra Kirsanoffa. Niekiedy w poczet czarnego realizmu poetyckiego zalicza się też najwybitniejsze dzieło Renoira, "Reguły gry" (1939), a także "Atalantę" (1934) Jeana Vigo. Ważna dla rozwoju realizmu poetyckiego stała się postać aktora Jeana Gabina, który pojawiał się w większości filmów nurtu jako odtwórca ról melancholijnego, rozgoryczonego proletariusza. 
Kres nurtu przypadł na wybuch II wojny światowej, lecz wywarł on fundamentalny wpływ na amerykańskie kino "noir". Na poetyce przyjętej przez takich twórców jak Renoir i Carné wzorował się Jean-Pierre Melville; elementy czarnego realizmu poetyckiego można też odnaleźć we francuskiej Nowej Fali.

</doc>
<doc id="5190440" url="https://pl.wikipedia.org/wiki?curid=5190440" title="Realizm poetycki">
Realizm poetycki



</doc>
<doc id="5190445" url="https://pl.wikipedia.org/wiki?curid=5190445" title="Willa przy ulicy 1 Maja 5 w Siemianowicach Śląskich">
Willa przy ulicy 1 Maja 5 w Siemianowicach Śląskich

Willa przy ulicy 1 Maja 5 w Siemianowicach Śląskich – zabytkowa willa, położona przy ulicy 1 Maja 5 w Siemianowicach Śląskich, w dzielnicy Centrum. Powstała ona w 1906 roku w stylu secesyjnym, według projektu Juliusa Litscha z Zawodzia na zlecenie spółki Zjednoczone Huty Królewska i Laura.
Historia.
Willa powstała na zlecenie spółki Zjednoczone Huty Królewska i Laura. W 1905 roku został ukończony projekt willi autorstwa Juliusa Litscha z Zawodzia. Gmach został oddany do użytku w 1906 roku jako budynek mieszkalny dla wyższych urzędników huty „Laura”.
Na początku XX wieku w budynku mieściły się cztery trzypokojowe mieszkania z kuchnią i łazienką oraz dwa małe lokale mieszkalne na strychu. Pod koniec XX wieku willa była opuszczona. Wówczas to wskutek interwencji jednego z architektów pracujących w zespole architekta miejskiego budynek został wystawiony na sprzedaż. Nowy inwestor przeprowadził kapitalny remont willi, a w międzyczasie została ona 31 maja 1995 roku wpisana do rejestru zabytków.
Charakterystyka.
Willa położona jest przy ulicy 1 Maja 5 w Siemianowicach Śląskich, w granicach dzielnicy Centrum. Powstała w stylu secesyjnym według projektu Juliusa Litscha. Jest to budynek dwukondygnacyjny, z użytkowanym poddaszem i podpiwniczeniem. Został on pokryty cegłą klinkierową, a elementy dekoracyjne, będące sztukaterią nawiązującą swoim stylem do secesji, zostały wykonane ze sztucznego kamienia. W późniejszym okresie willa została pomalowana farbą olejną na kolor niebieski, zaś detale ze sztucznego kamienia na bordowo. W części parterowej gmach ma trójścienne wykusze. Nad wejściami do willi powstały przeszklone ogrody zimowe, a nad nimi niewielkie balkony dostępne z poziomu poddasza. Gmach ma okna o niejednakowych podziałach. Na parterze środkowe zdwojone okna mają proste opaski ze sztucznego kamienia, zaś na piętrze znajdują się okna potrójne, mające bogatsze udekorowanie. Nad nimi mieszczą się jeszcze okna doświetlające strych. Okna w budynku są w większości zwieńczone półkoliście bądź łukami odcinkowymi.
Willa wpisana jest do rejestru zabytków pod numerem A/1572/95. Ochrona objęty jest cały budynek wraz z najbliższym otoczeniem. Willa ta jest własnością prywatną. Mieści ona lokal mieszkalny oraz lokale usługowe.

</doc>
<doc id="5190449" url="https://pl.wikipedia.org/wiki?curid=5190449" title="Rzepiszcze (rejon brasławski)">
Rzepiszcze (rejon brasławski)

Rzepiszcze (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów ówczesny zaścianek w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 132 osoby, 90 było wyznania rzymskokatolickiego, 31 prawosławnego a 11 staroobrzędowego. Jednocześnie 101 mieszkańców zadeklarowało polską a 31 białoruską przynależność narodową. Było tu 27 budynków mieszkalnych. W 1931 w 22 domach zamieszkiwało 104 osoby.
Wierni należeli do parafii rzymskokatolickiej w Zamoszach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5190458" url="https://pl.wikipedia.org/wiki?curid=5190458" title="Reprezentacja Kazachstanu w ice speedwayu">
Reprezentacja Kazachstanu w ice speedwayu

Reprezentacja Kazachstanu w ice speedwayu – drużyna w wyścigach motocyklowych na lodzie reprezentująca Kazachstan w sportowych imprezach międzynarodowych. Za jej funkcjonowanie odpowiedzialna jest Kazakstan Respublikasy Awtomotosport Federacijasy (AMFK).
Historia.
Do 1992 roku zawodnicy kazachscy wchodzili w skład reprezentacji Związku Radzieckiego i Wspólnoty Niepodległych Państw. W 1993 roku w ćwierćfinale indywidualnych mistrzostw świata rozgrywanych we Frankfurcie nad Menem przystąpiło dwóch reprezentantów Kazachstanu, Władimir Czebłokow i Nikołaj Popow. Do półfinału rozgrywanego w Inzell z 4. miejsca awansował Czebłokow, zaś Popow zakończył zawody na 13. miejscu. Dzięki 7. pozycji zajętej w półfinale, Czebłokow jako pierwszy Kazach awansował do światowego finału, rozgrywanego w Sarańsku i zajął w nim 12. lokatę.
W sezonie 1994 stałym uczestnikiem cyklu indywidualnych mistrzostw świata był Władimir Czebłokow, zaś dziką kartę na Grand Prix Kazachstanu otrzymał Stanisław Kuzniecow. Uzyskane przez Kazachów wyniki uplasowały ich na 11. i 17. miejscu klasyfikacji końcowej. W tym samym sezonie reprezentacja Kazachstanu zadebiutowała w drużynowych mistrzostwach świata. Trzyosobowy zespół, w którym oprócz Czebłokowa i Kuzniecowa wystąpił Nikołaj Popow, zajął w Karlstad 4. miejsce. Rok później, jedynym reprezentantem kraju w finałach indywidualnych mistrzostw świata 1995 był Stanisław Kuzniecow, który zajął 8. miejsce, zaś drużynowo kazachski zespół w składzie Kuzniecow, Czebłokow, Galiakberow zdobył brązowy medal mistrzostw świata. Ten sam skład wywalczył 3. miejsce rok później, oraz 4. miejsce w 1997 roku. W rozgrywkach o indywidualne mistrzostwo świata 1996 Galiakberow był 11., a Kuzniecow 13. W finale indywidualnych mistrzostw świata 1997 Władimir Czebłokow zajął ostatnie, 16. miejsce.
Reprezentanci Kazachstanu nie brali udziału w rozgrywkach międzynarodowych od roku 1998, wtedy też odbyły się ostatnie zawody w Kustanaju.
Powrót reprezentacji Kazachstanu w rozgrywkach mistrzowskich nastąpił na skutek przyznania temu krajowi organizacji rund indywidualnych mistrzostw świata w latach 2015–2017. Kadrę utworzyli Władimir Czebłokow i Dienis Sliepuchin z Rudnego oraz Pawieł Niekrassow z Kustanaja. Przez 3 lata rozgrywek na stadionie Medeu w Ałmaty najlepszy występ w pojedynczej rundzie zaliczył Czebłokow 19 lutego 2017 roku, zajmując 12. miejsce i zdobywając 4 punkty. W kolejnym sezonie dwie rundy indywidualnych mistrzostw świata 2018 rozegrane zostały na krytym torze łyżwiarskim Alau w Astanie. Z dziką kartą w tych zawodach wystąpił reprezentujący od tego sezonu Kazachstan, Rosjanin Andriej Szyszegow. W obu rundach zgromadził on 17 punktów, co pozwoliło mu zająć 17. miejsce w klasyfikacji generalnej. Sezon 2019 przyniósł powrót indywidualnych mistrzostw świata na tor w Ałmaty. Po raz kolejny najlepszym reprezentantem Kazachstanu okazał się Andriej Szyszegow, który w dwudniowych zawodach zajął 12. i 7. pozycję zajmując 12. miejsce w końcowej klasyfikacji indywidualnych mistrzostwach świata. Był to również reprezentacyjny debiut Siergieja Sierowa, który w obu rundach wystąpił z dziką kartą i zdobył łącznie 2 punkty. W tym samym sezonie zespół Kazachstanu po 22 latach wrócił do rozgrywek o drużynowe mistrzostwo świata. W składzie Siergiej Sierow, Władimir Czebłokow, Dienis Sliepuchin Kazachstan na torze w Togliatti zajął 6. miejsce. O jedną pozycję w zmaganiach drużynowych polepszyli się Kazachowie rok później w Berlinie, w składzie reprezentacji Sierowa zastąpił Niekrassow. Ostatnie zawody międzynarodowe z udziałem Kazachów to indywidualne mistrzostwa świata w ice speedwayu 2021, które rozegrane zostały w formie dwudniowego finału w Togliatti. 8. miejsce zajął Andriej Szyszegow, Pawieł Niekrassow zajął 13. pozycję.
Kadra.
W sezonie 2021 Kazachstan rozgrywkach międzynarodowych reprezentowali: Pawieł Niekrassow i Andriej Szyszegow.
Osiągnięcia.
Mistrzostwa świata.
Drużynowe mistrzostwa świata
Indywidualne mistrzostwa świata

</doc>
<doc id="5190461" url="https://pl.wikipedia.org/wiki?curid=5190461" title="Rzepiszcze (rejon szarkowszczyński)">
Rzepiszcze (rejon szarkowszczyński)

Rzepiszcze – dawna leśniczówka. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów ówczesny zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie leśniczówka leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Zamoszach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5190462" url="https://pl.wikipedia.org/wiki?curid=5190462" title="Nurettin Baytorun">
Nurettin Baytorun

Nurettin "Nuri" Baytorun (ur. 28 marca 1908, zm. 28 listopada 1988) – turecki zapaśnik walczący w stylu klasycznym. Dwukrotny olimpijczyk. Zajął siódme miejsce w Amsterdamie 1928 i szóste w Berlinie 1936. Walczył w wadze średniej i półśredniej.

</doc>
<doc id="5190463" url="https://pl.wikipedia.org/wiki?curid=5190463" title="Nuri Boytorun">
Nuri Boytorun



</doc>
<doc id="5190464" url="https://pl.wikipedia.org/wiki?curid=5190464" title="Rzepiszcze (ujednoznacznienie)">
Rzepiszcze (ujednoznacznienie)



</doc>
<doc id="5190465" url="https://pl.wikipedia.org/wiki?curid=5190465" title="Tarsus Şehir Stadyumu">
Tarsus Şehir Stadyumu

Tarsus Şehir Stadyumu – wielofunkcyjny stadion w Tarsusie, w Turcji. Został otwarty w 1950 roku. Może pomieścić 4189 widzów.
W 2013 roku na stadionie odbyło się część spotkań turnieju piłki nożnej rozgrywanego w ramach 17. Igrzysk Śródziemnomorskich. Przed tym turniejem obiekt został zmodernizowany. W 2015 roku na obiekcie rozegrano także trzy mecze w ramach eliminacji do Mistrzostw Europy U-17 kobiet.

</doc>
<doc id="5190466" url="https://pl.wikipedia.org/wiki?curid=5190466" title="Mistrzostwa Polski w Łyżwiarstwie Szybkim na Dystansach 2016">
Mistrzostwa Polski w Łyżwiarstwie Szybkim na Dystansach 2016

30. Mistrzostwa Polski w Łyżwiarstwie Szybkim na Dystansach 2016 odbyły się w dniach 28-30 grudnia 2015 w Tomaszowie Mazowieckim. 
Na dystansie 500 metrów rozgrywane były dwa biegi i dopiero suma czasów z obu biegów zadecydowała o kolejności zawodników.

</doc>
<doc id="5190470" url="https://pl.wikipedia.org/wiki?curid=5190470" title="Adnan Yurdaer">
Adnan Yurdaer

Adnan Nuri Yurdaer (ur. 7 sierpnia 1908, zm. 16 kwietnia 1982) – turecki zapaśnik walczący w stylu klasycznym. Olimpijczyk z Berlina 1936, gdzie zajął dwunaste miejsce w wadze średniej.

</doc>
<doc id="5190472" url="https://pl.wikipedia.org/wiki?curid=5190472" title="Koalicja sygnalizacji">
Koalicja sygnalizacji



</doc>
<doc id="5190475" url="https://pl.wikipedia.org/wiki?curid=5190475" title="Maria Pulinowa">
Maria Pulinowa



</doc>
<doc id="5190477" url="https://pl.wikipedia.org/wiki?curid=5190477" title="Rzepowszczyzna">
Rzepowszczyzna

Rzepowszczyzna – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Dalekie.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX w. należała do dóbr Zamosze, własność Romerów.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 80 osób, 3 były wyznania rzymskokatolickiego, 56 prawosławnego, a 21 staroobrzędowego. Jednocześnie 3 mieszkańców zadeklarowało polską, a 77 białoruską przynależność narodową. Było tu 15 budynków mieszkalnych. W 1931 w 15 domach zamieszkiwało 87 osób.
Wierni należeli do parafii rzymskokatolickiej i prawosławnej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5190478" url="https://pl.wikipedia.org/wiki?curid=5190478" title="Ahmet Çakıryıldız">
Ahmet Çakıryıldız

Ahmet Çakıryıldız (ur. 20 listopada 1911) – turecki zapaśnik walczący w stylu wolnym. Olimpijczyk z Berlina 1936, gdzie zajął szóste miejsce w wadze koguciej.

</doc>
<doc id="5190481" url="https://pl.wikipedia.org/wiki?curid=5190481" title="Sadık Soğancı">
Sadık Soğancı

Sadık Soğancı (ur. 14 czerwca 1911) – turecki zapaśnik walczący w stylu wolnym. Olimpijczyk z Berlina 1936, gdzie zajął dziewiąte miejsce w wadze lekkiej.

</doc>
<doc id="5190482" url="https://pl.wikipedia.org/wiki?curid=5190482" title="Myers Motors">
Myers Motors

Myers Motors – amerykański producent elektrycznych mikrosamochodów z siedzibą w Tallmadge działający od 2004 roku. 
Historia.
W sierpniu 2004 roku przedsiębiorstwo Myers Motors powstało poprzez kupno praw do kontynuacji produkcji elektrycznego trójkołowca upadłej firmy Corbin Motors o nazwie Corbin Sparrow. Produkcję tego pojazdu wznowiono dwa lata później, w 2006 roku, nadając mu nową nazwę – Myers NmG, czerpiąc ją od skrótu wyrazów "no more gas" (ang. "nigdy więcej paliwa"). Samochód zdobył popularność, znajdując wśród nabywców zarówno osoby prywatne, jak i nabywców flotowych zarówno z grona niewielkich przedsiębiorstw, jak i dużych korporacji.
Po sukcesywnym wdrożeniu trójkołowego NmG do produkcji Myers Motors planowało dalsze poszerzenie swojej oferty modelowej. W 2009 roku firma przedstawiła wizualizacje większego, elektrycznego samochodu trójkołowego nazwanego Myers Duo, jednak nie trafił on do produkcji. Wówczas zapanował dziesięcioletni okres stagnacji, który przerwało przedstawienie nowego projektu elektrycznego mikrosamochodu, tym razem w klasycznej, czterokołowej koncepcji. W trzeciej dekadzie XXI wieku firma planuje wprowadzić przedstawiony w 2019 roku model Myers Tandem.

</doc>
<doc id="5190486" url="https://pl.wikipedia.org/wiki?curid=5190486" title="Hüseyin Erçetin">
Hüseyin Erçetin

Hüseyin Erçetin (ur. 4 października 1911, zm. 25 kwietnia 1993) – turecki zapaśnik walczący w stylu wolnym. Olimpijczyk z Berlina 1936, gdzie zajął siódme miejsce w wadze półśredniej.

</doc>
<doc id="5190491" url="https://pl.wikipedia.org/wiki?curid=5190491" title="Mistrzostwa Polski w Łyżwiarstwie Szybkim na Dystansach 2019">
Mistrzostwa Polski w Łyżwiarstwie Szybkim na Dystansach 2019

33. Mistrzostwa Polski w Łyżwiarstwie Szybkim na Dystansach 2019 odbyły się w dniach 26-28 października 2018 roku na torze Arena Lodowa Tomaszów Mazowiecki. 

</doc>
<doc id="5190492" url="https://pl.wikipedia.org/wiki?curid=5190492" title="Laert Vasili">
Laert Vasili

Laert Vasili (gr. "Λαέρτης Βασιλείου, Laertis Vasiliou", ur. 7 marca 1974 w Delvinie) – grecki aktor teatralny i filmowy.
Życiorys.
Matka Laerta jest Greczynką, a ojciec Albańczykiem. W dziecińskie Laert nauczył się języka greckiego.
Swoje dzieciństwo spędził w Tiranie, gdzie ukończył szkołę podstawową, oraz w Sarandzie. Studiował w Tiranie na Akademii Sztuk Dramatycznych, jednak przerwał studia po drugim roku nauki.
Na początku lat 90. wyemigrował do Aten, gdzie w 1997 roku ukończył studia w Greckiej Narodowej Akademii Teatralnej. Pozwoliło mu to rozwinąć karierę aktorską w Grecji i w Albanii.
Aktualnie pracuje jako aktor w ateńskim Teatrze Narodowym.
Kontrowersje.
Sztuka "Corpus Christi" z 1997 roku autorstwa Terrence'a McNalliego, była reżyserowana przez Laerta Vasiliego w teatrze Hytirio w ateńskiej dzielnicy Gazi. Przedstawiała ona postać Jezusa Chrystusa jako homoseksualistę. W czerwcu 2012 roku odbyła się i została bardzo dobrze przyjęta. Jednak prawosławne grupy fundamentalistyczne pozwały Vasiliego za obrazę uczuć religijnych, a ich pozew został odrzucony.
W październiku 2012 roku sztuka została wystawiona ponownie, co zostało to negatywnie odebrane między innymi przez prawosławne oraz greckokatolickie duchowieństwo: biskup Serafin wraz z posłem Złotego Świtu, Christosem Pappasem, którzy złożyli przeciw niemu oraz aktorom odgrywającym spektakl pozew za obrazę religii oraz bluźnierstwo, za co grozi kara od kilku miesięcy do dwóch lat pozbawienia wolności. Zdecydowany sprzeciw okazała skrajnie prawicowa partia polityczna Złoty Świt, której około 500 członków (niewielką część z nich stanowili księża oraz zakonnice) protestowało przed budynkiem teatru, a niektórzy wdarli się do środka i atakowali widzów oraz dziennikarzy. Laert Vasili, wraz ze swoją rodziną, otrzymywali od Złotego Świtu pogróżki na tle antyalbańskim, a nawet groźby śmiercią. Organizatorem protestu był inny poseł z ramienia Złotego Świtu, Ilias Panagiotaros. Z jego relacji budynku teatru broniło około 300 policjantów, którzy uniemożliwiali widzom wejścia do środka. Doszło również do brutalnych starć Złotego Świtu z antyfaszystami; spośród około 200 antyfaszystów oraz anarchistów, 15 z nich zostało aresztowanych przez policję. Aresztowani twierdzili, że przez policjantów byli rozbierani do naga, bici i atakowani paralizatorami.
Działania Złotego Świtu zostały w 2013 roku skrytykowane przez Międzynarodowe Stowarzyszenie Lesbijek i Gejów (ILGA). Postawienie zarzutów aktorom zostało również potępione między innymi przez Petrosa Konstantinou, przywódcę jednej z antyfaszystowskich organizacji; uznał dane zarzuty za gloryfikację średniowiecza, a prokuratora zajętego sprawą Vasiliego, oskarżył o zwracanie się przeciwko sztuce. Przeciwko zarzutom wystąpili również prawnicy oraz członkowie organizacji lewicowo-demokratycznych, określając zarzuty o bluźnierstwo anachronicznymi.

</doc>
<doc id="5190493" url="https://pl.wikipedia.org/wiki?curid=5190493" title="Laertis Vasiliou">
Laertis Vasiliou



</doc>
<doc id="5190495" url="https://pl.wikipedia.org/wiki?curid=5190495" title="Wu Ziniu">
Wu Ziniu

Wu Ziniu, (ur. 3 listopada 1953 w Leshanie) – chiński reżyser i scenarzysta filmowy. Znany z upodobania do filmów wojennych reprezentant tzw. piątego pokolenia chińskich twórców filmowych, którzy ukończyli uczelnię w Pekinie na początku lat 80.
Jego dramat wojenny o konflikcie z Japonią pt. "Wieczorny dzwon" (1989) otrzymał Srebrnego Niedźwiedzia – Nagrodę Specjalną Jury na 39. MFF w Berlinie.

</doc>
<doc id="5190502" url="https://pl.wikipedia.org/wiki?curid=5190502" title="Mistrzostwa Europy w Lekkoatletyce 1986 – bieg na 400 m przez płotki kobiet">
Mistrzostwa Europy w Lekkoatletyce 1986 – bieg na 400 m przez płotki kobiet

Bieg na dystansie 400 metrów przez płotki kobiet był jedną z konkurencji rozgrywanych podczas XIV mistrzostw Europy w Stuttgarcie. Biegi eliminacyjne zostały rozegrane 28 sierpnia, biegi półfinałowe 29 sierpnia, a bieg finałowy 30 sierpnia 1986 roku. Zwyciężczynią tej konkurencji została reprezentantka Związku Radzieckiego Marina Stiepanowa, która w finale ustanowiła rekord świata czasem 53,32 s. W rywalizacji wzięły udział dwadzieścia cztery zawodniczki z piętnastu reprezentacji.
Wyniki.
Eliminacje.
Rozegrano trzy biegi eliminacyjne. Do półfinałów awansowały po cztery najlepsze zawodniczki każdego biegu eliminacyjnego (Q) oraz cztery spośród pozostałych z najlepszym czasem (q).
Bieg 1
Bieg 2
Bieg 3
Półfinały.
Rozegrano dwa półfinały. Do finału awansowały po cztery najlepsze zawodniczki każdego biegu półfinałowego (Q).
Półfinał 1
Półfinał 2

</doc>
<doc id="5190510" url="https://pl.wikipedia.org/wiki?curid=5190510" title="Giolì &amp; Assia">
Giolì &amp; Assia

Giolì &amp; Assia – włoski żeński duet electro powstały w 2016 r. w Palermo. Członkinie określane są "Pierwszymi damami włoskiego elektro".
Historia zespołu.
Powstanie zespołu w 2016r. poprzedziło poznanie się członkiń w mediach społecznościowych. Wychowywana w klimatach muzycznych przez rodziców od dziecka, Giolì (pobierała lekcje pianina i gitary) zaczynała stawiać pierwsze kroki w branży muzycznej i poszukiwała menedżera. W ten sposób za pośrednictwem Facebooka poznała Assię, mieszkającą ówcześnie w Cambridge w Anglii. Po kilku miesiącach charakter współpracy zmienił się jednak na regularne partnerstwo, zarówno w sferze muzycznej jak i prywatnej, dziewczyny zamieszkały razem. W tym samym czasie założyły też własną wytwórnię muzyczną Diesis Records aby uniezależnić swoją twórczość. 
W roku 2017 projekt zadebiutował singlem "Stay Closer". Niedługo potem ukazały się kolejno "Endless", "Paradise to Share" oraz "How Can I." W marcu 2018 poprzedzony singlem "Starry Nights" ukazał się ich debiutancki album "Istantanee""." Debiut albumu miał miejsce w Indiach na scenie odbywającego się w Goa dużego festiwalu muzycznego TimeOut72. 
W maju 2018, wytwórnia Spinnin’ Records wydała kolejny singiel duetu "Something Special", który dał im dużą rozpoznawalność w branży co zaowocowało zaproszeniem do znanego klubu Privilege na Ibizie. Czas spędzony na Ibizie zainspirował je do wydania jeszcze w tym samym 2018 roku, kolejnego albumu "Night Experience", 
Kolejny rok 2019 to kolejne single "Feel Good", "Blame On Me", czy "Inside Your Head" jak również covery znanych utworów "These Boots Are Made for Walking" z repertuaru Nancy Sinatra czy "Fever" z repertuaru Peggy Lee. Kolejne miesiące przyniosły kolejne oryginalne single "Blind", "Breathing" i "Emptiness". 
Nie pozostając tylko przy pracy studyjnej i występach koncertowych, Giolì &amp; Assia w kwietniu 2019 uruchomiły projekt "#DiesisLive". Jest to strumień występów na żywo, transmitowany poprzez Youtube i Facebooka, mający miliony odsłon a mieszający muzykę elektroniczną z tradycyjnymi instrumentami i śpiewem. Miejscami koncertów są starannie wybrane lokalizacje, takie jak szczyt wulkanu Vulcano na Wyspach Liparyjskich, Andromeda Theater w prowincji Agrigento, czy Isola Delle Femmine w ich macierzystym Palermo we Włoszech. Kolejna sesja na żywo miała miejsce w grudniu 2019, pod kraterami szczytowymi Etny na Sycylii. 
Występy koncertowe grupy obejmowały całą Europę. Były to m.in. “Sea You Festival” w Niemczech, jak również koncerty na Węgrzech, w Szwajcarii czy w Hiszpanii. 
Po chwilowym zmniejszeniu działalności spowodowanym pandemiczną rzeczywistością 2020 roku, kolejny 2021 przyniósł pierwszy w historii zespołu album EP zatytułowany "Moon Faces" nagrany we współpracy ze znanym tureckim DJ'em Mahmutem Orhanem. Mimo problemów z organizacją koncertów (np. zaplanowany na 2021, z ich udziałem festiwal Colours of Ostrava przeniesiony został na 2022), pomiędzy 17 listopada a 11 grudnia 2021 odbywa się duże amerykańskie tournee grupy, cieszące się dużym powodzeniem. 
Na okres 4 marca - 9 kwietnia 2022 zaplanowane jest duże europejskie tournee "Giolí &amp; Assia 2022 Europe Tour", w ramach którego zespól wystąpi 11 marca 2022 w warszawskim klubie Praga Centrum.
Styl muzyczny.
Styl muzyczny duetu obejmuje szeroko pojęte elektro. Giolì gra na fortepianie, wiolonczeli, perkusji, gitarze i hangu, natomiast Assia zajmuje się wokalem i gitarą. Ze względu na fakt, iż Giolì jest wielojęzyczna, duet tworzy utwory w języku angielskim, włoskim, francuskim i hiszpańskim. 

</doc>
<doc id="5190512" url="https://pl.wikipedia.org/wiki?curid=5190512" title="Burhan Conkeroğlu">
Burhan Conkeroğlu

Burhan Conkeroğlu (ur. 1903, zm. styczeń 2001) – turecki zapaśnik walczący w stylu klasycznym. Olimpijczyk z Amsterdamu 1928, gdzie zajął czternaste miejsce w wadze koguciej.

</doc>
<doc id="5190523" url="https://pl.wikipedia.org/wiki?curid=5190523" title="Tayyar Yalaz">
Tayyar Yalaz

Tayyar Yalaz (ur. 1901, zm. 12 października 1943) – turecki zapaśnik walczący w stylu klasycznym. Dwukrotny olimpijczyk. Zajął dziewiąte miejsce w Paryżu 1924 i czwarte w Amsterdamie 1928. Walczył w wadze średniej i lekkiej.

</doc>
<doc id="5190524" url="https://pl.wikipedia.org/wiki?curid=5190524" title="Akhisar (1904)">
Akhisar (1904)

Akhisar – turecki torpedowiec z początku XX wieku, jedna z dwóch zbudowanych we Włoszech jednostek typu "Akhisar". Okręt został zwodowany 25 kwietnia 1904 roku w stoczni Ansaldo w Genui, a w skład marynarki Imperium Osmańskiego wszedł w czerwcu 1904 roku. Torpedowiec wziął udział w I wojnie bałkańskiej i I wojnie światowej, a po remoncie w latach 20. służył pod banderą Republiki Turcji do 1930 roku. Okręt został złomowany w 1935 roku.
Projekt i budowa.
Torpedowce typu "Akhisar" zostały zamówione przez Turcję we Włoszech w grudniu 1902 roku i w tym miesiącu podpisano kontrakt na dostawę dwóch jednostek.
„Akhisar” zbudowany został w stoczni Ansaldo w Genui (numer stoczniowy 131). Stępkę okrętu położono w 1904 roku, a zwodowany został 25 kwietnia 1904 roku.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2400 KM, do których parę dostarczały dwa kotły lokomotywowe (także produkcji Ansaldo). Prędkość maksymalna napędzanego dwoma śrubami okrętu wynosiła 24 węzły. Okręt zabierał zapas 60 ton węgla, co zapewniało zasięg wynoszący 2000 Mm przy prędkości 14 węzłów.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Akhisar” został przyjęty w skład marynarki wojennej Imperium Osmańskiego w czerwcu 1904 roku w Stambule. Podczas I wojny bałkańskiej, 16 grudnia 1912 roku „Akhisar” wziął udział w bitwie zespołu tureckiego (składającego się oprócz niego z pancerników „Barbaros Hayreddin”, „Turgut Reis”, „Asar-i Tevfik” i „Mesudiye”, krążownika „Mecidiye”, niszczyciela „Samsun” i torpedowca „Sivrihisar” z flotą grecką w składzie: krążownik „Jeorjos Awerof” oraz okręty pancerne „Hydra”, „Spetsai” i „Psara” koło przylądka Elli.
W momencie wybuchu I wojny światowej niszczyciel był już przestarzały i miał niską wartość bojową. 29 sierpnia 1914 roku okręt z oficerem niemieckim, por. mar. (niem. "Oberleutnant zur See") Frige na pokładzie wyszedł z Dardaneli i udał się pod Imroz z misją rozpoznawczą. Torpedowiec został zatrzymany przez okręty brytyjskie i załodze została przekazana informacja o rozpoczęciu przez Ententę blokady cieśnin tureckich. W 1915 roku wyeksploatowana siłownia okrętu pozwalała na osiągnięcie prędkości maksymalnej 14 węzłów, a liczebność załogi wzrosła do 43 osób (4 Niemców i 39 Turków). W tym roku zdemontowano też jedną z wyrzutni torped, montując w zamian pojedyncze działo kalibru 47 mm SK L/45 C/99 (z zapasem 150 pocisków).
28 maja 1915 roku „Akhisar” eskortował w Zatoce Izmit trzy promy wyładowane żołnierzami i amunicją, które stały się celem ataku operującego na Morzu Marmara brytyjskiego okrętu podwodnego HMS E11. Napastnik zatopił torpedą zbudowany w 1879 roku prom „Badırma” (474 BRT), na którego pokładzie mimo akcji ratowniczej przeprowadzonej przez torpedowiec zginęło 250 osób (była to największa strata armii osmańskiej poniesiona na morzu podczas wojny). 24 października nieopodal Gelibolu „Akhisar” wykrył powracający do bazy brytyjski okręt podwodny HMS E12, który został zmuszony do awaryjnego zanurzenia, schodząc na niebezpieczną głębokość 76 metrów. 11 grudnia „Akhisar” osiadł na mieliźnie nieopodal Silivri, skąd na holu został doprowadzony do Stambułu. 17 grudnia okręt spłoszył HMS E2, który do momentu pojawienia się torpedowca zatopił dwie łodzie dau i szkuner.
22 stycznia 1918 roku „Akhisar” i niszczyciele „Taşoz” i „Numûne-i Hamiyet” bazowały w Çanakkale, gotowe do ochrony osiadłego na mieliźnie krążownika liniowego „Yavuz Sultan Selim” przed atakiem wrogich okrętów podwodnych. Od 14 lipca torpedowce „Akhisar”, „Draç”, „Musul” oraz „Sultanhisar” wraz z krążownikami torpedowymi „Berk-i Satvet” i „Peyk-i Şevket” jako jedyne okręty floty osmańskiej operowały aktywnie na Morzu Czarnym. W październiku okręt odstawiono do rezerwy.
Po zakończeniu wojny, od lutego 1919 roku do 1920 roku jednostka pełniła służbę patrolową zwalczając przemyt. 29 października 1923 roku „Akhisar” został formalnie wcielony do nowo powstałej marynarki wojennej Republiki Turcji, choć jego stan techniczny nie pozwalał na eksploatację. W latach 1924–1925 jednostka przeszła remont w Deniz Fabrikaları w Stambule i po jego zakończeniu podjęła czynną służbę. Okręt wycofano ze składu floty w 1930 roku i złomowano w 1935 roku.

</doc>
<doc id="5190528" url="https://pl.wikipedia.org/wiki?curid=5190528" title="Szczepionka J&amp;J">
Szczepionka J&amp;J



</doc>
<doc id="5190529" url="https://pl.wikipedia.org/wiki?curid=5190529" title="Myers NmG">
Myers NmG

Corbin Sparrow – elektryczny trójkołowy mikrosamochód produkowany pod amerykańską marką Corbin w latach 1999 – 2003 oraz pod amerykańską marką Myers jako Myers NmG w latach 2006 – 2011.
Historia i opis modelu.
Projekt w pełni elektrycznego, niewielkiego trójkołowca opracował amerykański przedsiębiorca Mike Corbin, który wdrożył go do produkcji tuż po utworzeniu Corbin Motors. Model Sparrow przedstawiono w kwietniu 1999 roku, realizując koncepcję taniego pojazdu do dojeżdżania do pracy na obszarze przedmieść. Kabina pasażerska z obustronnymi drzwiami została przystosowana do transportu dla jednej osoby, kierowcy.
Charakterystyczną cechą wizualną pojazdu była obła, nieregularnie ukształtowana dwubryłowa sylwetka z centralnie umieszczonym reflektorem czołowym, pochyloną pod kątem szybą przednią oraz ostro zakończonym tyłem podtrzymywanym przez jedno koło. Dla zachowania niskiej masy, nadwozie Sparrowa wykonano z tworzywa sztucznego - kompozytów na bazie plastiku.
Zmiana nazwy.
Po tym, jak po banrkuctwie Corbin Motors prawa do produkcji Sparrowa przejęła inna firma, Myers Motors, w 2005 roku wznowiła ona produkcję pojazdu pod inną nazwą Myers NmG. Nazwa pojazdu powstała w wyniku zaczerpnięcia każdej z liter trójwyrazowej zbitki "no more gas", oznaczającej w wolnym tłumaczeniu z języka angielskiego "nigdy więcej paliwa".
Sprzedaż.
Z powodu kłopotów finansowych, pierwotny producent elektrycznego trójkołowca, Corbin Motors, w ciągu 4 lat produkcji między 1999 a 2003 rokiem było w stanie wyprodukować i dostarczyć do klientów mniej niż 300 sztuk pojazdów. Ostatecznie, produkcję na kolejne 2 lata przerwało bankructwo Corbin Motors w marcu 2003 roku. Do wznowienia produkcji pojazdu doszło dzięki inicjatywie innej firmy, Myers Motors, która sukcesywnie dokonała tego w 2005 roku. Wśród klientów nabywających samochód nazywany odtąd Myers NmG znaleźli się zarówno nabywcy prywatni, jak i flotowi. Cena pojazdu w 2010 roku na rynku amerykańskim wynosiła 36 tysięcy dolarów.
Dane techniczne.
Zarówno jako Corbin Sparrow, tak i Myers NmG był samochodem w pełni elektrycznym. Akumulator kwasowo-ołowiowy o pojemności 20 kWh pozwalał na przejechanie na jednym ładowaniu do ok. 161 kilometrów w maksymalnym wymiarze. Realny zasięg określany był jednak na średnio ok. 65 kilometrów, z kolei 40-konny silnik elektryczny pozwalał rozpędzić się do maksymalnie 112 km/h.

</doc>
<doc id="5190530" url="https://pl.wikipedia.org/wiki?curid=5190530" title="Corbin Sparrow">
Corbin Sparrow



</doc>
<doc id="5190532" url="https://pl.wikipedia.org/wiki?curid=5190532" title="Woprosy Fiłosofii">
Woprosy Fiłosofii



</doc>
<doc id="5190543" url="https://pl.wikipedia.org/wiki?curid=5190543" title="Kanonierki typu Sedd ul Bahir">
Kanonierki typu Sedd ul Bahir



</doc>
<doc id="5190551" url="https://pl.wikipedia.org/wiki?curid=5190551" title="Cezary Wójcik (piłkarz)">
Cezary Wójcik (piłkarz)

Cezary Wójcik (ur. 8 grudnia 1970 w Płocku) – polski piłkarz, występujący na pozycji obrońcy.
Życiorys.
W 1981 roku został juniorem Wisły Płock. W 1988 roku został wcielony do seniorskiej drużyny Wisły. Na początku 1991 roku przeszedł do Legii Warszawa. W Legii zadebiutował 6 kwietnia w wygranym 2:0 wyjazdowym meczu z Motorem Lublin. 10 kwietnia wystąpił natomiast w przegranym 1:3 półfinałowym meczu Pucharu Zdobywców Pucharów przeciwko Manchesterowi United. W rundzie wiosennej sezonu 1990/1991 rozegrał osiem spotkań w I lidze. Natomiast w rundzie jesiennej sezonu 1991/1992 wystąpił w jedenastu ligowych meczach. W styczniu 1992 roku wrócił do Wisły Płock, wówczas występującej pod nazwą Petrochemia. Zagrał wówczas w czternastu spotkaniach II ligi. W połowie 1992 roku wyjechał do Belgii, gdzie występował w klubach niższych lig, m.in. w KTH Diest i RCS Visé. Karierę zakończył w 2007 roku.

</doc>
<doc id="5190574" url="https://pl.wikipedia.org/wiki?curid=5190574" title="Gosudarstwo i Prawo">
Gosudarstwo i Prawo



</doc>
<doc id="5190577" url="https://pl.wikipedia.org/wiki?curid=5190577" title="Witold Gwiździel">
Witold Gwiździel

Witold Gwiździel (ur. 8 grudnia 1964) – polski piłkarz, występujący na pozycji obrońcy.
Życiorys.
Wychowanek Rakowa Częstochowa, w 1982 roku został włączony do pierwszej drużyny. Przez prawie całą piłkarską karierę był związany z częstochowskim klubem. W 1994 roku wraz z Rakowem awansował do I ligi. Zadebiutował w niej 30 lipca w przegranym 2:6 spotkaniu z Olimpią Poznań. W I lidze rozegrał w barwach Rakowa 69 meczów. W rundzie wiosennej sezonu 1996/1997 był relegowany do drużyny rezerw, a w sezonie 1997/1998 grał w Krisbucie Myszków. Następnie wrócił do Rakowa, w którym grał do 2000 roku.

</doc>
<doc id="5190580" url="https://pl.wikipedia.org/wiki?curid=5190580" title="Siergiej Majzel">
Siergiej Majzel

Siergiej Osipowicz Majzel (ros. Сергей Осипович Майзель, ur. w Petersburgu, zm. 5 lipca 1955 w Moskwie) – radziecki fizyk.
Życiorys.
Urodził się w rodzinie lekarza Osipa (Iosifa) Majzela i Sofii Antik (zmarłej wkrótce po urodzeniu syna). W 1906 ukończył studia na Uniwersytecie Petersburskim, w 1909 był stażystą na Uniwersytecie w Getyndze. Od 1906 do 1930 pracował jako inżynier w Petersburskim/Leningradzkim Instytucie Górniczym, jednocześnie od 1908 do 1918 wykładał na wyższych kursach żeńskich, od 1911 jako profesor. Od 1920 pracował w Instytucie Optycznym, w 1930 przeniósł się do Moskwy, gdzie do 1952 pracował we Wszechzwiązkowym Instytucie Elektrotechnicznym i od 1932 jednocześnie w Moskiewskim Instytucie Energetycznym. W 1922 został kandydatem, a w 1938 doktorem nauk technicznych. W 1924 brał udział w ustalaniu pierwszych w ZSRR standardów siły światła. Prowadził szereg badań naukowych z zakresu stroboskopii, widzenia stereoskopowego, fotometrii i zaciemniania. Jako pierwszy przedstawił współczesną teorię widzenia barw i opracował system kolorometryczny. Wiele prac poświęcił zagadnieniom oświetlania dzieł sztuki, obiektów architektonicznych kolorowego oświetlenia obiektów przemysłowych, budynków mieszkalnych i użyteczności publicznej. Brał udział w podejmowaniu decyzji dotyczących oświetlenia Ermitażu, Galerii Tretiakowskiej, moskiewskich stacji metra, gwiazd na Kremlu, mauzoleum, Teatru Armii Radzieckiej i innych obiektów. Podczas wojny z Niemcami pracował nad nowymi metodami oświetlenia bojowego i zaciemniającego w lotnictwie, marynarce wojennej i wojskach inżynieryjnych. W 1946 został nagrodzony Nagrodą Stalinowską za projekt architektoniczny wnętrz Mauzoleum Lenina. Od 1947 należał do WKP(b). Został pochowany na Cmentarzu Wwiedieńskim.

</doc>
<doc id="5190581" url="https://pl.wikipedia.org/wiki?curid=5190581" title="Gélase Armel Kema">
Gélase Armel Kema

Gélase Armel Kema (ur. 26 października 1972 w Ouesso) – kongijski duchowny katolicki, biskup diecezjalny Ouésso od 2022.
Życiorys.
Święcenia kapłańskie otrzymał 29 sierpnia 1999 i został inkardynowany do diecezji Ouésso. Był m.in. rektorem propedeutycznej części diecezjalnego seminarium, wikariuszem generalnym diecezji, a także krajowym dyrektorem Papieskich Dzieł Misyjnych.
8 grudnia 2021 papież Franciszek mianował go biskupem diecezjalnym Ouésso. Sakry udzielił mu 13 lutego 2022 metropolita Owando – arcybiskup Victor Abagna Mossa.

</doc>
<doc id="5190585" url="https://pl.wikipedia.org/wiki?curid=5190585" title="Seno Ngutra">
Seno Ngutra

Seno Inno Ngutra (ur. 7 listopada 1970 w Waur) – indonezyjski duchowny katolicki, biskup Amboini od 2022.
Życiorys.
Święcenia kapłańskie otrzymał 6 października 2001 i został inkardynowany do diecezji Amboina. Był m.in. ekonomem i wychowawcą w niższym seminarium w Langgur, ekonomem diecezjalnym, wikariuszem sądowym, sekretarzem biskupim oraz kierownikiem formacji diakonów.
8 grudnia 2021 papież Franciszek mianował go ordynariuszem diecezji Amboina. Sakry udzielił mu 23 kwietnia 2022 nuncjusz apostolski w Indonezji, arcybiskup Piero Pioppo.

</doc>
<doc id="5190590" url="https://pl.wikipedia.org/wiki?curid=5190590" title="Acystopteris">
Acystopteris

Acystopteris – rodzaj paproci należących do rodziny paprotnicowatych. Obejmuje trzy gatunki występujące w Azji południowo-wschodniej od Himalajów po Japonię i Nową Gwineę.
Systematyka.
W systemie PPG I z 2016 jeden z trzech rodzajów w rodzinie paprotnicowatych "Cystopteridaceae".

</doc>
<doc id="5190591" url="https://pl.wikipedia.org/wiki?curid=5190591" title="Psara (ujednoznacznienie)">
Psara (ujednoznacznienie)



</doc>
<doc id="5190592" url="https://pl.wikipedia.org/wiki?curid=5190592" title="Zelonia">
Zelonia



</doc>
<doc id="5190594" url="https://pl.wikipedia.org/wiki?curid=5190594" title="Koniewo (obwód kurski)">
Koniewo (obwód kurski)

Koniewo () – chutor w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest 2 km od centrum administracyjnego sielsowietu (Wierchniaja Miedwiedica), 12 km na północny zachód od Kurska, 2 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 37 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 64 osoby.

</doc>
<doc id="5190601" url="https://pl.wikipedia.org/wiki?curid=5190601" title="Kettenkrad">
Kettenkrad



</doc>
<doc id="5190604" url="https://pl.wikipedia.org/wiki?curid=5190604" title="Mazhar Çakin">
Mazhar Çakin

Mazhar Çakin (ur. 1907) – turecki zapaśnik walczący w stylu klasycznym. Olimpijczyk z Paryża 1924, gdzie zajął siedemnaste miejsce w wadze koguciej.

</doc>
<doc id="5190605" url="https://pl.wikipedia.org/wiki?curid=5190605" title="Fuat Akbaş">
Fuat Akbaş

Fuat Akbaş (ur. 1900) – turecki zapaśnik walczący w stylu klasycznym. Olimpijczyk z Paryża 1924, gdzie zajął dwudzieste miejsce w wadze lekkiej.

</doc>
<doc id="5190606" url="https://pl.wikipedia.org/wiki?curid=5190606" title="Kasinowskij">
Kasinowskij

Kasinowskij () – osiedle typu wiejskiego w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest 6 km od centrum administracyjnego sielsowietu (Wierchniaja Miedwiedica), w sąsiedztwie północnej granicy centrum administracyjnego rejonu (Kursk), przy drodze magistralnej (federalnego znaczenia) M2 «Krym» (część trasy europejskiej E105).
W osiedlu znajdują się 43 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 629 osób.

</doc>
<doc id="5190608" url="https://pl.wikipedia.org/wiki?curid=5190608" title="Dürü Sade">
Dürü Sade

Dürrü Sade (ur. 1902, zm. 23 września 1979) – turecki zapaśnik walczący w stylu klasycznym. Olimpijczyk z Paryża 1924, gdzie zajął dwudzieste miejsce w wadze średniej.

</doc>
<doc id="5190609" url="https://pl.wikipedia.org/wiki?curid=5190609" title="Seyfi Berksoy">
Seyfi Berksoy

Seyfi Cenap Berksoy (ur. 1903, zm. 12 listopada 1974) – turecki zapaśnik walczący w stylu klasycznym. Olimpijczyk z Paryża 1924, gdzie zajął dwunaste miejsce w wadze lekkociężkiej.

</doc>
<doc id="5190621" url="https://pl.wikipedia.org/wiki?curid=5190621" title="Mehmet Kartal">
Mehmet Kartal

Mehmet Kartal (ur. 1936, zm. marzec 2005) – turecki zapaśnik walczący w stylu wolnym. Mistrz świata w 1957. Triumfator igrzysk śródziemnomorskich w 1959 roku.

</doc>
<doc id="5190622" url="https://pl.wikipedia.org/wiki?curid=5190622" title="Yunus Pehlivan">
Yunus Pehlivan

Yunus Pehlivan (ur. 1 stycznia 1933) – turecki zapaśnik walczący w stylu wolnym. Wicemistrz świata w 1961; czwarty w 1963 roku.

</doc>
<doc id="5190623" url="https://pl.wikipedia.org/wiki?curid=5190623" title="Ziya Doğan">
Ziya Doğan

Ziya Doğan (ur. 1932, zm. 7 października 2020) – turecki zapaśnik walczący przeważnie w stylu klasycznym. Brązowy medalista mistrzostw świata w 1961. Triumfator igrzysk śródziemnomorskich w 1959 roku.

</doc>
<doc id="5190628" url="https://pl.wikipedia.org/wiki?curid=5190628" title="Mistrzostwa Europy w Lekkoatletyce 1986 – chód na 10 km kobiet">
Mistrzostwa Europy w Lekkoatletyce 1986 – chód na 10 km kobiet

Chód na 10 kilometrów kobiet był jedną z konkurencji rozgrywanych podczas XIV mistrzostw Europy w Stuttgarcie. Został rozegrany 26 sierpnia 1986 roku. Zwyciężczynią tej konkurencji została reprezentantka Hiszpanii Mari Cruz Díaz. W rywalizacji wzięły udział dwadzieścia cztery zawodniczki z dwunastu reprezentacji. Konkurencję te rozegrano po raz pierwszy na mistrzostwach Europy.

</doc>
<doc id="5190630" url="https://pl.wikipedia.org/wiki?curid=5190630" title="Fahrettin Özata">
Fahrettin Özata

Fahrettin Özata (ur. 5 lipca 1980) – turecki zapaśnik walczący w stylu wolnym. Zajął dwunaste miejsce na mistrzostwach Europy w 2002. Triumfator igrzysk śródziemnomorskich w 2001 i drugi w 2005. Brązowy medalista uniwersjady w 2005. Wygrał uniwersyteckie MŚ w 2002. Wicemistrz świata juniorów w 1998 i 1999. Mistrz Europy juniorów w 1998 roku.

</doc>
<doc id="5190631" url="https://pl.wikipedia.org/wiki?curid=5190631" title="Muhyettin Uzun">
Muhyettin Uzun

Muhyettin Uzun (ur. 20 marca 1980) – turecki zapaśnik walczący w stylu wolnym. Brązowy medalista igrzysk śródziemnomorskich w 2001. Wicemistrz Europy juniorów w 2000 roku.

</doc>
<doc id="5190632" url="https://pl.wikipedia.org/wiki?curid=5190632" title="Kaşif Şakiroğlu">
Kaşif Şakiroğlu

Kaşif Şakiroğlu (ur. 28 sierpnia 1977) – turecki zapaśnik walczący w stylu wolnym. Zajął piąte miejsce na mistrzostwach świata w 1999. Trzeci na igrzyskach Dobrej Woli w 1998. Brązowy medalista igrzysk śródziemnomorskich w 2001. Trzeci na ME juniorów w 1995 roku.

</doc>
<doc id="5190633" url="https://pl.wikipedia.org/wiki?curid=5190633" title="Mücahit Vardal">
Mücahit Vardal

Mücahit Vardal (ur. 27 marca 1980) – turecki zapaśnik walczący w stylu klasycznym. Triumfator igrzysk śródziemnomorskich w 2001. Trzeci na uniwersyteckich MŚ w 2004. Srebrny medalista wojskowych MŚ w 2000. Wicemistrz świata juniorów w 2000 roku.

</doc>
<doc id="5190634" url="https://pl.wikipedia.org/wiki?curid=5190634" title="Taner Akbulut">
Taner Akbulut

Taner Akbulut – turecki zapaśnik walczący w stylu klasycznym. Triumfator igrzysk śródziemnomorskich w 2001. Czwarty na igrzyskach wojskowych w 1999. Złoty medalista wojskowych MŚ w 2000 roku.

</doc>
<doc id="5190636" url="https://pl.wikipedia.org/wiki?curid=5190636" title="Selahattin Güngör">
Selahattin Güngör

Selahattin Güngör (ur. 15 marca 1981) – turecki zapaśnik walczący w stylu klasycznym. Brązowy medalista igrzysk śródziemnomorskich w 2001. Piąty na mistrzostwach świata juniorów w 2000 roku.

</doc>
<doc id="5190638" url="https://pl.wikipedia.org/wiki?curid=5190638" title="Mistrzostwa Europy w Lekkoatletyce 1986 – sztafeta 4 × 100 m kobiet">
Mistrzostwa Europy w Lekkoatletyce 1986 – sztafeta 4 × 100 m kobiet

Sztafeta 4 × 100 metrów kobiet była jedną z konkurencji rozgrywanych podczas XIV mistrzostw Europy w Stuttgarcie. Biegi eliminacyjne zostały rozegrane 30 sierpnia, a bieg finałowy 31 sierpnia 1986 roku. Zwycięzcą tej konkurencji została sztafeta Niemieckiej Republiki Demokratycznej w składzie: Silke Gladisch, Sabine Günther, Ingrid Auerswald i Marlies Göhr. W rywalizacji wzięło udział czterdzieści jeden zawodniczek z dziesięciu reprezentacji.
Rekordy.
Eliminacje.
Rozegrano dwa biegi eliminacyjne. Do finału awansowały po trzy najlepsze zespoły (Q) oraz dwa spośród pozostałych z najlepszym czasem (q).
Bieg 1
Bieg 2

</doc>
<doc id="5190641" url="https://pl.wikipedia.org/wiki?curid=5190641" title="Piestrówka żółtawa">
Piestrówka żółtawa

Piestrówka żółtawa ("Rhizopogon obtextus" (Spreng.) R. Rauschert) – gatunek grzybów z rodziny piestrówkowatych ("Rhizopogonaceae").
Systematyka i nazewnictwo.
Pozycja w klasyfikacji według Index Fungorum: "Rhizopogon, Rhizopogonaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1815 roku opisał Curt Sprengel nadając mu nazwę "Tuber obtextum". Obecną, uznaną przez Index Fungorum nazwę nadał mu Stephan Rauschert w 1851 r.
Nazwę polską nadali Barbara Gumińska i Władysław Wojewoda w 1983 r.
Charakterystyka.
Bulwiasty, o średnicy do 6 cm, przeważnie półpodziemny i gęsto opleciony luźnymi pajęczynowatymi splotami grzybni. Za młodu żółtawobiały i trochę plamisty, później żółtobrązowy do jasnoooliwkowego. Gleba jędrna, początkowo drobno komorowata, potem z dużymi komorami, o barwie silnie oliwkowozielonej. Młode owocniki mają owocowy zapach, starsze śmierdzą.
Zarodniki o wymiarach (4,8–) 5–8,5 (–11) × 2–4 µm.
Występuje w Ameryce Północnej, Europie, Azji i Australii. W piśmiennictwie naukowym na terenie Polski podano liczne jego stanowiska.
Grzyb półpodziemny, zwykle do połowy zagłębiony w piaszczystej ziemi. Występuje w lasach pod sosnami, świerkami, jałowcami, często we wrzosach. W Polsce jego owocniki znajdywano od maja do października.

</doc>
<doc id="5190644" url="https://pl.wikipedia.org/wiki?curid=5190644" title="Biegnij, Lola, biegnij">
Biegnij, Lola, biegnij



</doc>
<doc id="5190646" url="https://pl.wikipedia.org/wiki?curid=5190646" title="Wolfgang Schmidt (polityk)">
Wolfgang Schmidt (polityk)

Wolfgang Schmidt (ur. 23 września 1970 w Hamburgu) – niemiecki polityk i prawnik, działacz Socjaldemokratycznej Partii Niemiec (SPD), w latach 2018–2021 sekretarz stanu w ministerstwie finansów, od 2021 minister do zadań specjalnych i szef Urzędu Kanclerza Federalnego.
Życiorys.
Od 1991 studiował prawo na Uniwersytecie Hamburskim oraz Uniwersytecie Kraju Basków w Bilbao. W 1997 i 2002 zdał państwowe egzaminy prawnicze I i II stopnia. W międzyczasie był pracownikiem naukowym na hamburskiej uczelni, a także odbył praktykę zawodową.
W 1989 wstąpił do Socjaldemokratycznej Partii Niemiec. W latach 2001–2004 był członkiem zarządu federalnego jej młodzieżówki Jusos, a także wiceprzewodniczącym Międzynarodowej Unii Młodych Socjalistów. Długoletni bliski współpracownik Olafa Scholza. W latach 2002–2005 był asystentem i następnie kierownikiem biura sekretarza generalnego SPD, następnie do 2007 kierownikiem biura dyrektora frakcji parlamentarnej socjaldemokratów. W latach 2007–2009 stał na czele biura ministra pracy i spraw społecznych. Od 2010 do 2011 pełnił funkcję dyrektora przedstawicielstwa Międzynarodowej Organizacji Pracy w Niemczech. Wszedł następnie w skład administracji Hamburga, został sekretarzem stanu w jego władzach i przedstawicielem miasta na szczeblu federalnym oraz unijnym. W marcu 2018 powołany na sekretarza stanu w federalnym ministerstwie finansów.
W grudniu 2021 w nowo utworzonym rządzie Olafa Scholza został ministrem do zadań specjalnych i szefem Urzędu Kanclerza Federalnego.

</doc>
<doc id="5190648" url="https://pl.wikipedia.org/wiki?curid=5190648" title="Coniogramme">
Coniogramme

Coniogramme – rodzaj paproci z rodziny orliczkowatych. Należy do niego 26 gatunków. Rośliny te występują w strefie międzyzwrotnikowej Starego Świata na wschodzie po Hawaje, na północy sięgając Japonii i Rosyjskiego Dalekiego Wschodu.
Systematyka.
Rodzaj z podrodziny "Cryptogrammoideae" w obrębie rodziny orliczkowatych "Pteridaceae".

</doc>
<doc id="5190649" url="https://pl.wikipedia.org/wiki?curid=5190649" title="Mistrzostwa Europy w Lekkoatletyce 1986 – sztafeta 4 × 400 m kobiet">
Mistrzostwa Europy w Lekkoatletyce 1986 – sztafeta 4 × 400 m kobiet

Sztafeta 4 × 400 metrów kobiet była jedną z konkurencji rozgrywanych podczas XIV mistrzostw Europy w Stuttgarcie. Rozegrano od razu bieg finałowy 31 sierpnia 1986 roku. Zwycięzcą tej konkurencji została sztafeta Niemieckiej Republiki Demokratycznej w składzie: Kirsten Emmelmann, Sabine Busch, Petra Müller i Marita Koch. Sztafeta Związku Radzieckiego przybiegła na drugim miejscu, lecz potem została zdyskwalifikowana. W rywalizacji wzięło udział dwadzieścia osiem zawodniczek z siedmiu reprezentacji.

</doc>
<doc id="5190652" url="https://pl.wikipedia.org/wiki?curid=5190652" title="Curt Sprengel">
Curt Sprengel



</doc>
<doc id="5190654" url="https://pl.wikipedia.org/wiki?curid=5190654" title="Louis Verbruggen">
Louis Verbruggen

Louis Verbruggen (ur. 20 lipca 1928 – zm. 15 lutego 2002) – belgijski piłkarz grający na pozycji napastnika. Był reprezentantem Belgii.
Kariera klubowa.
Swoją karierę piłkarską Verbruggen rozpoczął w klubie Royal Antwerp FC. W sezonie 1945/1946 zadebiutował w jego barwach w pierwszej lidze belgijskiej i grał w nim do końca sezonu 1958/1959. Wraz z Royalem wywalczył mistrzostwo kraju w sezonie 1956/1957 oraz trzy wicemistrzostwa w sezonach 1945/1946, 1955/1956 i 1957/1958. Zdobył też Puchar Belgii w sezonie 1954/1955. W 1959 roku odszedł do Olympic Charleroi i występował w nim do końca kariery, czyli do 1961 roku.
Kariera reprezentacyjna.
W reprezentacji Belgii Verbruggen zadebiutował 2 października 1949 w wygranym 3:0 towarzyskim meczu ze Szwajcarią, rozegranym w Brukseli i w debiucie strzelił 2 gole. Od 1949 do 1951 rozegrał w kadrze narodowej 3 mecze i strzelił 3 gole.

</doc>
<doc id="5190657" url="https://pl.wikipedia.org/wiki?curid=5190657" title="Tęgoskór cebulowaty">
Tęgoskór cebulowaty

Tęgoskór cebulowaty ("Scleroderma cepa" Pers.) – gatunek grzybów z rodziny tęgoskórowatych ("Sclerodermataceae").
Systematyka i nazewnictwo.
Pozycja w klasyfikacji według Index Fungorum: "Scleroderma, Sclerodermataceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1801 roku opisał Christiaan Hendrik Persoon. Synonimy:
Nazwę polską nadała Wanda Rudnicka-Jezierska w 1991 r.
Morfologia.
W przybliżeniu kulisty, o średnicy do 4 cm, ze zwężoną, nawet gruszkowatą podstawą. Perydium grube, o barwie od żółtawej przez ciemnobrązową do brązowoczarnej, gładkie, lub drobnołuseczkowate. Po dojrzeniu pęka nieregularnymi szczelinkami na 5–11 płatów o różnej długości, prostych, lub na grzbiecie nieco odgiętych. Z takimi odgiętymi płatami jego średnica dochodzi do 14 cm. Gleba o barwie od ciemnoochrowej do brązowoczarnej.
Zarodniki kuliste o średnicy 7–15 µm, pokryte kolcami o długości 1,3–1,5 µm, bez powierzchniowej siateczki. strzępkach brak sprzążek, lub są bardzo nieliczne.
Występowanie.
Znane jest występowanie tęgoskóra cebulowatego na wszystkich kontynentach poza Antarktydą oraz na Nowej Zelandii. W Polsce i w Europie Północnej gatunek rzadki. W piśmiennictwie naukowym na terenie Polski do 2003 r. podano dwa stanowiska (1939, 1989). Aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia. Znajduje się na listach gatunków zagrożonych także w Niemczech, Holandii i Szwecji.
Naziemny grzyb mykoryzowy. Występuje głównie w piaszczystych lasach, lub na trawiastych terenach piaszczystych z dużą ilością próchnicy.

</doc>
<doc id="5190658" url="https://pl.wikipedia.org/wiki?curid=5190658" title="Scleroderma cepa">
Scleroderma cepa



</doc>
<doc id="5190661" url="https://pl.wikipedia.org/wiki?curid=5190661" title="Bohdan Pretkiel">
Bohdan Pretkiel

Bohdan Zbigniew Pretkiel (ur. 16 lipca 1987) – polski prawnik i urzędnik państwowy, doktor nauk prawnych, od 2021 Rzecznik Finansowy.
Życiorys.
W 2011 ukończył studia prawnicze na Uniwersytecie Warszawskim, został następnie nauczycielem akademickim w Katedrze Logiki i Argumentacji Prawniczej tej uczelni. W 2018 obronił z wyróżnieniem doktorat na podstawie napisanej pod kierunkiem Sławomira Lewandowskiego pracy pt. "Argument z autorytetu eksperta na przykładzie instytucji biegłego w polskim postępowaniu sądowym". Pracował jako prawnik w kancelariach i grupie kapitałowej, został prezesem think tanku Instytut im. Mikołaja Sienickiego. Zasiadał w radach nadzorczych m.in. Polskiej Agencji Inwestycji i Handlu, doradzał pełnomocnikowi rządu ds. społeczeństwa obywatelskiego.
7 grudnia 2021 powołany na stanowisko rzecznika finansowego w miejsce Mariusza Goleckiego.

</doc>
<doc id="5190669" url="https://pl.wikipedia.org/wiki?curid=5190669" title="Idra (1889)">
Idra (1889)



</doc>
<doc id="5190670" url="https://pl.wikipedia.org/wiki?curid=5190670" title="Łobaczowka (rzeka)">
Łobaczowka (rzeka)

Łobaczowka (ros. Лобачёвка) – strumień w Rosji, prawy dopływ Niejwy (dorzecze Tury). 
Płynie w północnej części wsi Wierch-Niejwinskiego w obwodzie swierdłowskim. Łobaczowka płynie ze wschodu na zachód. Źródłem rzeki jest bagno Czarnopiankskie. Długość strumienia — 2 km.
Na prawym brzegu Łobaczowki znajduje się warsztat do produkcji wody butelkowanej.

</doc>
<doc id="5190671" url="https://pl.wikipedia.org/wiki?curid=5190671" title="Xavier Caers">
Xavier Caers

Xavier Caers (ur. 5 lutego 1950 w Mol) – belgijski piłkarz grający na pozycji lewego obrońcy. Był reprezentantem Belgii.
Kariera klubowa.
Swoją karierę piłkarską Caers rozpoczął w klubie KFC Wezel Sport, w barwach którego zadebiutował w sezonie 1967/1968 w trzeciej lidze belgijskiej. W 1968 roku przeszedł do drugoligowego Royal Antwerp FC. W sezonie 1969/1970 wywalczył z nim awans do pierwszej ligi. W sezonach 1973/1974 i 1974/1975 wywalczył z nim dwa wicemistrzostwa Belgii. W 1978 roku przeszedł do drugoligowego VC Rotselaar, z którym w sezonie 1978/1979 spadł do trzeciej ligi. W latach 1982-1984 grał w KFC Dessel Sport, w którym zakończył karierę.
Kariera reprezentacyjna.
W reprezentacji Belgii Caers zadebiutował 30 kwietnia 1975 w wygranym 1:0 towarzyskim meczu z Holandią, rozegranym w Antwerpii. Był to jego jedyny mecz w kadrze narodowej.

</doc>
<doc id="5190672" url="https://pl.wikipedia.org/wiki?curid=5190672" title="Edgar Gacutan">
Edgar Gacutan

Edgar Cuntapay Gacutan C.I.C.M. (ur. 23 września 1964 w Enrile) – filipiński duchowny rzymskokatolicki, biskup Sendai od 2022.
Życiorys.
Prezbiterat.
Święcenia kapłańskie przyjął 23 kwietnia 1994 w zakonie szeutystów. Był m.in. dyrektorem wspólnoty katolickiej młodzieży pracującej w Osace, wiceprowincjałem, prowincjałem oraz przełożonym regionu japońskiego.
Episkopat.
8 grudnia 2021 papież Franciszek mianował go biskupem Sendai. Sakry udzielił mu 19 marca 2022 arcybiskup Tarcisio Isao Kikuchi.

</doc>
<doc id="5190676" url="https://pl.wikipedia.org/wiki?curid=5190676" title="Nikunau">
Nikunau

Nikunau – wyspa koralowa położona w środkowo-zachodniej części Oceanu Spokojnego, wchodząca w skład Wysp Gilberta, należąca do Kiribati. Wyspa w swojej centralnej części posiada niewielkie zbiorniki wodne, które stanowią pozostałość po dawnej lagunie. Liczba ludności wynosi 2 055 mieszkańców.

</doc>
<doc id="5190677" url="https://pl.wikipedia.org/wiki?curid=5190677" title="Sokolí skála (1064 m)">
Sokolí skála (1064 m)

Sokolí skála (2) – grupa skalna o wysokości 1064 m n.p.m. (podawana jest też wysokość 1045 m n.p.m.) w paśmie górskim Wysokiego Jesionika (), w północno-wschodnich Czechach, w Sudetach Wschodnich, na Śląsku, w obrębie gminy Bělá pod Pradědem, na stoku Nad Vodopádem, w rezerwacie przyrody Vysoký vodopád, blisko płynącego potoku o nazwie Studený potok (1), oddalona o około 3,7 km na północny zachód od szczytu góry Pradziad (). 
Charakterystyka.
Lokalizacja.
Sokolí skála (2) położona jest niemalże w centrum całego pasma Wysokiego Jesionika, leżąca w części Wysokiego Jesionika, w północno-wschodnim obszarze (mikroregionu) o nazwie Masyw Pradziada (), na zachodnim stoku Nad Vodopádem, oddalona o około 730 m na północny zachód od jego szczytu, powyżej płynącego potoku o nazwie Studený potok (1). Jest grupą skalną słabo rozpoznawalną, ponieważ na wielu mapach nie naniesiono jej nazwy, a nawet nie zaznaczono jej lokalizacji, widoczną m.in. z jej bliskiej okolicy, m.in. z biegnącego koło niej niebieskiego szlaku turystycznego . Jest szczytem niewidocznym z drogi okalającej połać szczytową góry Pradziad, bo przysłonięty kopułą szczytową góry Malý Děd, a z innego charakterystycznego punktu widokowego – z drogi okalającej szczyt góry Dlouhé stráně, również niewidoczny, bo przysłonięty górą Velký Jezerník. 
Skaliska grupy skalnej.
Grupa skalna Sokolí skála (2) rozpościera się na kierunku zachód – wschód na wysokościach około (1020–1060) m n.p.m., mająca w rzucie poziomym nieregularny kształt o przybliżonych wymiarach długość × szerokość = (67 × 25) m i wysokość do 40 m, zajmująca powierzchnię około 1050 m². Przy grupie skalnej przebiega wokół ścieżka główna, na której wytyczono niebieski szlak turystyczny . Składa się z kilku skalisk, stopniowo opadających wraz z obniżaniem wysokości. Grupa skalna otoczona jest wokół borem świerkowym, pokryta częściowo trawą wysokogórską oraz widocznymi na szczytowym skalisku odkrytymi częściowo wystającymi korzeniami drzewostanu. Stoki przy skaliskach – z uwagi na nachylenie – są urwiskami, należy więc zachować ostrożność poruszając się po nich. Na nieco niższym skalisku, będącym ograniczonym punktem widokowym założono ochronne łańcuchy. Widoczne są m.in. zalesione stoki gór Malý Klín czy Velký Jezerník. Na grupie skalnej i w jej pobliżu nie ma punktu geodezyjnego. Państwowy urząd geodezyjny o nazwie () w Pradze podaje jako najwyższy punkt grupy skalnej – szczyt – o wysokości 1063,5 m n.p.m. i współrzędnych geograficznych (). 
Dojście do grupy skalnej następuje ze skrzyżowania turystycznego "Nad Vysokým vodopádem", od którego należy przejść niebieskim szlakiem turystycznym i mocno trawersującą ścieżką na stoku, na której założono drewniane barierki, odcinek o długości około 170 m w stronę przystanku turystycznego o nazwie "Vysoký vodopád", z podaną na tablicy informacyjnej wysokością 1007 m, dochodząc w ten sposób do skaliska szczytowego. 
Geologia.
Pod względem geologicznym grupa skalna Sokolí skála (2) należy do jednostki określanej jako warstwy vrbneńskie i zbudowana jest ze skał metamorficznych, głównie: łupków krystalicznych, gnejsów i fyllonitów (biotytów, chlorytów i muskowitów).
Ochrona przyrody.
Grupa skalna Sokolí skála (2) znajduje się w obrębie rezerwatu przyrody Vysoký vodopád (→ Rezerwat przyrody Vysoký vodopád), będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. W pobliżu grupy skalnej nie utworzono żadnych obiektów nazwanych pomnikami przyrody oraz nie wytyczono żadnych ścieżek dydaktycznych.
Turystyka.
Sokolí skála (2) jest chętnie odwiedzana przez turystów, z możliwością podziwiania malowniczych perspektyw ze zlokalizowanego na niej punktu widokowego oraz uroków rezerwatu przyrody Vysoký vodopád. Do osady Bělá z bazą pensjonatów jest od szczytu około 2 km w kierunku północno-wschodnim. Nieco bliżej, bo w odległości około 1,3 km na południowy wschód od szczytu, na wysokości 1304 m n.p.m. położone jest najstarsze schronisko turystyczne w paśmie Wysokiego Jesionika – Švýcárna. Do bazy turystycznej z położonym u podnóża stoku północno-wschodniego góry Velký Klín schroniskiem turystycznym – "Chata Eduard" w miejscowości Bělá pod Pradědem jest od szczytu około 2,6 km w kierunku północnym, natomiast do bazy turystycznej z hotelem Červenohorské Sedlo i pensjonatami, położonymi na przełęczy Červenohorské sedlo jest od szczytu około 4 km w kierunku północno-zachodnim. Natomiast do bazy hoteli rozsianych wokół góry Pradziad jest od szczytu około 4 km w kierunku południowo-wschodnim, gdzie położone są następujące hotele górskie i schroniska turystyczne:
Kluczowym punktem turystycznym jest oddalone o około 140 m na północny zachód od szczytu skrzyżowanie turystyczne () z podaną na tablicy informacyjnej wysokością 1125 m, przy którym postawiono niewielką ławę oraz przez które przechodzi szlak turystyczny, szlak rowerowy i trasa narciarstwa biegowego. 
Szlaki turystyczne, rowerowe i trasy narciarskie.
Klub Czeskich Turystów () wytyczył w obrębie grupy skalnej jeden szlak turystyczny na trasie:
W pobliżu grupy skalnej wyznaczono jeden szlak rowerowy na trasie:
W okresach ośnieżenia wzdłuż niebieskiego szlaku rowerowego można skorzystać z wyznaczonej trasy narciarstwa biegowego.

</doc>
<doc id="5190679" url="https://pl.wikipedia.org/wiki?curid=5190679" title="Ksty (stacja kolejowa)">
Ksty (stacja kolejowa)

Ksty (, ) – stacja kolejowa w miejscowości Kstouka, w rejonie połockim, w obwodzie witebskim, na Białorusi. Położona jest na linii Połock – Mołodeczno.
Nazwa pochodzi od oddalonej o 1,3 km wsi Ksty.

</doc>
<doc id="5190681" url="https://pl.wikipedia.org/wiki?curid=5190681" title="Liga ASOBAL 2010/2011">
Liga ASOBAL 2010/2011



</doc>
<doc id="5190682" url="https://pl.wikipedia.org/wiki?curid=5190682" title="Emirdağ">
Emirdağ

Emirdağ – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 19 637 osób, a gęstość zaludnienia wyniosła 9,3 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190683" url="https://pl.wikipedia.org/wiki?curid=5190683" title="Evciler">
Evciler

Evciler – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 3911 osób, a gęstość zaludnienia wyniosła 15,64 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190684" url="https://pl.wikipedia.org/wiki?curid=5190684" title="Hocalar">
Hocalar

Hocalar – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 2295 osób, a gęstość zaludnienia wyniosła 5,2 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190685" url="https://pl.wikipedia.org/wiki?curid=5190685" title="İhsaniye">
İhsaniye

İhsaniye – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 2313 osób.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190686" url="https://pl.wikipedia.org/wiki?curid=5190686" title="İscehisar">
İscehisar

İscehisar – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 12 013 osób, a gęstość zaludnienia wyniosła 26,11 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190687" url="https://pl.wikipedia.org/wiki?curid=5190687" title="Kızılören">
Kızılören

Kızılören – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 1635 osób, a gęstość zaludnienia wyniosła 11,67 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190688" url="https://pl.wikipedia.org/wiki?curid=5190688" title="Sinanpaşa">
Sinanpaşa

Sinanpaşa – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 3862 osób, a gęstość zaludnienia wyniosła 4,5 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190689" url="https://pl.wikipedia.org/wiki?curid=5190689" title="Sultandağı">
Sultandağı

Sultandağı – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 5901 osób, a gęstość zaludnienia wyniosła 6,2 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190690" url="https://pl.wikipedia.org/wiki?curid=5190690" title="Şuhut">
Şuhut

Şuhut – miasto i dystrykt (tur. "ilçe") w prowincji Afyonkarahisar w Turcji. Według danych na rok 2011 miasto zamieszkiwało 12 646 osób, a gęstość zaludnienia wyniosła 12,64 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5190702" url="https://pl.wikipedia.org/wiki?curid=5190702" title="Nowopołock (stacja kolejowa)">
Nowopołock (stacja kolejowa)

Nowopołock (, ) – towarowa stacja kolejowa w miejscowości Nowopołock, w obwodzie witebskim, na Białorusi. Położona jest na odgałęzieniu linii Połock - Mołodeczno. Jest stacją krańcową.
Stacja obsługuje rafinerię ropy naftowej Naftan.

</doc>
<doc id="5190705" url="https://pl.wikipedia.org/wiki?curid=5190705" title="Rik Matthys">
Rik Matthys

Henricus "Rik" Carolus Matthys (ur. 9 września 1925 w Borgerhout – zm. 13 października 1999 w Antwerpii) – belgijski piłkarz grający na pozycji obrońcy. Był reprezentantem Belgii.
Kariera klubowa.
Swoją karierę piłkarską Matthys rozpoczął w klubie Tubantia Borgerhout, w barwach którego zadebiutował w sezonie 1945/1946 w drugiej lidze belgijskiej. W 1948 roku przeszedł do pierwszoligowego RSC Anderlecht. Wraz z Anderlechtem wywalczył sześć tytułów mistrza Belgii w sezonach 1948/1949, 1949/1950, 1950/1951, 1953/1954, 1954/1955 i 1955/1956 oraz dwa wicemistrzostwa w sezonach 1952/1953 i 1956/1957. W 1957 przeszedł do holenderskiego Willema II Tilburg. W sezonie 1957/1958 awansował z nim z Eerste divisie do Eredivisie. W 1959 roku zakończył w nim swoją karierę.
Kariera reprezentacyjna.
W reprezentacji Belgii Matthys zadebiutował 14 października 1951 w przegranym 1:8 towarzyskim meczu z Austrią, rozegranym w Brukseli. W kadrze narodowej rozegrał 2 mecze, oba w 1951.

</doc>
<doc id="5190706" url="https://pl.wikipedia.org/wiki?curid=5190706" title="Piotr Antoni Drzewiecki">
Piotr Antoni Drzewiecki

Piotr Antoni Borsza Drzewiecki z Drzewca herbu Nałęcz – podkomorzy krzemieniecki w 1758 roku, podstoli wołyński w 1735 roku, stolnik chełmski w latach 1720-1725.
Jako poseł na sejm konwokacyjny 1733 roku z powiatu krzemienieckiego był członkiem konfederacji generalnej zawiązanej 27 kwietnia 1733 roku na tym sejmie.

</doc>
<doc id="5190711" url="https://pl.wikipedia.org/wiki?curid=5190711" title="Ulica Różana we Wrocławiu">
Ulica Różana we Wrocławiu

Ulica Różana – ulica położona we Wrocławiu na osiedlu Grabiszyn, w dawnej dzielnicy Fabryczna. Ulica ma długości i biegnie od ulicy Bzowej do ulicy Makowej. Ulica ta powstała w ramach budowy Osiedla Mieszkaniowego Grabiszyn, prowadzonej w latach 1919-1926. Przy ulicy znajduje się kilka zachowanych z tamtego okresu budynków ujętych w gminnej ewidencji zabytków, a południowy jej odcinek przebiega przez obszar, którego układ urbanistyczny podlega ochronie i również wpisany jest do gminnej ewidencji zabytków.
Historia.
Ulica Różana przebiega przez teren dawnej, wrocławskiej wsi ogrodniczej, która położona była wzdłuż współczesnej ulicy Grabiszyńskiej począwszy od dzisiejszej ulicy Bzowej do ulicy Klecińskiej. Wsią tą była nowożytna wieś Grabiszyn. W tego typu wsiach prowadzono głównie uprawę warzyw i ziół, ale także kwiatów, czy wytwarzanie mleka i serów, co związane było z zaopatrywaniem w te produkty pobliskiego miasta. Wrocławskie wsie ogrodnicze zaliczano do wielkiego lub małego okręgu, przy czym Grabiszyn należał małego okręgu.
W 1811 r. po sekularyzacji położone tu dobra przeszły na własność miasta. Na południe od wsi przebiegała stara droga polna, istniejąca od średniowiecza obiegająca parcele wsi Grabiszyn. Za nią do początku XX wieku istniały ogrody, sad ("Eichborngarten") i rezydencja należące do Ludwiga Eichborna, patrycjusza i bankiera. W 1891 roku po wschodniej stronie opisanych terenów rozpoczęła się budowa tak zwanej Towarowej Obwodnicy Wrocławia. Linię uruchomiono w 1896 roku. Na początku XX wieku ogrody i sad zostały przekształcone w ogrody działkowe. Obszar obejmujący opisane miejsca przez które przebiega współczesna ulicy Różana włączony został w granice Wrocławia w 1911 r..
W 1919 powstała spółdzielnia "Siedlungsgeselleschaft Eichborngarten" (Spółdzielnia Osiedlowa Eichborngarten), działająca w ramach polityki spółdzielczości mieszkaniowej Republiki Weimarskiej. Nazwa tej spółdzielni nawiązywała bezpośrednio do miejsca budowy pierwszego osiedla na terenie ogródków urządzonych w miejscu wyżej opisanych ogrodów i sadu Eichborna. Inwestycja ta realizowana była w latach 1919–1926 na podstawie projektu Paula Heima powstałego przy współpracy z architektem Albertem Kempterem. Obejmowała obszar 30 ha rozciągający się pomiędzy aleją generała Józefa Hallera, ulicą Grabiszyńską i wyżej wspomnianymi torami kolejowymi. Osiedle przeznaczone było dla około 3700 mieszkańców. Zbudowano wówczas około 800 domów jedno- i wielorodzinnych, z ogrodami o powierzchni od 80 od 600 m2. W rejonie samej ulicy Różanej powstały niskie domy z ogrodami, charakteryzujące się prostokątnymi bryłami i spadzistymi dachami.
Zaprojektowane osiedle ogrodowe typu "street cum square" naśladowało angielskie wzorce kompozycyjne. Centrum układu urbanistycznego i kompozycyjnego tego osiedla stanowił plac (plac Bzowy) i główna oś całego założenia w postaci wychodzącej z tego placu ulicy (ulica Bzowa). Zarówno plac jak i ulica zagospodarowane były terenami zieleni. Całość osiedla dopełniała obrzeżna zabudowa wielorodzinna przy obecnej alei generała Józefa Hallera. W 1921 r. wytyczono ulicę Inżynierską, na przedłużeniu ulicy Kruczej, przebiegającą prostopadle do ulicy Różanej na śladzie istniejącej, wyżej wspomnianej drogi.
W wyniku działań wojennych prowadzonych podczas oblężenia Wrocławia w 1945 r. znaczna część zabudowy uległa zniszczeniu. Ta część miasta została zdobyta przez Armię Czerwoną stosunkowo wcześnie, bo już w lutym 1945 r., kiedy to front dotarł w rejon ulicy Jemiołowej, a kolejne walki skutkowały zniszczeniami w dalej części miasta. W latach 70. XX wieku przy ulicy Inżynierskiej, Bzowej i przy północnym odcinku ulicy Różanej powstała nowa zabudowa obejmująca pięciokondygnacyjne bloki mieszkalne.
Nazwy.
W swojej historii ulica nosiła następujące nazwy:
Współczesna nazwa ulicy została nadana przez Zarząd Wrocławia i ogłoszona w okólniku nr 76 z 19.10.1945 r. i następnie nr 33 z 15.05.1946 r..
Układ drogowy.
Ulica łączy się z następującymi drogami publicznymi, kołowymi oraz innymi drogami:
Droga.
Do ulicy Różanej przypisana jest droga gminna, o długości , biegnąca od ulicy Bzowej do ulicy Makowej (numer drogi 106230D, numer ewidencyjny drogi G1062300264011).
Ulica położona jest na trzech działkach ewidencyjnych o łącznej powierzchni .
Na całej ulicy jezdnie posiadają nawierzchnie z masy bitumicznej. Ulicą Różaną nie przebiegają jakiekolwiek linie transportu miejskiego. W ramach komunikacji miejskiej trasy przejazdów linii autobusowych wyznaczone są ulicą Inżynierską.
Ulica na niemal całej długości, z wyjątkiem skrzyżowania z ulicą Inżynierską, znajduje się w strefie ruchu uspokojonego z ograniczeniem prędkości do 30 km/h i jest wskazana także dla ruchu rowerowego w powiązaniu z istniejącymi innymi ulicami w strefie oraz drogami rowerowymi biegnącymi wzdłuż ulicy Grabiszyńskiej (poprzez ulicą Bzową) i wzdłuż alei generała Józefa Hallera (poprzez ulicę Makową i Kreślarską).
Zabudowa i zagospodarowanie.
Współczesne osiedle, przez które przebiega ulica Różana, określane jako osiedle kameralne. Dominuje zabudowa powojenna i współczesna pośród której znajdują się zachowane budynki przedwojenne. Budynki mają od dwóch do pięciu kondygnacji nadziemnych. Przeważa funkcja mieszkalna. Znajdują się tu także zespoły jednokondygnacyjnych garaży o wydzielonych, pojedynczych stanowiskach postojowych, a pod numerem 4-6 dwukondygnacyjny budynek biurowy, o powierzchni zabudowy wynoszącej , w którym mieści się między innymi dom kultury Spółdzielni Mieszkaniowej Metalowiec – "Bakara".
Ulica przebiega przez teren o wysokości bezwzględnej od 120,2 m n.p.m. (początek ulicy – północny kraniec w okolicach ulicy Bzowej) do 124,3 m n.p.m. (koniec ulicy – południowy kraniec w okolicach ulicy Makowej).
Punkty adresowe, budynki.
Punkty adresowe przy ulicy Różanej (wg stanu na 2021 r.):
Demografia.
Ulica przebiega przez dwa rejony statystyczne o wykazanej w poniższej tabeli gęstości zaludnienia i ilości zameldowanych osób, przy czym dane pochodzą z 31.12.2020 r.
Ochrona i zabytki.
Obszar, przez który przebiega ulica Różana, począwszy od ulicy Inżynierskiej w kierunku południowym, podlega ochronie i jest wpisany do gminnej ewidencji zabytków pod pozycją osiedle Grabiszyn, przy czym ulica przy numerach 10-34 stanowi wschodnią granicę tego obszaru (numery nieparzyste są w obszarze chronionym, numery parzyste w obszarze niechronionym). W szczególności ochronie podlega historyczny układ urbanistyczny osiedla w rejonie alei generała Józefa Hallera i alei Pracy, ulic Inżynierskiej, Różanej i linii kolejowej wraz z zespołami budowlanymi Hutmenu i dawnej zajezdni tramwajowej we Wrocławiu, kształtowany sukcesywnie od 1919 r. do początku lat 70. XX wieku. Stan zachowania tego układu ocenia się na dobry.
Przy ulicy i w najbliższym sąsiedztwie znajdują się następujące zabytki ujęte w gminnej ewidencji zabytków:
Baza TERYT.
Dane Głównego Urzędu Statystycznego z bazy TERYT, spis ulic (ULIC):

</doc>
<doc id="5190712" url="https://pl.wikipedia.org/wiki?curid=5190712" title="Marcelo Flores">
Marcelo Flores

Marcelo Flores Dorrell (ur. 1 października 2003 w Georgetown) – meksykański piłkarz kanadyjskiego pochodzenia występujący na pozycji pomocnika w hiszpańskim klubie Real Oviedo oraz w reprezentacji Meksyku. Wychowanek Ipswich Town, w trakcie swojej kariery grał także w Arsenalu.

</doc>
<doc id="5190716" url="https://pl.wikipedia.org/wiki?curid=5190716" title="Kinu (1922)">
Kinu (1922)



</doc>
<doc id="5190719" url="https://pl.wikipedia.org/wiki?curid=5190719" title="Aleksandre Mamukelaszwili">
Aleksandre Mamukelaszwili

 
Aleksandre „Sandro” Mamukelaszwili (gruz. ალექსანდრე "სანდრო" მამუკელაშვილი; ur. 23 maja 1999 w Nowym Jorku) – gruziński koszykarz, występujący na pozycjach silnego skrzydłowego lub środkowego, posiadający także amerykańskie obywatelstwo, reprezentant Gruzji, obecnie zawodnik San Antonio Spurs.
3 marca 2023 dołączył do San Antonio Spurs.

</doc>
<doc id="5190728" url="https://pl.wikipedia.org/wiki?curid=5190728" title="Marynienka">
Marynienka

Marynienka (, ) – przystanek kolejowy w miejscowości Połock, w rejonie połockim, w obwodzie witebskim, na Białorusi. Położony jest na linii Połock - Mołodeczno.
Przystanek powstał w 2019.

</doc>
<doc id="5190732" url="https://pl.wikipedia.org/wiki?curid=5190732" title="Krajowa Izba Gospodarki Nieruchomościami">
Krajowa Izba Gospodarki Nieruchomościami

Krajowa Izba Gospodarki Nieruchomościami (KIGN) – największa polska organizacja samorządu gospodarczego zrzeszająca przedsiębiorców funkcjonujących na rynku nieruchomości, w szczególności związanych z zarządzaniem nieruchomościami i pośrednictwem w obrocie nieruchomościami. Izba działa na rzecz osób fizycznych i prawnych związanych z branżą nieruchomości, zrzesza ponad 290 firm członkowskich z terenu całego kraju oraz przeszło 4400 osób posiadających licencje zarządcy nieruchomości i pośrednika w obrocie nieruchomościami (wpisanych do centralnego rejestru KIGN). Izba powstała w 2014 r. Głównym założycielem Krajowej Izby Gospodarki Nieruchomościami był Instytut Gospodarki Nieruchomościami. Pierwszą, czteroletnią funkcję (2014–2018) Prezesa Zarządu KIGN sprawował Arkadiusz Borek (główny inicjator powstania izby), od 2018 r. sprawujący funkcję Wiceprezesa Zarządu izby. W 2022 Prezesem Zarządu został Marek Urban. Osoby do organów statutowych Krajowej Izby Gospodarki Nieruchomościami wybierane są co 4 lata.
Licencje zarządcy nieruchomości KIGN i pośrednika w obrocie nieruchomościami KIGN.
Krajowa Izba Gospodarki Nieruchomościami wydaje licencje zarządcy nieruchomości oraz licencje pośrednika w obrocie nieruchomościami. Izba prowadzi ogólnopolski Centralny Rejestr Zarządców Nieruchomości oraz Centralny Rejestr Pośredników w Obrocie Nieruchomościami jako rekomendację i potwierdzenie posiadanych kwalifikacji zawodowych dla osób wpisanych w rejestrze. W centralnych rejestrach izby wpisanych jest ponad 2900 zarządców nieruchomości oraz ponad 1500 pośredników w obrocie nieruchomościami (dane z dnia 17.11.2021). Izba prowadzi również Rejestr Zarządców Sądowych (przymusowych).
Izba organizuje szkolenia dla osób związanych z szeroko rozumianym rynkiem nieruchomości, efektywnością energetyczną i budownictwem. Prowadzi kursy praktyczne kształcące i przygotowujące do wykonywania zawodu zarządcy nieruchomości oraz pośrednika w obrocie nieruchomościami. Ukończenie takiego kursu z wynikiem pozytywnym uprawnia do uzyskania licencji zawodowej wydawanej przez KIGN. Współpraca izby z uczelniami wyższymi oraz partnerami gospodarczymi wzmacnia potencjał edukacyjny KIGN oraz stwarza nowe możliwości rozwoju zawodowego absolwentów tych uczelni. Izba każdego roku przygotowuje do zawodu wykwalifikowaną kadrę absolwentów liczącą około 200 zarządców nieruchomości i 180 pośredników w obrocie nieruchomościami.
Działalność Izby.
Podstawowym zadaniem Krajowej Izby Gospodarki Nieruchomościami jest podejmowanie wszelkich możliwych działań na rzecz przedsiębiorców oraz osób fizycznych związanych z zarządzaniem nieruchomościami oraz pośrednictwem w obrocie nieruchomościami, w obszarach: organizacyjnym, szkoleniowym, technicznym, gospodarczym, ekonomicznym, ustrojowym i prawnym, w celu:
Izba współpracuje z ministerstwami, urzędami, instytucjami państwowymi, władzami samorządowymi oraz wojewódzkimi, jak i również izbami budownictwa z terenu całego kraju. Regularnie uczestniczy w konsultacjach publicznych projektów ustaw i rozporządzeń dotyczących rynku nieruchomości, efektywności energetycznej oraz budownictwa.
Krajowa Izba Gospodarki Nieruchomościami wraz z Instytutem Gospodarki Nieruchomościami organizuje Kongresy Rozwoju Mieszkalnictwa, a także ogólnopolskie Seminaria Rynku Nieruchomości. Kongresy i seminaria są okazją do zdobycia wiedzy i wymiany poglądów, jednocześnie służą możliwości zapoznania się z najnowocześniejszymi produktami i rozwiązaniami dla rynku nieruchomości oraz w obszarze efektywności energetycznej i budownictwa.
W 2017 r. wychodząc naprzeciw oczekiwaniom zarządców nieruchomości i pośredników w obrocie nieruchomościami izba wprowadziła 24-godzinną (przez 365 dni w roku) profesjonalną opiekę prawną swoich członków. Usługa ta gwarantuje stały dostęp członkom izby do prawnika i pomoc w ciągu 24 godzin w rozwiązywaniu problemów we wszystkich sytuacjach związanych z wykonywaniem zawodu, które wymagają znajomości przepisów prawa. Izba dzięki współpracy z Instytutem Gospodarki Nieruchomościami proponuje również obsługę ubezpieczeniową dla zarządców nieruchomości i pośredników w obrocie nieruchomościami (m.in. obowiązkowe OC zarządcy nieruchomości, obowiązkowe OC pośrednika w obrocie nieruchomościami, ubezpieczenie domu/mieszkania, ubezpieczenie wspólnot mieszkaniowych).
Organem izby jest również Sąd Arbitrażowy. Stanowi on niezależną jednostką powołaną do rozstrzygania sporów o charakterze krajowym i międzynarodowym w ramach postępowania arbitrażowego bądź mediacji. Sprawy rozpatrywane są poufnie i w jednej instancji.
Konkurs Inwestycja Roku.
Izba swoją działalnością promuje innowacyjność, postawy proinwestycyjne oraz proekologiczne. W tym celu co roku od 2015 organizuje ogólnopolski konkurs Inwestycja Roku. Zwycięzcy podczas gali finałowej otrzymują statuetki wraz z dyplomami. Inwestycje do konkursu zgłaszane są w następujących kategoriach:
Dodatkowo w 2021 r. w piątej edycji wprowadzona została Nagroda Specjalna „Mural Roku” za najlepszy mural, wielkoformatowy obraz ścienny.
Odznaczenia Izby.
Przyznawane przez izbę nagrody i odznaczenia:
Lider Zarządzania – przyznawany jest wyróżniającym się podmiotom, które ściśle współpracują lub przynależą do KIGN. Nagroda przyznawana jest za:
Przyznawane są również medale „Zasłużony dla Gospodarki Nieruchomościami” koloru złotego, srebrnego i brązowego.
Oddziały Izby.
Na terenie kraju w poszczególnych województwach działają Delegatury Krajowej Izby Gospodarki Nieruchomościami:

</doc>
<doc id="5190733" url="https://pl.wikipedia.org/wiki?curid=5190733" title="Iwanowka (ujednoznacznienie)">
Iwanowka (ujednoznacznienie)

Iwanowka, Iwanauka – nazwa kilkudziesięciu toponimów w Rosji, kilku w Kazachstanie i kilkunastu na Białorusi 
Rosja.
m.in.:

</doc>
<doc id="5190737" url="https://pl.wikipedia.org/wiki?curid=5190737" title="Alpagot">
Alpagot

Alpagot – turecki torpedowiec z początku XX wieku, jedna z dwóch zbudowanych we Włoszech jednostek typu "Akhisar". Okręt został zwodowany 30 kwietnia 1904 roku w stoczni Ansaldo w Genui, a w skład marynarki Imperium Osmańskiego wszedł w czerwcu 1904 roku. Torpedowiec wziął udział w wojnie włosko-tureckiej, podczas której został zatopiony w Prewezie 30 września 1912 roku.
Projekt i budowa.
Torpedowce typu "Akhisar" zostały zamówione przez Turcję we Włoszech w grudniu 1902 roku i w tym miesiącu podpisano kontrakt na dostawę dwóch jednostek.
„Alpagot” zbudowany został w stoczni Ansaldo w Genui (numer stoczniowy 132). Stępkę okrętu położono w 1904 roku, a zwodowany został 30 kwietnia 1904 roku.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2400 KM, do których parę dostarczały dwa kotły lokomotywowe (także produkcji Ansaldo). Prędkość maksymalna napędzanego dwoma śrubami okrętu wynosiła 24 węzły. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki) dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Alpagot” został przyjęty w skład marynarki wojennej Imperium Osmańskiego w czerwcu 1904 roku w Stambule. W maju 1909 roku wziął udział w pierwszych manewrach floty tureckiej na Morzu Marmara. 30 września 1912 roku, podczas wojny włosko-tureckiej, stacjonujące w porcie Preweza torpedowce „Alpagot” i „Hamidiye” zostały zatopione ogniem artylerii włoskich niszczycieli „Artigliere” i „Corazziere”.

</doc>
<doc id="5190745" url="https://pl.wikipedia.org/wiki?curid=5190745" title="Liga ASOBAL">
Liga ASOBAL



</doc>
<doc id="5190748" url="https://pl.wikipedia.org/wiki?curid=5190748" title="Kimerydy">
Kimerydy

Kimerydy – łańcuchy górskie powstałe w wyniku ruchów tektonicznych w triasie i jurze.
W wyniku kimeryjskich faz orogenicznych wypiętrzone zostały łańcuchy górskie na obszarach Azji i obu Ameryk. Część z nich weszła później w skład górotworów alpejskich. Do kimerydów zaliczane są, m.in.: Góry Wierchojańskie, Góry Czerskiego, Góry Czukockie, Sichote-Aliń, góry południowego Tybetu i Półwyspu Indochińskiego, Sierra Nevada oraz góry Alaski.

</doc>
<doc id="5190751" url="https://pl.wikipedia.org/wiki?curid=5190751" title="Iwanowka (sielsowiet niżniemiedwiedicki)">
Iwanowka (sielsowiet niżniemiedwiedicki)

Iwanowka () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 11 km od centrum administracyjnego sielsowietu (Wierchniaja Miedwiedica), 26 km na północny zachód od Kurska, 3 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 56 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 42 osoby.

</doc>
<doc id="5190754" url="https://pl.wikipedia.org/wiki?curid=5190754" title="Nadir Uğrun Perçin">
Nadir Uğrun Perçin

Nadir Uğrun Perçin (ur. 21 sierpnia 1977) – turecka zapaśniczka walcząca w stylu wolnym. Zajęła szóste miejsce na mistrzostwach świata w 2002. Siódma na mistrzostwach Europy w 2001, 2002 i 2003. Srebrna medalistka igrzysk śródziemnomorskich w 2001; siódma w 2005. Wicemistrzyni świata w zapasach na plaży w 2006 roku.

</doc>
<doc id="5190756" url="https://pl.wikipedia.org/wiki?curid=5190756" title="Torpedowce typu Akhisar">
Torpedowce typu Akhisar

Torpedowce typu Akhisar – tureckie torpedowce z początku XX wieku. W 1904 roku we włoskiej stoczni Ansaldo w Genui zbudowano dwa okręty tego typu. Jednostki weszły w skład marynarki Imperium Osmańskiego w czerwcu 1904 roku. „Alpagot” wziął udział w wojnie włosko-tureckiej, podczas której został zatopiony we wrześniu 1912 roku. „Akhisar” uczestniczył w I wojnie bałkańskiej i I wojnie światowej, a po remoncie w latach 20. służył pod banderą Republiki Turcji do 1930 roku.
Projekt i budowa.
Torpedowce typu "Akhisar" zostały zamówione przez Turcję we Włoszech w grudniu 1902 roku i w tym miesiącu podpisano kontrakt na dostawę dwóch jednostek.
Oba okręty zbudowane zostały w stoczni Ansaldo w Genui. Stępki jednostek położono w 1904 roku, a zwodowane zostały w kwietniu 1904 roku.
Dane taktyczno-techniczne.
Okręty były torpedowcami z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostki napędzane były przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2400 KM, do których parę dostarczały dwa kotły lokomotywowe (także produkcji Ansaldo). Prędkość maksymalna napędzanych dwoma śrubami okrętów wynosiła 24 węzły. Okręty zabierały zapas 60 ton węgla, co zapewniało zasięg wynoszący 2000 Mm przy prędkości 14 węzłów.
Na uzbrojenie artyleryjskie jednostek składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga pojedynczego okrętu składała się z 4 oficerów i 26 podoficerów i marynarzy.
Służba.
„Akhisar” i „Alpagot” zostały przyjęte w skład marynarki wojennej Imperium Osmańskiego w czerwcu 1904 roku w Stambule. W maju 1909 roku „Alpagot” wziął udział w pierwszych manewrach floty tureckiej na Morzu Marmara. 30 września 1912 roku torpedowiec został zatopiony nieopodal Reşadiye przez włoskie niszczyciele podczas wojny włosko-tureckiej.
„Akhisar” w czasie I wojny bałkańskiej wziął udział w bitwie zespołu tureckiego koło przylądka Elli. W momencie wybuchu I wojny światowej niszczyciel był już przestarzały i miał niską wartość bojową. W 1915 roku wyeksploatowana siłownia okrętu pozwalała na osiągnięcie prędkości maksymalnej 14 węzłów, a liczebność załogi wzrosła do 43 osób (4 Niemców i 39 Turków). 28 maja 1915 roku „Akhisar” w Zatoce Izmit nie zdołał zapobiec zatopieniu przez brytyjski okręt podwodny HMS E11 promu „Badırma” (474 BRT), na którego pokładzie mimo akcji ratowniczej zginęło 250 osób. 11 grudnia „Akhisar” osiadł na mieliźnie nieopodal Silivri, skąd na holu został doprowadzony do Stambułu. W październiku 1918 roku okręt odstawiono do rezerwy.
Po zakończeniu wojny, 29 października 1923 roku „Akhisar” został formalnie wcielony do nowo powstałej marynarki wojennej Republiki Turcji. W latach 1924–1925 jednostka przeszła remont i po jego zakończeniu podjęła czynną służbę. Okręt wycofano ze składu floty w 1930 roku i złomowano w 1935 roku.

</doc>
<doc id="5190759" url="https://pl.wikipedia.org/wiki?curid=5190759" title="Szatkowanie">
Szatkowanie



</doc>
<doc id="5190763" url="https://pl.wikipedia.org/wiki?curid=5190763" title="Akhisar (okręt)">
Akhisar (okręt)

„Akhisar” – nazwa noszona na przestrzeni dziejów przez 2 tureckie okręty:

</doc>
<doc id="5190767" url="https://pl.wikipedia.org/wiki?curid=5190767" title="1-je Szemiakino">
1-je Szemiakino

1-je Szemiakino, także Pierwoje Szemiakino () – wieś (ros. село, trb. sieło) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 9,5 km od centrum administracyjnego sielsowietu (Wierchniaja Miedwiedica), 24,5 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 100 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 125 osób.

</doc>
<doc id="5190770" url="https://pl.wikipedia.org/wiki?curid=5190770" title="Ramazan Demir">
Ramazan Demir

Ramazan Demir (ur. 27 sierpnia 1977) – turecki zapaśnik walczący w stylu wolnym. Zajął ósme miejsce na mistrzostwach świata w 2003. Czwarty na mistrzostwach Europy w 2003 i piąty w 2004. Brązowy medalista igrzysk śródziemnomorskich w 2005. Drugi na uniwersyteckich MŚ w 2000. Wicemistrz wojskowych MŚ w 2003. Mistrz świata juniorów w 1997 roku.

</doc>
<doc id="5190771" url="https://pl.wikipedia.org/wiki?curid=5190771" title="Paul Courant">
Paul Courant

Paul Courant (ur. 1 listopada 1949 w Kortenaken) – belgijski piłkarz grający na pozycji środkowego pomocnika. Był reprezentantem Belgii.
Kariera klubowa.
Swoją karierę piłkarską Courant rozpoczął w klubie RC Tirlemont, w barwach którego zadebiutował w sezonie 1966/1967 w trzeciej lidze belgijskiej. W 1969 roku przeszedł do pierwszoligowego RFC Liège. Grał w nim do końca sezonu 1975/1976. 
W 1976 roku Courant przeszedł do Club Brugge. Wraz z Club Brugge wywalczył trzy tytuły mistrza Belgii w sezonach 1976/1977, 1977/1978 i 1979/1980. Zdobył też Puchar Belgii w sezonie 1976/1977.
W 1981 roku Courant został zawodnikiem Cercle Brugge. W sezonie 1984/1985 sięgnął z nim po Puchar Belgii. W 1985 przeszedł do drugoligowego Royale Union Saint-Gilloise. Grał w nim dwa lata i w 1987 roku zakończył w nim swoją karierę.
Kariera reprezentacyjna.
W reprezentacji Belgii Courant zadebiutował 5 września 1976 w wygranym 1:0 meczu eliminacji do MŚ 1978 z Islandią, rozegranym w Reykjavíku. Grał też w eliminacjach do Euro 80. Od 1976 do 1978 rozegrał w kadrze narodowej 6 meczów i strzelił 1 gola.

</doc>
<doc id="5190773" url="https://pl.wikipedia.org/wiki?curid=5190773" title="Tomasz Żak">
Tomasz Żak

Tomasz Żak (ur. 2 kwietnia 1961 w Zgierzu) – polski samorządowiec, od 2010 burmistrz Andrychowa.
Życiorys.
Urodził się 2 kwietnia 1961 w Zgierzu jako syn Leona i Zdzisławy.
Od 1981 pracował jako elektromonter na kolei. Następnie zamieszkał w Andrychowie i pracował jako Inspektor ds. Kultury, Kultury Fizycznej i Turystyki Wydziale Oświaty Urzędu Miasta i Gminy w Wadowicach. W drugiej połowie lat osiemdziesiątych pozostawał w orbicie zainteresowań WUSW w Bielsku-Białej.
Jest absolwentem Wydziału Prawa Uniwersytetu Jagiellońskiego oraz Wydziału Finansów na Akademii Ekonomicznej w Krakowie. W 1991 współzakładał przedsiębiorstwo działające w branżach pośredniczej i turystycznej. Był dyrektorem inspektoratu PZU w Oświęcimiu. Był członkiem Rady Nadzorczej Andrychowskiej Spółdzielni Mieszkaniowej oraz członkiem, a od 2008 przewodniczącym rady nadzorczej Międzyzakładowego Pracowniczego Towarzystwa Emerytalnego PZU.
W 2010 podczas wyborów samorządowych w II turze zdobył 8852 głosów (61,17%), pokonując Jana Pietrasa. W 2014 w II turze otrzymał 7911 głosów (57,63%), ponownie pokonując Pietrasa. Podczas wyborów w 2018 w II turze uzyskał 10276 głosów (63,01%), pokonując Krzysztofa Kubienia. Za każdym razem startował z poparciem własnego komitetu.
Życie prywatne.
W 2020 ożenił się z lekarką Dorotą Musiał, z którą od kilku lat pozostawał w związku nieformalnym

</doc>
<doc id="5190775" url="https://pl.wikipedia.org/wiki?curid=5190775" title="Erkan Dündar">
Erkan Dündar

Erkan Dündar (ur. 22 lutego 1978) – turecki zapaśnik walczący w stylu klasycznym. Zajął 38. miejsce na mistrzostwach świata w 1999. Ósmy na mistrzostwach Europy w 2000 i 2002. Brązowy medalista igrzysk śródziemnomorskich w 2005. Wicemistrz świata i Europy juniorów w 1996 roku.

</doc>
<doc id="5190776" url="https://pl.wikipedia.org/wiki?curid=5190776" title="Hramy">
Hramy

Hramy (, ) – postojowa stacja kolejowa i lokomotywownia w miejscowości Połock, w rejonie połockim, w obwodzie witebskim, na Białorusi. Położona jest na linii Newel - Połock.
Stacja powstała pod koniec pierwszej dekady XX w. i początkowo nosiła nazwę "Dworzec Nikołajewski" (). Obsługiwał on ruch na linii bołogojsko-siedleckiej.

</doc>
<doc id="5190778" url="https://pl.wikipedia.org/wiki?curid=5190778" title="Zeynep Yildirim">
Zeynep Yildirim

Zeynep Yıldırım Diri (ur. 10 października 1981) – turecka zapaśniczka walcząca w stylu wolnym. Zajęła szóste miejsce na mistrzostwach świata w 2001. Ósma na mistrzostwach Europy w 2005 i 2006. Srebrna medalistka igrzysk śródziemnomorskich w 2005; piąta w 2001 roku.

</doc>
<doc id="5190781" url="https://pl.wikipedia.org/wiki?curid=5190781" title="Sylvain Brébart">
Sylvain Brébart

Sylvain Brébart (ur. 18 sierpnia 1886 – zm. 18 lutego 1943) – belgijski piłkarz grający na pozycji napastnika. Był reprezentantem Belgii.
Kariera klubowa.
Swoją karierę piłkarską Brébart rozpoczął w klubie Daring Club, w którym w sezonie 1910/1911 zadebiutował w pierwszej lidze belgijskiej i grał w nim do 1920 roku. Wraz z Daring Club wywalczył trzy mistrzostwa Belgii w sezonach 1911/1912, 1912/1913 i 1913/1914. W sezonie 1912/1913 strzelając 31 goli został królem strzelców pierwszej ligi. W latach 1920-1922 grał w SC Anderlechtois.
Kariera reprezentacyjna.
W reprezentacji Belgii Brébart zadebiutował 10 marca 1912 roku w przegranym 1:2 meczu Coupe Van den Abeele z Holandią, rozegranym w Antwerpii. Od 1912 do 1914 rozegrał w kadrze narodowej 12 meczów i strzelił 8 goli.

</doc>
<doc id="5190785" url="https://pl.wikipedia.org/wiki?curid=5190785" title="Mecnun Güler">
Mecnun Güler

Mecnun Güler (ur. 19 września 1974) – turecki zapaśnik walczący w stylu klasycznym. Zajął piąte miejsce na mistrzostwach świata w 1998. Jedenasty na mistrzostwach Europy w 1997 i 1998. Srebrny medalista igrzysk śródziemnomorskich w 1997. Mistrz Europy kadetów w 1994 roku.

</doc>
<doc id="5190786" url="https://pl.wikipedia.org/wiki?curid=5190786" title="Hüseyin Rauf">
Hüseyin Rauf



</doc>
<doc id="5190791" url="https://pl.wikipedia.org/wiki?curid=5190791" title="Behçet Selimoğlu">
Behçet Selimoğlu

Behçet Selimoğlu (bg. Бехчет Селимов "Bechczet Selimow"; ur. 20 kwietnia 1965) – bułgarski, a potem turecki zapaśnik walczący w stylu wolnym. Zajął jedenaste miejsce na mistrzostwach świata w 1991. Brązowy medalista mistrzostw Europy w 1988; czwarty w 1991. Triumfator igrzysk śródziemnomorskich w 1991 roku.

</doc>
<doc id="5190792" url="https://pl.wikipedia.org/wiki?curid=5190792" title="Behcet Selimoglu">
Behcet Selimoglu



</doc>
<doc id="5190796" url="https://pl.wikipedia.org/wiki?curid=5190796" title="Wacław Królikowski (chemik)">
Wacław Królikowski (chemik)

Wacław Stanisław Królikowski (ur. 24 stycznia 1927 w Lublinie, zm. 30 listopada 2021) – polski chemik, specjalista w zakresie technologii polimerów i tworzyw sztucznych, prof. dr inż.
Życiorys.
W 1951 ukończył studia chemiczne w Politechnice Gdańskiej, w 1967 obronił pracę doktorską. W 1985 nadano mu tytuł profesora w zakresie nauk chemicznych. Został zatrudniony na stanowisku profesora w Instytucie Polimerów na Wydziale Technologii i Inżynierii Chemicznej Zachodniopomorskiego Uniwersytetu Technologicznego w Szczecinie. Był członkiem prezydium Komitetu Nauki o Materiałach Polskiej Akademii Nauk.
Zmarł 30 listopada 2021, pochowany na Cmentarzu Centralnym w Szczecinie.

</doc>
<doc id="5190797" url="https://pl.wikipedia.org/wiki?curid=5190797" title="Ludowy Front Wyzwolenia Libii">
Ludowy Front Wyzwolenia Libii

Ludowy Front Wyzwolenia Libii () – libijska zbrojna organizacja i partia polityczna powstała 26 grudnia 2016 roku, która zrzesza lojalistów Kaddafiego, przywódcy Libii w latach 1969–2011. Członkowie zbrojnej organizacji walczyli w wojnie domowej w Libii. 
Politycznym liderem Ludowego Frontu Wyzwolenia Libii jest Sajf al-Islam al-Kaddafi, drugi syn zamordowanego w 2011 roku Mu’ammar al-Kaddafiego. 
14 listopada 2021 roku lider partii Sajf al-Islam al-Kaddafi zarejestrował się jako kandydat w wyborach prezydenckich w Libii w 2022 roku. 
Ideologia.
Partia głosi, że przyczyną wybuchu rewolucji z 2011 roku, która doprowadziła do obalenia rządów Kaddafiego był spisek przeciwko Libii. Jej celem jest „uwolnienie” Libii od organizacji terrorystycznych.

</doc>
<doc id="5190798" url="https://pl.wikipedia.org/wiki?curid=5190798" title="Fevzi Kaynak">
Fevzi Kaynak

Fevzi Kaynak (ur. 10 kwietnia 1963) – turecki zapaśnik walczący w stylu wolnym. Zajął siódme miejsce na mistrzostwach Europy w 1994. Złoty medalista igrzysk śródziemnomorskich w 1993 roku.

</doc>
<doc id="5190800" url="https://pl.wikipedia.org/wiki?curid=5190800" title="Polsko-Francuska Nagroda Naukowa im. Marii Skłodowskiej i Pierre'a Curie">
Polsko-Francuska Nagroda Naukowa im. Marii Skłodowskiej i Pierre'a Curie



</doc>
<doc id="5190807" url="https://pl.wikipedia.org/wiki?curid=5190807" title="Rezerwat przyrody Środkowy Surinam">
Rezerwat przyrody Środkowy Surinam

Rezerwat przyrody Środkowy Surinam – rezerwat przyrody położony w środkowej części dystryktu Sipaliwini, w Surinamie.
Rezerwat powstał, aby chronić przyrodę w środkowej części Surinamu oraz zlewisko rzeki Coppename. Ze względu na różnorodność gatunkową, w 2000 roku rezerwat został wpisany na listę światowego dziedzictwa UNESCO.
U podnóża góry Voltzberg znajduje się stacja badawcza.
Historia.
Rezerwat został założony w 1998 roku poprzez połączenie trzech innych rezerwatów przyrody: Raleighvallen, Eilerts de Haan oraz Tafelberg. Las ma za zadanie ochronę przyrody w obrębie trzech nieistniejących już rezerwatów. Powierzchnię jaką zajmuje rezerwat stanowi około 10% powierzchni Surinamu i wynosi 1 600 000 ha (16000km2). Prawie 1 592 000 hektarów stanowi las pierwotny.
Przyroda.
Siedlisko i roślinność.
Na terenie rezerwatu występuje duża różnorodność ekosystemów. Można tu znaleźć zarówno lasy deszczowe, jak i pasma górskie powyżej 1000 m n.p.m. Najwyższymi szczytami są: Julianatop mierzący 1280 m n.p.m., Tafelberg mierzący 1026 m n.p.m.. oraz Hendriktop mierzący 908 m n.p.m.. W rezerwacie zidentyfikowano ponad 5000 gatunków roślin. Najczęstszymi drzewami w lesie są palmy mierzące od 30 do 50 metrów wysokości. W runie leśnym rosną głównie paprocie oraz mchy. W rezerwacie znajduje się również kilka granitowych gór (np. Voltzberg, mierzący 245 metrów), które górują nad lasem.
Fauna.
Według danych rezerwat zamieszkują takie zwierzęta jak: jaguary, pancerniki tapiry oraz leniwce. Zidentyfikowano również osiem gatunków naczelnych. Las zamieszkuje około 400 gatunków ptaków, według danych w rezerwacie gniazdują takie ptaki jak: papugi (głównie ary), harpie czy gujański kogut skalny. Ze zwierząt wodnych można tutaj znaleźć wydrę rzeczną, zamieszkującą m.in. rzekę Coppename.

</doc>
<doc id="5190808" url="https://pl.wikipedia.org/wiki?curid=5190808" title="Llavea cordifolia">
Llavea cordifolia

Llavea cordifolia – gatunek paproci z rodziny orliczkowatych. Należy do monotypowego rodzaju "Llavea". Występuje w Meksyku, Gwatemali i Kostaryce.
Systematyka.
Gatunek z rodzaju "Llavea" z podrodziny "Cryptogrammoideae" w obrębie rodziny orliczkowatych "Pteridaceae".

</doc>
<doc id="5190809" url="https://pl.wikipedia.org/wiki?curid=5190809" title="Drăgușani">
Drăgușani

Drăgușani – wieś w Rumunii, w okręgu Bacău, w gminie Parava. W 2011 roku liczyła 815 mieszkańców.

</doc>
<doc id="5190810" url="https://pl.wikipedia.org/wiki?curid=5190810" title="Llavea">
Llavea



</doc>
<doc id="5190813" url="https://pl.wikipedia.org/wiki?curid=5190813" title="Tupaja okazała">
Tupaja okazała

Tupaja okazała ("Tupaia tana") – gatunek małego ssaka z rodziny tupajowatych (Tupaidae), zamieszkujący tereny Azji. Zasiedla przede wszystkim wilgotne lasy równikowe, spotykany również na plantacjach leśnych. Gatunek monogamiczny, wszystkożerny, prowadzi głównie naziemny tryb życia. Nie jest zagrożony wyginięciem - IUCN uznaje tupaję okazałą za gatunek najmniejszej troski (LC – "Least Concern").
Systematyka.
Gatunek naukowo opisał Thomas Stamford Raffles w roku 1821. Nadał gatunkowi nazwę "Tupaia tana", która obowiązuje do dziś. Holotyp pochodził najprawdopodobniej, z Azji, a dokładnie z Sumatry należącej do Archipelagu indonezyjskiego. W 2005 roku Helgen scharakteryzował podgatunki tej tupai. Obecnie wyróżnia się aż 15 podgatunków tego ssaka, przy czym 10 obejmuje Borneo:
Przeprowadzono badanie nad osobnikami muzealnymi, zbadano czaszki oraz kończyny okazów. Okazało się, że większość podgatunków "T. tana" nie jest morfotycznie odmienna. Co więcej, okazy z Borneo osiągają większe rozmiary niż podgatunki pobliskich, mniejszych wysp. Oznacza to, że teoria Fostera, mówiąca że małe organizmy (&lt;5 kg) z małych wysp mają przeciętnie większą masę ciała niż ich gatunkowe odpowiedniki z większych wysp, nie ma zastosowania do tupai. Podobnie jest w przypadku "T. glis".
Filogeneza.
Li i Ni w 2016 opublikowali wyniki analizy filogenetycznej, w której przeanalizowali 1199 cech morfologicznych i 658 molekularnych gatunków jeżokształtnych, naczelnych, tupai, latawców i innych małych ssaków owadożernych lasów. Okazuje się, że "T. tana" to takson siostrzany co do tupai pomalowanej ("T. picta"), natomiast same tupajowate (Tupaiidae) to grupa siostrzana co do plezjadapidów (Plesiadapiformes), naczelnych (Primates) oraz latawców (Dermoptera). W efekcie naukowcy uzyskali następujący kladogram:
Występowanie i środowisko.
Zasiedla przede wszystkim lasy tropikalne, lasy położone na bagnach, do wysokości 1500 m n.p.m., czasem występuje w lasach tych wtórnie utworzonych. Spotykana także na plantacjach owoców. Ssaki te są przede wszystkim naziemne. Czasami wchodzą na drzewa, ale w większości pędzą naziemny tryb życia, szukając wśród liści i ziemi bezkręgowców.
Zamieszkuje tereny Azji, a dokładniej jej wyspy m.in. Sumatrę, Borneo, Malezję i pobliskie małe wysepki. Obecna też jest na wyspach Tuangku i Bangkaru, Bintan, Bangka oraz Banyak (Indonezja), jednak podgatunki jakie tam występują nie zostały dokładnie rozpoznane. Poszczególne podgatunki zamieszkują różne wyspy:
Morfologia.
Jedna z większych tupai, osiąga 22 cm ciała (bez ogona), waży od 198 do 220 gram.
Ekologia.
Tryb życia.
Zwierzę aktywne za dnia. Jedna z bardziej naziemnych tupai. Samice bardziej aktywne od samców, w większości przypadków częściej wędrowały niż samce.
Drapieżnictwo.
Na te ssaki poluje wiele zwierząt, głównie inne ssaki drapieżne z rodziny wiwerowatych (Viveridae) m.in. kunołaz pręgowany ("Hemigalus derbyanus"), linzang pręgowany ("Prionodon linsang"), binturong orientalny ("Arctictis binturong") lub także kotowate (Felidae) jak lamparcik marmurkowy ("Pardofelis marmorata"), pantery mgliste ("Neofelis nebulosa") czy kotki bengalskie ("Prionailurus bengalensis"). Wśród innych ssaków polujących na te tupaje to: fetornik sundajski z rodziny skunksowatych (Mephitidae), łasica malajska z rodziny łasicowatych (Mustelidae), makak krabożerny ("Macaca fascicularis", Makakowate), lapunder ("Macaca nemestrina") i gołyszek właściwy ("Echinosorex gymnurus"). Tupajom zagrażają także inne zwierzęta jak waran leśny ("Varanus salvator"), szponiaste oraz mrówki (Formicidae).
Odżywianie się.
Gatunek ten jest wszystkożercą. Odżywia się różnymi bezkręgowcami, takimi jak chrząszcze (Coleoptera), mrówki (Formicidae), pająki (Araneae), karaczany (Blattodea) czy świerszcze (Grylloidea), jednak zaobserwowano, że bardziej wolą dżdżownice oraz inne większe bezkręgowce, jak pareczniki (Chilopoda), dwuparce (Diplopoda) oraz pędraki. Powoli się skradają po ziemi i szukają tych bezkręgowców, używają swoich łap i pyska do wyszukiwania oraz wykopywania swych ofiar. Schwytane dżdżownice trzyma (podobnie jak też inne tupaje) w łapach. Podobną taktykę też stosuje tupaja mała ("P. minor"). Chętnie także odżywia się owocami, jak jagodami. Kiedy one występują, są częściej przyjmowane, niż wtedy, gdy jest jej mniej. Mimo to owoce stanowią 30% diety. Wydaje się, że najchętniej przyjmowanym pokarmem roślinnym są owoce figowca ("Ficus"). Co ciekawe, tupaja ta wypija wyłącznie sok z owoców. Niekiedy wypluwają nasiona po spożyciu owocu. Odżywianie się owocami zaobserwowano także u innych tupai. Defekacja i trawienie u tupai okazałej trwa nawet do 57 min (przy masie do 220 g).
Rozmnażanie.
Te małe zwierzęta są monogamiczne. Takie zachowania zaobserwowano także u lotokotowatych, naczelnych i u myszaka kalifornijskiego ("Peromyscus californiens"). Samice czasami jednak odbywają inne dodatkowe kopulacje z innymi samcami. Para razem zacięcie broni swego terytorium. Samce nie opiekują się młodymi, opuszczają samicę po godach. Samica wydaje na świat młode głównie w dziuplach. Gniazda są dobrze ukryte, chronione, z liści, położone nawet do 8 metrów nad ziemią. Młode przestają ssać mleko matki po 25 dniach.
Status.
Międzynarodowa Unia Ochrony Przyrody (IUCN) uznaje tupaję okazałą za gatunek najmniejszej troski (LC – "Least Concern"). Liczebność populacji nie jest znana, a jej trend uznawany jest za spadkowy. Na te małe ssaki poluje wiele zwierząt, zagraża im także wycinka lasów. Tupaja okazała jest prawnie chroniona i umieszczona w II załączniku CITES.

</doc>
<doc id="5190814" url="https://pl.wikipedia.org/wiki?curid=5190814" title="İsmail Zurnacı">
İsmail Zurnacı

İsmail Zurnacı (ur. 14 listopada 1969) – turecki zapaśnik walczący w stylu wolnym. Zajął siódme miejsce na mistrzostwach świata w 1994. Trzeci w Pucharze Świata w 1992 i czwarty w 1995. Złoty medalista igrzysk śródziemnomorskich w 1993. Trzeci na MŚ kadetów w 1989 i ME kadetów 1988 roku.

</doc>
<doc id="5190816" url="https://pl.wikipedia.org/wiki?curid=5190816" title="Luis de Milán">
Luis de Milán

Luis de Milán, Luys don Milán (ur. około 1500, zm. po 1561) – hiszpański kompozytor, vihuelista, poeta.
Życiorys.
Na temat jego życia niewiele wiadomo. Od przełomu lat 20. i 30. XVI wieku przebywał w Walencji, gdzie przypuszczalnie spędził większość swojego życia i wydawał drukiem swoje dzieła. W Walencji działał na dworze księżnej Germaine de Foix i jej trzeciego męża, Fernanda. Przez krótki czas gościł też na dworze króla portugalskiego Jana III. Opublikował opis gier salonowych "El juego de mandar" (Walencja 1535) i wzorowany na dziele Baldassare Castiglionego opis życia na dworze w Walencji "El Cortesano" (Walencja 1561).
Jest autorem opublikowanej w 1536 roku pierwszej hiszpańskiej tabulatury na vihuelę "Libro de Música de vihuela de mano intitulado El Maestro", zawierającej kompozycje instrumentalne (40 fantazji i pawany) oraz wokalno-instrumentalne (12 villancicos, 4 romanse, 6 sonetów). 

</doc>
<doc id="5190818" url="https://pl.wikipedia.org/wiki?curid=5190818" title="Hikmet Günaydın">
Hikmet Günaydın

Hikmet Günaydın (ur. 21 września 1970) – turecki zapaśnik walczący w stylu wolnym. Zajął jedenaste miejsce na mistrzostwach świata w 1995. Trzeci w Pucharze Świata w 1995. Czwarty na igrzyskach wojskowych w 1995. Srebrny medalista igrzysk śródziemnomorskich w 1993 roku.

</doc>
<doc id="5190820" url="https://pl.wikipedia.org/wiki?curid=5190820" title="Hikmet Günaydin">
Hikmet Günaydin



</doc>
<doc id="5190821" url="https://pl.wikipedia.org/wiki?curid=5190821" title="Wiejska dziewczyna w żółtej chuście">
Wiejska dziewczyna w żółtej chuście

Wiejska dziewczyna w żółtej chuście (Góralka) – rysunek Leona Wyczółkowskiego powstały w 1900 roku, znajdujący się w zbiorach na Wawelu.
Historia.
Rysunek Leona Wyczółkowskiego, przedstawiający młodą Góralkę, powstał w 1900 roku, zgodnie z sygnaturą artysty oraz datą umieszczonymi na obrazie. Artysta wykonał go w technice pastelu na papierze naklejonym na tekturze. Portret ma wymiary 69 × 99 cm. Wyczółkowski prezentował dzieło na wystawie Towarzystwa Artystów Polskich „Sztuka” we Lwowie w lutym 1901 roku. Pastel zakupił do swej kolekcji Leon Piniński, który podarował go wraz z innymi dziełami Zamkowi Królewskiemu na Wawelu. Pastel był na Wawelu w 1927 roku. Zaginął podczas II wojny światowej. Figurował na liście strat z Fundacji Wawelskiej im. Leona hr. Pinińskiego. W grudniu 2020 roku "Góralka" Wyczółkowskiego została zidentyfikowana w jednym z warszawskich domów aukcyjnych przez pracowników Ministerstwa Kultury i Dziedzictwa Narodowego. Rysunek wycofano z aukcji, a właściciel dobrowolnie przekazał go na rzecz Skarbu Państwa. Uroczyste przekazanie dzieła do Państwowych Zbiorów Sztuki na Zamku Królewskim na Wawelu odbyło się w obecności ministra prof. Piotra Glińskiego i dyrektora Andrzeja Betleja 7 grudnia 2021 roku.

</doc>
<doc id="5190824" url="https://pl.wikipedia.org/wiki?curid=5190824" title="Szarpiłauka (obwód homelski)">
Szarpiłauka (obwód homelski)

Szarpiłauka (; , "Szarpiłowka"; pol. hist. Szarpiłówka) – wieś na Białorusi, w obwodzie homelskim, w rejonie homelskim, w sielsowiecie Szarpiłauka, nad Sożą i w pobliżu granicy z Ukrainą.
W XIX i w początkach XX w. położona była w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5190826" url="https://pl.wikipedia.org/wiki?curid=5190826" title="Szarpiłówka">
Szarpiłówka



</doc>
<doc id="5190827" url="https://pl.wikipedia.org/wiki?curid=5190827" title="Puchar Świata w biathlonie 2021/2022 – Hochfilzen">
Puchar Świata w biathlonie 2021/2022 – Hochfilzen

Zawody Pucharu Świata w biathlonie w Hochfilzen w dniach 10–12 grudnia 2021 były trzecimi w sezonie 2021/2022 w tej dyscyplinie sportu. Rywalizacja odbyła się w sprincie, biegu pościgowym i sztafecie.

</doc>
<doc id="5190828" url="https://pl.wikipedia.org/wiki?curid=5190828" title="Yilmaz Tahir">
Yilmaz Tahir

Yilmaz Tahir (ur. 11 września 1971) – turecki zapaśnik walczący w stylu klasycznym. Zajął szóste miejsce na mistrzostwach świata w 1994. Piąty na mistrzostwach Europy w 1993. Piąty na igrzyskach wojskowych w 1995. Srebrny medalista igrzysk śródziemnomorskich w 1993. Wicemistrz świata kadetów w 1991. Wicemistrz Europy juniorów w 1989 roku.

</doc>
<doc id="5190829" url="https://pl.wikipedia.org/wiki?curid=5190829" title="Mistrzostwa Europy w Lekkoatletyce 1986 – skok wzwyż kobiet">
Mistrzostwa Europy w Lekkoatletyce 1986 – skok wzwyż kobiet

Skok wzwyż kobiet był jedną z konkurencji rozgrywanych podczas XIV mistrzostw Europy w Stuttgarcie. Kwalifikacje zostały rozegrane 27 sierpnia, a finał 28 sierpnia 1986 roku. Zwyciężczynią tej konkurencji została reprezentantka Bułgarii Stefka Kostadinowa. W rywalizacji wzięły udział dwadzieścia dwie zawodniczki z jedenastu reprezentacji.
Wyniki.
Kwalifikacje.
Zawodniczki startowały w dwóch grupach. Minimum kwalifikacyjne wynosiło 1,91 m. Do finału awansowały skoczkinie, które uzyskały minimum (Q) lub 12 skoczkiń z najlepszymi wynikami (q).

</doc>
<doc id="5190830" url="https://pl.wikipedia.org/wiki?curid=5190830" title="Wajcin">
Wajcin

Wajcin (; , "Wojtin") – osiedle na Białorusi, w obwodzie homelskim, w rejonie homelskim, w sielsowiecie Szarpiłauka.

</doc>
<doc id="5190833" url="https://pl.wikipedia.org/wiki?curid=5190833" title="Ömer Aslantaş">
Ömer Aslantaş

Ömer Aslantaş – turecki zapaśnik walczący w stylu wolnym. Zajął piąte miejsce w Pucharze Świata w 1992 i 1994. Złoty medalista igrzysk śródziemnomorskich w 1993. Mistrz świata młodzieży w 1991; trzeci w MŚ kadetów w 1987. Trzeci na ME juniorów w 1989 i drugi w zawodach młodzieży w 1990 roku.

</doc>
<doc id="5190836" url="https://pl.wikipedia.org/wiki?curid=5190836" title="Przewodniczący Zgromadzenia Republiki Macedonii Północnej">
Przewodniczący Zgromadzenia Republiki Macedonii Północnej



</doc>
<doc id="5190837" url="https://pl.wikipedia.org/wiki?curid=5190837" title="Michajłausk (obwód homelski)">
Michajłausk (obwód homelski)

Michajłausk (; , "Michajłowsk") – osiedle na Białorusi, w obwodzie homelskim, w rejonie homelskim, w sielsowiecie Szarpiłauka.
W pobliżu znajduje się jezioro antropogeniczne.

</doc>
<doc id="5190838" url="https://pl.wikipedia.org/wiki?curid=5190838" title="Michajłausk">
Michajłausk



</doc>
<doc id="5190840" url="https://pl.wikipedia.org/wiki?curid=5190840" title="Mustafa Öcal">
Mustafa Öcal

Mustafa Öcal – turecki zapaśnik walczący w stylu wolnym. Zajął dwunaste miejsce na mistrzostwach świata w 1987. Piąty na mistrzostwach Europy w 1986. Brązowy medalista igrzysk śródziemnomorskich w 1983 i 1987 roku.

</doc>
<doc id="5190845" url="https://pl.wikipedia.org/wiki?curid=5190845" title="Muhammed Öztürk">
Muhammed Öztürk

Muhammed Öztürk – turecki zapaśnik walczący w stylu klasycznym. Zajął jedenaste miejsce na mistrzostwach świata w 1987. Ósmy na mistrzostwach Europy w 1988. Brązowy medalista igrzysk śródziemnomorskich w 1987 roku.

</doc>
<doc id="5190846" url="https://pl.wikipedia.org/wiki?curid=5190846" title="Sachalin (rejon szarkowszczyński)">
Sachalin (rejon szarkowszczyński)

Sachalin – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Nowy Pohost, a następnie w gminie Jody.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5190847" url="https://pl.wikipedia.org/wiki?curid=5190847" title="Halit Akgün">
Halit Akgün

Halit Akgün – turecki zapaśnik walczący w stylu wolnym. Zajął dziesiąte miejsce na mistrzostwach świata w 1983. Złoty medalista igrzysk śródziemnomorskich w 1983. Wicemistrz Europy juniorów w 1980 roku.

</doc>
<doc id="5190850" url="https://pl.wikipedia.org/wiki?curid=5190850" title="Burhan Sabancıoğlu">
Burhan Sabancıoğlu

Burhan Sabancıoğlu – turecki zapaśnik walczący przeważnie w stylu wolnym. Zajął jedenaste miejsce na mistrzostwach świata w 1983. Czwarty na mistrzostwach Europy w 1985; piąty w 1983. Złoty medalista igrzysk śródziemnomorskich w 1983; piąty w 1987. Trzeci na MŚ juniorów w 1981. Mistrz Europy juniorów w 1980 roku.

</doc>
<doc id="5190854" url="https://pl.wikipedia.org/wiki?curid=5190854" title="Sıtkı Kadiroğlu">
Sıtkı Kadiroğlu

Sıtkı Kadiroğlu – turecki zapaśnik walczący w stylu wolnym. Zajął ósme miejsce na mistrzostwach świata w 1983. Czwarty na mistrzostwach Europy w 1980. Złoty medalista igrzysk śródziemnomorskich w 1983; piąty w 1987 roku.

</doc>
<doc id="5190857" url="https://pl.wikipedia.org/wiki?curid=5190857" title="Nurettin Kurt">
Nurettin Kurt

Nurettin Kurt – turecki zapaśnik walczący w stylu wolnym. Zajął siódme miejsce na mistrzostwach Europy w 1980. Złoty medalista igrzysk śródziemnomorskich w 1979. Trzeci na ME młodzieży w 1970 roku.

</doc>
<doc id="5190858" url="https://pl.wikipedia.org/wiki?curid=5190858" title="Wiosna - wnętrze pracowni artysty">
Wiosna - wnętrze pracowni artysty



</doc>
<doc id="5190859" url="https://pl.wikipedia.org/wiki?curid=5190859" title="Nuray Levent">
Nuray Levent

Nuray Levent (ur. 8 maja 2000 w Bolu) – turecka sztangistka, olimpijka z Tokio.
Przebieg kariery.
Debiutowała w zawodach międzynarodowych w 2015, biorąc udział w mistrzostwach świata juniorów we Wrocławiu, gdzie zajęła 12. pozycję. Rok później, w wieku niespełna szesnastu lat zadebiutowała w mistrzostwach rangi seniorów, startując w mistrzostwach Europy rozgrywanych w Førde – w swej kategorii wagowej zajęła 13. pozycję. W 2017 wywalczyła pierwszy medal mistrzostw Europy juniorów, podczas czempionatu w Durrës.
W 2018 w Zamościu zdobyła drugi srebrny medal mistrzostw Europy juniorów, a także zadebiutowała w mistrzostwach świata seniorów w Aszchabadzie, gdzie zajęła 25. pozycję z rezultatem 202 kg w dwuboju. W 2019 wywalczyła trzeci tytuł wicemistrzyni Europy juniorów oraz jedyny w karierze brązowy medal mistrzostw świata juniorów.
Uczestniczyła w letnich igrzyskach olimpijskich, na których w swej kategorii wagowej (64 kg) zajęła 9. pozycję z rezultatem 220 kg w dwuboju.
Jest dwukrotną medalistką igrzysk śródziemnomorskich. W 2018 roku na igrzyskach w Tarragonie otrzymała złoty medal w podrzucie oraz srebrny w rwaniu.

</doc>
<doc id="5190862" url="https://pl.wikipedia.org/wiki?curid=5190862" title="Şenol Tenekecioğlu">
Şenol Tenekecioğlu

Şenol Tenekecioğlu – turecki zapaśnik walczący w stylu wolnym. Zajął dwunaste miejsce na mistrzostwach świata w 1982. Złoty medalista igrzysk śródziemnomorskich w 1979. Trzeci na ME juniorów w 1980. Drugi na ME młodzieży w 1982.

</doc>
<doc id="5190864" url="https://pl.wikipedia.org/wiki?curid=5190864" title="2-je Szemiakino">
2-je Szemiakino

2-je Szemiakino, także Wtoroje Szemiakino () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 9,5 km od centrum administracyjnego sielsowietu (Wierchniaja Miedwiedica), 24,5 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 74 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 140 osób.

</doc>
<doc id="5190866" url="https://pl.wikipedia.org/wiki?curid=5190866" title="Mistrzostwa Europy w Lekkoatletyce 1986 – skok w dal kobiet">
Mistrzostwa Europy w Lekkoatletyce 1986 – skok w dal kobiet

Skok w dal kobiet był jedną z konkurencji rozgrywanych podczas XIV mistrzostw Europy w Stuttgarcie. Kwalifikacje zostały rozegrane 26 sierpnia, a finał 27 sierpnia 1986 roku. Zwyciężczynią tej konkurencji została reprezentantka Niemieckiej Republiki Demokratycznej Heike Drechsler, która na tych mistrzostwach zdobyła również złoty medal w biegu na 200 metrów. W rywalizacji wzięły udział osiemnaście zawodniczek z jedenastu reprezentacji.
Wyniki.
Kwalifikacje.
Zawodniczki startowały w dwóch grupach. Minimum kwalifikacyjne wynosiło 6,60 m. Do finału awansowały skoczkinie, które uzyskały minimum (Q) lub 12 skoczkiń z najlepszymi wynikami (q).

</doc>
<doc id="5190867" url="https://pl.wikipedia.org/wiki?curid=5190867" title="Dyskografia Ralpha Kaminskiego">
Dyskografia Ralpha Kaminskiego

Dyskografia Ralpha Kaminskiego składa się z czterech albumów studyjnych oraz 24 singli (w tym 8 jako artysta gościnny).

</doc>
<doc id="5190869" url="https://pl.wikipedia.org/wiki?curid=5190869" title="Jamam">
Jamam

Jamam (hebr. ימ"מ, skrót. od יחידה מרכזית מיוחדת, "Jechida Merkazit Mejuchedet", dosł. Centralna Jednostka Specjalna, ang. Yamam) – izraelska jednostka specjalna Straży Granicznej powstała w 1974 roku. Do jej głównych zadań należą działania antyterrorystyczne, ratowanie zakładników oraz zwalczanie przestępczości zorganizowanej.
Od grudnia 2021 roku Jamam jest główną jednostką antyterrorystyczną Izraela.
Zadania i charakterystyka.
Jamam jest uważana za elitarną jednostkę izraelską do walki z terroryzmem przy współpracy z Armią Obrony Izraela, Szabakiem i innymi jednostkami Policji Izraela. Obszar jej możliwości operowania obejmuje cały Izrael oraz Zachodni Brzeg.
Do głównych zadań Jamamu należą:
Jednostka ogłasza nabór raz do roku. Przyszły kandydat musi spełnić następujące wymagania: służba w jednostce bojowej Armii Obrony Izraela lub w jednej z jednostek "mista’arawim" w Straży Granicznej; ukończony kurs dowodzenia lub ukończona służba w batalionach rozpoznania, "Sajjeret Szaldag", "Jechidat Duwdewan", jednostkach "mista’arawim"; 12 lat edukacji; nienaganne zdrowie. W przypadku imigrantów wymaga się mieszkania w Izraelu przez co najmniej siedem lat. Funkcjonariusze Jamamu przechodzą także kursy snajperskie, medyczne, wspinaczki, kamuflażu i infiltracji ("mista’arawim"), wykorzystania psów służbowych.
Historia.
W latach 70. XX wieku działalność palestyńskich organizacji przeciw Izraelowi nasiliła się. Podczas Letnich Igrzysk Olimpijskich w Monachium w 1972 roku doszło do ataku na izraelskich sportowców i działaczy. W jego wyniku zginęło 11 Izraelczyków. W 1974 roku w Ma’alot miał miejsce atak na szkołę, w którym zginęło 24 uczniów. Wydarzenia te wraz z innymi, mniejszymi atakami przyczyniły się do powstania specjalnej komisji, która miała na celu wyznaczenie strategii walki z terroryzmem i podziałem obowiązków w tym obszarze pomiędzy policję i wojsko. W wyniku jej prac Policji Izraela przydzielono zadania związane ze zwalczaniem „wrogich działań terrorystycznych”. W tym samym roku decyzją głównego dowódcy Straży Granicznej powołano do życia jednostkę specjalną, początkowo nazywaną „kompanią uderzeniową”. Z czasem jej nazwę przemianowano na Jamam.
Kiedy Asaf Chefec sprawował funkcję trzeciego już dowódcy jednostki (od 1976 roku), wprowadzono w niej zmiany organizacyjne. Postanowiono, że Jamam stanie się jednostką w pełni zawodową. Do tej pory służbę w jednostce pełnili żołnierze służby zasadniczej. W 1976 roku jednostce zlecono zapewnienie bezpieczeństwa turystom przebywającym na Wzgórzu Świątynnym.
11 marca 1978 roku Jamam razem z Sajjeret Matkal wziął udział w działaniach przeciwko bojownikom Fatahu, którzy porwali autobus na nadmorskiej drodze („Krwawy autobus”). W wyniku wymiany ognia na blokadzie drogowej pod Tel Awiwem zginęło 35 osób (w tym dziewięciu zamachowców), a 71 zostało rannych. 2 terrorystów aresztowano. W trakcie działań raniono Asafa Chafeca.
1980 roku nowym dowódcą Jamamu został Szmu’el Cuker.
W 1984 roku, 12 kwietnia, miał miejsce tzw. incydent z linią nr 300. Wówczas to czterech Palestyńczyków porwało autobus nr 300 linii Tel Awiw-Aszeklon. Na początku do odbicia zakładników wyznaczono Jamam, który stawił się na miejsce wprost ze szkolenia z taktyki oswabadzania pojazdów. Następnie do operacji oddelegowano także Sajjeret Matkal, a Jamamowi nakazano wycofanie się 13 kwietnia.
W marcu 1988 roku Jamam przeprowadził od początku do końca swoją pierwszą operację podczas incydentu z „Autobusem Matek”. Był to porwany w okolicy Dimony przez trzech terrorystów autobus wiozący pracowników ośrodka atomowego. Na 11 zakładników 10 było kobietami. Kolejny raz operację uwolnienia miał przeprowadzić Sajjeret Matkal, ale będący na miejscu dowódca uparł się, że tym razem działania przeprowadzi Jamam. Na początku porywacze zostali ogłuszeni granatami hukowymi, potem funkcjonariusze Jamam dobiegli do autobusu i zabili terrorystów. Mimo śmierci trzech zakładników, operację ogłoszono sukcesem jednostki.
Kolejną operacją, w której udział miał wziąć Jamam, było uwolnienie wziętego do niewoli przez Palestyńczyków żołnierza Brygady Golani. Szabak postanowił, że w operacji weźmie udział Jamam, z kolei wojsko optowało za Sajjeret Matkal, ponieważ żołnierz przetrzymywany był na terytoriach palestyńskich. Obie jednostki przedstawiły swój plan uwolnienia. Ostatecznie wybrano jednak Sajjeret Matkal. Operacja zakończyła się niepowodzeniem, co było wynikiem zignorowania przez wojskowych uwag funkcjonariuszy Jamamu, iż zbyt mała ilość ładunków wybuchowych założonych na drzwi wejściowe może zniwelować efekt zaskoczenia.
W latach 90. XX wieku jednostka brała udział w wielu operacjach antyterrorystycznych w Izraelu i na Zachodnim Brzegu. Funkcjonariusze Jamamu w 1994 roku brali udział w poszukiwaniach i wyeliminowaniu zabójców oficera Szabaku No’ama Kohena. W 1998 roku Jamam brał udział w operacji zabicia dowódcy zbrojnego ramienia Hamasu na Zachodnim Brzegu w Hebronie. 
Po rozpoczęciu intifady Al-Aksa Jamam nawiązał ściślejszą współpracę z Szabakiem i Armią Obrony Izraela. W marcu 2000 roku Jamam dokonał nalotu na bazę terrorystów w Tajbe oraz na laboratorium materiałów wybuchowych w Nablusie. 22 stycznia 2002 roku jednostka przeprowadziła atak na budynek, w którym składowano chemikalia do produkcji ładunków wybuchowych. W tym samym roku jednostka wyeliminowała Adwana w Tubas, który miał być odpowiedzialny za ataki na Izraelczyków i śmierć 77 osób. 
W 2003 roku jednostka wyeliminowała dowódcę Hamasu na Zachodnim Brzegu odpowiedzialnego za śmierć 52 osób i m.in. atak na linię nr 14 w Jerozolimie. Jamam zlikwidował także struktury Hamasu w Ramallah.
W 2005 roku Jamam brał udział w operacji zatrzymania Ibrahima Ranimata, który oskarżany był o planowanie i przeprowadzanie ataków terrorystycznych (m.in. w Tel Awiwie) i porwania. W tym samym roku w Nablusie Jamam wyeliminował trzech bojowników palestyńskich. Jeden z nich, Baszar Chanani, był odpowiedzialny za przeprowadzenie zamachu m.in. na bazarze Karmel w Tel Awiwie w 2004 roku.
W styczniu 2006 roku w Dżaninie Jamam zlikwidował dowódcę Brygad al-Kuds podległych Palestyńskiemu Islamskiemu Dżihadowi. Zabity miał być odpowiedzialny za wybór celów i koordynację zamachów na terenie Izraela w 2005 roku.
W 2009 roku, po 14 latach poszukiwań, w Hebronie funkcjonariusze Jamamu zabili przywódcę Brygad Izz ad-Dina al-Kassama. Operacja koordynowana była z Armią Obrony Izraela oraz Szabakiem. Zabity odpowiedzialny był za rekrutowanie bojowników do oddziałów atakujących podróżnych i żołnierzy na terenie Zachodniego Brzegu.
W listopadzie 2013 roku Jamam z Szabakiem zlikwidował komórkę dżihadystów w Hebronie. Według ujawnionych szczegółów śledztwa grupa planowała przeprowadzić zamachy w różnych częściach Izraela oraz ataki przeciwko instytucjom Autonomii Palestyńskiej. 4 grudnia 2013 roku Jamam przeprowadził w Aszkelonie operację uwolnienia dziewczynki porwanej przez chorego psychicznie mężczyznę. Po dwóch godzinach negocjacji oddział Jamamu wkroczył do mieszkania, dokonał aresztowania mężczyzny i uwolnił zakładniczkę.
W lipcu 2014 roku Jamam zatrzymał w Hebronie Palestyńczyka, który udzielał wsparcia grupie, która 12 czerwca 2014 roku . Zatrzymania udało się dokonać, zanim podejrzany zdołał uciec do Jordanii.
20 października 2015 roku oddział snajperów Jamamu przy wsparciu Szbaku i armii zlikwidował oddział Palestyńczyków, który ostrzeliwał wojskowe patrole i rolników wzdłuż ogrodzenia ze Strefą Gazy.
W latach 2019–2020 przeprowadziła 508 operacji i interwencji (195 operacji w ramach walki z przestępczością, 313 operacji w ramach walki z terroryzmem), w których zatrzymano 166 terrorystów i przestępców.
1 grudnia 2021 roku premier Izraela Naftali Bennett ogłosił Jamam główną jednostką antyterrorystyczną Izraela.
Odznaczenia.
Jednostka została czterokrotnie odznaczona Nagrodą Komisarza Policji Izraela w 2011 roku za działania antyterrorystyczne, w 2014 roku za działania antyterrorystyczne w latach 2013–2014, w 2016 roku za wzorową służbę w walce z terroryzmem, w 2020 roku za walkę z terroryzmem i zorganizowaną przestępczością.

</doc>
<doc id="5190872" url="https://pl.wikipedia.org/wiki?curid=5190872" title="Ömer Sakızcı">
Ömer Sakızcı

Ömer Sakızcı – turecki zapaśnik walczący w stylu wolnym. Zajął piąte miejsce na mistrzostwach Europy w 1980. Srebrny medalista igrzysk śródziemnomorskich w 1979 roku.

</doc>
<doc id="5190873" url="https://pl.wikipedia.org/wiki?curid=5190873" title="Sadowo (rejon szarkowszczyński)">
Sadowo (rejon szarkowszczyński)

Sadowo – dawna osada. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5190874" url="https://pl.wikipedia.org/wiki?curid=5190874" title="Diana Davies">
Diana Davies



</doc>
<doc id="5190878" url="https://pl.wikipedia.org/wiki?curid=5190878" title="Crown Point (Warszawa)">
Crown Point (Warszawa)

Crown Point – jeden z trzech budynków biurowych ("Crown Tower" – 8 500 m² i "Crown Square" – 16 000 m²) znajdujących się obok siebie przy rondzie Daszyńskiego na Woli przy ul. Prostej 70 w Warszawie. Znajduje się przy zbiegu ulic Przyokopowej i Hrubieszowskiej.
Opis.
Biurowiec wyróżnia eliptyczny drewniany dach pokryty cienką blachą, który zamontowano nad tarasem na ostatniej kondygnacji. Budynek stanowi długa bryła z zaokrąglonym narożnikiem. Z tego powodu przypomina budynek "Centrum Jasna" przy ulicy Jasna 14/16 w Warszawie, także ukończony w 2004. Główna elewacja podzielona jest na dwie części. Większa jest całkowicie przeszklona w systemie "Pilkington Planar" z wmontowanymi tzw. "żyletkami", które w odróżnieniu od budynku Metropolitan są wykonane ze szkła i dzięki temu nie pozbawiły obiektu lekkości. Mniejsza część elewacji dla kontrastu pokryta jest piaskowcem. Wjazd do podziemnego garażu zaakcentowano pochyłym wzorem z kamienia. Na parterze znajduje się recepcja, oraz funkcje handlowo-usługowe, np. restauracja. Piętra 1-6 przeznaczone są wyłącznie na biura. Na siódmym piętrze znajduje się antresola i duży taras z widokiem na centrum miasta.
1 czerwca 2004 firma ubezpieczeniowa "Commercial Union Polska Sp. z o.o." przeniosła tutaj swoją główną siedzibę.
Architektem budynku jest Ludwik Konior. Projekt powstał przy współpracy z polskim biurem "Atelier 2 Architekci Sp. z o.o.".

</doc>
<doc id="5190880" url="https://pl.wikipedia.org/wiki?curid=5190880" title="Dom Majolikowy">
Dom Majolikowy

Dom Majolikowy (Majolikahaus) w Wiedniu, położony przy Linken Wienzeile 38 i 40
Nazwa pochodzi od z powodu pokrywającej elewację majolikowej dekoracji. Wybudowany w l. 1898-1899 przez Otto Wagnera przy współudziale jego uczniów, wraz z domem przy ul. Köstlergasse 3, również zbudowanym przez Wagnera tworzą zamknięty zespół. Jest to sześciopiętrowy dom mieszkalny obramowany dwoma ciągami balkonów o ażurowych balustradach. Parter i pierwsze piętro jest wysunięte do przodu, tworząc na wysokości 1 i 2 piętra tarasy nawiązujące swymi balustradami do balkonów. Również okap jest wysunięty. Najbardziej charakterystyczną cechą jest fasada od Linken Wienzeile, posiadająca bogaty, złocony secesyjny wystrój (m.in. płaskorzeźbione medaliony z kobiecymi głowami autorstwa Kolomana Mosera). Pylony z doczepionymi figurami są autorstwa Othmara Schimkowitza. Charakterystyczne ornamenty roślinne, znajdujące się na panelach odpornych na warunki atmosferyczne zaprojektowane przez Aloisa Ludwiga zostały wykonane przez Wienerberger Ziegelfabrik. Jest to zarazem jedyna znana realizacja propagowanych przez Wagnera polichromowanych fasad, którą wykonał na własny koszt. Bramę zespołu od Köstlergasse 1 zaprojektował Jože Plečnik. Secesyjne wnętrza mieszczących w budynku mieszkań, a także klatki schodowej oraz windy zaprojektował Otto Wagner. W latach 1977-1980 przeprowadzono generalny remont budynku. 
Linki.
Wirtualne Muzeum Secesji - Wiedeń, Majolikahaus

</doc>
<doc id="5190881" url="https://pl.wikipedia.org/wiki?curid=5190881" title="Aslan Islan">
Aslan Islan

Aslan Islan Aslan – turecki zapaśnik walczący w stylu klasycznym. Zajął piąte miejsce na mistrzostwach świata w 1975. Piąty na mistrzostwach Europy w 1975 i szósty w 1973. Złoty medalista igrzysk śródziemnomorskich w 1975 roku.

</doc>
<doc id="5190887" url="https://pl.wikipedia.org/wiki?curid=5190887" title="Heleioporus psammophilus">
Heleioporus psammophilus

Heleioporus psammophilus – gatunek płaza bezogonowego z rodziny Limnodynastidae występujący endemicznie w południowozachodniej Australii. Dorasta do 6 cm długości i cechuje się dobrze zbudowanym ciałem i stosunkowo krótkimi kończynami. Do rozrodu dochodzi w wykopanej przez samca norze, z której kijanki są następnie wymywane przez jesienne i zimowe opady deszczu. Gatunek najmniejszej troski (LC) w związku z m.in. szerokim zasięgiem występowania i dużymi rozmiarami populacji. 
Wygląd.
Dorasta do 6 cm długości. Ciało dobrze zbudowane, kończyny stosunkowo krótkie. Grzbiet ma barwę od brązowej do ciemnoszarej. Występuje białe lub szare kropki (w przeciwieństwie do spokrewnionego gatunku "Heleioporus eyrei" brak kropek żółtych). Na bokach ciała obecne są zazwyczaj jaskrawe guzki. Na palcu wskazującym u samców występuje zazwyczaj mały czarny kolec wykorzystywany podczas ampleksusu. Populacje południowe są bardzo podobne do spokrewnionego "H. eyrei", jako że na południu oba te gatunki nie mają kolców na palcach wskazujących – jedyną różnicą pozwalającą na rozróżnienie gatunku jest dźwięk wydawany przez samca podczas nawoływania.
Zasięg występowania i siedlisko.
Endemit. Występuje wyłącznie w południowozachodniej części Australii Zachodniej na płaskowyżu Darling Range od miasta Geraldton na północy do Walpole na południu i Albany na wschodzie. Zasięg występowania wynosi około 78500 km2, a gatunek ten spotykany jest na wysokościach bezwzględnych 0 – 600 m n.p.m..
Gatunek ten zasiedla tzw. "Jarrah forest" (Lasy Jarrah, w których dominującą rośliną jest "Eucalyptus marginata"), gdzie spotkać go można na piasku drobnoziarnistym lub na piaszczystych glinach (stąd łacińska nazwa "psammophilus", czyli ‘kochający piasek’). Żywi się bezkręgowcami. 
Rozmnażanie i rozwój.
Samce nawołują od kwietnia do maja wydając dźwięk podobny do cykania świerszcza. Podobnie jak inne gatunki "Heleioporus", samce "H. psammophilus" kopią nory na brzegach zbiorników wodnych. Ampleksus odbywa się w norze, gdzie samica następnie składa do 200 jaj w gnieździe pianowym w wilgotnej glebie. Podnoszący się poziom wód spowodowany jesiennymi i zimowymi opadami deszczu prowadzi do zalania nory tym samym pozwalając kijankom na wyklucie się i wypłynięcie z nory. Do przeobrażenia w osobniki dorosłe dochodzi we wrześniu i październiku. 
Status.
Gatunek najmniejszej troski (LC) w związku z szerokim zasięgiem występowania, dużymi rozmiarami populacji oraz brakiem spadku liczebności populacji. 

</doc>
<doc id="5190889" url="https://pl.wikipedia.org/wiki?curid=5190889" title="Rezerwat Północnoosetyjski">
Rezerwat Północnoosetyjski

Rezerwat Północnoosetyjski (ros. Северо-Осетинский государственный природный заповедник) – ścisły rezerwat przyrody (zapowiednik) w Osetii Północnej w Rosji. Znajduje się w rejonach ałagirskim i ardońskim. Jego obszar wynosi 312,98 km², a strefa ochronna 416,35 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 9 lipca 1967 roku. W 2008 roku został zakwalifikowany przez BirdLife International jako ostoja ptaków IBA. Dyrekcja rezerwatu znajduje się w miejscowości Ałagir. Od zachodu rezerwat graniczy z Parkiem Narodowym „Alania”.
Opis.
Rezerwat znajduje się na północnym zboczu środkowej części Wielkiego Kaukazu i obejmuje część Pasma Głównego, Pasma Bocznego, Pasma Skalistego i Pasma Pastwiskowego (ros. Пастбищный хребет). Najwyżej położony punkt rezerwatu znajduje się na wysokości 4646 m n.p.m. (szczyt Uiłpata). Piętro turniowe wraz z lodowcami, których jest tutaj ponad 70, zajmuje 71% powierzchni. Rezerwat pokryty jest gęstą siecią rzek. Największą rzeką jest Ardon. Na terenie rezerwatu znajdują się jaskinie, w tym druga co do wielkości jaskinia krasowa w Osetii Północnej – Szubi-Nychasskaja.
Klimat jest kontynentalny. Najzimniejszym miesiącem jest luty, a najcieplejszym lipiec. W wąwozie rzeki Cejadon na wysokości 1750 metrów średnia miesięczna temperatura w lutym wynosi -9°С, w lipcu +13°С.
Flora.
Ze względu na górski charakter obszaru roślinność ma tu układ piętrowy. Lasy w rezerwacie rosną w większości na zboczach niskich pasm: Skalistego i Pastwiskowego. Wyższe pasma: Boczne i Główne zajmują w większości łąki subalpejskie oraz piętro turniowe i lodowce.
W dolinach rośnie przeważnie olsza szara. Na północnych zboczach niskich pasm występują lasy bukowo-grabowe. Powyżej zastępują je lasy brzozowe i klonowe. Na południowych zboczach tych pasm rosną lasy dębowe, leszczynowe, sosnowe z domieszką dębu bezszypułkowego.
Na stromych zboczach Pasma Bocznego rośnie głównie "Рinus kochiana," "Betula litwinowii", a także brzoza Raddego "Betula raddeana""."
Fauna.
Fauna rezerwatu liczy 58 gatunków ssaków. Niedźwiedź brunatny, ryś euroazjatycki, wilk szary i lis rudy występują prawie we wszystkich strefach wysokościowych – od lasów po łąki subalpejskie. W lasach żyją m.in.: kuna leśna, wydra kaukaska ("Lutra meridionalis)," żbik kaukaski ("Felis silvestris caucasica)," żubr białowiesko-kaukaski (stado liczy około 50 zwierząt) i prometeuszek gruziński. Wysokogórską część rezerwatu zamieszkują m.in.: gronostaj europejski, kuna domowa, koziorożec wschodniokaukaski, kozica północna.
Rezerwat jest domem dla 207 gatunków ptaków. Są to m.in. orłosęp, orzeł przedni, sokół wędrowny, ścierwnik, cietrzew kaukaski, ułar kaukaski, dziwonia duża, kopciuszek rdzawobrzuchy, płochacz halny, pomurnik, wieszczek.
Gady są reprezentowane przez żmiję z gatunku "Vipera dinniki, z"askrońca zwyczajnego, gniewosza plamistego, jaszczurkę z gatunku "Darevskia caucasica," jaszczurkę zwinkę oraz padalca zwyczajnego.
Fauna płazów jest nieliczna. Najbardziej rozpowszechniona jest żaba z gatunku "Rana macrocnemis", którą można spotkać do wysokości 2500 m n.p.m. Jeszcze wyżej – w cyrkach lodowcowych do 3000 m n.p.m. – spotyka się ropuchę zieloną. Jedyną rybą w rzekach rezerwatu jest pstrąg potokowy.

</doc>
<doc id="5190890" url="https://pl.wikipedia.org/wiki?curid=5190890" title="Siadun">
Siadun

Siadun – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Dalekie.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 18 osób, 5 było wyznania rzymskokatolickiego, 13 prawosławnego. Jednocześnie 5 mieszkańców zadeklarowało polską a 13 białoruską przynależność narodową. Były tu 3 budynki mieszkalne. W 1931 w 2 domach zamieszkiwało 24 osoby.
Wierni należeli do parafii rzymskokatolickiej w Zamoszach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5190893" url="https://pl.wikipedia.org/wiki?curid=5190893" title="Antalya (1904)">
Antalya (1904)

Antalya – turecki torpedowiec z początku XX wieku, jedna z siedmiu zbudowanych we Włoszech jednostek typu "Antalya". Okręt został zwodowany w 1904 roku w stoczni Ansaldo w Genui, a w skład marynarki Imperium Osmańskiego wszedł w grudniu 1906 roku. Torpedowiec wziął udział w wojnie włosko-tureckiej, podczas której został samozatopiony w porcie Preweza 5 listopada 1911 roku. Po zajęciu miasta przez Greków podczas I wojny bałkańskiej okręt podniesiono i w 1913 roku wcielono do Wasilikon Naftikon pod nazwą „Nikopolis”. Jednostka została wycofana ze służby w 1916 roku.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
„Antalya” zbudowany został w stoczni Ansaldo w Genui (numer stoczniowy 134). Stępkę okrętu położono w kwietniu 1904 roku i w tym samym roku został zwodowany. W 1905 roku przeprowadzono próby morskie, zaś 29 listopada 1906 roku torpedowiec został odebrany przez zamawiającego w Genui.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanego dwoma śrubami okrętu wynosiła 26 węzłów. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Antalya” został przyjęty w skład marynarki wojennej Imperium Osmańskiego w grudniu 1906 roku w Stambule. 29 września 1911 roku, podczas wojny włosko-tureckiej, płynące do Singin torpedowce „Antalya” i „Tokad” zostały nieopodal Korfu zaatakowane przez włoskie niszczyciele „Artigliere”, „Corazziere”, „Alpino”, „Fuciliere” i „Zeffiro”. Tureckie okręty rozdzieliły się i próbowały ucieczki, która powiodła się w przypadku „Antalyi” – mimo pogoni podjętej przez dwa niszczyciele dopłynął do bazy w Prewezie. 5 listopada jednostka została samozatopiona w porcie.
Po zajęciu 31 października 1912 roku Prewezy przez Greków podczas I wojny bałkańskiej, 29 listopada okręt został podniesiony. W 1913 roku jednostkę wcielono do Wasilikon Naftikon pod nazwą „Nikopolis” (gr. „Νικόπολη”). Uzbrojenie artyleryjskie pozostawiono bez zmian, zdemontowano natomiast jedną wyrzutnię torpedową. Okręt został wycofany ze służby w 1916 roku.

</doc>
<doc id="5190895" url="https://pl.wikipedia.org/wiki?curid=5190895" title="Mistrzostwa Europy w Lekkoatletyce 1986 – pchnięcie kulą kobiet">
Mistrzostwa Europy w Lekkoatletyce 1986 – pchnięcie kulą kobiet

Pchnięcie kulą kobiet było jedną z konkurencji rozgrywanych podczas XIV mistrzostw Europy w Stuttgarcie. Rozegrano od razu finał 26 sierpnia 1986 roku. Zwyciężczynią tej konkurencji została reprezentantka Niemieckiej Republiki Demokratycznej Heidi Krieger. W rywalizacji wzięło udział siedemnaście zawodniczek z dziewięciu reprezentacji.

</doc>
<doc id="5190898" url="https://pl.wikipedia.org/wiki?curid=5190898" title="Irina Bogaczowa">
Irina Bogaczowa

Imię i nazwisko Irina Bogaczowa nosiły lub noszą m.in.:

</doc>
<doc id="5190907" url="https://pl.wikipedia.org/wiki?curid=5190907" title="Grand Prix Abu Zabi 2021">
Grand Prix Abu Zabi 2021

Grand Prix Abu Zabi 2021, oficjalnie Formula 1 Etihad Airways Abu Dhabi Grand Prix 2021 – dwudziesta druga i ostatnia runda Mistrzostw Świata Formuły 1 w sezonie 2021. Grand Prix odbyło się w dniach 10–12 grudnia 2021 na torze Yas Marina Circuit na wyspie Yas, Abu Zabi. Wyścig wygrał po starcie z pole position Max Verstappen (Red Bull), a na podium kolejno stanęli Lewis Hamilton (Mercedes) oraz Carlos Sainz Jr. (Ferrari)
Tło.
Przebudowa toru.
Tor Yas Marina przeszedł przebudowę, która skróciła tor i szacowany czas okrążenia w celu zwiększenia prędkości maksymalnej i możliwości wyprzedzania. Szykana po zakręcie 4 została usunięta, a na zakręcie 5 (który był zakrętem 7 przed przebudową) została poszerzona. Sekwencja czterech zakrętów, która była zakrętami 11–14 stała się jednym zakrętem 9. Promień zakrętów 12–15 (wcześniej 17–20) został zwiększony, aby umożliwić samochodom rozwijanie większych prędkości, a zmiany w zakręcie 15 umożliwiają samochodom jazdę na pełnych obrotach przez zakręt.
Lista startowa.
Lista kierowców zgłoszonych do udziału w wyścigu była początkowo taka sama jak na liście startowej sezonu, bez zgłoszeń kierowców rezerwowych. W pierwszej sesji treningowej wystartował Jack Aitken w miejsce George’a Russella. Nikita Mazepin wycofał się przed wyścigiem po pozytywnym wyniku testu na COVID-19, ale nie został zastąpiony przez kierowcę rezerwowego Pietro Fittipaldiego, ponieważ Fittipaldi nie wziął udziału w kwalifikacjach przed wyścigiem.
Grand Prix Abu Zabi było ostatnim wyścigiem Formuły 1 dla mistrza świata z 2007 roku Kimiego Räikkönena, który ogłosił zamiar przejścia na emeryturę po zakończeniu sezonu 2021, kończąc tym samym karierę w Formule 1 po 19 sezonach. Był to również ostatni wyścig Antonio Giovinazziego, który ogłosił zamiar przejśćia do Formuły E, oraz dla Nikity Mazepina, którego kontrakt z Haasem został rozwiązany po Inwazji Rosji na Ukrainę w 2022 roku i anulowaniu sponsoringu tytularnego Uralkali. Były to również ostatnie wyścigi George’a Russella i Valtteriego Bottasa w Williamsie i Mercedesie, którzy przechodzą odpowiednio do Mercedesa i Alfy Romeo.
Bottas ścigał się w specjalnym kasku na tę okazję, na którym widniały zdjęcia wszystkich chwil spędzonych w Mercedesie, a także nosił specjalny zestaw niebieskich kombinezonów wyścigowych. Wyścig był także ostatnim dla Hondy jako dostawcy silników, ponieważ japońska firma zaprzestała dostarczania silników zespołom Red Bull Racing i AlphaTauri, chociaż mają one zapewnić pomoc dla Red Bull Powertrains, które przejmują dostawy silników od sezonu 2022.
Klasyfikacje przed wyścigiem i permutacje tytułowe.
Dwóch rywali o tytuł mistrza świata, którymi są Max Verstappen z zespołu Red Bull Racing i Lewis Hamilton z zespołu Mercedes, rozpoczną wyścig z 369,5 punktami na koncie, dzięki czemu po raz pierwszy od sezonu 1974 i po raz drugi w historii tego sportu pretendenci do mistrzostwa kierowców będą mieli tyle samo punktów w rundzie kończącej sezon. Mistrzostwo Kierowców zostanie rozstrzygnięte w rundzie kończącej sezon po raz 30. i pierwszy od sezonu 2016. Kierowca, który zdobędzie najwięcej punktów, wygra mistrzostwa. Jeśli kierowcy zdobyliby równą liczbę punktów - co jest możliwe tylko wtedy, gdy żaden z nich nie ukończy wyścigu w punktach lub jeśli jeden ukończy wyścig na dziewiątym miejscu, a drugi na dziesiątym z najszybszym okrążeniem - Verstappen zdobędzie mistrzostwo ze względu na wygranie większej liczby wyścigów w stosunku dziewięć do ośmiu. W Mistrzostwach Konstruktorów Mercedes prowadzi z 587,5 punktami, 28 przed Red Bullem z 559,5 punktami. Jest to pierwszy raz od sezonu 2008, gdy o mistrzostwie konstruktorów decydowała ostatnia runda. Ferrari prowadzi z McLarenem w walce o trzecie miejsce w konstruktorów z przewagą 38,5 punktów, co oznacza, że nawet jeśli Mclaren zdobyłby maksymalną liczbę punktów za miejsca 1–2 i uzyskał punkt za najszybszy czas okrążenia, oba bolidy Ferrari musiałyby zająć pozycje poniżej siódmej.
Zaciekłe walki na torze przez cały sezon doprowadziły do obaw, że jeden z kierowców może spowodować celową kolizję w wyścigu, próbując zdobyć mistrzostwo. Do takich zdarzeń dochodziło w przeszłości: walka o mistrzostwo w 1989 roku pomiędzy kolegami z drużyny McLaren, Ayrtonem Senną i Alainem Prostem, została rozstrzygnięta przez incydent w Grand Prix Japonii; rewanż o mistrzostwo w 1990 roku, w którym Prost jeździł dla Ferrari, zakończył się na korzyść Senny kolejną kolizją w wyścigu na Suzucę; Zderzenie Michaela Schumachera z Damonem Hillem podczas Grand Prix Australii w 1994 roku przekreśliło Brytyjczyka z rywalizacji o tytuł w sezonie 1994; a kolizja spowodowana przez Schumachera z Jakiem Villeneuve’em podczas Grand Prix Europy 1997 została uznana za celową i doprowadziła do dyskwalifikacji niemieckiego kierowcy z sezonu 1997. W odpowiedzi na obawy dyrektor wyścigowy Michael Masi ostrzegł, że Verstappen lub Hamilton mogą podlegać dalszym sankcjom ze strony FIA, jeśli jeden z nich zdecyduje się na celową kolizję kończącą wyścig, aby uzyskać korzystny wynik w klasyfikacji. Sankcje wymienione przez dyrektora wyścigów objęły częściowe odjęcie punktów w klasyfikacji, zakaz udziału w niektórych przyszłych wyścigach lub dyskwalifikację z całego sezonu.
Treningi.
W trakcie weekendu zaplanowano trzy sesje treningowe. Pierwsza i druga sesja odbyła się odpowiednio o godzinie 13:30 i 17:00 czasu lokalnego w piątek 10 grudnia, a trzecia odbyła się o godzinie 14:00 czasu lokalnego w sobotę 11 grudnia. Pierwsza sesja treningowa przebiegła bez odnotowanych incydentów i zakończyła się ustanowieniem najszybszego czasu przez Maxa Verstappena, za którym uplasowali się Valtteri Bottas i Lewis Hamilton. Drugą sesję treningową zwyciężył Lewis Hamilton z przewagą 0,3 sekundy do drugiego Estebana Ocona. Trzecie miejsce zajął Valtteri Bottas. Na czwartym miejscu uplasował się Max Verstappen ze stratą 0,6 sekundy do lidera. W ostatniej minucie czasu sesji swój bolid rozbił Kimi Räikönnen. Trzecią sesję treningową zwyciężył po raz drugi Lewis Hamilton, drugi był ze stratą 0,2 sekundy Max Verstappen. Trzecie miejsce zajął ponownie Valtteri Bottas.
Kwalifikacje.
Kwalifikacje odbyły się według planu o godzinie 17:00 czasu lokalnego w sobotę 11 grudnia.
Wyścig.
Start wyścigu odbył się według planu o godzinie 17:00 czasu lokalnego w niedzielę 12 grudnia.
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5190908" url="https://pl.wikipedia.org/wiki?curid=5190908" title="Sielibka">
Sielibka

Sielibka – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów folwark w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 19 osób, 19 było wyznania rzymskokatolickiego, 1 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwało 13 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5190909" url="https://pl.wikipedia.org/wiki?curid=5190909" title="Jeddah Street Circuit">
Jeddah Street Circuit



</doc>
<doc id="5190915" url="https://pl.wikipedia.org/wiki?curid=5190915" title="Catalca">
Catalca



</doc>
<doc id="5190916" url="https://pl.wikipedia.org/wiki?curid=5190916" title="Siemieniszki">
Siemieniszki

Siemieniszki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX należały do dóbr Paulinowo, własność Bożeranowych.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 70 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 14 domach zamieszkiwało 71 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5190922" url="https://pl.wikipedia.org/wiki?curid=5190922" title="Gaja Hornby Records">
Gaja Hornby Records

Gaja Hornby Records (lub Gaja Hornby) – wytwórnia muzyczna założona przez Margaret i Kacezeta w 2020 roku w kooperacji z Sony Music Polska. Wydaje muzykę z gatunku .
Historia.
Wytwórnia została założona w 2020 roku poprzez Margaret i Kacezeta, a od 12 listopada 2021 roku inni artyści również mogą się do niej zgłaszać. Pierwszym ich wydawnictwem był singel Margaret pt. „Nowe plemię”, a albumem studyjnym tej samej artystki. 1 grudnia tego samego roku założyciele zaczęli rekrutacje do Gaja Hornby Records poprzez aplikację mobilną o nazwie wytwórni. Do końca 2021 roku wydali kilkanaście singli i dwa albumy (w tym jeden minialbum).

</doc>
<doc id="5190923" url="https://pl.wikipedia.org/wiki?curid=5190923" title="Georgios Dervisis">
Georgios Dervisis



</doc>
<doc id="5190934" url="https://pl.wikipedia.org/wiki?curid=5190934" title="Guillaume Van Keirsbulck">
Guillaume Van Keirsbulck

Guillaume Van Keirsbulck (ur. 14 lutego 1991 w Roeselare) – belgijski kolarz szosowy.
Kolarstwo uprawiali również jego: ojciec (Kurt Van Keirsbulck), dziadek (Benoni Beheyt) oraz kuzyn (Ceriel Desal).
Osiągnięcia.
Opracowano na podstawie:

</doc>
<doc id="5190935" url="https://pl.wikipedia.org/wiki?curid=5190935" title="Tatjana Romanowa">
Tatjana Romanowa



</doc>
<doc id="5190940" url="https://pl.wikipedia.org/wiki?curid=5190940" title="Diana Toropchenova">
Diana Toropchenova



</doc>
<doc id="5190942" url="https://pl.wikipedia.org/wiki?curid=5190942" title="Józef de Maistre">
Józef de Maistre



</doc>
<doc id="5190943" url="https://pl.wikipedia.org/wiki?curid=5190943" title="Władysław Wilk">
Władysław Wilk

Władysław Wilk (ur. 1 maja 1922 w Jodłówce, zm. 15 października 1963) – polski inżynier budownictwa i polityk, poseł na Sejm PRL II i III kadencji.
Życiorys.
Uzyskał wykształcenie wyższe, z zawodu inżynier budownictwa. Ukończył studia na Wydziale Lądowym Akademii Górniczo-Hutniczej w Krakowie. Pracował na stanowiskach dyrektora Krakowskiego Przedsiębiorstwa Budowy Elektrowni i Przemysłu oraz głównego kierownik nadzoru budowlanego Zakładów Azotowych w Tarnowie. Należał do Polskiej Zjednoczonej Partii Robotniczej, był I sekretarzem Komitetu Zakładowego w Zakładach Azotowych w Tarnowie oraz wiceprzewodniczącym Komisji Budownictwa Komitetu Wojewódzkiego w Krakowie.
W 1957 i 1961 uzyskiwał mandat posła na Sejm PRL w okręgu Tarnów oraz Kraków. Przez dwie kadencje zasiadał w Budownictwa i Gospodarki Komunalnej, w trakcie III kadencji był jej przewodniczącym. Zmarł w trakcie kadencji.
Został odznaczony Złotym Krzyżem Zasługi oraz Krzyżem Kawalerskim Orderu Odrodzenia Polski.

</doc>
<doc id="5190989" url="https://pl.wikipedia.org/wiki?curid=5190989" title="CONSUR Women’s Sevens 2021">
CONSUR Women’s Sevens 2021

CONSUR Women’s Sevens 2021 – dwudzieste mistrzostwa strefy CONSUR w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Sudamérica Rugby mające na celu wyłonienie najlepszej żeńskiej reprezentacji narodowej w tej dyscyplinie sportu w strefie CONSUR, które odbyły się w dniach 12–13 listopada 2021 roku na boiskach Carrasco Polo Club w Montevideo. Turniej służył również jako kwalifikacja do Pucharu Świata 2022.
W swoich grupach z kompletem zwycięstw najlepsze okazały się Brazylia i Kolumbia, które następnie awansowały do finału, tym samym gwarantując sobie miejsce w PŚ 2022. Tytuł mistrzowski obroniły po raz kolejny Brazylijki, a spośród nich Thalia Costa zdobyła najwięcej przyłożeń w zawodach, zaś Bianca Silva została wybrana ich najlepszą zawodniczką.
Informacje ogólne.
Zawody ponownie rozegrano w ramach dorocznego "Torneo Valentín Martínez" w dziesięciozespołowej obsadzie. Podstawą do ich rozstawienia były wyniki poprzedniej edycji. W pierwszej fazie reprezentacje rywalizowały w ramach dwóch pięciozespołowych grup systemem kołowym, po czym nastąpiła faza pucharowa – dwie czołowe drużyny z każdej grupy walczyły o medale, pozostałe zaś o poszczególne miejsca.
W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci".
Stawką mistrzostw prócz medali były również dwa miejsca w turnieju finałowym Pucharu Świata 2022, a były one transmitowane w oficjalnej aplikacji regionalnego związku.
Składy zespołów i sędziowie zawodów.

</doc>
<doc id="5190991" url="https://pl.wikipedia.org/wiki?curid=5190991" title="Sitówka Borodzienicka">
Sitówka Borodzienicka

Sitówka Borodzienicka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 2 osoby.

</doc>
<doc id="5190996" url="https://pl.wikipedia.org/wiki?curid=5190996" title="Mitologia perska">
Mitologia perska



</doc>
<doc id="5190998" url="https://pl.wikipedia.org/wiki?curid=5190998" title="Mitologia indoirańska">
Mitologia indoirańska



</doc>
<doc id="5191000" url="https://pl.wikipedia.org/wiki?curid=5191000" title="Sitówka Podmarciniacka">
Sitówka Podmarciniacka

Sitówka Podmarciniacka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 7 osób.

</doc>
<doc id="5191004" url="https://pl.wikipedia.org/wiki?curid=5191004" title="Tokad">
Tokad

Tokad – turecki torpedowiec z początku XX wieku, jedna z siedmiu zbudowanych we Włoszech jednostek typu "Antalya". Okręt został zwodowany w 1904 roku w stoczni Ansaldo w Genui, a w skład marynarki Imperium Osmańskiego wszedł w grudniu 1906 roku. Torpedowiec wziął udział w wojnie włosko-tureckiej, podczas której został 29 września 1911 roku wyrzucony na brzeg po starciu z włoskimi niszczycielami, a następnie samozatopiony w porcie Preweza 5 listopada tego roku. Po zajęciu miasta przez Greków podczas I wojny bałkańskiej okręt podniesiono i w 1913 roku wcielono do Wasilikon Naftikon pod nazwą „Tatoi”. Jednostka została wycofana ze służby w 1916 roku.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
„Tokad” zbudowany został w stoczni Ansaldo w Genui (numer stoczniowy 137). Stępkę okrętu położono w kwietniu 1904 roku i w tym samym roku został zwodowany. W 1905 roku przeprowadzono próby morskie, zaś 29 listopada 1906 roku torpedowiec został odebrany przez zamawiającego w Genui.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanego dwoma śrubami okrętu wynosiła 26 węzłów. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Tokad” został przyjęty w skład marynarki wojennej Imperium Osmańskiego w grudniu 1906 roku w Stambule. 29 września 1911 roku, podczas wojny włosko-tureckiej, płynące do Singin torpedowce „Tokad” i „Antalya” zostały nieopodal Korfu zaatakowane przez włoskie niszczyciele „Artigliere”, „Corazziere”, „Alpino”, „Fuciliere” i „Zeffiro”. Tureckie okręty rozdzieliły się i próbowały ucieczki, która w przypadku „Tokada” nie zakończyła się powodzeniem – ścigające do trzy niszczyciele trafiły torpedowiec 15 pociskami, powodując pożary i zmuszając okręt do wyrzucenia na brzeg w pobliżu bazy w Preweza (na pokładzie torpedowca śmierć poniosło osiem lub dziewięć osób). Na początku listopada wrak „Tokada” przeholowano do Preweza, jednak już 5 listopada jednostka została samozatopiona w porcie.
Po zajęciu 31 października 1912 roku Prewezy przez Greków podczas I wojny bałkańskiej, 29 listopada okręt został podniesiony. W 1913 roku jednostkę wcielono do Wasilikon Naftikon pod nazwą „Tatoi” (gr. „Τατόι”). Uzbrojenie artyleryjskie pozostawiono bez zmian, zdemontowano natomiast jedną wyrzutnię torpedową. Okręt został wycofany ze służby w 1916 roku.

</doc>
<doc id="5191010" url="https://pl.wikipedia.org/wiki?curid=5191010" title="Jurij Ryżow">
Jurij Ryżow

Jurij Aleksiejewicz Ryżow (ros. Юрий Алексеевич Рыжов, ur. 28 października 1930 w Moskwie, zm. 29 lipca 2017 tamże) – radziecki i rosyjski uczony w dziedzinie dynamiki płynów, działacz polityczny i społeczny, dyplomata, ambasador Rosji we Francji od 1992 do 1998.
Życiorys.
W 1954 ukończył Moskiewski Instytut Fizyczno-Techniczny, po czym został inżynierem Centralnego Instytutu Aerohydrodynamicznego im. Żukowskiego, a w 1958 starszym inżynierem Instytutu Naukowo-Badawczego nr 1 (obecnie Centrum Naukowo-Badawcze im. Kiełdysza). Od 1960 pracował w Moskiewskim Instytucie Lotniczym jako docent, profesor, kierownik działu aerodynamiki maszyn latających, prorektor ds. pracy naukowej, pierwszy prorektor i następnie rektor. W 1970 został doktorem nauk technicznych, a w 1972 profesorem. Od 1981 był członkiem korespondentem, a od 1987 członkiem rzeczywistym Akademii Nauk ZSRR. Od 1987 do 1990 był deputowanym Moskiewskiej Rady Miejskiej. W 1989 został deputowanym ludowym ZSRR, był członkiem Prezydium Rady Najwyższej ZSRR i przewodniczącym Komitetu ds. Nauki, edukacji narodowej, kultury i wychowania Rady Najwyższej ZSRR i zastępcą przewodniczącego Wyższej Rady Koordynacyjno-Konsultacyjnej przy przewodniczącym Rady Najwyższej RFSRR. W 1994 został prezesem Międzynarodowego Uniwersytetu Inżynieryjnego. Od 1991 do 1998 był członkiem Rady Prezydenckiej Federacji Rosyjskiej, a jednocześnie od 1992 do 1998 ambasadorem Rosji we Francji. Od 2003 kierował działem aerodynamiki maszyn latających Moskiewskiego Instytutu Lotniczego.

</doc>
<doc id="5191011" url="https://pl.wikipedia.org/wiki?curid=5191011" title="Publius Decius Mus">
Publius Decius Mus



</doc>
<doc id="5191014" url="https://pl.wikipedia.org/wiki?curid=5191014" title="Politeja (czasopismo)">
Politeja (czasopismo)

Politeja – ukazujące od 2004 czasopismo naukowe Wydziału Studiów Międzynarodowych i Politycznych Uniwersytetu Jagiellońskiego. 
Pierwotnie półrocznik, następnie dwumiesięcznik. Na jego łamach publikowane są artykuły z zakresu nauk humanistycznych i społecznych (szczególnie z zakresu nauk politycznych, nauk o bezpieczeństwie oraz kulturoznawstwa). Redaktorem naczelnym pisma jest prof. dr hab. Bogdan Szlachta, a sekretarzem redakcji dr Arkadiusz Górnisiewicz. 
Pismo jest indeksowane w wielu bazach naukowych, m.in. w CEEOL, EBSCO, ERIH+, Index Copernicus czy JSTOR. 
Pismo ukazuje się we współpracy z Księgarnią Akademicką.
Linki zewnętrzne.
Strona czasopisma

</doc>
<doc id="5191020" url="https://pl.wikipedia.org/wiki?curid=5191020" title="Urfa (1904)">
Urfa (1904)

Urfa – turecki torpedowiec z początku XX wieku, jedna z siedmiu zbudowanych we Włoszech jednostek typu "Antalya". Okręt został zwodowany w 1904 roku w stoczni Ansaldo w Genui, a w skład marynarki Imperium Osmańskiego wszedł w grudniu 1906 roku. 11 grudnia 1908 roku torpedowiec zatonął przy sztormowej pogodzie w pobliżu Salonik.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
„Urfa” zbudowany został w stoczni Ansaldo w Genui (numer stoczniowy 135). Stępkę okrętu położono w kwietniu 1904 roku i w tym samym roku został zwodowany. W 1905 roku przeprowadzono próby morskie, zaś 29 listopada 1906 roku torpedowiec został odebrany przez zamawiającego w Genui.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanego dwoma śrubami okrętu wynosiła 26 węzłów. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Urfa” został przyjęty w skład marynarki wojennej Imperium Osmańskiego w grudniu 1906 roku w Stambule. 11 grudnia 1908 roku płynący w sztormie okręt zatonął nieopodal Salonik.

</doc>
<doc id="5191037" url="https://pl.wikipedia.org/wiki?curid=5191037" title="Zmienka">
Zmienka

Zmienka ("Cryptogramma" R.Br.) – rodzaj paproci z rodziny orliczkowatych. Należy do niego 9 gatunków. Rośliny te występują w strefie subarktycznej i umiarkowanej półkuli północnej i w południowej części Ameryki Południowej, często na obszarach górskich. W Polsce rośnie zmienka górska "C. crispa". Ten gatunek też bywa uprawiany jako roślina ozdobna.
Systematyka.
Rodzaj z podrodziny "Cryptogrammoideae" w obrębie rodziny orliczkowatych "Pteridaceae".

</doc>
<doc id="5191039" url="https://pl.wikipedia.org/wiki?curid=5191039" title="Cryptogramma">
Cryptogramma



</doc>
<doc id="5191041" url="https://pl.wikipedia.org/wiki?curid=5191041" title="Jurij Owczinnikow">
Jurij Owczinnikow

Jurij Anatoljewicz Owczinnikow (ros. Юрий Анатольевич Овчинников, ur. 2 sierpnia 1934 w Moskwie, zm. 17 lutego 1988 tamże) – radziecki i rosyjski biochemik, akademik Akademii Nauk ZSRR.
Życiorys.
Był synem inżyniera lotnictwa, który w 1942 został aresztowany pod zarzutem zdrady ojczyzny i antyradzieckiej agitacji i rozstrzelany (pośmiertnie zrehabilitowany w 1957). Dzieciństwo spędził wraz z matką i rodzeństwem na Syberii, w 1952 ukończył ze złotym medalem szkołę średnią w Krasnojarsku. Następnie studiował na Wydziale Chemii Moskiewskiego Uniwersytetu Państwowego, po ukończeniu studiów w 1957 został tam aspirantem, od 1960 pracował w Instytucie Chemii Związków Naturalnych Akademii Nauk ZSRR (w 1974 przemianowanym na Instytut Chemii Bioorganicznej im. Szemiakina) jako młodszy i następnie starszy pracownik naukowy. W 1961 obronił pracę kandydacką, w 1966 został doktorem nauk chemicznych. W 1970 został dyrektorem instytutu, pozostając na tym stanowisku przez 18 lat. Od 1972 był profesorem Moskiewskiego Uniwersytetu Państwowego, na którym kierował laboratorium chemii białka Instytutu Białka Akademii Nauk ZSRR. Od 1970 był członkiem rzeczywistym Akademii Nauk ZSRR, której w 1974 został wiceprezesem. Opublikował ponad 500 prac naukowych.
Należał do KPZR, w 1976 został członkiem Centralnej Komisji Rewizyjnej KPZR. Od 1975 do 1988 był deputowanym do Rady Najwyższej RFSRR, w 1978 wszedł w skład jej Prezydium.
Był członkiem Europejskiej Akademii Nauki, Sztuki i Literatury (Francja, 1980), Światowej Akademii Nauki i Literatury (Szwecja, 1985), Międzynarodowego Instytutu Fizyki i Chemii (Belgia, 1977), członkiem honorowym Niemieckiej Akademii Przyrodniczej Leopoldina (NRD, 1973), członkiem zagranicznym Akademii Nauk NRD (1976), Bułgarskiej Akademii Nauk (1976), Czechosłowackiej Akademii Nauk (1980), Indyjskiej Narodowej Akademii Nauk (1981), Akademii Nauk Węgier (1983), Królewskiej Akademii Nauk Ścisłych, Fizycznych i Przyrodniczych (Hiszpania, 1983), Szwedzkiej Królewskiej Akademii Nauk Inżynieryjnych (1985), Serbskiej Akademii Nauk i Sztuk (1985), Akademii Nauk Rolniczych NRD (1986) i Barcelońskiej Akademii Nauk i Sztuk (Hiszpania, 1985). Był także doktorem honoris causa Uniwersytetu Gdańskiego (1977) oraz uniwersytetów i instytutów we Francji, Szwecji, Bułgarii, Hiszpanii, Peru i NRD oraz członkiem towarzystw naukowych Japonii, USA, Jugosławii, Kuby i Wielkiej Brytanii. Od 1984 do 1986 stał na czele Federacji Europejskich Towarzystw Biochemicznych.
Zmarł w wieku 53 lat w wyniku choroby. Został pochowany na Cmentarzu Nowodziewiczym.
Odznaczenia i nagrody.
I inne.

</doc>
<doc id="5191045" url="https://pl.wikipedia.org/wiki?curid=5191045" title="Bateria artylerii nr 43 (XLIII)">
Bateria artylerii nr 43 (XLIII)

43 (XLIII) Bateria artylerii, w dokumentach do mobilizacji nosiła numer 40 (XL) – polska dwudziałowa bateria artylerii przeciwdesantowej kalibru 75 mm, ustawiona na wschód od wejścia do Portu Władysławowo, Półwyspu Helskiego (od strony morza). Wchodziła w skład Dywizjonu Artylerii Nadbrzeżnej, Rejonu Umocnionego Hel.
Sformowanie i opis baterii.
Z uwagi na potrzebę zabezpieczenia podejść do portów Władysławowo, Jastarnia i Helu oraz wzmocnienia artylerii nadbrzeżnej, oraz biorąc pod uwagę niedostatki finansowe, Kierownictwo Marynarki Wojennej postanowiło wykorzystać posiadane w magazynach zapasy armat kal. 75 mm wz. 1897 na podstawach morskich wz. 1916. Armaty te pochodziły z przezbrojonych oraz wycofanych z eksploatacji okrętów Floty i Flotylli Rzecznej. Zawiązki baterii sformowano pod koniec roku 1938 w ramach etatu pokojowego dywizjonu artylerii nadbrzeżnej. Baterię we Władysławowie formowano posługując się nazwą bateria artylerii nr 40 (XL), planując ją jako baterię 4-działową. Zamiast planowanych 4 armat wyposażono ją w 2 armaty kal. 75 mm Schneider wz.1897 na podstawie morskiej, osadzone na wybetonowanym stanowisku ogniowym, z kierunkiem ostrzału „na morze” celem zwalczania jednostek nawodnych nieprzyjaciela. Poza tymi zadaniami bateria miała wspierać oddziały lądowe na pozycjach przy nasadzie półwyspu Hel. W tym celu wykonano przesieki w lesie. Organizowanie i usadowienie baterii w terenie prowadzono w okresie wiosny i początków lata 1939 roku. Z uwagi na zmianę jej siły bojowej prawdopodobnie zmieniono też jej numer na 43. Pierwszym dowódcą baterii był por. mar. Witold Wyrostek. Szef KMW wystąpił 16 maja 1939 r. do Szefa Sztabu Głównego WP o wpisanie utworzonych baterii do tabel mobilizacyjnych, lecz bezskutecznie, wobec tego mobilizacja personelu nastąpiła poza planem mobilizacyjnym „W” z nadwyżek Marynarki Wojennej. W trakcie mobilizacji alarmowej baterię zmobilizowano w grupie zielonej od 23 sierpnia w czasie 36 godzin na podstawie rozkazu Kierownictwa Marynarki Wojennej L.778/Mob./39. Od mobilizacji alarmowej zastępcą dowódcy został ppor. rez. mar. Henryk Borakowski.
Bateria nr 43 w kampanii wrześniowej.
Po zniszczeniu lub ciężkim uszkodzeniu w dniu 6 września 1 armaty ze składu baterii, rozkazem dowódcy Rejonu Umocnionego Hel kmdr. Włodzimierza Steyera 8 września drugą armatę wraz z pozostałością personelu przeniesiono w pobliże Chałup.
Wykaz pojedynków baterii XXXI z niemieckimi okrętami:
Obsada personalna.
dowództwo baterii:

</doc>
<doc id="5191046" url="https://pl.wikipedia.org/wiki?curid=5191046" title="Olivier Dussopt">
Olivier Dussopt

Olivier Dussopt (ur. 16 sierpnia 1978 w Annonay) – francuski polityk i samorządowiec, deputowany, sekretarz stanu oraz minister delegowany, a od 2022 minister pracy, zatrudnienia i integracji, lider ugrupowania Territoires de progrès.
Życiorys.
Absolwent Instytutu Nauk Politycznych w Grenoble, uzyskał następnie dyplom ukończenia wyższych studiów specjalistycznych (DESS). Działał w Partii Socjalistycznej. W latach 2002–2006 był asystentem Michela Testona, senatora i przewodniczącego rady departamentu Ardèche. W latach 2006–2008 zasiadał w radzie regionu Rodan-Alpy. Od 2008 do 2017 pełnił funkcję mera rodzinnej miejscowości. Od 2014 był przewodniczącym APVF, stowarzyszenia małych miejscowości we Francji.
W 2007 po raz pierwszy uzyskał mandat deputowanego do Zgromadzenia Narodowego. Z powodzeniem ubiegał się o reelekcję w wyborach w 2012, 2017 i 2022.
W ramach PS uchodził za stronnika Manuela Vallsa. W listopadzie 2017 dołączył do rządu Édouarda Philippe’a, w którym objął stanowisko sekretarza stanu przy ministrze do spraw wydatków publicznych. Przejście na stronę prezydenta Emmanuela Macrona skutkowało utratą członkostwa w Partii Socjalistycznej.
W lipcu 2020 w gabinecie, na czele którego stanął Jean Castex, został powołany na ministra delegowanego przy ministrze gospodarki, finansów i odnowy gospodarczej; powierzono mu sprawy rachunków publicznych. Współtworzył ruch Territoires de progrès, skupiający lewicowych stronników prezydenta. W 2021 został wybrany na przewodniczącego tego ugrupowania. W maju 2022 w nowo powołanym rządzie Élisabeth Borne objął urząd ministra pracy, zatrudnienia i integracji. Utrzymał tę funkcję także przy rekonstrukcji gabinetu z lipca 2022.

</doc>
<doc id="5191056" url="https://pl.wikipedia.org/wiki?curid=5191056" title="Marcin Myszka">
Marcin Myszka

Marcin Myszka (ur. 1991 w Człuchowie) − polski youtuber, tropiciel nierozwiązanych zagadek kryminalnych oraz twórca "Kryminatorium", jednego z najpopularniejszych podcastów w Polsce, który był pierwszym tego typu podcastem w Polsce. Jest także autorem audioserialu z czasów PRL − „Rozpruwacz z Bydgoszczy”, nazywanego Polskim Kubą Rozpruwaczem.
Życiorys.
Studiował w Koszalinie transport, ze specjalizacją logistyka oraz dziennikarstwo na Uniwersytecie im. Adama Mickiewicza w Poznaniu. Aktualnie również mieszka w Poznaniu.
W 2015 roku założył swój pierwszy kanał na YouTube „Niediegetyczne”; w 2018 roku stworzył projekt „Kryminatorium”, które doczekało się swojej wersji radiowej w RMF FM oraz wydania w Empik Go pod tytułem „Kryminatorium. Zbrodnie, które wstrząsnęły światem”. 
Razem z pisarką Joanną Opiat-Bojarską poprowadził program "DNA polskich zbrodni" dla kanału CBS Reality.
W wywiadzie przyznał się, że w swoich projektach kryminalnych skupia się na tematach zamkniętych, gdyż jego celem nigdy nie było dziennikarstwo śledcze. Wiedzę do programów opiera nie tylko na materiałach prasowych, ale także w przypadku niektórych spraw spędza czas w archiwach sądowych oraz odwiedza miejsca zbrodni.
Dorobek.
Projekt Kryminatorium.
Autor cotygodniowych podcastów kryminalnych, opisujących i wyjaśniających zagadki kryminalne z całego świata. Najczęściej są to zbrodnie z pierwszych stron gazet, jednak projekt ten uwzględnia również wydarzenia mocno archiwalne i zapomniane. Na przestrzeni kilku lat Kryminatorium uplasowało się w czołówce zestawień najpopularniejszych podcastów w Polsce.
Projekt został zaczęty 3 czerwca 2018 roki i obecnie Kryminatorium przybrał postać słuchowiska i jest dostępny zarówno na kanale YouTube jak i na Spotify. Kanał posiada ponad 57 mln wyświetleń i zrzesza blisko 331 tys. subskrybentów. Wśród playlist Kryminatorium znajdują się m.in. najgłośniejsze śledztwa PRL, sylwetki seryjnych morderców, opis zbrodni w Górach Stołowych czy tajemnicze zaginięcia. Najbardziej popularnym filmem na kanale Kryminatorium jest „Mój Doktorek z Krakowa”, który ma ponad milion wyświetleń na swoim koncie. Na kanale zostało opublikowane już ponad 200 filmów o tematyce podcastów kryminalnych
Projekt Kryminatorium doczekał się także dedykowanej serii, która trafiła do Empik Go – serwisu z audiobookami i e-bookami. W specjalnej serii projektu autor opisuje najgłośniejsze sprawy kryminalne sprzed ostatnich 20 lat. Kryminatorium Empik Go prowadzony jest w podobnym stylu, co autorski cykl podcastów, jednak dostępny wyłącznie w Empik Go.
Kanał na YouTube: Niediegetyczne.
Posiadacz własnego kanału na YouTube – Niediegetyczne. Regularnie publikuje tam materiały o tematyce kryminalnej – w tym tajemnicze zaginięcia ludzi czy działania seryjnych polskich morderców. W sierpniu 2022 r. kanał ogólny subskrybowało blisko 570 tys. użytkowników.
Program: DNA Polskich Zbrodni.
Współtwórca programu kryminalnego “DNA Polskich Zbrodni” emitowanego na kanale CBS Reality i składającego się w sumie z 10 odcinków. Razem z pisarką Joanną Opiat-Bojarską opowiada o najbardziej poruszających sprawach kryminalnych, zabójcach i ich motywach, jednocześnie szczegółowo analizując postawę śledczych i biegłych. Premiera programu “DNA Polskich Zbrodni” odbyła się 18 listopada 2019 roku, a produkcją serii zajęła się firma TimecodeFilm Production.
Audioserial: Rozpruwacz z Bydgoszczy.
Główny narrator historii seryjnego mordercy i nekrofila, znanego jako Rozpruwacz z Bydgoszczy. Trwający 4 godziny i 51 minut audioserial szczegółowo przedstawia sprawę kryminalną, która obejmuje wydarzenia z 1965 roku i dotyczy sylwetki jednego z najbardziej brutalnych morderców w historii Polski.
Projekt ten składa się z 10 części. Źródłem wiedzy są m.in. sądowe akta sprawy, zeznania świadków, wyjaśnienia samego podejrzanego, a także niepublikowane dotąd informacje – w tym opinie psychiatryczne i psychologiczne. Na potrzeby audioserialu zrealizowano autorski podkład dźwiękowy, a swojego głosu użyczyli m.in. Filip Kosior i Anna Ryźlak. Formą uzupełnienia audioserialu jest rozbudowany przewodnik po sprawie, liczący blisko 100 stron dodatkowych informacji i zdjęć – w tym fotografii z kluczowych miejsc zdarzeń.
Audioserial: Sprawa Edmunda Kolanowskiego.
Cykl programów dokumentalnych przedstawiających szczegóły działania Edmunda Kolanowskiego – działającego w latach 80. seryjnego mordercy i nekrofila. Dzięki unikatowym materiałom udało się rzucić na światło dzienne nowe fakty z postępu śledztwa, które zakończyło się spektakularnym sukcesem.
Autor wykorzystał zarówno zeznania śledczych, prowadzących sprawę Edmunda Kolanowskiego, jak i opinię niezależnych ekspertów z dziedziny kryminalistyki, psychologii oraz prawa. Partnerem audioserialu jest kanał CBS Reality.
Nagrody i wyróżnienia.
Za realizację podcastu „Kryminatorium Empik Go 2” w 2022 roku otrzymał nagrodę Bestsellera Empiku 2021.
Nagroda "Podcaster 2019 roku" "Za zbudowanie nowej formy podcastów kryminalnych oraz niezwykle interesujące wykorzystanie storytellingu w podkastach Kryminatorium".

</doc>
<doc id="5191058" url="https://pl.wikipedia.org/wiki?curid=5191058" title="Stanisław Lassota">
Stanisław Lassota

Stanisław Czesław Maria Lassota (ur. 20 lipca 1909 w Kamionce Strumiłłowej, zm. 1 lutego 2001 w Warszawie) – inżynier, konstruktor lotniczy.
Życiorys.
Pochodził z rodziny inteligenckiej, jego ojciec był nauczycielem. W 1931 r. zdał egzamin maturalny i rozpoczął studia na Wydziale Mechanicznym Politechniki Lwowskiej. W połowie 1936 r., wspólnie z Mieczysławem Mittisem, opracował studium konstrukcyjne motoszybowca ZASPL Osa. Z uwagi na problemy finansowe Warsztatów Szybowcowych ZASPL nie doszło do budowy prototypu. W lipcu 1938 r. odbył kurs skoków spadochronowych z wieży w Bielsku, po jego ukończeniu miał prawo do noszenia znaku sportu spadochronowego III kategorii. We wrześniu 1938 r. dyplom inżyniera na Oddziale Lotniczym Politechniki Lwowskiej. 1 października 1938 r. został zatrudniony w biurze konstrukcyjnym Podlaskiej Wytwórni Samolotów. Został przydzielony do zespołu projektowego inż. Wacława Czerwińskiego, gdzie pracował przy projekcie samolotu PWS-33 Wyżeł. W 1939 r. pracował również nad projektem PWS-41.
Po wybuchu II wojny światowej pozostał na ziemiach okupowanych przez ZSRR. Początkowo pracował jako nauczyciel w Kamionce Strumiłłowej, następnie został zatrudniony w Płaniernyj Zawod Nr 5, gdzie pracował przy projektowaniu szybowca akrobacyjnego G-9. Po ataku III Rzeszy na ZSRR ponownie znalazł schronienie w rodzinnej Kamionce, pracował jako technik na kolei.
Po wyzwoleniu terenów, na których się znajdował w grudniu 1944 r., zgłosił się służby w Wojsku Polskim. Początkowo otrzymał przydział do 15 samodzielnego zapasowego pułku lotniczego w Sadkowie, następnie, z uwagi na jego wykształcenie, został przeniesiony do zakładów PZL w Mielcu. Zajął stanowisko kierownika biura konstrukcyjnego, odpowiadał za remont samolotów Pe-2. W 1945 r., wspólnie z inż. Marianem Wasilewskim, zaprojektował motoszybowiec Ikar 1. Projekt, w konkursie Ministerstwa Komunikacji, zdobył drugie miejsce.
Od połowy 1946 r. pracował w Centralnym Studium Samolotów (CSS) w Warszawie, gdzie brał udział w pracach konstrukcyjnych przy CSS-10. Był również członkiem zespołu inż. Leszka Dulęby i brał udział w pracach nad samolotem pasażerskim CSS-12. W 1946 r. pod jego kierownictwem została opracowana dokumentacja konstrukcyjna dostosowująca samolot Po-2 do licencyjnej produkcji w Polsce jako CSS-13. Po przekształceniu CSS w Wytwórnię Sprzętu Komunikacyjnego Nr 4 od jesieni 1951 r. nadzorował produkcję CSS-13. W późniejszym okresie kierował pracami nad przygotowaniem dokumentacji produkcji seryjnej samolotów LWD Junak 2, Junak 3, sanitarnej wersji CSS-13 oraz TS-8 Bies. W latach 1952-1972 był jednym z redaktorów miesięcznika „Technika Lotnicza”.
W 1955 r. odpowiadał za przygotowanie dokumentacji produkcyjnej samolotu Jak-12. W 1956 r. został kierownikiem, działającego w ramach WSK-4, biura konstrukcyjnego TK i odpowiadał za opracowanie dokumentacji samolotu PZL-101 Gawron. W 1958 r. stworzył, na etapie studiów, projekt motoszybowca, który nie został przekazany do dalszej realizacji. Na początku lat 60. XX wieku został włączony do zespołu konstrukcyjnego Marcina Fortuńskiego i pracował nad wersją fotogrametryczną samolotu PZL MD-12F. W późniejszych latach pracował jako główny konstruktor przy projekcie samolotu PZL-102 Kos oraz szybowca PZL-103. W 1964 r. kierował zespołem, który opracował dokumentację licencyjną samolotu PZL-104 Wilga C w języku angielskim.
W 1974 r. przeszedł na emeryturę, ale do 1987 r. pracował w biurze konstrukcyjnym na pół etatu. Zmarł 1 lutego 2001 r. i został pochowany w grobie rodzinnym na warszawskich Powązkach Wojskowych (kw. H-1-23/24).
Ordery i odznaczenia.
Za swą pracę został odznaczony:

</doc>
<doc id="5191060" url="https://pl.wikipedia.org/wiki?curid=5191060" title="Tatiana Sorina">
Tatiana Sorina



</doc>
<doc id="5191064" url="https://pl.wikipedia.org/wiki?curid=5191064" title="Dafnis i Chloe (balet)">
Dafnis i Chloe (balet)



</doc>
<doc id="5191065" url="https://pl.wikipedia.org/wiki?curid=5191065" title="Anamarija Lampic">
Anamarija Lampic



</doc>
<doc id="5191068" url="https://pl.wikipedia.org/wiki?curid=5191068" title="The Incredible Hulk (serial animowany 1982)">
The Incredible Hulk (serial animowany 1982)

The Incredible Hulk – amerykański superbohaterski serial animowany z 1982 roku na podstawie serii komiksów o superbohaterze o tym samym pseudonimie wydawnictwa Marvel Comics. W oryginalnej wersji językowej głównym postaciom głosów użyczyli: Michael Bell, Bob Holt, Robert Ridgely, B.J. Ward, Michael Horton i Pat Fraley oraz Stan Lee jako narrator.
"The Incredible Hulk" zadebiutował 18 września 1982 roku w Stanach Zjednoczonych na antenie NBC. Serial został zakończony po pierwszej serii. 8 października 1983 roku wyemitowano ostatni, trzynasty odcinek serialu.
Obsada.
Role gościnne.
Ponadto w serialu głosów użyczyli: William Callaway i Hamilton Camp.
Emisja i wydanie.
"The Incredible Hulk" zadebiutował 18 września 1982 roku w Stanach Zjednoczonych na antenie NBC. Serial został zakończony po pierwszej serii. 8 października 1983 roku wyemitowano ostatni, trzynasty odcinek serialu.
Serial został wydany 7 czerwca 2010 roku na DVD w Wielkiej Brytanii przez Clear Vision.
W 2012 roku sceny z serialu zostały przemontowane i wykorzystane jako "Marvel Mash-Up" oraz wyemitowane w ramach bloku programowego "Marvel Universe" na Disney XD.
Produkcja.
Na początku lat osiemdziesiątych, na fali popularności serialu fabularnego "The Incredible Hulk", Marvel Comics podjęło decyzję o stworzeniu serialu animowanego o Hulku, a Marvel Productions zajęło się jego produkcją. 
Scenariusz do serialu napisali: Michael Reaves, Dennis Marks, Arthur Browne Jr., Fred Ladd, Martin Pasko, Misty Stewart-Taggart, Paul Dini i Marc Scott Zicree. Animacją zajęły się studia Dong Seo Animation i XAM! Productions. W serialu zbliżono się do komiksowego materiału źródłowego. Zmieniono jednak na Ned imię postaci Glenna Talbota oraz wprowadzono dwie nowe postaci: Rio i jego córki Rity, która była dziewczyną Ricka Jonesa. Aby serial nie został ocenzurowany dla młodszej publiczności, wiele broni przedstawionych w serialu zostało przedstawionych w futurystycznym stylu.
Muzykę do serialu skomponował Johnny Douglas.

</doc>
<doc id="5191076" url="https://pl.wikipedia.org/wiki?curid=5191076" title="Andrzej Ćwikliński">
Andrzej Ćwikliński

Andrzej Ćwikliński, właśc. Wacław Wojciech Ćwikliński (ur. 23 września 1937 w Piotrkowie Trybunalskim, zm. 28 marca 1983 w Montrealu) – polski duchowny starokatolicki.
Syn Stanisława i Zofii z Popławskich. Po ukończeniu liceum nauczycielskiego w Piotrkowie Trybunalskim podjął zabiegi celem wstąpienia do stanu duchownego. Formację odbywał w Tyńcu, Krakowie i Czerwińsku. Od 1956 działał w środowisku polskich starokatolików i w misji starokatolickiej wśród staroobrzędowców (popowców). Podjął współpracę z biskupem Ignacym Wysoczańskim. Był emisariuszem w sprawie unii kościelnej pomiędzy Kościołem Starokatolickim na Węgrzech i Wschodnim Kościołem Staroobrzędowym w Polsce. Przebywał w Budapeszcie, gdzie prowadził rozmowy z lokalnym biskupem Marią Ottonem Fehérvárym. Duszpasterzował we Wrocławiu, Krakowie i Olsztynie. W 1960 przyjął wzorem wschodnim imię zakonne Andrzej. Ignacy Wysoczański mianował go staroobrzędowym eparchą olsztyńsko-białostockim i udzielił sakry biskupiej. Sakry miał mu również udzielić biskup Maria Otton Fehérváry. Ćwikliński był współkonsekratorem przynajmniej raz – 20 sierpnia 1962 asystował Ignacemu Wysoczańskiemu w Kosewie podczas sakry Jakuba Jana Antoniego Malczewskiego.
Andrzej Ćwikliński brał udział w staraniach o rejestrację prawną Wschodniego Kościoła Staroobrzędowego w Polsce, a także pozyskania przez niego obiektów sakralnych na Mazurach. Był jednym ze współzałożycieli stowarzyszenia Chrześcijańska Misja Filantropii Pokoju Świata. W 1962 po nieporozumieniach i próbie przejęcia władzy zerwał współpracę z Ignacym Wysoczańskim. Wyjechał za granicę. W 1964 znalazł się w Kanadzie, gdzie wstąpił do Polskiego Narodowego Kościoła Katolickiego. Został duchownym diecezji Buffalo-Pittsburgh PNKK. Biskup Tadeusz Zieliński skierował go do pracy wikariusza w parafii św. Jana Chrzciciela w Toronto, a w 1965 mianował proboszczem parafii Świętego Krzyża w Montrealu. Jego staraniem został zbudowany nowoczesny kościół parafii PNKK w dzielnicy Rosemont.
Od 1968 był księdzem diecezji kanadyjskiej PNKK, od 1971 członkiem Rady Głównej PNKK, od 1974 administratorem senioratu wschodniego diecezji kanadyjskiej PNKK, a od 1976 członkiem komisji Rady Głównej PNKK do spraw misji w Brazylii.
Zmarł na białaczkę. Pochowany został w Montrealu. Urna z sercem duchownego została złożona w grobie rodzinnym na cmentarzu w Piotrkowie Trybunalskim.

</doc>
<doc id="5191079" url="https://pl.wikipedia.org/wiki?curid=5191079" title="Faustyna Morzycka (entuzjastka)">
Faustyna Morzycka (entuzjastka)



</doc>
<doc id="5191083" url="https://pl.wikipedia.org/wiki?curid=5191083" title="Karaimskoje Słowo">
Karaimskoje Słowo



</doc>
<doc id="5191084" url="https://pl.wikipedia.org/wiki?curid=5191084" title="Komsomolskaja Prawda">
Komsomolskaja Prawda



</doc>
<doc id="5191086" url="https://pl.wikipedia.org/wiki?curid=5191086" title="Krasnaja Zwiezda">
Krasnaja Zwiezda



</doc>
<doc id="5191088" url="https://pl.wikipedia.org/wiki?curid=5191088" title="Magadanskaja Prawda">
Magadanskaja Prawda



</doc>
<doc id="5191090" url="https://pl.wikipedia.org/wiki?curid=5191090" title="Moskowskij Komsomolec">
Moskowskij Komsomolec



</doc>
<doc id="5191092" url="https://pl.wikipedia.org/wiki?curid=5191092" title="Moskowskije Nowosti">
Moskowskije Nowosti



</doc>
<doc id="5191094" url="https://pl.wikipedia.org/wiki?curid=5191094" title="Niezawisimaja Gazieta">
Niezawisimaja Gazieta



</doc>
<doc id="5191095" url="https://pl.wikipedia.org/wiki?curid=5191095" title="Nowyj Mir">
Nowyj Mir



</doc>
<doc id="5191097" url="https://pl.wikipedia.org/wiki?curid=5191097" title="Prawda (gazeta)">
Prawda (gazeta)



</doc>
<doc id="5191099" url="https://pl.wikipedia.org/wiki?curid=5191099" title="Rutulskije Nowosti">
Rutulskije Nowosti



</doc>
<doc id="5191101" url="https://pl.wikipedia.org/wiki?curid=5191101" title="Szachmatnyj Żurnał">
Szachmatnyj Żurnał



</doc>
<doc id="5191102" url="https://pl.wikipedia.org/wiki?curid=5191102" title="Wizantijskij Wriemiennik">
Wizantijskij Wriemiennik



</doc>
<doc id="5191103" url="https://pl.wikipedia.org/wiki?curid=5191103" title="Jerzy Szczeniowski">
Jerzy Szczeniowski

Jerzy Szczeniowski (ur. 7 kwietnia 1905, zm. ?) – polski prawnik, urzędnik konsularny i dyplomata.
Syn Ignacego Szczeniowskiego (1853-1932), ministra przemysłu i handlu RP, oraz Laury zd. Gadomskiej. Ukończył prawo. W 1927 wstąpił do polskiej służby zagranicznej w której pełnił szereg funkcji, m.in. praktykanta w MSZ (1927), urzędnika poselstwa przy Kwirynale (1927-1928), urzędnika MSZ (1928), "attache" w poselstwie w Berlinie (1928-1930), urzędnika departamentów - Politycznego i Administracyjnego MSZ (1930-1932). W 1932 przebywał w stanie nieczynnym (był urlopowany). Po powrocie do służby powołano go w charakterze urzędnika Departamentu Konsularnego MSZ (1932), "attache" kons. w wicekonsulacie w Użhorodzie (1932-1933), "attache"/sekretarza w poselstwie w Pradze (1933-1939), kier. konsulatu w Ungvár (1939), sekr./radcy poselstwa w Budapeszcie (1939-1940), sekr./radcy p.o. kier. wydz. konsularnego/zastępcy posła poselstwa w Kairze (1940-1945).
Oficer WP w stopniu por. 

</doc>
<doc id="5191105" url="https://pl.wikipedia.org/wiki?curid=5191105" title="Woprosy Istorii KPSS">
Woprosy Istorii KPSS



</doc>
<doc id="5191106" url="https://pl.wikipedia.org/wiki?curid=5191106" title="Wriemia Nowostiej">
Wriemia Nowostiej



</doc>
<doc id="5191129" url="https://pl.wikipedia.org/wiki?curid=5191129" title="Lasówka niebieska">
Lasówka niebieska

Lasówka niebieska ("Setophaga cerulea") – gatunek małego ptaka z rodziny lasówek (Parulidae). Wędrowny: tereny lęgowe znajdują się we wschodniej Ameryce Północnej, zarówno Kanadzie, jak i USA (80% z nich leży w Appalachach), natomiast zimowiska – głównie na wschodnich stokach Andów. Są to niewielkie ptaki o zaokrąglonej sylwetce, osiągające 12 cm długości i zwykle poniżej 10 g masy. Żywią się bezkręgowcami. Lęgną się w lasach i podczas przelotów oraz żerowania także preferują tereny leśne. Jest to gatunek bliski zagrożenia wyginięciem o spadkowym trendzie liczebności.
Taksonomia.
Po raz pierwszy gatunek opisał Alexander Wilson w 1810. Holotyp pochodził z Pensylwanii. Autor nadał nowemu gatunkowi nazwę "Sylvia cerulea". Wspomniał, że prawdopodobnie gatunku nie odnotował żaden ówczesny przyrodnik oprócz niego oraz Pealego.
Obecnie (2021) Międzynarodowy Komitet Ornitologiczny umieszcza lasówkę niebieską w rodzaju "Setophaga" i uznaje za gatunek monotypowy, podobnie jak i inne autorytety. Wcześniej klasyfikowana była w obrębie "Dendroica", lecz według wyników badań filogenetycznych (Lovette i inni, 2010) zarówno lasówka niebieska, jak i niektóre pozostałe lasówki należało zgrupować w "Setophaga".
Filogeneza.
Dawniej sądzono, że lasówka niebieska nie ma blisko spokrewnionych gatunków w obrębie rodzaju, lub uznawano lasówkę rudogardłą ("S. fusca") za najbliżej spokrewniony z niebieską gatunek, co uzasadniano głównie podobieństwami w głosie. Badania filogenetyczne wykazały, że lasówka niebieska to gatunek siostrzany wobec pary gatunków siostrzanych: lasówki obrożnej ("S. americana") i oliwkowogrzbietej ("S. pitiayumi"). Obydwa wcześniej umieszczano w rodzaju "Parula".
Pozycję lasówki niebieskiej w obrębie rodzaju przedstawia poniższy kladogram, stanowiący uproszczoną wersję drzewa filogenetycznego według Barkera i innych (2015):
Według Barkera i innych (2015) klad "S. tigrina"+("S. cerulea"+("S. americana"+"S. pitiayumi")) wyodrębnił się około 3,61 mln lat temu. Linia rozwojowa lasówki rdzawolicej ("S. tigrina") oddzieliła się blisko 3,36 mln lat temu. Następnie koło 3,09 mln lat temu rozeszły się drogi lasówki niebieskiej oraz kladu lasówki obrożnej z oliwkowogrzbietą.
Odnotowywano zarówno wewnątrz-, jak i międzyrodzajowe mieszańce lasówek niebieskich:
Morfologia.
Długość ciała wynosi około 12 cm, masa ciała – 8,4–10,3 g ("n"=27); u osobników na zimowiskach w Kolumbii – 8,86 ± 0,54 g ("n"=54). Lasówki niebieskie mają dość zaokrągloną sylwetkę i krótki ogon. Występuje dymorfizm płciowy w upierzeniu. Wymiary szczegółowe podane w milimetrach (przedział lub średnia, ± błąd standardowy) przedstawiono w poniższej tabeli.
U samca w szacie godowej głowa i wierzch ciała mają intensywnie ciemnoniebieski (lazurowy) kolor i pokryte są czarnymi paskami. Pokrywy skrzydłowe większe i średnie mają szerokie białe końcówki, które tworzą dwa białe paski skrzydłowe. Wszystkie sterówki oprócz środkowej pary mają białe końcówki. Spód ciała biały; przez pierś przechodzi wąska niebieska przepaska; boki tułowia pokrywają czarne i niebieskie paski. Tęczówka ciemna, dziób czarniawy, nogi od szarych po czarniawe. Poza sezonem lęgowym samce cechują się podobnym upierzeniem, jedynie nieznacznie bardziej matowym, z białą brwią o zmiennej szerokości; przepaska na piersi często jest przerwana.
Samica w szacie godowej ma turkusową głowę i wierzch ciała z jasną żółtawą brwią i białymi paskami skrzydłowymi. Na ogonie mają nieco mniej bieli niż samce. Spód ciała białawy z żółtym nalotem na gardle i piersi. Boki tułowia pokrywają niewyraźne szarawe pasy. Poza sezonem lęgowym upierzenie samic jest bardziej zielone z wierzchu i żółtawe od spodu. W szacie spoczynkowej mogą one przypominać lasówki sosnowe ("S. pinus"), a odróżnić je można dzięki wyraźnej brwi i krótszemu ogonowi.
U osobników młodocianych głowa i wierzch ciała są brązowoszare. Pokrywają je delikatne ciemniejsze pasy. Brew jasnożółta. Gardło i spód ciała białawe; po bokach gardła, na piersi i po bokach tułowia widoczny żółtawy nalot. Na gardle i piersi znajdują się wąskie, słabo zaznaczone rdzawobrązowe półksiężyce. Dziób i nogi różowawe. Młode samce (1. zima) podobne są do samic, lecz wyróżnia je bardziej niebieskie upierzenie wierzchu ciała (szczególnie kupra), wyraźniejsze białe paskowanie płaszcza i jaśniejszy spód ciała. Młode samice (1. zima) wierzch ciała mają wyraźnie zieleńszy od dorosłych samic, spód natomiast – bardziej żółty. Młode osobniki podczas 1. lata podobne są do dorosłych danej płci; lotki, pokrywy I-rzędowe, skrzydełko i sterówki mają jednak zielonawe – nie niebieskie – krawędzie.
Zasięg występowania.
Obszar gniazdowania.
Lasówki niebieskie gniazdują w południowo-wschodniej Kanadzie (południowo-wschodnie Ontario, skrajnie południowa część Quebecu) i dalej na południe we wschodniej części USA, aż po północną Alabamę i Wirginię. Ich tereny lęgowe nie obejmują nizin u wybrzeży Oceanu Atlantyckiego oraz Zatoki Meksykańskiej. Około 80% obszaru gniazdowania lasówek niebieskich położone jest w Appalachach. Szczególnie liczne są na wyżynie Cumberland i przyległych terenach. Najważniejsze miejsca gniazdowania znajdują się we wschodnim Tennessee, wschodnim Kentucky, w południowej i zachodniej Wirginii Zachodniej, w południowo-wschodnim Ohio oraz południowo-zachodniej Pensylwanii. Rozmieszczenie lasówek niebieskich jest nierównomierne; są rzadsze między innymi w Illinois, północnej Indianie, zachodnim Tennessee i zachodnim Kentucky. Ogółem występują w 35 stanach, w niektórych tylko na przelotach.
Wschodnia granica obszaru gniazdowania lasówek niebieskich przecina Wielkie Równiny, dokładniej wschodnią Dakotę Północną i Południową, Nebraskę, Kansas i Oklahomę. Północna granica biegnie przez Massachusetts, Quebec, Ontario, Michigan, Wisconsin i środkową Minnesotę. Południowa natomiast ciągnie się przez Arkansas, Missisipi, Tennessee, północną Alabamę, Georgię oraz Karolinę Południową.
W Kanadzie większość lasówek niebieskich gniazduje w Ontario. W południowo-zachodnim Quebecu populacja lęgowa jest nieliczna, a same stwierdzenia dość rzadkie. W Ontario populacja lęgowa skupia się głównie na dwóch obszarach: w lasach między dolną częścią jeziora Huron i jeziorem Ontario oraz w mieszczącym się bardziej na północy pasie lasów od południowo-wschodniego wybrzeża Georgian Bay na wschód po Frontenac Axis nieopodal wschodniego brzegu jeziora Ontario.
Okres przelotów i zimowiska.
Lasówki niebieskie zimują w zachodniej Ameryce Południowej, na średnich wysokościach w Andach: od północnej Kolumbii i Wenezueli przez Ekwador na południe po Peru i zachodnią Boliwię. Obszary gniazdowania i zimowiska dzieli przeciętnie około 4000 km – wędrówki odbywane przez lasówki niebieskie są jednymi z najdłuższych wśród wróblowych.
Większość lasówek niebieskich po odbyciu lęgów wylatuje na południe i dociera do wybrzeża Zatoki Meksykańskiej, następnie kieruje się na Jukatan i przez Amerykę Centralną dociera na zimowiska. Nieliczne udają się do Ameryki Południowej przez Florydę i zachodnie Wyspy Karaibskie. Podczas powrotu na tereny lęgowe lasówki niebieskie podążają wzdłuż podobnych tras, lecz bardziej na zachód; większość przekracza Zatokę Meksykańską i podąża wzdłuż doliny Missisipi oraz Appalachów. Jesienią pojawiają się na północy typowego obszaru gniazdowania, wybrzeżu Oceanu Atlantyckiego i na Bermudach. Zalatują też – głównie jesienią – na zachód Ameryki Południowej oraz do kanadyjskich prowincji Nowy Brunszwik i Nowa Szkocja, natomiast zimą – na Trynidad, do wschodniej Wenezueli oraz południowo-wschodniej Brazylii.
Pożywienie.
Skład pożywienia.
Lasówki niebieskie żywią się niemal wyłącznie owadami i innymi bezkręgowcami. Na zimowiskach w Wenezueli obserwowano je podczas sprawdzania kwiatów. Prócz tego zimą zjadają bogate między innymi w tłuszcze wyrostki na nasionach tropikalnych, elajosomy. Do 2016 opublikowano cztery badania, w ramach których sprawdzano skład pożywienia lasówek niebieskich: jedno (2014) uwzględniało skład pokarmu piskląt, a trzy – dorosłych (1924, 1993 i 2006). W 2016 ukazała się praca opisująca zarówno skład diety piskląt, jak i zachowanie dorosłych podczas karmienia.
Pierwsza wzmianka o składzie pożywienia dotyczy 4 osobników odłowionych w 1912 w Alabamie, w których żołądkach wśród sztuk zdobyczy 42% stanowiły błonkoskrzydłe (Hymenoptera), 35% – motyle (Lepidoptera), a 23% – chrząszcze, w tym ryjkowce. W kolejnej publikacji przedstawiono wyniki badania zawartości żołądków wróblowych kilku gatunków, w tym 14 lasówek niebieskich, podczas inwazji brudnicy nieparki ("Lymantria dispar") w 1986 w Wirginii Zachodniej. Część obszaru badań przeznaczono dla grupy kontrolnej, na pozostałym terenie użyto diflubenzuronu. Łącznie w maju i czerwcu 52% biomasy w żołądkach stanowiły pluskwiaki równoskrzydłe (Homoptera), 37% – motyle (głównie gąsienice), 7% – chrząszcze, a pozostałą część – niewielkie ilości błonkoskrzydłych, muchówek (Diptera), pluskwiaków (Hemiptera), pajęczaków (Araneae) i innych stawonogów. Po zastosowaniu pestycydu lasówki niebieskie jadły więcej, inaczej niż lasówki paskogłowe ("Helmitheros vermivorum") i pirangi szkarłatne ("Piranga olivacea"), u których masa spożywanego pokarmu znacząco zmalała. Lasówki niebieskie w grupie kontrolnej spożywały blisko dwa razy więcej motyli niż pluskwiaków równoskrzydłych, natomiast te na opryskanym obszarze zjadały blisko trzy razy więcej pluskwiaków równoskrzydłych niż motyli. Po miesiącu znów w diecie dominowały motyle; stosunek masy spożytych motyli do pluskwiaków na obszarach kontrolnych był bliski 4,0, a na opryskanym obszarze – 1,41.
W diecie piskląt przeważają gąsienice; szczegółowe badania prowadzono w Indianie między 2011 a 2013 oraz w Ohio w 2009 i 2010. Na tle innych stawonogów gąsienice wyróżnia wysoka zawartość tłuszczu oraz bardzo dobra strawność. Około 4% masy ciała gąsienic stanowi oskórek, który w blisko 60% składa się z chityny. Ze względu na problemy z trawieniem tego związku stawonogi pokryte szkieletem zewnętrznym są mniej pożywne. W 2013 w Indianie gąsienice stanowiły 53% sztuk zdobyczy podczas całego sezonu lęgowego, a ich udział w diecie piskląt spadał – na początku sezonu, gdy najwięcej gniazd zawierało właśnie pisklęta, wynosił blisko 83%. Nieco ponad ⅓ gąsienic udało się zidentyfikować co do rodziny; przeważały garbatkowate (Notodontidae), sówkowate (Noctuidae) i miernikowcowate (Geometridae). Lasówki niebieskie wybierały dla potomstwa większą zdobycz, niż przeciętnie występowała w okolicy (około 15 mm "vs" 6 mm), a skupiały się szczególnie na gąsienicach motyli – ich odsetek w diecie młodych był 3,8 raza większy niż odsetek występowania gąsienic motyli wśród larw okolicznych stawonogów (pod względem liczbowym). Oprócz gąsienic pisklęta otrzymywały między innymi muchówki – zwłaszcza koziułkowate (Tipulidae) – dorosłe motyle i prostoskrzydłe (Orthoptera). Newell i inni (2014) podczas badań w Ohio rozpoznawali jedynie większą zdobycz. 69% sztuk zdobyczy stanowiły zielonawe larwy, prawdopodobnie gąsienice, 12% – ciemne larwy, 19% – uskrzydlone owady. Nie porównywali składu pokarmu piskląt do rozpowszechnienia poszczególnych typów zdobyczy w otoczeniu.
Sposoby pozyskiwania pokarmu.
Żerują głównie wysoko w koronach drzew. Niekiedy pokarmu szukają na mniejszych wysokościach, szczególnie w trakcie wędrówek. Swoje zdobycze przeważnie zbierają z powierzchni liści czy innych części drzew. Łapią też owady w krótkich „wypadach”, podobnie jak na przykład muchołówki. Niekiedy zbierają bezkręgowce z danego miejsca podczas unoszenia się w locie tuż obok (ang. "hover-gleaning").
Na zimowiskach zarówno pojedyncze osobniki, jak i pary dołączają do wielogatunkowych stad. Sugerowano, że na obszarach zimowania może to być najbardziej typowe zachowanie dla żerujących lasówek niebieskich. Spośród tych obserwowanych w Wenezueli ponad 90% przebywało w wielogatunkowym stadzie. Podczas liczeń transektowych w Ameryce Środkowej w latach 2004–2009 lasówki niebieskie w trakcie wiosennych migracji obserwowane były wyłącznie w wielogatunkowych stadach. Na zimowiskach zachowują swoje preferencje i żerują wysoko w koronach drzew; pod tym względem należą do jednej grupy ekologicznej między innymi z lasówkami rudogardłymi i pirangami pąsowymi ("Piranga rubra").
Ekologia i zachowanie.
Preferencje środowiskowe.
Okres lęgowy.
Lasówki niebieskie gniazdują w świetlistych lasach liściastych (rzadziej mieszanych) z dojrzałym drzewostanem i stosunkowo rzadkim podszytem. Często położone są one na terenach podmokłych lub wzdłuż rzek i strumieni. Lasówki chętniej wybierają siedliska zasobne w potencjalne miejsca gniazdowania. W północno-wschodniej części obszaru gniazdowania stosunkowo często lasówki niebieskie gniazdują w lasach wtórnych zajmujących dawne tereny rolnicze. W miejscach gniazdowania muszą znajdować się wysokie i duże drzewa; w Appalachach są to drzewa o średnicy (pierśnicy) co najmniej 40 cm. W Michigan na nizinach, gdzie gniazdują lasówki niebieskie, w drzewostanie dominują: klon srebrzysty ("Acer saccharinum"), jesiony ("Fraxinus") i platan zachodni ("Platanus occidentalis"), a na wyżynach – buki ("Fagus"), klony ("Acer"), dęby ("Quercus"), orzech czarny ("Juglans nigra") i robinia akacjowa ("Robinia pseudoacacia").
Minimalna powierzchnia lasu, w którym lasówki niebieskie gniazdują, to 700 ha w stanach położonych na Wschodnim Wybrzeżu i 1600 ha w Tennessee. W "Ohio Breeding Bird Atlas" zawarto informację, jakoby lasówki niebieskie miały w Ohio preferować połacie lasu o rozmiarze co najmniej 20–30 ha i unikały tych mniejszych niż 8–10 ha; nie wiadomo jednak, jak te dane zostały uzyskane. We wschodnim Ontario ptaki te zajmowały połacie lasu o powierzchni 10 ha, jednak to mało prawdopodobne, by takie izolowane tereny leśne umożliwiały utrzymanie się odpowiednio licznej populacji w Kanadzie ogółem. Brakuje badań dotyczących wymagań środowiskowych lasówek niebieskich w Kanadzie. Badania prowadzone w Indianie wykazały, że na 3 z 5 wyznaczonych obszarów terytoria wykazywały tendencję do przestrzennego „grupowania” się. Oznacza to, że do pewnego stopnia lasówki niebieskie mogą preferować siedliska o powierzchni wystarczająco dużej, by pomieścić kilka terytoriów, jednak ta hipoteza jest niewystarczająco potwierdzona. W Appalachach chętniej zajmują terytoria z nagłymi wyniesieniami lub obniżeniami terenu w postaci stromych skarp czy pagórków.
Przeloty i zimowiska.
Podczas przelotów lasówki niebieskie zatrzymują się na różnych terenach zadrzewionych, choć również chętniej wybierają te z wyższym drzewostanem. Na zimowiskach przebywają głównie w podgórskich lasach porastających wschodnie stoki Andów. Odnotowywane były tam na wysokości od 500 do 2000 m n.p.m. (w Ekwadorze głównie między 500 a 1400 m n.p.m.), czasem na okolicznych nizinach. Prócz podgórskich lasów zimują również w lasach wtórnych oraz na plantacjach kawy w podanym przedziale wysokościowym. Ze względu na utratę pierwotnego drzewostanu współcześnie plantacje kawy mogą być ważnymi miejscami zimowania lasówek niebieskich, jednak temat wymaga więcej badań.
Tryb życia i zachowanie.
Dzięki swojemu niebieskiemu upierzeniu i zwyczajom lasówki niebieskie są dość trudne w obserwacji i badaniach. Wśród innych przedstawicieli "Setophaga" wyróżnia je zarówno żerowanie, jak i gniazdowanie dość wysoko w koronach drzew – tam na tle nieba i wśród listowia niełatwo je dostrzec. W porównaniu do innych lasówek odbywają też wędrówki wcześniej i w dalej położone obszary. Zainteresowanie lasówkami niebieskimi wzrosło około roku 2000 i na początku 1. dekady XXI wieku, zarówno pod kątem naukowym, jak i publikacji w masowo dostępnych źródłach. Relacje międzyosobnicze lasówek niebieskich są słabo poznane, badania wymaga też biologia tego gatunku i możliwości ochrony. W okresie lęgowym mogą być agresywne wobec siebie nawzajem – obserwowano samce atakujące się w koronach drzew, na wysokości około 20 m lub wyżej, następnie zwierające się w walce już na ziemi. Podobne potyczki mają miejsce również między samicami oraz parami. Obserwowano też, jak lasówki niebieskie były atakowane przez lasówki złotoskrzydłe i niebieskoskrzydłe.
Terytoria.
Wielkość terytoriów lasówek niebieskich w Ontario określono w dwóch badaniach. W pierwszym zajmowały one średnio 1,04 ha, ogółem zaś od 0,38 do 2,4 ha ("n"=18). Wyniki drugiego badania (nowszego o blisko dekadę) wykazały przeciętnie mniejszą powierzchnię terytoriów – od 0,12 do 2,35 ha, średnio 0,7 ha ("n"=14). W Indianie dla 51 terytoriów odnotowano jeszcze niższą średnią: 0,22 ha, ogólny zakres: 0,0108–1,02 ha. W regionie Ozark w północno-zachodnim Arkansas terytoria były stosunkowo duże – 0,33–2,03 ha, średnio 1,14 ha ("n"=16). Większość samców, które wracają z zimowisk w te same okolice, zajmuje terytorium oddalone najwyżej o 0,5 km od tego z poprzedniego roku. Lasówki niebieskie najchętniej zakładają terytoria oddalone od gwałtownych przejść między siedliskami różnych typów, na przykład ściany lasu, za którą znajduje się już środowisko innego rodzaju. Ich obecność może sprzyjać drapieżnictwu i pasożytnictwu lęgowemu. W Wirginii Zachodniej na badanym obszarze były tym pospolitsze, im dalej znajdowała się ściana lasu (aż do 340 m). Terytoria tych lasówek często przylegają jednak do przerw w piętrze koron drzew. Te mogą zapewniać większą ilość owadów ze względu na cechujące dany wycinek lasu lepsze nasłonecznienie, zawartość składników odżywczych w glebie i jej wyższą wilgotność. Związek wielkości terytoriów z zasobnością lokalnej roślinności w pokarm po raz pierwszy zbadano w Indianie. Analizując ekskrementy pozostawione przez owady ustalono, że na tamtejszych dębach – białym ("Quercus alba") i "Q. montana" – oraz orzesznikach ("Carya") dostępne są niemal dwukrotnie większe ilości owadów niż na klonie cukrowym ("Acer saccharum"). Nie stwierdzono korelacji między wielkością terytoriów a zagęszczeniem orzeszników lub drzew w ogóle. Na mniejszych terytoriach większe było zagęszczenie dębów, natomiast na większych terytoriach – klonów cukrowych.
Wędrówki.
Lasówki niebieskie podejmują długodystansowe wędrówki. Opuszczają tereny lęgowe od końca lipca, miejscami już na początku września. Na zimowiska docierają co najmniej na początku sierpnia. Zaczynają opuszczać je na początku marca. Na obszary gniazdowania docierają od połowy kwietnia do początku maja, zależnie od szerokości geograficznej. Trasę i przebieg wędrówek badano z użyciem nadajników; w latach 2016–2018 wyposażono w nie 30 samców lasówek niebieskich w Indianie, przy czym odzyskano 4 nadajniki. Przebyty dystans podczas wiosennych i jesiennych wędrówek nie różnił się znacząco, a przebyte trasy ("n"=8) wynosiły od 4274 do 6807 km. Lasówki zatrzymywały się na dłużej niż dwa dni 1–4 razy. Wędrówki trwały od 37 dni (5372 km, jeden ponad dwudniowy postój; wędrówka wiosenna) do 71 dni (4456 km, cztery ponad dwudniowe postoje; wędrówka jesienna). Choć przebyty dystans był podobny, to wiosenne wędrówki były krótsze: 37–41 dni ("n"=3) "vs" 44–71 dni jesienią ("n"=4).
Lęgi.
Sezon lęgowy.
Ogółem sezon lęgowy trwa od końca kwietnia do lipca. Okres składania jaj przypada na maj i czerwiec. W Michigan, na północy obszaru gniazdowania, nieliczne osobniki przybywają pod koniec kwietnia. Zazwyczaj lasówki niebieskie na tereny lęgowe przylatują najwcześniej w pierwszym lub drugim tygodniu maja; najwięcej ich powraca do Michigan w połowie maja. We wschodnim Tennessee, bliżej południowej granicy obszaru gniazdowania, lasówki niebieskie pojawiają się od połowy kwietnia. Najwcześniej w tym stanie stwierdzono je 11 kwietnia, a zwykle przybywają jeszcze przed 20 kwietnia. Cały sezon lęgowy w Ontario trwa od 60 do 75 dni; w jednym z badań ze wschodniego Tennessee dwukrotnie było to 66 dni, w północno-zachodnim Arkansas 64 dni (od budowy pierwszego gniazda do opierzenia ostatniego pisklęcia).
Samce zwykle przybywają na tereny lęgowe przed samicami, często co najmniej tydzień przed nimi. Niedługo po pojawieniu się samic zaczynają formować się pary. Przez pierwsze kilka dni przyszli partnerzy żerują blisko siebie.
Gniazdo i jego lokalizacja.
Gniazdo lasówki niebieskiej ma kształt podobny do płytkiej czarki. Budulec stanowią płatki kory, źdźbła traw i łodygi roślin zielnych, wyściółkę natomiast – sierść i delikatne korzonki. Czasami po zewnętrznej stronie gniazda są też umieszczane porosty. Zwykle buduje je tylko samica. Samiec może pomagać w początkowych etapach budowy, szczególnie przy zbieraniu motylich oprzędów i pajęczych nici. Do gniazda mogą zostać wplecione kotki dębów i orzeszników, co w literaturze odnotowano dopiero w 2012. Po wybraniu miejsca na gniazdo interakcje między samcem i samicą stają się rzadsze. Samica sama jest w stanie wybudować gniazdo w 5–6 dni (według innego źródła typowy czas to 4–7 dni), ogółem trwa to od 2 do 11 dni ("n"=62). Większość gniazd jest osłonięta od góry liśćmi drzewa. Osłonę może też stanowić porastające je pnącze, jak winobluszcz pięciolistkowy ("Parthenocissus quinquefolia").
Wymiary średnie (± błąd standardowy):
Gniazda z ostatniej serii były przeciętnie większe od tych, których wymiary podano w dotychczasowych badaniach. Według autorów może mieć to związek ze stabilnością gniazd – były umieszczone średnio o 10 m wyżej nad podłożem niż te z poprzedniego badania prowadzonego w Tennessee. Przez to narażone były na silniejsze podmuchy wiatru, a mocniejsza konstrukcja zapewniała im większą stabilność. Gniazdo lasówek niebieskich umieszczone jest od 4 do 36 m nad podłożem na gałęzi drzewa. Średnie wysokości gniazda nad podłożem, wysokość samych drzew oraz inne informacje o gniazdowaniu w poszczególnych rejonach kraju przedstawia poniższa tabela.
W Appalachach lasówki niebieskie najchętniej do założenia gniazda wybierają dęby białe, magnolie drzewiaste ("Magnolia acuminata") i klony cukrowe. Starają się unikać dębów z podrodzaju "Erythrobalanus" (ang. "red oaks" – „czerwone dęby”) oraz klonów czerwonych ("A. rubrum").
Jaja.
W zniesieniu znajduje się od 2 do 5 jaj, przeważnie 3 lub 4. Średnia wielkość zniesienia badana w różnych miejscach wynosiła: Ontario – 3,8 ("n"=6), wschodnie Tennessee: 3,7 ("n"=13). Badanie jaj lasówek niebieskich jest utrudnione ze względu na znaczne wysokości, na jakich mogą znajdować się gniazda.
Wymiary średnie dla 50 jaj: 17 na 13 mm; dla 77 jaj z 20 zniesień (zbiory Western Foundation for Vertebrate Zoology): długość – 16,68 mm (z zakresu 15,28–18,93 mm), szerokość – 12,78 mm (z zakresu 11,89–13,59 mm). Skorupa jest brudnobiała, ma barwę nieco szarawą, kremową, czasami zielonawą. Pokrywają ją różnej wielkości plamy w czerwonawych odcieniach brązu, między którymi znajdują się mniejsze płowobrązowe kropki.
Wysiadywanie.
Wysiadywanie u lasówek niebieskich zazwyczaj trwa najczęściej 11–12 dni, ogółem od 9 do 15 dni. Wysiaduje tylko samica. Podczas łagodnej pogody (bez opadów deszczu, najwyżej lekkie podmuchy wiatru) spędza na gnieździe blisko 30 minut, następnie opuszcza je i przez 5–10 minut szuka pożywienia, by znów wrócić do wysiadywania. Taki rytm utrzymuje podczas całego okresu inkubacji. Wyniki innego badania wskazują, że na początkowych etapach inkubacji przeciętnie mniej czasu spędza na gnieździe – niecałe 40 min/h 1. i 2. dnia oraz niecałe 50 min/h 3. i 4. dnia "vs" powyżej 50 min/h od 5. dnia wzwyż. Sporadycznie otrzymuje pokarm od samca. W badaniu prowadzonym we wschodnim Tennessee obserwowano samca karmiącego samicę przynajmniej raz przy 7% spośród monitorowanych gniazd ("n"=183). To znacząco mniejszy odsetek niż w badaniu Barg i innych (2006), dotyczącym populacji we wschodnim Ontario, podczas którego zaobserwowano karmienie wysiadujących partnerek przez 35% samców. Być może przyczyną tej różnicy jest cieplejszy klimat, dzięki któremu samice – inaczej niż w Ontario – mogą pozwolić sobie na częstsze opuszczanie gniazda, a do tego większa jest dostępność zdobyczy. Oprócz wysiadywania samica lasówki niebieskiej zajmuje się również utrzymaniem gniazda w dobrym stanie – usuwa stawonogi na nie wchodzące, uzupełnia materiał gniazdowy i poprawiania konstrukcję gniazda. Wysiadująca samica porozumiewa się z samcem głosami kontaktowymi w odpowiedzi na jego pieśń.
Opieka nad młodymi i ich rozwój.
Pisklęta zwykle spędzają w gnieździe 10–11 dni, ogółem od 8 do 13 dni. Opiekę nad młodymi bezpośrednio w gnieździe (obejmującą między innymi ich ogrzewanie) sprawuje wówczas wyłącznie samica. Po raz pierwszy o udziale w tym samca u lasówek niebieskich doniesiono w 2012. Obserwacja dotyczyła jednak ledwie 15-minutowego pobytu samca w gnieździe, a poczyniona została podczas szeroko zakrojonych badań z lat 2008–2010. Samica siedzi na gnieździe szczególnie twardo do trzech pierwszych dni po wykluciu się piskląt. Z czasem coraz częściej siedzi już przy nich lub na krawędzi gniazda.
Dostarczaniem pisklętom pożywienia oraz usuwaniem ich odchodów z gniazda zajmują się zarówno samiec, jak i samica; pozbywają się ich przy blisko co 10. wizycie. Udział samca i samicy w karmieniu potomstwa jest zbliżony lub równy. W jednym z badań wśród monitorowanych gniazd były 3 – stanowiące 2% ze wszystkich, w których udało się odchować co najmniej jedno młode – w których samiec w ogóle nie uczestniczył w karmieniu młodych. Barg i inni (2006) odnotowali przeciętnie częstsze dostarczanie pokarmu do gniazd, w których udało się odchować co najmniej jedno młode. Mimo że brakuje bezpośredniego dowodu na związek częstszego karmienia z odniesieniem sukcesu, to różnica na poziomie 1 wizyty/30 minut może długofalowo okazać się znacząca.
W dniu opuszczenia gniazda przez młode zarówno rodzice, jak i przyszłe podloty są wyraźnie aktywniejsze oraz głośniejsze. Niektóre dorosłe osobniki dopiero wówczas zaczynają alarmować w związku z obecnością w pobliżu obserwatora. Przemieszczanie się i preferencje środowiskowe podlotów przez pierwsze kilkanaście dni zostały dokładniej poznane dzięki badaniom z użyciem telemetrii. Według ich wyników młode lasówki niebieskie stają się niezależne od rodziców w wieku około 25–28 dni (co mniej więcej pokrywa się z obserwacjami z lat 90. XX wieku z Ontario, gdzie podloty były karmione blisko przez kolejne 2 tygodnie po opuszczeniu gniazda). 20 podlotów zaopatrzono w nadajniki o masie odpowiadającej 4–5% masy ciała ptaka; kolejny miesiąc przeżyło 9 młodych. Przez pierwsze dwa dni podloty oddalały się od gniazda nie dalej niż na 45 ± 11 m. Od 3. do 6. dnia po opuszczeniu gniazda młode z jednego lęgu zaczynały się rozdzielać i podążać za jednym z rodziców (tak samo często za ojcem, jak za matką). Między 7. a 12. dniem większość (88%) podlotów opuściła już terytorium swojego ojca, oddalając się od gniazda o średnio 305 m. Między 13. a 20. dniem często podloty odwiedzały miejsca, w których badacze w okresie lęgowym nie stwierdzili żadnego śpiewającego (to jest: terytorialnego) samca. Pod koniec okresu monitoringu (około miesiąca, najwyżej 36 dni) podloty przebywały od 1 do 5,3 km od gniazda (średnio 2,4 ± 0,7 km).
Sukces lęgowy, przeżywalność i długość życia.
Buehler i inni (2008) prowadzili wieloletnie badania terenowe nad lęgami lasówek niebieskich w kilku stanach. Ustalano dzienne prawdopodobieństwo przeżycia lęgów (DSR), sukces lęgowy oraz produkcję młodych (liczbę podlotów przypadającą na gniazdo z sukcesem), a na podstawie tych danych szacowano plenność. Informacji tych użyto między innymi do utworzenia modelu spadkowego trendu liczebności populacji. Uproszczone wyniki dotyczące sukcesu lęgowego przedstawia poniższa tabela.
Poniżej przedstawiono wyniki z pomniejszych, nieskoordynowanych badań.
Przyczyny niepowodzeń.
Podczas badań prowadzonych przez Buehlera (2011) niepowodzeniem zakończyło się 210 prób gniazdowania. Nie udało się ustalić przyczyny niepowodzenia w 174 przypadkach; gniazda były wówczas opuszczane nagle i prawdopodobnie za większość strat odpowiadały drapieżniki. Dokładna przyczyna była znana dla 36 lęgów. Większość z nich splądrowały drapieżniki; 15 – nieznanego gatunku, 5 – modrosójki błękitne ("Cyanocitta cristata"), 1 – wąż, 1 – pręgowiec amerykański ("Tamies striatus"). Drugą najczęstszą przyczyną utraty lęgu było wygłodzenie lub choroba (6 przypadków). Za resztę strat odpowiadały: 4 – niekorzystne warunki pogodowe, 3 – pasożytnictwo lęgowe ze strony starzyków brunatnogłowych ("Molothrus ater"), 1 – dzieciobójstwo.
Podczas badań w Cumberland Mountains w latach 1996–1999 niepowodzeniem zakończyły się lęgi w 31 z 52 gniazd. Z tego 4 lęgi zostały utracone na etapie budowy gniazda, 5 – składania jaj, 11 – wysiadywania, a 10 – pobytu młodych w gnieździe. Inne badania w tym samym obszarze w latach 2005–2006 obejmowały 38 gniazd, z czego nie powiodły się lęgi w 15; w 13 podczas inkubacji i 2 podczas pobytu piskląt w gnieździe. Dokładnych przyczyn nie ustalono, jednak za większy sukces lęgowy pierwszego roku mogła odpowiadać niewielka liczba wiewiórek szarych ("Sciurus carolinensis") – potencjalnych drapieżników – w okolicy. W kolejnym roku, mniej korzystnym dla gniazdujących lasówek, było ich znacznie więcej, prawdopodobnie ze względu na trwający urodzaj orzechów.
Raybuck i inni (2020) dzięki zastosowaniu telemetrii mogli dosyć dokładnie ustalić przyczynę śmierci badanych podlotów. Łupem drapieżników padło 9 z nich – 7 młodych do 4. dnia po opuszczeniu gniazda uśmierciły pręgowce amerykańskie, jednego 16–17 dni po opuszczeniu gniazda – krogulec zmienny ("Accipiter striatus"), ostatniego po 7–8 dniach – nieznany drapieżnik. Jeden podlot dzień po opuszczeniu gniazda został znaleziony 60 m dalej w rzece, przyczyny śmierci nie ustalono.
Starzyki brunatnogłowe ("Molothrus ater") są stosunkowo częstymi pasożytami lęgowymi lasówek niebieskich.
Przeżywalność.
Buehler i inni (2008) pomimo wieloletniego zbierania danych z różnych części zasięgu lasówki niebieskiej dysponowali wiarygodnymi danymi jedynie dla populacji z Ontario. Zostały opublikowane cztery lata wcześniej. Przeciętna roczna przeżywalność samców wynosiła około 54% w latach, w których panowały typowe warunki pogodowe. Jednego roku szacunkowo wyniosła blisko 40%, a za zwiększoną śmiertelność odpowiadały nadzwyczaj silne burze śnieżne. Według Buehlera i innych (2008) nie ma podstaw do przypuszczania, jakoby roczna przeżywalność samic w tym samym wieku miałaby być znacząco inna. Na potrzeby opracowywanych modeli założono, że przeżywalność młodych osobników odpowiada około 50% przeżywalności dorosłych, jednak nie było wówczas dokładnych danych o przeżywalności młodych lasówek niebieskich. Takie opublikowali dla małej próby Raybuck i inni (2020). Drugi artykuł poświęcony przeżywalności dorosłych opublikował Rogers (2013). Dane zebrane w latach 2008–2011 w południowo-zachodnim Michigan wskazują na roczną przeżywalność dorosłych samców na poziomie około 59%. Według oceny autora jest to wynik podobny do uzyskanego przez poprzedni zespół naukowców.
Z 20 podlotów wyposażonych w nadajniki udało się ustalić losy 19 (jednego po 16 dniach po opuszczeniu gniazda nie dało się zlokalizować). Wynik nieznacznie różnił się w zależności od przyjętej przez autorów metodologii; śmiertelność w pierwszych kilkunastu dniach po opuszczeniu gniazda wynosiła około 48–49%. Przez pierwsze dwie dekady XXI wieku większość badań nad lasówkami niebieskimi dotyczyła czynników ograniczających liczebność populacji oraz rozwijania wytycznych prowadzenia gospodarki leśnej (z uwzględnieniem gatunkowego składu drzewostanu) tak, by umożliwić gęstsze rozmieszczenie terytoriów oraz zwiększyć sukces lęgowy. W 2020 wiedza na temat sezonu lęgowego tych lasówek była nadal wybrakowana. Szczególnie słabo poznany był okres życia młodych po opierzeniu się; publikacja z tamtego roku jako pierwsza była poświęcona przeżywalności podlotów.
Status, zagrożenia i ochrona.
IUCN uznaje lasówkę niebieską za gatunek bliski zagrożenia (NT, "Near Threatened") od 2019 (stan w 2021). Wcześniej, w latach 2004–2018 była uznawana za gatunek narażony na wyginięcie (VU, "Vulnerable"), a przed 2004 za gatunek najmniejszej troski. BirdLife International uznaje trend liczebności populacji za spadkowy.
Dawniej lasówki niebieskie były jednymi z najpospolitszych przedstawicieli rodziny w dolinach rzek Ohio i Mississippi. Pod koniec pierwszej dekady XX wieku dostrzeżono już spadek liczebności populacji tego gatunku. Zainteresowania jego losem – nie tylko wśród naukowców – szczególnie wzrosło po 2000, kiedy Hamel opublikował przegląd dotychczasowej wiedzy o lasówce niebieskiej i ocenę stanu jej populacji. W 2001 ustanowiono grupę roboczą, Cerulean Warbler Technical Group, której głównym celem było wypracowanie standardów gospodarowania środowiskiem na terenach lęgowych i zimowych.
Pod koniec 2021 roku najnowszym amerykańskim programem ochrony gatunku był ten przyjęty w czerwcu 2007 ("Cerulean Warbler Conservation Action Plan"), natomiast kanadyjskim – opublikowany w październiku 2020 ("Recovery Strategy for the Cerulean Warbler ("Setophaga cerulea") in Canada").
Trend i liczebność populacji.
Według szacunków Partners in Flight w 2020 populacja lasówki niebieskiej składała się z około 530 tysięcy dorosłych osobników. W 2010 liczebność kanadyjskiej populacji szacowano najwyżej na niecałe 1,1 tysiąca osobników (od 433 do 453 par). W 2018 nowe dane Ontario Natural Heritage Information Centre mówiły o około 327 terytorialnych samcach w samym Ontario; ponieważ część z nich może nie mieć partnerki, to wartość ta nie musi odpowiadać 327 parom lęgowym.
W 2006 według szacunków FWS liczebność populacji lasówki niebieskiej mogłaby wynosić około 400 tysięcy osobników. Szacunki oparto o dane z Breeding Bird Survey, które wskazywały na przeciętny roczny spadek liczebności na poziomie 3% począwszy od 1966, aż do liczebności rzędu 560 tysięcy w 1995. W 2008 oceniono, że w żadnym z dotychczas badanych miejsc tamtejsza liczebność populacji lasówek niebieskich nie mogła się utrzymać na zbliżonym poziomie. Byłoby to możliwe jedynie w Ontario oraz w Cumberlands Mountains (Tennessee), o ile szacunkowa roczna przeżywalność byłaby nieco zaniżona (o co najmniej 5%), a plenność utrzymywałaby się na dobrym poziomie.
Zagrożenia.
Tryb życia i biologia rozrodu u lasówek niebieskich czynią potencjalne skutki różnych zagrożeń dotkliwszymi dla populacji, niż by to miało miejsce u innych wróblowych. Plenność jest u nich dość niska jak na ptaka wróblowego. Wielkość lęgu, na który zwykle składają się 3 lub 4 jaja, jest stosunkowo mała, ponadto wyprowadzają jeden lęg w roku (kolejne to wyłącznie lęgi zastępcze). Inne wróblowe mogą wyprowadzać dwa, a przy wyjątkowo sprzyjających warunkach nawet trzy lęgi w roku. Ponadto przeciętna długość trasy wędrówek lasówek niebieskich jest jedną z najwyższych wśród wróblowych, co wystawia je na dodatkowe zagrożenia. Niską plenność musiałaby rekompensować wysoka przeżywalność.
Zarówno dla populacji lasówek niebieskich z Kanady, jak i tej z USA głównym zagrożeniem jest przekształcanie lub utrata środowiska ich życia, również na zimowiskach. Oprócz samej utraty dogodnych siedlisk problem stanowi ich fragmentacja oraz zniszczenie pierwotnej struktury lasu. W Kanadzie większość populacji zamieszkuje Ontario, gdzie pod koniec 2. dekady XXI wieku żyła nieco ponad ⅓ mieszkańców kraju. Realizacja inwestycji mieszkaniowych, handlowych lub przemysłowych jest drugą najpowszechniejszą przyczyną wylesiania w tamtych rejonach; pierwszą jest rozwój rolnictwa. Współcześnie nie jest to już zagrożenie na dużą skalę, ponieważ wiele połaci lasu, w których żyją lasówki niebieskie, znajduje się na obszarach chronionych.
Na zimowiskach również postępuje utrata środowiska życia lasówek niebieskich, w tym na rzecz pastwisk lub upraw bananowców. Tradycyjne plantacje kawy są dogodnymi miejscami zimowania nie tylko dla lasówek niebieskich, jak i innych wędrownych wróblowych. Plantacje z różnych krajów łączy kilka cech: ponad 40% ich powierzchni jest zacienione (przy czym zacienione miejsca zajmuje roślinność o różnej wysokości), występują tam drzewa co najmniej 10 gatunków i obecne są epifity. W 2010 oceniono, że w przyszłości kolejnym zagrożeniem może stać się wówczas już postępujące przekształcanie tradycyjnych plantacji na te prowadzone bardziej intensywnie i przy dużej ekspozycji na promienie słoneczne. Dotychczasowe działania ochronne na zimowiskach były albo rzadkie, albo w ogóle ich nie prowadzono.

</doc>
<doc id="5191131" url="https://pl.wikipedia.org/wiki?curid=5191131" title="Mistrzostwa Europy w Lekkoatletyce 1986 – rzut dyskiem kobiet">
Mistrzostwa Europy w Lekkoatletyce 1986 – rzut dyskiem kobiet

Rzut dyskiem kobiet był jedną z konkurencji rozgrywanych podczas XIV mistrzostw Europy w Stuttgarcie. Rozegrano od razu finał 28 sierpnia 1986 roku. Zwyciężczynią tej konkurencji została reprezentantka Niemieckiej Republiki Demokratycznej Diana Sachse. W rywalizacji wzięło udział czternaście zawodniczek z dziesięciu reprezentacji.

</doc>
<doc id="5191133" url="https://pl.wikipedia.org/wiki?curid=5191133" title="Joseph Taeymans">
Joseph Taeymans

Josephus Georgius Taeymans (ur. 27 stycznia 1899 w Antwerpii – zm. 14 czerwca 1971 tamże) – belgijski piłkarz grający na pozycji napastnika. Był reprezentantem Belgii.
Kariera klubowa.
Całą swoją piłkarską karierę Taeymans spędził w klubie Berchem Sport, w którym w sezonie 1920/1921 zadebiutował w pierwszej lidze belgijskiej i grał w nim do 1934 roku. W sezonie 1924/1925 strzelając 20 goli został królem strzelców pierwszej ligi.
Kariera reprezentacyjna.
W reprezentacji Belgii Taeymans zadebiutował 15 marca 1925 roku w przegranym 0:1 meczu Coupe Van den Abeele z Holandią, rozegranym w Antwerpii. Był to jego jedyny mecz w kadrze narodowej.

</doc>
<doc id="5191134" url="https://pl.wikipedia.org/wiki?curid=5191134" title="Jean-Marie Houben">
Jean-Marie Houben

Jean-Marie Houben (ur. 24 listopada 1966 w Liège) – belgijski piłkarz grający na pozycji prawego obrońcy. Był reprezentantem Belgii.
Kariera klubowa.
Swoją karierę piłkarską Houben rozpoczął w klubie RFC Liège, w barwach którego zadebiutował w sezonie 1985/1986 w pierwszej lidze belgijskiej. W sezonie 1989/1990 zdobył z nim Puchar Belgii. W 1991 roku przeszedł do Anderlechtu, z którym w sezonie 1991/1992 został wicemistrzem Belgii, a w sezonie 1992/1993 wywalczył mistrzostwo kraju. W latach 1993-1995 występował w RFC Seraing. W latach 1995-1998 był piłkarzem CS Visé, a w latach 1998-2000 - KAS Eupen, w którym zakończył karierę.
Kariera reprezentacyjna.
W reprezentacji Belgii Houben zadebiutował 8 czerwca 1989 w wygranym 2:0 towarzyskim meczu z Kanadą, rozegranym w Ottawie, gdy w 46. minucie zmienił Marca Emmersa. W kadrze narodowej rozegrał 2 mecze, oba w 1989.

</doc>
<doc id="5191135" url="https://pl.wikipedia.org/wiki?curid=5191135" title="Sleigh Ride">
Sleigh Ride

Sleigh Ride (pol. "Kulig", dosł. „Przejażdżka saniami”) – piosenka świąteczna autorstwa Leroy’a Andersona (muzyka) i Mitchella Parisha (tekst).
W lipcu 1946 r., podczas fali upałów w Stanach Zjednoczonych, Leroy Anderson rozpoczął komponowanie lekkiego standardu orkiestrowego, który ukończył w lutym 1948 r. Oryginalne nagrania były wersjami instrumentalnymi, wydanymi przez Mills Music w 1948 r. Wersja orkiestrowa została po raz pierwszy nagrana w 1949 r. przez Arthura Fiedlera i Boston Pops Orchestrę. W 1950 r. słowa do utworu dopisał Mitchell Parish. „Sleigh Ride” był hitem na płycie RCA Victor Red Seal 49-0515 i stał się jednym z najbardziej rozpoznawalnych utworów orkiestry. Boston Pops Orchestra nagrali również piosenkę z Johnem Williamsem (ich dyrygentem w latach 1979–1995) oraz z Keithem Lockhartem (ich obecnym dyrygentem).
Damski zespół The Ronettes nagrał cover „Sleigh Ride” w 1963 r. dla Phila Spectora na jego płycie "A Christmas Gift for You". Był to sukces komercyjny w Stanach Zjednoczonych, grany na różnych koncertach świątecznych.
W 2011 r. Olga Bończyk wydała polską wersję „Sleigh Ride” pt. „Ty i ja”.
Piosenka w wykonaniu Elli Fitzgerald z 1960 r. została wykorzystana w filmie Elf (2003). Wersji Spice Girls z 1996 r. użyto na potrzebę filmu Jack Frost (1998). Piosenka pojawiła się również w filmie Fred Claus, brat świętego Mikołaja (2007).
Wykonawcy.
Piosenka została nagrana przez wielu artystów, m.in.:

</doc>
<doc id="5191145" url="https://pl.wikipedia.org/wiki?curid=5191145" title="Mistrzostwa Świata Juniorów w Hokeju na Lodzie 2022">
Mistrzostwa Świata Juniorów w Hokeju na Lodzie 2022

46. Mistrzostwa Świata Juniorów w Hokeju na Lodzie 2022 organizowane przez IIHF odbędą się w Kanadzie. Miastami goszczącymi najlepsze juniorskie reprezentacje świata zostaną Edmonton i Red Deer. Turniej elity rozegrany zostanie w dniach 26 grudnia 2021 – 5 stycznia 2022 roku. Zawody były jednocześnie kwalifikacją do następnego turnieju.
Elita.
Turniej miał zostać rozegrany w dniach od 26 grudnia 2021 do 5 stycznia 2022 w Edmonton i Red Deer w Kanadzie. Do rywalizacji przystąpiło 10 najlepszych drużyn świata. System rozgrywania meczów jest inny niż w niższych dywizjach. Najpierw drużyny rozgrywają mecze w fazie grupowej (2 grupy po 5 zespołów), systemem każdy z każdym. Do fazy pucharowej, czyli ćwierćfinałów awansuje po 4 drużyny z obu grup. Najsłabsza drużyna z każdej z grup zagra w fazie play-off do dwóch zwycięstw. Drużyna, która przegrała dwukrotnie spadła do niższej dywizji.
W trakcie trwania turnieju 29 grudnia 2021 ogłoszono jego przerwanie i odwołanie wskutek pandemii COVID-19 i rozprzestrzeniającego się wariantu szczepu Omikron.
Dywizja I.
Grupa A Dywizji I jest drugą klasą mistrzowską, z której najlepsza drużyna uzyskuje awans do Elity, a ostatni zespół jest degradowany do Grupy B Dywizji I. Grupa B Dywizji I stanowi trzecią klasę mistrzowską. Jej zwycięzca zapewnia sobie awans do Dywizji I Grupy A, zaś ostatnia drużyny spada do Dywizji II Grupy A.
Grupa A.
Mistrzostwa Świata Dywizji I Grupy A zostaną rozegrane w dniach od 12 do 18 grudnia 2021 roku w Hørsholm, w Danii.
Grupa B.
Mistrzostwa Świata Dywizji I Grupy B zostaną rozegrane w dniach od 12 do 18 grudnia 2021 roku w Tallinnie, stolicy Estonii. 
Dywizja II.
Grupa A Dywizji II jest czwartą klasą mistrzowską, z której pierwsza drużyna uzyskuje awans do Dywizji I Grupy B, a ostatni zespół jest degradowany do Grupy B Dywizji II. Grupa B Dywizji II stanowi piątą klasę mistrzowską. Jej zwycięzca zapewnia sobie awans do Dywizji II Grupy A, zaś ostatnia drużyny spada do Dywizji III.
Grupa A.
Mistrzostwa Świata Dywizji II Grupy A zostały rozegrane w dniach od 13 do 19 grudnia 2021 roku w Braszowie, w Rumunii. 
Grupa B.
Mistrzostwa Świata Dywizji II Grupy B zostaną rozegrane w dniach od 10 do 15 stycznia 2022 roku w Belgradzie, w stolicy Serbii. 
Dywizja III.
Dywizja III jest szóstą klasą mistrzowską. Zwycięzca zapewnia sobie awans do Dywizji II Grupy B.
Mistrzostwa Świata Dywizji III zostaną rozegrane w dniach od 8 do 15 stycznia 2022 roku w Santiago de Querétaro w Meksyku. 

</doc>
<doc id="5191146" url="https://pl.wikipedia.org/wiki?curid=5191146" title="Lauren Boebert">
Lauren Boebert

Lauren Boebert (ur. 15 grudnia 1986 w Altamonte Springs, na Florydzie) – amerykańska przedsiębiorczyni i polityk.
Od 2021 roku, z ramienia Partii Republikańskiej, reprezentuje trzeci okręg wyborczy w stanie Kolorado w Izbie Reprezentantów Stanów Zjednoczonych.
Jest działaczką na rzecz praw do posiadania broni. W Rifle, w stanie Kolorado, jest właścicielką "Shooters Grill", restauracji w której pracownicy są zachęcani do otwartego noszenia broni palnej. 
W 2020 roku, w wyborach do Kongresu Stanów Zjednoczonych, pokonała Diane Mitsch Bush, kandydatkę Partii Demokratycznej, byłą przedstawicielkę stanu Kolorado w kongresie USA.
W czasie swojej kadencji jako kongerswoman zasłynęła jako silna zwolenniczka Donalda Trumpa, kwestionowania restrykcji związanych z pandemią, przeciwniczka aborcji, oraz używania chrześcijańskiego języka nacjonalistycznego. Podczas pandemii COVID-19 przeciwstawiła się polityce stanowej gubernatora Jareda Polisa i ponownie otworzyła swój lokal, co skłoniło urzędników do zawieszenia jej licencji restauracyjnej.

</doc>
<doc id="5191147" url="https://pl.wikipedia.org/wiki?curid=5191147" title="Mistrzostwa Europy w Lekkoatletyce 1986 – rzut oszczepem kobiet">
Mistrzostwa Europy w Lekkoatletyce 1986 – rzut oszczepem kobiet

Rzut oszczepem kobiet był jedną z konkurencji rozgrywanych podczas XIV mistrzostw Europy w Stuttgarcie. Kwalifikacje zostały rozegrane 28 sierpnia, a finał 29 sierpnia 1986 roku. Zwyciężczynią tej konkurencji została reprezentantka Wielkiej Brytanii Fatima Whitbread, która w kwalifikacjach ustanowiła rekord świata wynikiem 77,44 m. W rywalizacji wzięło udział dwadzieścia zawodniczek z piętnastu reprezentacji.
Wyniki.
Kwalifikacje.
Zawodniczki startowały w dwóch grupach. Minimum kwalifikacyjne wynosiło 62,00 m. Do finału awansowały zawodniczki, które uzyskały minimum (Q) lub 12 oszcepniczek z najlepszymi wynikami (q).

</doc>
<doc id="5191151" url="https://pl.wikipedia.org/wiki?curid=5191151" title="Tęgoskór korzeniasty">
Tęgoskór korzeniasty

Tęgoskór korzeniasty ("Scleroderma septentrionale" Jeppson) – gatunek grzybów z rodziny tęgoskórowatych ("Sclerodermataceae").
Systematyka i nazewnictwo.
Pozycja w klasyfikacji według Index Fungorum: "Scleroderma, Sclerodermataceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1998 roku opisał Mikael Jeppson na wydmach i piaszczystych wrzosowiskach w Finlandii.
Nazwę polską zaproponował Władysław Wojewoda w 2003 r.
Morfologia.
Średnica 2,5–6 cm, kształt w przybliżeniu kulisty. Ma dobrze wyodrębniony nibytrzon o długości 5–10 cm złożony z wiązek białawych ryzomorfów. Jest on zagłębiony w podłożu. Powierzchnia owocnika jest żółtawa, często nakrapiana, gładka lub delikatnie łuskowata, zwłaszcza na wierzchołku. Po zgnieceniu staje się ciemnoczerwona. Perydium o grubości 1–3 mm, w okresie dojrzewania zarodników pękające nieregularnymi szczelinami i dziurami. Czasem powstające po pęknięciu płaty odchylają się na zewnątrz, dzięki czemu taki owocnik staje się podobny do owocników gwiazdoszy ("Geastrum"). Gleba w młodych owocnikach mięsista i biała, podczas ich dojrzewania staje się fioletowobrązowa, w końcu czarna i pylista.
Zarodniki kuliste lub prawie kuliste, o wymiarach 8–16 µm, powierzchni gęsto kolczastej i siateczkowatej. Kolce mają długość 2–4 µm, czasem więcej.
Występowanie.
Znane jest występowanie tęgoskóra korzeniastego we wschodniej części Ameryki Północnej (USA i Kanada), na Grenlandii i na Półwyspie Skandynawskim. W piśmiennictwie naukowym na terenie Polski do 2003 r. podano jego stanowiska tylko w Kampinoskim Parku Narodowym w latach 1961–1968. Znalezione okazy Wanda Rudnicka-Jezierska opisała jako "Scleroderma macrorrhizon" Wallr. W 2004 r. Marcin Piątek stwierdził, że były to okazy "Scleroderma septentrionale". W 2009 r. podano nowe stanowiska tego gatunku na Pustyni Błędowskiej i w Olkuszu, w 2015 w Puszczy Kampinoskiej. Aktualne stanowiska tego gatunku podaje także internetowy atlas grzybów. W latach 1995–2004 gatunek ten podlegał ochronie częściowej, a od roku 2004 podlega ochronie ścisłej bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej.
Naziemny, być może mykoryzowy żyjący w symbiozie z drzewami iglastymi, ale najprawdopodobniej saprotroficzny, jego owocniki często bowiem znajduje się z dala od drzew. Siedlisko: wydmy. Aby mógł się w tym niestabilnym i przesuwanym przez wiatr podłożu utrzymać wytwarza splot ryzomorfów o długości do 10 cm.

</doc>
<doc id="5191152" url="https://pl.wikipedia.org/wiki?curid=5191152" title="Scleroderma septentrionale">
Scleroderma septentrionale



</doc>
<doc id="5191172" url="https://pl.wikipedia.org/wiki?curid=5191172" title="Marcus Garrett">
Marcus Garrett

Marcus Garrett (ur. 9 listopada 1998 w Dallas) – amerykański koszykarz, występujący na pozycji rozgrywającego.
W 2017 został wybrany najlepszym koszykarzem szkół średnich stanu Teksas (Texas Gatorade Player of the Year).
16 stycznia został zwolniony przez Miami Heat.

</doc>
<doc id="5191173" url="https://pl.wikipedia.org/wiki?curid=5191173" title="Geert Emmerechts">
Geert Emmerechts

Geert Jean Julien Emmerechts (ur. 5 maja 1968 w Vilvoorde) – belgijski piłkarz grający na pozycji środkowego obrońcy. Był reprezentantem Belgii.
Kariera klubowa.
Swoją karierę piłkarską Emmerechts rozpoczął w 1976 roku w juniorach klubu KFC Peutie. W 1979 roku podjął treningi w juniorach RWD Molenbeek, a w sezonie 1985/1986 zadebiutował w barwach tego klubu w pierwszej lidze belgijskiej. W zespole Molenbeek grał do końca sezonu 1987/1988.
Latem 1988 Emmerechts przeszedł do Royalu Antwerp FC. W sezonie 1991/1992 zdobył z Royalem Puchar Belgii. W sezonie 1992/1993 dotarł z nim do finału Pucharu Zdobywców Pucharów, jednak nie wystąpił w nim, a Royal uległ 1:3 Parmie. W sezonie 1997/1998 spadł z Royalem do drugiej ligi. W Royalu grał do końca sezonu 1999/2000.
W latach 2000-2002 Emmerechts występował w KSV Roeselare. Z kolei w sezonie 2002/2003 grał w czwartoligowym KSK Hoboken. Karierę kończył po sezonie 2003/2004 jako gracz czwartoligowego K Kontich FC.
Kariera reprezentacyjna.
W reprezentacji Belgii Emmerechts zadebiutował 19 stycznia 1988 w wygranym 3:2 towarzyskim meczu z Izraelem, rozegranym w Ramat Gan, gdy w 46. minucie zmienił Franky'ego Dekenne. Był to jego jedyny mecz w kadrze narodowej.

</doc>
<doc id="5191174" url="https://pl.wikipedia.org/wiki?curid=5191174" title="Études">
Études



</doc>
<doc id="5191175" url="https://pl.wikipedia.org/wiki?curid=5191175" title="Odległość rzeczywista">
Odległość rzeczywista

Odległość rzeczywista – pojęcie, które używa się w strzelectwie oraz artylerii.
Oznacza ona:

</doc>
<doc id="5191181" url="https://pl.wikipedia.org/wiki?curid=5191181" title="Etiudy rytmiczne (Messiaen)">
Etiudy rytmiczne (Messiaen)

Etiudy rytmiczne () – zbiór czterech etiud na fortepian skomponowany przez Oliviera Messiaena w latach 1949–1950. Utwór został wykonany przez kompozytora w Tunisie w 1950 r. Jego francuska premiera, w wykonaniu Yvonne Loriod, odbyła się 7 listopada 1951 r. Tuluzie.
Zbiór składa się z czterech utworów:

</doc>
<doc id="5191182" url="https://pl.wikipedia.org/wiki?curid=5191182" title="Paweł Chmieliński">
Paweł Chmieliński

Paweł Chmieliński (ur. 17 maja 1979 w Koninie) – polski ekonomista, doktor habilitowany nauk społecznych w dyscyplinie ekonomia i finanse, profesor Instytutu Rozwoju Wsi i Rolnictwa PAN, specjalizujący się w ekonomii politycznej, problematyce rozwoju wsi i systemów żywnościowych, polityce naukowej oraz w procesach integracji europejskiej.
Od 2012 roku jest współorganizatorem i koordynatorem Europejskiej Sieci Rozwoju Obszarów Wiejskich, od 2018 roku przewodniczący stowarzyszenia.
Wykształcenie i kariera zawodowa.
Absolwent (2001) studiów inżynierskich na Wydziale Budowy Maszyn i Zarządzania Politechniki Poznańskiej. W 2001 w ramach programu Tempus odbył jednosemestralne studia Interational Business Class w Noordelijke Hogeschool Leeuwarden w holenderskiej Fryzji /obecnie: / oraz trzymiesięczny staż w Philips DAP Drachten. W 2003 roku uzyskał stopień magistra ekonomii na Wydziale Zarządzania Akademii Ekonomicznej w Poznaniu.
W 2006 roku ukończył dzienne studia doktoranckie w Kolegium Zarządzania i Finansów Szkoły Głównej Handlowej w Warszawie. Doktorat obronił w 2011 w Instytucie Ekonomiki Rolnictwa i Gospodarki Żywnościowej – Państwowy Instytut Badawczy, na podstawie pracy pt. "Kapitał społeczny jako czynnik rozwoju lokalnego na przykładzie realizacji programu Leader". W 2020 roku, decyzją Rady Naukowej Instytutu Ekonomiki Rolnictwa i Gospodarki Żywnościowej – PIB, uzyskał stopień naukowy doktora habilitowanego nauk społecznych w dyscyplinie ekonomia i finanse, w oparciu o dorobek naukowy oraz publikację "Przedsiębiorczość i polityka gospodarcza w wielofunkcyjnym rozwoju obszarów wiejskich w Polsce".
Przez wiele lat związany zawodowo z Instytutem Ekonomiki Rolnictwa i Gospodarki Żywnościowej – PIB (IERiGŻ-PIB), w 2005 jako ekonomista, od 2006 r. jako asystent, a następnie od 2011 r. jako adiunkt w Zakładzie Polityki Społecznej i Regionalnej, a od roku 2020 w Zakładzie Ekonomii i Polityki Rolnej oraz Rozwoju Obszarów Wiejskich. W latach 2008–2020 członek Rady Naukowej IERiGŻ-PIB, a w okresie 2011–2020 pełnił funkcję Sekretarza Rady.
W 2013 roku powołany przez Marszałka Województwa Mazowieckiego na członka Rady Społecznej Doradztwa Rolniczego przy Mazowieckim Ośrodku Doradztwa Rolniczego, gdzie pełnił funkcje: Zastępcy Przewodniczącego i Przewodniczącego Rady do 2016 roku.
W latach 2016–2020 aktywnie uczestniczył w pracach zespołów roboczych Ministerstwa Rolnictwa i Rozwoju Wsi: "Transfer wiedzy pomiędzy nauką i praktyką", "Przedsiębiorczość wiejska i otoczenie biznesu", "Infrastruktura obszarów wiejskich""."
Od 2021 profesor nadzwyczajny w Instytucie Rozwoju Wsi i Rolnictwa Polskiej Akademii Nauk. W styczniu 2022 przejął kierownictwo Zakładu Integracji Europejskiej IRWiR PAN od prof. dr hab. Jerzego Wilkina.
Od 2021 ekspert, a następnie członek Think Tank Narodowego Centrum Badań i Rozwoju.
Wykonawca, współautor i autor badań oraz kierownik zespołów badawczych kilkunastu projektów międzynarodowych, w tym m.in. w ramach programu Horyzont 2020 oraz Horyzont Europa, Interreg, Międzynarodowego Funduszu Wyszehradzkiego, , .
Odbył staże jako naukowiec wizytujący (visiting fellow) w Portsmouth Business School przy Uniwersytecie w Portsmouth (Wielka Brytania), w przy (Norwegia) oraz jako profesor wizytujący (visiting professor) w (Włochy).
Działalność redakcyjno-recenzyjna.
Znajduje się na liście recenzentów rozdziałów i całych monografii wydawnictw polskich i zagranicznych (w tym m.in. Springer czy Routledge) oraz następujących czasopism naukowych: "Journal of Rural Studies, British Food Journal, Regional Studies, Sustainability, Land, International Journal of Environmental Research and Public Health, Healthcare, Horticulture, Applied Sciences, International Journal of Food System Dynamics, Studies in Agricultural Economics, European Countryside, Journal of Agribusiness and Rural Development, Zeszyty Naukowe SGGW, Intercathedra, Rural Areas and Development, Journal of Co-operative Organization and Management, Wiadomości Statystyczne, Economics of Agriculture",
Wybrane publikacje.
Autor ponad 120 publikacji z zakresu rozwoju wsi i rolnictwa, polityki regionalnej i przedsiębiorczości.
Monografie
Redakcje monografii
Artykuły naukowe
Zainteresowania badawcze.
Zajmuje się problematyką przemian społeczno-gospodarczych i instytucjonalnych zachodzących na obszarach wiejskich, ewolucją i transformacją systemów żywnościowych, ekonomią polityczną, procesami integracji Europejskiej ze szczególnym uwzględnieniem krajów Europy Środkowo-Wschodniej oraz rozwojem pozarolniczych funkcji wsi, przedsiębiorczość i aktywność społeczności lokalnej.
Prywatnie.
Miłośnik literatury biograficznej, psychologii społecznej i muzyki.

</doc>
<doc id="5191188" url="https://pl.wikipedia.org/wiki?curid=5191188" title="Niżniaja Zabołot´">
Niżniaja Zabołot´

Niżniaja Zabołot´ () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest w dorzeczu rzeki Bolszaja Kurica (prawy dopływ Sejmu), 9 km od centrum administracyjnego sielsowietu (Wierchniaja Miedwiedica), 24 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 99 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 116 osób.

</doc>
<doc id="5191190" url="https://pl.wikipedia.org/wiki?curid=5191190" title="Niżniaja Zabołoć">
Niżniaja Zabołoć



</doc>
<doc id="5191194" url="https://pl.wikipedia.org/wiki?curid=5191194" title="Daphnis i Chloé">
Daphnis i Chloé



</doc>
<doc id="5191197" url="https://pl.wikipedia.org/wiki?curid=5191197" title="Dafnis i Chloe (literatura)">
Dafnis i Chloe (literatura)



</doc>
<doc id="5191198" url="https://pl.wikipedia.org/wiki?curid=5191198" title="Hemidictyum marginatum">
Hemidictyum marginatum

Hemidictyum marginatum – gatunek paproci z rzędu paprotkowców ("Polypodiales"). Reprezentuje monotypowy rodzaj Hemidictyum i taką też rodzinę Hemidictyaceae, przy czym pozycja systematyczna rodzaju jest w różnych systemach zróżnicowana, ze względu na rozmaitość klasyfikacji paprotkowców. Gatunek występuje w amerykańskich tropikach – od Meksyku i Antyli po Boliwię i południową Brazylię. Jest to paproć naziemna.
Systematyka.
Gatunek należy do monotypowego rodzaju "Hemidictyum" . Rodzaj ten, jak wynika z analizm molekularnych jest siostrzanym dla rodziny zanokcicowatych "Aspleniaceae" (w ujęciu obejmującym rodzaje "Asplenium" "s.l." i "Hymenasplenium"). Rozdzielenie "Hemidictyum" i zanokcicowatych datowane jest na późną kredę. W przeszłości pozycja systematyczna "Hemidictyum" była bardzo problematyczna i gatunek tu należący włączany bywał do rodzajów zanokcica "Asplenium", "Diplazium" i do różnych rodzin.
We współczesnym systemie PPG I (2016) takson stanowi rodzinę w rzędzie paprotkowców ("Polypodiales"). Znajduje się w podrzędzie "Aspleniineae" odpowiadającym kladowi „eupolypods I” w systemie Smitha i in. (2006). W systemie Smitha i in. (2006) rodzina nie była ujęta, rodzaj "Hemidictyum" włączony był do szeroko ujmowanej rodziny rozrzutkowatych "Woodsiaceae". W systemach szeroko ujmujących rodzinę zanokcicowatych "Aspleniaceae" – rodzaj jest włączany do podrodziny "Asplenioideae".

</doc>
<doc id="5191199" url="https://pl.wikipedia.org/wiki?curid=5191199" title="Fantazja op. 17 (Schumann)">
Fantazja op. 17 (Schumann)

Fantazja C-dur op. 17 – utwór fortepianowy w formie fantazji skomponowany przez Roberta Schumanna w latach 1836–1839.
Utwór nazywany jest "Wielką Sonatą". Charles Rosen nazwa "Fantazję" „kamieniem nagrobnym nad stylem klasycznym”. Kompozycja składa się z trzech części. Pierwsza oparta jest na temacie z pieśni Ludwiga van Beethovena (nr 6 z cyklu "Do dalekiej ukochanej").
Dochód ze sprzedaży stu egzemplarzy nut pierwotnej wersji "Fantazji" z 1836 r. przeznaczony został przez kompozytora na ufundowanie pomnika Beethovena w Bonn. Ostateczna wersja z 1839 r. dedykowana została Ferencowi Lisztowi.

</doc>
<doc id="5191200" url="https://pl.wikipedia.org/wiki?curid=5191200" title="Hemidictyaceae">
Hemidictyaceae



</doc>
<doc id="5191201" url="https://pl.wikipedia.org/wiki?curid=5191201" title="Hemidictyum">
Hemidictyum



</doc>
<doc id="5191203" url="https://pl.wikipedia.org/wiki?curid=5191203" title="Faustyna Morzycka (feministka)">
Faustyna Morzycka (feministka)



</doc>
<doc id="5191205" url="https://pl.wikipedia.org/wiki?curid=5191205" title="Rajd Antibes 2000">
Rajd Antibes 2000

Rajd Antibes 2000 (35. Rallye d'Antibes - Rallye d'Azur) – 35 edycja rajdu samochodowego Rajd Antibes rozgrywanego we Francji. Rozgrywany był od 27 do 29 października 2000 roku. Była to czterdziesta dziewiąta runda Rajdowych Mistrzostw Europy w roku 2000 (rajd miał najwyższy współczynnik - 20). Składał się z 16 odcinków specjalnych.

</doc>
<doc id="5191208" url="https://pl.wikipedia.org/wiki?curid=5191208" title="Komajka (przystanek kolejowy)">
Komajka (przystanek kolejowy)

Komajka (, ) – przystanek kolejowy w pobliżu miejscowości Komajka i Jankiszki oraz rzeki Komajki, w rejonie postawskim, w obwodzie witebskim, na Białorusi. Położony jest na linii Królewszczyzna - Łyntupy.

</doc>
<doc id="5191212" url="https://pl.wikipedia.org/wiki?curid=5191212" title="Rozłogi (przystanek kolejowy)">
Rozłogi (przystanek kolejowy)

Rozłogi (, ) – przystanek kolejowy w pobliżu miejscowości Polesie i Szczerbiszki, w rejonie postawskim, w obwodzie witebskim, na Białorusi. Położony jest na linii Królewszczyzna - Łyntupy.
Przystanek istniał przed II wojną światową

</doc>
<doc id="5191222" url="https://pl.wikipedia.org/wiki?curid=5191222" title="Rally 1000 Miglia">
Rally 1000 Miglia



</doc>
<doc id="5191223" url="https://pl.wikipedia.org/wiki?curid=5191223" title="Wierchniaja Zabołot´">
Wierchniaja Zabołot´

Wierchniaja Zabołot´ () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest w dorzeczu rzeki Bolszaja Kurica (prawy dopływ Sejmu), 13 km od centrum administracyjnego sielsowietu (Wierchniaja Miedwiedica), 27 km na północny zachód od Kurska, 3 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 45 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 28 osób.

</doc>
<doc id="5191224" url="https://pl.wikipedia.org/wiki?curid=5191224" title="Wierchniaja Zabołoć">
Wierchniaja Zabołoć



</doc>
<doc id="5191225" url="https://pl.wikipedia.org/wiki?curid=5191225" title="Mistrzostwa Polski w kolarstwie torowym – omnium mężczyzn">
Mistrzostwa Polski w kolarstwie torowym – omnium mężczyzn

Mistrzostwa Polski w kolarstwie torowym w konkurencji omnium mężczyzn odbywają się od 2010.

</doc>
<doc id="5191228" url="https://pl.wikipedia.org/wiki?curid=5191228" title="Gobiki (przystanek kolejowy)">
Gobiki (przystanek kolejowy)

Gobiki () – przystanek kolejowy w miejscowości Gobiki, w rejonie rogniedińskim, w obwodzie briańskim, w Rosji.
Dawniej stacja kolejowa. Powstała przed II wojną światową. W późniejszym okresie została zdegradowana do roli przystanku.

</doc>
<doc id="5191229" url="https://pl.wikipedia.org/wiki?curid=5191229" title="Đorđe Simić">
Đorđe Simić

Đorđe Simić (cyr. Ђорђе Симић; ur. 28 lutego 1843 w Belgradzie, zm. 11 października 1921 w Zemunie) – serbski polityk i dyplomata, premier Królestwa Serbii (1894, 1896-1897), minister spraw zagranicznych Serbii (1894, 1896-1897), minister finansów Serbii (1894).
Życiorys.
Syn Stojana Simicia, polityka i kupca. Po ukończeniu liceum w Belgradzie w 1861 rozpoczął studia filozoficzne w Berlinie, a w 1863 przeniósł się na uniwersytet w Heidelbergu. W latach 1864-1866 kontynuował naukę na paryskiej Sorbonie. Po powrocie do kraju podjął pracę urzędnika w ministerstwie spraw zagranicznych. Był związany politycznie z Narodową Partią Radykalną. W roku 1867 objął kierownictwo wydziału politycznego ministerstwa. W latach 1882-1884 pełnił funkcję konsula generalnego Serbii w Sofii, w latach 1887-1890 ambasadora pełnomocnego i nadzwyczajnego w Petersburgu, zaś w latach 1890-1894 ambasadora w Wiedniu. Dzięki jego staraniom udało się przywrócić eksport bydła z Serbii do Austro-Węgier. W 1894 po raz pierwszy stanął na czele rządu i pełnił je przez trzy miesiące, w tym czasie kierował także resortem spraw zagranicznych. Opozycja, głównie związana z Narodową Partią Radykalną uznawała utworzenie rządu Simicia za przykład bezprawnego działania króla, który miał powołać rząd niezgodnie z zasadami konstytucji z 1888.
Powodem dymisji rządu w kwietniu 1894 był konflikt Simicia z królem Aleksandrem I. Sukcesem Simicia był wzrost wpływów serbskich w Macedonii - w Skopju mógł działać biskup serbskiego kościoła prawosławnego, w tym czasie powstały także w Macedonii szkoły serbskie.
W 1900 Simić objął stanowisko ministra Serbii w Rzymie, a następnie senatora i członka Rady Państwa. W latach 1903-1906 kierował poselstwem serbskim w Stambule, a w latach 1906-1912 poselstwem w Wiedniu.
Đorđe Simić należał do grona założycieli Serbskiego Czerwonego Krzyża, przez wiele lat przewodniczył tej organizacji. Był tłumaczem na język serbski jednej z prac Benjamina Constanta ("Principes de Politique Applicable a Tous Les Gouvernements").
Życie prywatne.
Był czterokrotnie żonaty. W 1867 ożenił się z księżną Jeleną, córka księcia Aleksandra Karadziordziewicia, która zmarła w tym samym roku. Po raz drugi ożenił się w 1869 (żona Julka Pržić). Miał z nią troje dzieci. Trzecią żoną Simicia była Jelena z d. Tadić, a ostatnią Leopoldina z d. Kumal.

</doc>
<doc id="5191230" url="https://pl.wikipedia.org/wiki?curid=5191230" title="Joseph Williams (duchowny)">
Joseph Williams (duchowny)

Joseph Andrew Williams (ur. 2 maja 1974 w Minneapolis) – amerykański duchowny katolicki, biskup pomocniczy Saint Paul i Minneapolis od 2022.
Życiorys.
Święcenia kapłańskie przyjął 28 maja 2002 i został inkardynowany do archidiecezji Saint Paul i Minneapolis. Pracował jako duszpasterz parafialny (od 2008 na terenie rodzinnego miasta). W 2018 został także wikariuszem biskupim dla wiernych hiszpańskojęzycznych.
10 grudnia 2021 papież Franciszek mianował go biskupem pomocniczym Saint Paul i Minneapolis ze stolicą tytularną "Idassa". Sakry udzielił mu 25 stycznia 2022 arcybiskup Bernard Hebda.

</doc>
<doc id="5191232" url="https://pl.wikipedia.org/wiki?curid=5191232" title="Mistrzostwa Polski w kolarstwie torowym – omnium kobiet">
Mistrzostwa Polski w kolarstwie torowym – omnium kobiet

Mistrzostwa Polski w kolarstwie torowym w konkurencji omnium kobiet odbywają się od 2010.

</doc>
<doc id="5191233" url="https://pl.wikipedia.org/wiki?curid=5191233" title="Alain Ransay">
Alain Ransay

Alain Ransay (ur. 11 listopada 1961 w Trinité) – francuski duchowny katolicki, biskup Kajenny od 2022.
Życiorys.
Święcenia kapłańskie otrzymał 27 grudnia 1992 i został inkardynowany do archidiecezji Fort-de-France. Pracował głównie jako duszpasterz parafialny, był także m.in. ekonomem diecezjalnym, kanclerzem kurii oraz delegatem biskupim ds. edukacji.
10 grudnia 2021 papież Franciszek mianował go ordynariuszem diecezji Kajenna. Sakry udzielił mu 6 lutego 2022 arcybiskup Fortunatus Nwachukwu.

</doc>
<doc id="5191235" url="https://pl.wikipedia.org/wiki?curid=5191235" title="Bateria artylerii nr XLIII">
Bateria artylerii nr XLIII



</doc>
<doc id="5191241" url="https://pl.wikipedia.org/wiki?curid=5191241" title="Bateria „Canet”">
Bateria „Canet”



</doc>
<doc id="5191242" url="https://pl.wikipedia.org/wiki?curid=5191242" title="Joseph Williams">
Joseph Williams



</doc>
<doc id="5191261" url="https://pl.wikipedia.org/wiki?curid=5191261" title="Mistrzostwa Polski w kolarstwie torowym – omnium sprinterskie mężczyzn">
Mistrzostwa Polski w kolarstwie torowym – omnium sprinterskie mężczyzn

Mistrzostwa Polski w kolarstwie torowym w konkurencji omnium sprinterskie mężczyzn odbywały się w latach 2013-2015.

</doc>
<doc id="5191302" url="https://pl.wikipedia.org/wiki?curid=5191302" title="Madonna z Cierlicka">
Madonna z Cierlicka

Madonna z Cierlicka (lub Madonna Cierlicka, Matka Boska Nieustającej Pomocy z Cierlicka) to późnogotycki obraz z około 1500 roku wrocławskiego artysty Jacoba Beinharda. Został odkryty przypadkowo podczas konserwacji obrazu maryjnego z kościoła pw. św. Wawrzyńca w Kościelcu.
Historia.
Obraz Matki Boskiej Nieustającej Pomocy znajdował się pierwotnie w kościele św. Trójcy, który został zniszczony podczas budowy zapory wodnej w Cierlicku. Cenne przedmioty z tego sanktuarium zostały przeniesione w 1962 roku do kościoła pw. św. Wawrzyńca w Kościelcu, w tym obraz maryjny. Ze względu na zły stan zachowania dzieła, w 2015 roku rozpoczęto prace konserwatorskie. W trakcie tego procesu dokonano niezwykłego odkrycia.
Pierwotnie zakładano, że obraz ten pochodzi z XVII wieku. Obraz został pokryty młodszymi elementami, haftem na tkaninie, dodatkami z papieru i metalu oraz drobnymi darami wotywnymi. Po zdjęciu aplikacji okazało się, że obraz był kilkakrotnie zamalowywany. Szczegółowe badania konserwatorskie wykazały jednak, że na płycie zachowała się nieprzerwana warstwa wysokiej jakości późnogotyckich malowideł temperowych z około 1500 roku.
Odnowa.
Po usunięciu malowidła koncepcja renowacji została opracowana na nowo. Całość prac została podzielona na dwa etapy. Po pierwsze, zostanie wykonana kopia obrazu wotywnego z kościoła pw. św. Wawrzyńca, który pierwotnie miał być odrestaurowany. Zachowa on swój XIX-wieczny wygląd, a wszystkie oryginalne aplikacje zostaną przywrócone. Zastosowano nowy podkład, na który przeniesiono wierną kopię XIX-wiecznego obrazu wraz z wszystkimi oryginalnymi elementami z tkaniny, papieru i metalu. Po złożeniu i oprawieniu w ramy, został ponownie umieszczony w kościele pw. św. Wawrzyńca w Kościelcu.
W drugim etapie odrestaurowane zostanie późnogotyckie malarstwo tablicowe. Zadanie to zostało podjęte przez konserwatorki Romanę Balcarovą Lenkę Helfertową.
W ten sposób z jednego dzieła sztuki na przestrzeni czterech lat (2015-2018) powstały dwa obrazy.
Głównym zadaniem konserwatorów było czasochłonne i technicznie wymagające wzmocnienie drewnianej podstawy, która była mocno zniszczona przez gęsto wbite małe gwoździe z późniejszymi zdobieniami. Gotyckie malowidła zostały odrestaurowane po pełnym odsłonięciu młodszych przemalowań i złoceń. Na krawędziach sceny zachowały się gotyckie znaki, świadczące o niezmienionym formacie obrazu i kompletności kompozycji. Wizerunek półpostaciowej Madonny z koroną na głowie i Dzieciątkiem Jezus na rękach jest ikonograficznie najbliższy typowi "Madonny Królowej Nieba". Ubrane Dzieciątko Jezus trzyma w jednej ręce książkę - przypomnienie Ewangelii, a w drugiej lilię – symbol niewinności. Madonna trzyma łodygę z siedmioma kwiatami lilii, co symbolizuje siedem boleści i siedem radości Matki Boskiej. Anioły po bokach i w centrum korony trzymają w jednej ręce koronę, a w drugiej kolce, symbole męki Chrystusa. Wysokiej jakości późnogotyckie malowidło pochodzi z Wrocławia z warsztatu Jacoba Beinharda z około 1500 roku. Wrocławska proweniencja nie jest bezpośrednio udokumentowana archiwalnie, ale potwierdza ją analiza stylistyczna dzieła i porównanie z twórczością warsztatu Beinharda, który był w tym czasie centrum twórczości artystycznej na Śląsku.
Znaczenie.
Odkrycie Madonny z Cierlicka ma ogromne znaczenie nie tylko z punktu widzenia ochrony zabytków, ale także z punktu widzenia historii sztuki. Jest to unikalny i rzadki przykład sztuki późnogotyckiej na Śląsku, ponieważ w Czechach zachowało się bardzo niewiele malowideł tablicowych z tego okresu.
Odkryte na nowo dzieło zostało zaprezentowane publiczności podczas Nocy Kościołów 24 maja 2019 r. w kościele pw. św. Wacława w Ostrawie. W ramach akcji Otwarte Kościoły obraz pozostał tam do 31 października 2019 r.
W październiku 2019 r. konserwatorki Romana Balcarová, malarka akademicka Lenka Helfertová i Parafia Świętego Wawrzyńca w Cierlicku otrzymały za tę pracę nagrodę "Patrimonium pro futuro" w kategorii odkrycie/znalezisko roku, przyznawaną przez Narodowy Instytut Dziedzictwa Republiki Czeskiej.

</doc>
<doc id="5191317" url="https://pl.wikipedia.org/wiki?curid=5191317" title="Bateria nr 31">
Bateria nr 31



</doc>
<doc id="5191337" url="https://pl.wikipedia.org/wiki?curid=5191337" title="Mistrzostwa Polski w kolarstwie torowym – omnium sprinterskie kobiet">
Mistrzostwa Polski w kolarstwie torowym – omnium sprinterskie kobiet

Mistrzostwa Polski w kolarstwie torowym w konkurencji omnium sprinterskie kobiet odbywały się w latach 2013-2015.

</doc>
<doc id="5191338" url="https://pl.wikipedia.org/wiki?curid=5191338" title="Bateria nr 32">
Bateria nr 32



</doc>
<doc id="5191340" url="https://pl.wikipedia.org/wiki?curid=5191340" title="Bateria nr 33">
Bateria nr 33



</doc>
<doc id="5191347" url="https://pl.wikipedia.org/wiki?curid=5191347" title="Mistrzostwa Polski w kolarstwie torowym – wyścig eliminacyjny mężczyzn">
Mistrzostwa Polski w kolarstwie torowym – wyścig eliminacyjny mężczyzn

Mistrzostwa Polski w kolarstwie torowym w konkurencji wyścig eliminacyjny mężczyzn odbywają się od 2016. Nie odbyły się w 2021.

</doc>
<doc id="5191355" url="https://pl.wikipedia.org/wiki?curid=5191355" title="Mistrzostwa Polski w kolarstwie torowym – wyścig eliminacyjny kobiet">
Mistrzostwa Polski w kolarstwie torowym – wyścig eliminacyjny kobiet

Mistrzostwa Polski w kolarstwie torowym w konkurencji wyścig eliminacyjny kobiet odbywają się od 2016. Nie odbyły się w 2021.

</doc>
<doc id="5191358" url="https://pl.wikipedia.org/wiki?curid=5191358" title="Franky Dekenne">
Franky Dekenne

Franky Dekenne (ur. 7 lipca 1960 w Waregem) – belgijski piłkarz grający na pozycji prawego pomocnika. Był reprezentantem Belgii.
Kariera klubowa.
Swoją karierę piłkarską Dekenne rozpoczął w 1971 roku w juniorach klubu KSV Waregem, a w sezonie 1979/1980 zadebiutował w barwach tego klubu w pierwszej lidze belgijskiej. W zespole Waregem grał do końca sezonu 1987/1988. Latem 1988 Emmerechts przeszedł do Royalu Antwerp FC. Występował w nim przez dwa lata i w 1990 roku wrócił do KSV Waregem. W sezonie 1993/1994 spadł z nim do drugiej ligi. W 1995 roku przeszedł do drugoligowego KVC Westerlo, w którym w 1996 roku zakończył karierę.
Kariera reprezentacyjna.
W reprezentacji Belgii Dekenne zadebiutował 11 listopada 1987 w wygranym 3:0 meczu eliminacji do Euro 88 z Luksemburgiem, rozegranym w Brukseli, gdy w 46. minucie zmienił Pascala Plovie. Od 1987 do 1988 rozegrał w kadrze narodowej 3 mecze.

</doc>
<doc id="5191363" url="https://pl.wikipedia.org/wiki?curid=5191363" title="Mistrzostwa Polski w kolarstwie torowym – wyścig na 250 metrów ze startu zatrzymanego kobiet">
Mistrzostwa Polski w kolarstwie torowym – wyścig na 250 metrów ze startu zatrzymanego kobiet

Mistrzostwa Polski w kolarstwie torowym w wyścigu na 250 metrów ze startu zatrzymanego kobiet odbyły się w 2021.
Konkurencję tę rozegrano również na mistrzostwach Polski w 2020, z inicjatywy trenera reprezentacji męskiej, Igora Krymskiego, ale nie przyznano w niej medali. Zwyciężyła wówczas Urszula Łoś, przed Marleną Karwacką i Nikolą Seremak

</doc>
<doc id="5191365" url="https://pl.wikipedia.org/wiki?curid=5191365" title="Mistrzostwa Polski w kolarstwie torowym – wyścig na 250 metrów ze startu zatrzymanego mężczyzn">
Mistrzostwa Polski w kolarstwie torowym – wyścig na 250 metrów ze startu zatrzymanego mężczyzn

Mistrzostwa Polski w kolarstwie torowym w wyścigu na 250 metrów ze startu zatrzymanego mężczyzn odbyły się w 2021.
Konkurencję tę rozegrano również na mistrzostwach Polski w 2020, z inicjatywy trenera reprezentacji Polski, Igora Krymskiego, ale nie przyznano w niej medali. Zwyciężył wówczas Mateusz Rudyk, przed Rafałem Sarneckim i Patrykiem Rajkowskim

</doc>
<doc id="5191381" url="https://pl.wikipedia.org/wiki?curid=5191381" title="Stegouros">
Stegouros

Stegouros ("Stegouros") – czworonożny dinozaur pancerny z podrzędu ankylozaurów, żyjący ok. 77–72 mln lat temu na terenie obecnej Ameryki Południowej. Stegouros osiągała około 2 metrów długości wraz z krótkim ogonem, na którego końcu znajdowało się siedem par bocznie wystających osteoderm, z których ostatnie pięć par łączyło się w jeden płaski element przypominający płetwę. Gatunkiem typowym jest "S. elengassen".

</doc>
<doc id="5191382" url="https://pl.wikipedia.org/wiki?curid=5191382" title="Luc Beyens">
Luc Beyens

Luc Beyens (ur. 27 marca 1959 w Lommel) – belgijski piłkarz grający na pozycji pomocnika. Był reprezentantem Belgii.
Kariera klubowa.
Swoją karierę piłkarską Beyens rozpoczął w klubie Lommel SK, w którym w sezonie 1977/1978 zadebiutował w piątej lidze belgijskiej. W 1978 roku przeszedł do trzecioligowego FC Turnhout. W sezonie 1980/1981 grał w drugoligowym RAA Louviéroise. W 1981 roku trafił do pierwszoligowego KSK Tongeren. Grał w nim przez dwa sezony.
W 1983 roku Beyens został zawodnikiem Club Brugge. Występował w nim do końca sezonu 1991/1992. Wywalczył z nim trzy tytuły mistrza Belgii w sezonach 1987/1988, 1989/1990 i 1991/1992 oraz dwa wicemistrzostwa Belgii w sezonach 1984/1985 i 1985/1986. Zdobył też dwa Puchary Belgii w sezonach 1985/1986 i 1990/1991.
W 1992 roku Beyens przeszedł do KRC Genk. Grał w nim przez dwa lata. W 1994 roku został piłkarzem KFC Verbroedering Geel. Spędził w nim roku i w 1995 roku zakończył karierę.
Kariera reprezentacyjna.
W reprezentacji Belgii Beyens zadebiutował 14 października 1987 w przegranym 0:2 meczu eliminacji do Euro 88 ze Szkocją, rozegranym w Glasgow. W kadrze narodowej rozegrał 2 mecze, oba w 1987.

</doc>
<doc id="5191384" url="https://pl.wikipedia.org/wiki?curid=5191384" title="Sutton (Rushcliffe)">
Sutton (Rushcliffe)

Sutton – osada w Anglii, w hrabstwie Nottinghamshire, w dystrykcie Rushcliffe, w civil parish Granby. Leży 17 km od miasta Newark-on-Trent. W 1870-72 osada liczyła 126 mieszkańców.

</doc>
<doc id="5191391" url="https://pl.wikipedia.org/wiki?curid=5191391" title="Maria Klimczyk-Honkowicz">
Maria Klimczyk-Honkowicz

Maria Klimczyk-Honkowicz z domu Miśkowiec (ur. 4 grudnia 1910 w Tymbarku, zm. 21 sierpnia 1989) – polska nauczycielka, posłanka na Sejm PRL III kadencji.
Życiorys.
Uzyskała wykształcenie wyższe niepełne, z zawodu była nauczycielką. Pracowała na stanowisku dyrektora Uniwersytetu Ludowego Ziemi Krakowskiej w Wierzchosławicach, była wiceprzewodniczącą Rady Uniwersytetów Ludowych Związku Socjalistycznej Młodzieży Polskiej.
W 1961 uzyskała mandat posłanki na Sejm PRL w okręgu Tarnów. W trakcie kadencji zasiadała w Komisji Rolnictwa i Przemysłu Spożywczego.
Została pochowana na cmentarzu parafialnym w Sękowej.

</doc>
<doc id="5191393" url="https://pl.wikipedia.org/wiki?curid=5191393" title="Sin Cars">
Sin Cars

Sin Cars – bułgarski producent supersamochodów, z siedzibą w Ruse, działający od 2012 roku. 
Historia.
Przedsiębiorstwo Sin Cars zostało założone przez bułgarskiego inżyniera i kierowcę wyścigowego Rosena Daskałowa w Wielkiej Brytanii w 2012 roku. W styczniu 2013 roku w Birmingham zaprezentowano pierwszy prototyp Sin R1. W 2015 roku firma rozpoczęła małoseryjną produkcję dopuszczonego do ruchu drogowego samochodu sportowego Sin R1. Samochód wyposażony jest w 6,2-litrowy silnik V8 o mocy 450, 550 lub 650 koni mechanicznych i może przyspieszyć od 0 do 100 km/h w 3,5 s. W wyniku nieporozumień z brytyjskim partnerem biznesowym Daskałow przeniósł siedzibę do bułgarskiego Ruse, później otworzył także oddział firmy w bawarskim Königsmoos. W marcu 2018 roku na salonie samochodowym w Genewie zaprezentowano kolejny model marki – Sin S1. 
W 2018 roku rozpoczęto prace nad lekką ciężarówką o napędzie elektrycznym – L City, a w listopadzie tego samego roku Daskałow ogłosił plan ekspansji marki na rynek pojazdów elektrycznych. W 2021 roku przedsiębiorstwo Sin ogłosiło plan masowej produkcji L City, roczna produkcja miałaby wynosić 20 tys. egzemplarzy. 
Seria wyścigowa.
Sin wszedł do europejskiej serii GT4 w sezonie 2015, a modelem reprezentującym markę był Sin R1 GT4. Bułgarski zespół Sofia Car Motorsport startujący Sinem zajął 8. miejsce w końcowej klasyfikacji, a w 2016 roku 11. miejsce.
W 2016 roku zespół Racers Edge Motorsports ścigał się samochodem Sin R1 GT4 w północnoamerykańskiej serii wyścigów Pirelli World Challenge.

</doc>
<doc id="5191402" url="https://pl.wikipedia.org/wiki?curid=5191402" title="Skwarciszki">
Skwarciszki

Skwarciszki (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów ówczesny zaścianek w gminie Jody, w powiecie dzisieńskim, w guberni wileńskiej Imperium Rosyjskiego. W 1864 roku było tu 16 dusz rewizyjnych (30 osób, 2 domy). Pod koniec XIX wieku należał do dóbr Janowo, własność Romerów.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 40 osób, 25 było wyznania rzymskokatolickiego a 15 prawosławnego. Jednocześnie 31 mieszkańców zadeklarowało polską a 9 białoruską przynależność narodową. Było tu 9 budynków mieszkalnych. W 1931 w 11 domach zamieszkiwało 51 osób.
Wierni należeli do parafii rzymskokatolickiej i prawosławnej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5191404" url="https://pl.wikipedia.org/wiki?curid=5191404" title="Sokołowszczyzna">
Sokołowszczyzna



</doc>
<doc id="5191406" url="https://pl.wikipedia.org/wiki?curid=5191406" title="Omer Baes">
Omer Baes

Omer François Charles Baes (ur. 15 stycznia 1889 w Brugii – zm. 5 maja 1929 tamże) – belgijski piłkarz grający na pozycji bramkarza. Był reprezentantem Belgii.
Kariera klubowa.
Całą swoją karierę piłkarską Baes spędził w klubie CS Brugeois, w którym w sezonie 1908/1909 zadebiutował w pierwszej lidze belgijskiej i grał w nim do 1924 roku. Wraz z CS Brugeois wywalczył mistrzostwo Belgii w sezonie 1910/1911.
Kariera reprezentacyjna.
W reprezentacji Belgii Baes zadebiutował 1 maja 1913 roku w przegranym 0:1 towarzyskim meczu z Włochami, rozegranym w Turynie. W kadrze narodowej rozegrał 2 mecze, oba w 1913.

</doc>
<doc id="5191411" url="https://pl.wikipedia.org/wiki?curid=5191411" title="Sołokowszczyzna">
Sołokowszczyzna

Sołokowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 172 osoby, 124 były wyznania rzymskokatolickiego a 48 prawosławnego. Jednocześnie wszyscy mieszkańcy zadeklarowali polską przynależność narodową. Były tu 32 budynki mieszkalne. W 1931 w 32 domach zamieszkiwało 180 osób.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5191415" url="https://pl.wikipedia.org/wiki?curid=5191415" title="Astérix (serial animowany)">
Astérix (serial animowany)

Astérix – produkowany francuski serial animowany 3D o przygodach Gala Asteriksa. Ma on stanowić adaptację komiksu "Walka wodzów" Goscinny’ego i Uderzo. Reżyserem będzie Alain Chabat (reżyser i scenarzysta filmu "").
Serial ma mieć premierę na Netfliksie w 2023 r.

</doc>
<doc id="5191416" url="https://pl.wikipedia.org/wiki?curid=5191416" title="Burewisnyk Kamieniec Podolski">
Burewisnyk Kamieniec Podolski



</doc>
<doc id="5191421" url="https://pl.wikipedia.org/wiki?curid=5191421" title="Antoni Aleksander Korwin Gosiewski">
Antoni Aleksander Korwin Gosiewski

Antoni Aleksander Korwin Gosiewski herbu Ślepowron – wojski smoleński od 1750 roku, podwojewodzi smoleński w latach 1731-1737.
Jako poseł na sejm konwokacyjny 1733 roku z województwa smoleńskiego był członkiem konfederacji generalnej zawiązanej 27 kwietnia 1733 roku na tym sejmie.

</doc>
<doc id="5191423" url="https://pl.wikipedia.org/wiki?curid=5191423" title="Jan Antoni Żaba">
Jan Antoni Żaba

Jan Antoni Żaba herbu Kościesza – starosta starodubowski od 1732 roku.
Jako poseł na sejm konwokacyjny 1733 roku z powiatu starodubowskiego był członkiem konfederacji generalnej zawiązanej 27 kwietnia 1733 roku na tym sejmie.

</doc>
<doc id="5191426" url="https://pl.wikipedia.org/wiki?curid=5191426" title="Tiana Lemnitz">
Tiana Lemnitz

Tiana Luise Lemnitz (ur. 26 października 1897 w Metzu, zm. 5 lutego 1994 w Berlinie) – niemiecka śpiewaczka operowa, sopran.
Życiorys.
Studia wokalne odbyła u Hocha w Metzu i u Kohmanna we Frankfurcie nad Menem. Na scenie operowej zadebiutowała w 1920 roku w Heilbronnie rolą w "Undine" Alberta Lortzinga. Występowała w operach w Akwizgranie (1922–1928), Hanowerze (1928–1933), Dreźnie (1933–1934) i Berlinie (1934–1957). Gościnnie śpiewała m.in. w Covent Garden Theatre w Londynie (1936, 1938) i Teatro Colón w Buenos Aires (1936, 1950). Karierę sceniczną zakończyła w 1957 roku, na pożegnalnym recitalu w Berlinie śpiewała wówczas pieśni Brahmsa, Wolfa i Wagnera.
W jej repertuarze znajdowały się liczne partie liryczne i dramatyczne, m.in. Pamina w "Czarodziejskim flecie" W.A. Mozarta, Zyglinda w "Walkirii" Richarda Wagnera, Desdemona w "Otellu" Giuseppe Verdiego, Mimi w "Cyganerii" Giacomo Pucciniego, Oktawian i Marszałkowa w "Kawalerze srebrnej róży" Richarda Straussa.

</doc>
<doc id="5191427" url="https://pl.wikipedia.org/wiki?curid=5191427" title="Łyntupy (stacja kolejowa)">
Łyntupy (stacja kolejowa)

Łyntupy (, ) – stacja kolejowa w miejscowości Łyntupy, w rejonie postawskim, w obwodzie witebskim, na Białorusi. Położona jest na linii Królewszczyzna - Łyntupy, obecnie będąc jej stacją końcową.
Historia.
Stacja powstała w czasach carskich. W okresie międzywojennym oprócz linii normalnotorowej Królewszczyzna - Podbrodzie przez stację przebiegała linia wąskotorowa Nowe Święciany - Łyntupy - Narocz, zlikwidowana w czasach sowieckich.
Po upadku Związku Radzieckiego Łyntupy były białoruską stacją graniczną na granicy z Litwą. Ruch transgraniczny był prowadzony do początku XXI w. W 2003 Litwa oficjalnie go zlikwidowała (faktycznie był zawieszony prawdopodobnie od 2001). Później linia od Łyntup w stronę granicy państwowej została rozebrana, a Łyntupy zostały stacją krańcową. Linia fizycznie kończy się ok. 1 km za wyjazdem ze stacji.

</doc>
<doc id="5191433" url="https://pl.wikipedia.org/wiki?curid=5191433" title="Sosnowce (Białoruś)">
Sosnowce (Białoruś)

Sosnowce (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Dawniej używana nazwa – Sosnówka.
Historia.
W czasach zaborów w gminie Przebrodź, w powiecie dzisieńskim, w guberni wileńskiej Imperium Rosyjskiego. Należała do dóbr skarbowych Przebrodź
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 227 osób, 4 były wyznania rzymskokatolickiego a 223 prawosławnego. Jednocześnie 14 mieszkańców zadeklarowało polską a 213 białoruską przynależność narodową. Było tu 40 budynków mieszkalnych. W 1931 w 31 domach zamieszkiwało 235 osób.
Wierni należeli do parafii rzymskokatolickiej w Borodzieniczach i parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5191434" url="https://pl.wikipedia.org/wiki?curid=5191434" title="Nikolaus Simrock">
Nikolaus Simrock

Nikolaus Simrock (ur. 23 sierpnia 1751 w Moguncji, zm. 12 czerwca 1832 w Bonn) – niemiecki wydawca muzyczny.
Życiorys.
W latach 1774–1794 był waltornistą w nadwornej orkiestrze księcia elektora w Bonn. W 1780 roku zaczął handlować partyturami i instrumentami muzycznymi, od 1785 roku prowadził własny sklep. W 1793 roku otworzył w Bonn wydawnictwo muzyczne i własną sztycharnię nut. Zaprzyjaźniony z Ludwigiem van Beethovenem, wydał wiele jego kompozycji, w tym m.in. "Sonatę „Kreutzerowską”" op. 47. Opublikował też m.in. symfonie londyńskie Josepha Haydna, szereg utworów J.S. Bacha (w tym "Das Wohltemperierte Klavier") oraz zbiory niemieckich pieśni ludowych Ludwiga Erka i Oskara Ludwiga Bernharda Wolffa. Obracał się w kręgu bońskiej elity intelektualnej, należał do miejscowej kolonii Zakonu Iluminatów. Jego firma wydawnicza utrzymywała międzynarodowe kontakty, posiadała swoje filie w Rzymie i Petersburgu.

</doc>
<doc id="5191436" url="https://pl.wikipedia.org/wiki?curid=5191436" title="Koncentrat paszowy">
Koncentrat paszowy

Koncentrat paszowy – komponent, z którego hodowca może we własnym zakresie przygotować dla swoich zwierząt pełnoporcjową paszę. Koncentrat to źródło aminokwasów, białka, minerałów, witamin oraz dodatków mających istotny wpływ na kondycję i zdrowie zwierząt hodowlanych.

</doc>
<doc id="5191438" url="https://pl.wikipedia.org/wiki?curid=5191438" title="Orgens">
Orgens

Orgens – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 3489 osób, a gęstość zaludnienia wyniosła 331,3 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5191440" url="https://pl.wikipedia.org/wiki?curid=5191440" title="Sosnówka (sielsowiet Jody)">
Sosnówka (sielsowiet Jody)

Sosnówka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5191442" url="https://pl.wikipedia.org/wiki?curid=5191442" title="Tabiteuea">
Tabiteuea

Tabiteuea – atol koralowy położony w środkowo-zachodniej części Oceanu Spokojnego, wchodzący w skład Wysp Gilberta, należący do Kiribati. Jest to drugi co do wielkości i najludniejszy atol Wysp Gilberta po atolu Tarawa. Liczba ludności wynosi 5 537 mieszkańców. Atol dzieli się na dwie gminy North Tabiteuea i South Tabiteuea.
Transport.
W północnej części atolu znajduje się Port lotniczy Tabiteuea Północna.

</doc>
<doc id="5191443" url="https://pl.wikipedia.org/wiki?curid=5191443" title="Simen Kvarstad">
Simen Kvarstad

Simen Kvarstad (ur. 23 marca 2000) – norweski kombinator norweski i skoczek narciarski. W pierwszej z tych dyscyplin brązowy medalista mistrzostw świata juniorów w rywalizacji drużynowej (2018) oraz medalista mistrzostw kraju.
Jego ojciec, Stian Kvarstad, był skoczkiem narciarskim.
Przebieg kariery.
Kombinacja norweska.
W styczniu 2017 w Høydalsmo zadebiutował w Pucharze Kontynentalnym, plasując się na 37. miejscu (Gundersen HS94/10 km). W marcu 2017 w Trondheim dwukrotnie był trzeci w zawodach FIS Youth Cup (Gundersen HS65/4,5 km). W styczniu 2018 w Klingenthal po raz pierwszy zdobył punkty Pucharu Kontynentalnego, zajmując 27. pozycję (Gundersen HS140/5 km).
W lutym 2018 w Kanderstegu wziął udział w mistrzostwach świata juniorów – w sprincie indywidualnym (Gundersen HS106/5 km) był szesnasty, a w rywalizacji drużynowej (Gundersen HS106/4×5 km) zdobył brązowy medal. We wrześniu 2018 w Planicy zadebiutował w Letnim Grand Prix – w pierwszym konkursie został zdyskwalifikowany, a w drugim zajął 22. lokatę (Gundersen HS140/10 km), zdobywając tym samym punkty do klasyfikacji generalnej cyklu.
W styczniu 2019 w Ruce dwukrotnie zajął miejsca w czołowej dziesiątce zawodów Pucharu Kontynentalnego, plasując się na 7. (Gundersen HS142/10 km) i 4. (start masowy 10 km/HS142) lokacie. W tym samym miesiącu w Lahti wystartował na mistrzostwach świata juniorów, biorąc udział w konkursach indywidualnych – na krótszym dystansie był siódmy (Gundersen HS100/5 km), a na dłuższym 21. (Gundersen HS100/10 km). W sierpniu 2019 w Oberwiesenthal drugi raz w karierze punktował w Letnim Grand Prix, zajmując 28. miejsce (Gundersen HS106/10 km).
Kvarstad jest medalistą mistrzostw Norwegii w kombinacji norweskiej – w kwietniu 2018 zdobył brązowy medal w sprincie drużynowym.
Skoki narciarskie.
W listopadzie 2021 w Falun zadebiutował w oficjalnych zawodach międzynarodowych w skokach narciarskich rozgrywanych pod egidą FIS, zajmując 14. lokatę w konkursie FIS Cupu. W grudniu 2021 w Vikersund po raz pierwszy wystąpił w konkursie Pucharu Kontynentalnego, plasując się na 17. pozycji.

</doc>
<doc id="5191450" url="https://pl.wikipedia.org/wiki?curid=5191450" title="Tamana (Kiribati)">
Tamana (Kiribati)

Tamana – wyspa koralowa położona w środkowo-zachodniej części Oceanu Spokojnego, wchodząca w skład Wysp Gilberta, należąca do Kiribati. Jest to najmniejsza wyspa Wysp Gilberta wchodząca w skład Kiribati. Liczba ludności wynosi 1 028 mieszkańców.

</doc>
<doc id="5191452" url="https://pl.wikipedia.org/wiki?curid=5191452" title="Marek Kalbarczyk">
Marek Kalbarczyk

Marek Ryszard Kalbarczyk (ur. 1957 w Warszawie) – polski matematyko–informatyk, menedżer, działacz społeczny, publicysta i pisarz. Współzałożyciel fundacji „Szansa dla niewidomych” oraz firmy Altix.
Życiorys.
Marek Kalbarczyk urodził się w 1957 roku. Uczęszczał w Warszawie do szkoły dla słabowidzących, a następnie do ośrodka dla niewidomych w Laskach. W wieku 13 lat utracił wzrok, w wyniku choroby genetycznej. W 1972 roku został przyjęty do jednego z warszawskich liceów. Po zakończeniu nauki w liceum, został przyjęty na Wydział Matematyki, Informatyki i Mechaniki Uniwersytetu Warszawskiego. Pomimo ukończenia studiów nie mógł zostać informatykiem, ponieważ był niewidomy. W latach 80., napisał trzy podręczniki do matematyki dla niewidomych dzieci. Pierwszy z nich został opublikowany w 1982 roku przez Wydawnictwa Szkolne i Pedagogiczne. Razem z Janem Grębeckim, w 1988 roku stworzyli syntezator mowy polskiej, nad którym pracowali cztery miesiące. W 1989 roku założył spółkę Altix, a trzy lata później fundację Unia Pomocy Niepełnosprawnym Szansa. W latach 1994–1995 prowadził w Telewizji Polskiej program publicystyczny pt.: „Razem czy osobno?”. W 2002 roku napisał książkę pt. „Świat otwarty dla niewidomych”, która opisuje życie po utracie wzroku. W 2009 roku został odznaczony Krzyżem Kawalerskim Orderu Odrodzenia Polski oraz otrzymał tytuły Człowieka bez barier i Lodołamacza.
Publikacje.
Książki napisane przez Marka Kalbarczyka

</doc>
<doc id="5191453" url="https://pl.wikipedia.org/wiki?curid=5191453" title="Frida Leider">
Frida Leider

Frida Leider (ur. 18 kwietnia 1888 w Berlinie, zm. 4 czerwca 1975 tamże) – niemiecka śpiewaczka operowa, sopran.
Życiorys.
Studia muzyczne odbyła w Berlinie u Otto Schwarza. Na scenie zadebiutowała w 1915 roku w Halle rolą Wenus w "Tannhäuserze". Występowała w Rostocku (1916–1918), Królewcu (1918–1919) i Hamburgu (1919–1923). Od 1923 do 1940 roku związana była z berlińską Staatsoper. W latach 1924–1938 występowała ponadto w Covent Garden Theatre w Londynie, gdzie debiutowała tytułowymi rolami w "Tristanie i Izoldzie" oraz "Walkirii" Richarda Wagnera. Od 1928 do 1933 roku śpiewała w Stanach Zjednoczonych, kreując role m.in. role Izoldy w Civic Opera w Chicago oraz Brunhildy w Metropolitan Opera w Nowym Jorku. Po 1934 roku występowała w Niemczech. Między 1928 a 1938 rokiem regularnie gościła na festiwalu w Bayreuth. Mimo nacisku władz nazistowskich odmówiła rozwiedzenia się ze swoim mężem, koncertmistrzem berlińskiej opery Rudolfem Demanem, który był żydowskiego pochodzenia.
Od 1945 do 1952 roku występowała w Staatsoper w Berlinie Wschodnim. Wykładała także w zachodnioberlińskiej Hochschule für Musik (1948–1958). Zasłynęła przede wszystkim rolami w operach Richarda Wagnera, ponadto kreowała role w operach W.A. Mozarta, Giuseppe Verdiego, Richarda Straussa oraz w "Fideliu" Ludwiga van Beethovena. Występowała też jako śpiewaczka koncertowa. Dysponowała głosem cechującym się ciemną barwą. Opublikowała swoje wspomnienia pt. "Das war mein Teil. Erinnerungen einer Opersängerin" (Berlin 1959; tłum. ang. "Playing My Part" Nowy Jork 1966).
Odznaczona została duńskim Medalem „Ingenio et arti” (1933) i niemieckim Krzyżem Oficerskim Orderu Zasługi RFN (1968).

</doc>
<doc id="5191455" url="https://pl.wikipedia.org/wiki?curid=5191455" title="Rezerwat Olokiemski">
Rezerwat Olokiemski

Rezerwat Olokiemski (ros. Государственный природный заповедник «Олекминский») – ścisły rezerwat przyrody (zapowiednik) na terenie Jakucji w Rosji. Znajduje się w ułusie olokmińskim. Jego obszar wynosi 8471,02 km², a strefa ochronna 776 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 1 marca 1984 roku. Dyrekcja rezerwatu znajduje się w miejscowości Olokminsk.
Opis.
Rezerwat znajduje się w południowej części Jakucji, w miejscu gdzie Płaskowyż Nadleński przechodzi na południu w Wyżynę Ałdańską. Został utworzony w celu zachowania w stanie nienaruszonym, nietkniętego przez człowieka, dużego fragmentu tajgi syberyjskiej. Najbliższa, niewielka wieś Kudu-Kjujol znajduje się w odległości 80 km od rezerwatu.
Pagórkowata rzeźba terenu na północy (Płaskowyż Nadleński) przechodzi na południu w góry (Wyżyna Ałdańska), których szczyty osiągają wysokość do 1000 m n.p.m. Przez rezerwat płynie ponad 85 rzek. Największymi są Olokma (dopływ Leny), Amga i Tuolba. Całe terytorium rezerwatu znajduje się na obszarze wiecznej zmarzliny o grubości od 100 do 200 metrów.
Klimat na terenie rezerwatu jest kontynentalny. Minimalne temperatury sięgają -60 °C, a maksymalne +40 °C. Pokrywa śnieżna utrzymuje się przez około 200 dni w roku. Średnia temperatura w styczniu to -33 °C , a w lipcu +17 °C. 
Flora.
Prawie całe terytorium rezerwatu zajmuje tajga górska (87,9% powierzchni). Tworzą ją w większości modrzew dahurski i brzoza z gatunku "Betula platyphylla" (53,4% powierzchni) oraz sosna zwyczajna, świerk syberyjski i jodła syberyjska (28,9% powierzchni). W dolinach rzecznych rośnie brzoza karłowata. W rezerwacie występuje 666 gatunków roślin naczyniowych. 
Fauna.
Fauna rezerwatu jest typowa dla Azji Północnej. Żyje tu ponad 40 gatunków ssaków, około 180 gatunków ptaków, 2 gatunki gadów, 3 gatunki płazów i 18 gatunków ryb.
Ssaki to m.in. soból tajgowy, rosomak tundrowy, wilk rosyjski, ryś euroazjatycki, gronostaj europejski, wydra europejska, lemingowiec leśny, nornica szaroruda, łasica syberyjska, polatucha syberyjska, niedźwiedź brunatny, łoś euroazjatycki, jeleń szlachetny, szczekuszka północna, renifer tundrowy, piżmowiec syberyjski).
Z ptaków są to m.in. jarząbek zwyczajny, puszczyk mszarny, sowa jarzębata, włochatka zwyczajna, dzięcioł trójpalczasty, cietrzew zwyczajny, słowiczek rubinowy, drozdaczek ciemny, kamieniuszka, orzeł przedni, rybołów, bocian czarny, żuraw białogłowy, sokół wędrowny.

</doc>
<doc id="5191456" url="https://pl.wikipedia.org/wiki?curid=5191456" title="Sporuny">
Sporuny

Sporuny (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów wieś i folwark w powiecie dzisieńskim, w guberni wileńskiej Imperium Rosyjskiego. Wieś i folwark było własnością kolejno: Wołłowiczów, Platerów, Mirskich. Pod koniec XIX wieku własność Wołosowskich
W latach 1921–1945 wieś i osada leżały w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5191462" url="https://pl.wikipedia.org/wiki?curid=5191462" title="Aja o kamieniowaniu">
Aja o kamieniowaniu



</doc>
<doc id="5191463" url="https://pl.wikipedia.org/wiki?curid=5191463" title="Władysław Węgrzyński">
Władysław Węgrzyński

Władysław Węgrzyński (ur. 3 marca 1894 w Witryłowie, zm. 1940 w USRR) – podpułkownik piechoty Wojska Polskiego.
Życiorys.
Urodził się 3 marca 1894 w Witryłowie, w ówczesnym powiecie brzozowskim Królestwa Galicji i Lodomerii, w rodzinie Antoniego. W 1914 ukończył klasę VIII w C. K. Gimnazjum Męskim w Sanoku i zdał egzamin dojrzałości, a po maturze miał podjąć studia prawnicze.
W czasie I wojny światowej walczył w szeregach cesarskiej i królewskiej Armii. Jego oddziałem macierzystym był Pułk Piechoty Nr 10. Na stopień podporucznika rezerwy został mianowany ze starszeństwem z 1 sierpnia 1916 w korpusie oficerów piechoty.
1 czerwca 1921 pełnił służbę w Dowództwie 3 Dywizji Piechoty Legionów, a jego oddziałem macierzystym był 37 Pułk Piechoty. 3 maja 1922 został zweryfikowany w stopniu kapitana ze starszeństwem z 1 czerwca 1919 i 815. lokatą w korpusie oficerów piechoty, a jego oddziałem macierzystym był nadal 37 pp. Później został przeniesiony do 29 Pułku Piechoty w Kaliszu i przydzielony do Dowództwa 25 Dywizji Piechoty na stanowisko I oficera sztabu. Od 1924 służył w macierzystym 29 pp. Później został przydzielony do Oddziału I Sztabu Generalnego w Warszawie. 23 grudnia 1927 został przeniesiony do kadry oficerów piechoty z pozostawieniem na dotychczas zajmowanym stanowisku w Oddziale I SG. W latach 1928–1934 pełnił służbę w Korpusie Ochrony Pogranicza. 2 grudnia 1930 został mianowany majorem ze starszeństwem z 1 stycznia 1931 i 8. lokatą w korpusie oficerów piechoty. W czerwcu 1934 został przeniesiony z KOP do 20 Pułku Piechoty w Krakowie na stanowisko dowódcy batalionu, lecz już w grudniu tego roku został przeniesiony na takie samo stanowisko do 16 Pułku Piechoty w Tarnowie. W maju 1937 został ponownie przeniesiony do KOP na stanowisko dowódcy Batalionu KOP „Hoszcza”. Na stopień podpułkownika został mianowany ze starszeństwem z 19 marca 1939 i 26. lokatą w korpusie oficerów piechoty. Od rozpoczęcia mobilizacji rezerwowej 38 Dywizji Piechoty w pierwszych dniach września 1939 dowództwo batalionu łączył z funkcją pełniącego obowiązki dowódcy Pułku KOP „Zdołbunów”.
Władysław Węgrzyński figuruje na tzw. Ukraińskiej Liście Katyńskiej, czyli liście obywateli polskich zamordowanych na Ukrainie na podstawie decyzji Biura Politycznego WKP (b) i naczelnych władz państwowych ZSRR z 5 marca 1940.
Był osadnikiem wojskowym. Otrzymał działkę w Koledyczach.

</doc>
<doc id="5191464" url="https://pl.wikipedia.org/wiki?curid=5191464" title="Jan Franciszek Nowosielski">
Jan Franciszek Nowosielski

Jan Franciszek Nowosielski na Nowosielcu i Zakrzu herbu Ślepowron (zm. w 1778 roku) – podkomorzy lubelski w latach 1744-1758, starosta łukowski w latach 1712-1739.
Jako poseł na sejm konwokacyjny 1733 roku z województwa lubelskiego był członkiem konfederacji generalnej zawiązanej 27 kwietnia 1733 roku na tym sejmie.

</doc>
<doc id="5191465" url="https://pl.wikipedia.org/wiki?curid=5191465" title="Bazyli Korsak Bobynicki">
Bazyli Korsak Bobynicki

Bazyli Korsak Bobynicki herbu własnego – horodniczy połocki w 1735 roku, pisarz grodzki starodubowski w latach 1733-1745.
Jako poseł na sejm konwokacyjny 1733 roku z województwa połockiego był członkiem konfederacji generalnej zawiązanej 27 kwietnia 1733 roku na tym sejmie.

</doc>
<doc id="5191466" url="https://pl.wikipedia.org/wiki?curid=5191466" title="Zaułek Piękna">
Zaułek Piękna

Zaułek Piękna, zwany też "Deloitte House" – biurowiec z częścią usługową na parterze przy ul. Pięknej 18 w Warszawie u zbiegu Kruczej i Mokotowskiej w dzielnicy Śródmieście.
Opis.
Nowoczesna i dynamiczna bryła budynku jest wpisana w przedwojenną siatkę ulic zamykając urbanistycznie ostry narożnik powstały ze zbiegu ulic w bezpośrednim sąsiedztwie jednego z najlepszych biurowców warszawskiego socmodernizmu: Metalexportu wg projektu Zbigniewa Karpińskiego i Tadeusza Bogdana Zielińskiego. Posiada 9 kondygnacji naziemnych i trzy podziemne. Struktura budynku podkreśla klasyczny dla kamienic trójpodział fasady: parter przeznaczony jest na handel, natomiast piętra 1–8 przeznaczone są na biura i wycofana siódma kondygnacja, na której znajduje się taras z widokiem na Park Ujazdowski.
Całkowita jego powierzchnia wynosi ponad 16 000 m², z czego ponad 8 000 m² stanowi powierzchnia użytkowa. Powierzchnia biurowa zajmuje 8 100 m², a usługowo-handlowa 600 m². Kubatura budynku wynosi 56 337 m³. Posiada fasadę ze szkła połączonego ze stalą nierdzewną i kamieniem naturalnym. W przeszklonej elewacji zaznaczono gzymsami z kamienia naturalnego podziały na kondygnacje. Podział jest wyrazisty dzięki kontrastowym barwom jasnego kamienia z ciemnym szkłem elewacji. Przeszklenia od podłogi po sufit zapewniają dobry dostęp do światła dziennego.
Obiekt charakteryzuje się wysokim standardem wykończenia wewnętrznego, na co składa się między innymi: klimatyzacja, okablowanie elektryczne, telefoniczne i komputerowe z okablowaniem światłowodowym, podwieszane sufity i podnoszone podłogi oraz zastosowanie technologii "AEROSEAL®", która zapewnia optymalną wymianę powietrza we wszystkich pomieszczeniach budynku.
Obiekt jest projektem inwestycyjnym spółki Ghelamco Poland, którego autorem jest architekt Ludwik Konior z biura "Konior &amp; Partners Architects" przy współpracy z biurem "Atelier 2 Architekci".

</doc>
<doc id="5191468" url="https://pl.wikipedia.org/wiki?curid=5191468" title="Stajki (rejon brasławski)">
Stajki (rejon brasławski)

Stajki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Dalekie.
Historia.
W czasach zaborów folwark i wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należały do dóbr Janowo, własność Romerów.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 97 osób, 43 było wyznania rzymskokatolickiego, 54 prawosławnego. Jednocześnie 32 mieszkańców zadeklarowało polską a 65 białoruską przynależność narodową. Było tu 21 budynków mieszkalnych. W 1931 w 23 domach zamieszkiwało 126 osób.
Wierni należeli do parafii rzymskokatolickiej i prawosławnej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5191470" url="https://pl.wikipedia.org/wiki?curid=5191470" title="Hatfield and the North">
Hatfield and the North

Hatfield and the North – brytyjski zespół związany ze sceną Canterbury grający rock progresywny i jazz rock. Grupa istniała od października 1972 do czerwca 1975, z kilkoma późniejszymi reaktywacjami.
Historia.
Richard Sinclair wywodził się z założonej w 1963 roku grupie The Wilde Flowers oraz w 1968 roku Caravan, z kolei Phil Miller, Steve Miller i Pip Pyle grali w zespole Delivery, która została założona w 1966 roku (wtedy pod nazwą Bruno's Blues Band). Z tego rodu w 1972 roku narodził się Hatfield And The North. Nazwę zespołu wymyślił Mike Patto, wokalista i pianista, założyciel grupy Patto. Pochodzi od drogowskazu, który można było zobaczyć wyjeżdżając z Londynu autostradą A1 w kierunku na północ.
Grupa została założona w lipcu 1972 roku przez Phila Millera (gitara, ex-Matching Mole), jego brata Steve'a Millera (klawisze, ex-Caravan), Pipa Pyle'a (perkusja, ex-Gong, Khan) oraz Richarda Sinclaira (bas i wokal, ex-Caravan) jako nowy skład Delivery. Zespół zagrał kilka koncertów między lipcem a wrześniem tego samego roku pod tą nazwą, po czym podpisał kontrakt z Virgin. Steve Miller został wkrótce zastąpiony przez Davida Sinclaira (kuzyna Richarda, byłego członka Matching Mole i Caravan). Zespół przyjął wówczas nazwę Hatfield and the North w październiku 1972 roku. Dave Sinclair opuścił zespół w styczniu 1973 roku, krótko po występie we francuskiej telewizji Rockenstock z Robertem Wyattem jako gościnnym wokalistą. Szybko został zastąpiony przez Dave'a Stewarta (ex-Egg, Khan) jeszcze przed nagraniem pierwszego albumu.
Zespół nagrał dwa albumy "Hatfield and the North" (1974) oraz "The Rotters' Club" (1975). Na obu albumach gościnnie wystąpiły wokalistki The Northettes: Amanda Parsons, Barbara Gaskin i Ann Rosenthal. Po rozpadzie zespołu w 1975 roku z powodu kłopotów rodzinnych Richarda Sinclaira, Dave Stewart założył National Health z Alanem Gowenem (ex-Gilgamesh) i Philem Millerem. Pip Pyle dołączył do zespołu w 1977 roku, zastępując Billa Bruforda.
W marcu 1990 roku zespół zreaktywował się, by dać występ telewizyjny z Philem Millerem, Richardem Sinclairem i Pipem Pyle'em, do których dołączyła Sophia Domancich (klawisze).
W styczniu 2005 roku ponownie zespół zreformował się z Alexem Maguire (klawisze). Perkusista Pip Pyle zmarł 28 sierpnia 2006 roku. W latach 2005-2006 ukazały się dwie archiwalne płyty CD "Hatwise Choice" oraz "Hattitude", z klasycznym składem Miller/Pyle/Sinclair/Stewart, dystrybuowane przez brytyjską wytwórnię Burning Shed.
Powieść Jonathana Coe "The Rotters' Club" zawdzięcza swój tytuł drugiemu albumowi zespołu, który jest kilkakrotnie wspomniany w książce.
Gitarzysta Phil Miller zmarł 18 października 2017 roku.

</doc>
<doc id="5191471" url="https://pl.wikipedia.org/wiki?curid=5191471" title="Diplaziopsidaceae">
Diplaziopsidaceae

Diplaziopsidaceae – rodzina paproci z rzędu paprotkowców ("Polypodiales"). Obejmuje dwa rodzaje z czterema gatunkami. Jeden, monotypowy rodzaj "Homalosorus" występuje we wschodniej części Ameryki Północnej, zaś trzy gatunki z rodzaju "Diplaziopsis" występują w południowej i wschodniej Azji oraz na niektórych wyspach Oceanu Spokojnego. Są to paprocie naziemne i naskalne rosnące zwykle w lasach, często w pobliżu cieków.
Systematyka.
Rodzina w rzędzie paprotkowców ("Polypodiales") w systemie PPG I (2016). Znajduje się w podrzędzie "Aspleniineae" odpowiadającym kladowi „eupolypods I” w systemie Smitha i in. (2006). W systemie Smitha i in. (2006) rodzaje tu zaliczane włączone były do szeroko ujmowanej rodziny rozrzutkowatych "Woodsiaceae". W systemach szeroko ujmujących rodzinę zanokcicowatych"Aspleniaceae" – rodzaje tu zaliczane tworzą podrodzinę "Diplaziopsidoideae". Do rodziny tej włączano także ze względu na pewne podobieństwa morfologiczne rodzaj "Hemidictyum", ale analizy molekularne wykazały, że w takim ujęciu rodzina ma charakter polifiletyczny.

</doc>
<doc id="5191472" url="https://pl.wikipedia.org/wiki?curid=5191472" title="Linia kolejowa Królewszczyzna – Łyntupy">
Linia kolejowa Królewszczyzna – Łyntupy

Linia kolejowa Królewszczyzna – Łyntupy – linia kolejowa na Białorusi łącząca stację Królewszczyzna ze ślepą stacją Łyntupy.
Znajduje się w obwodzie witebskim. Linia na całej długości jest niezelektryfikowana i jednotorowa.
Historia.
 otwarto odcinek Nowe Święciany - Łyntupy - Postawy. linia przedłużona została do Berezwecza. Po 1912 połączono Berezwecz z Królewszczyzną. Zmieniono również dalszy bieg linii z Łyntup, kierując ją do Podbrodzia (posiadającego połączenie z Wilnem), zamiast Nowych Święcian.
Połączenie z Podbrodziem zostało zlikwidowane ok. 2001, gdy między Łyntupami a Podbrodziem przebiegła białorusko-litewska granica państwowa. Tym samym Łyntupy zostały stacją krańcową. Linia fizycznie kończy się ok. 1 km za wyjazdem ze stacji.
Linia początkowo leżała w Imperium Rosyjskim. W latach 1920–1922 przedzielona była polsko-środkowolitewską granicą państwową. Następnie w całości znajdowała się w Polsce. Po II wojnie światowej znalazła się w Związku Sowieckim (1945–1991). Od 1991 położona jest na Białorusi.

</doc>
<doc id="5191474" url="https://pl.wikipedia.org/wiki?curid=5191474" title="Stanisławowo (sielsowiet Jody)">
Stanisławowo (sielsowiet Jody)

Stanisławowo – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 22 osoby, 17 było wyznania rzymskokatolickiego, 5 prawosławnego. Jednocześnie 6 mieszkańców zadeklarowało polską a 16 białoruską przynależność narodową. Były tu 4 budynki mieszkalne. W 1931 w 2 domach zamieszkiwało 17 osób.

</doc>
<doc id="5191478" url="https://pl.wikipedia.org/wiki?curid=5191478" title="Mistrzostwa Polski w Łyżwiarstwie Szybkim na Dystansach 2020">
Mistrzostwa Polski w Łyżwiarstwie Szybkim na Dystansach 2020

34. Mistrzostwa Polski w Łyżwiarstwie Szybkim na Dystansach 2020 odbyły się w dniach 24-27 października 2019 roku na torze Arena Lodowa Tomaszów Mazowiecki. 

</doc>
<doc id="5191480" url="https://pl.wikipedia.org/wiki?curid=5191480" title="Stefanówka (rejon szarkowszczyński)">
Stefanówka (rejon szarkowszczyński)

Stefanówka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 22 osoby, 17 było wyznania rzymskokatolickiego, 5 prawosławnego. Jednocześnie 6 mieszkańców zadeklarowało polską a 16 białoruską przynależność narodową. Były tu 4 budynki mieszkalne. W 1931 w 2 domach zamieszkiwało 17 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5191481" url="https://pl.wikipedia.org/wiki?curid=5191481" title="Systemy Informacji Miejskiej">
Systemy Informacji Miejskiej



</doc>
<doc id="5191482" url="https://pl.wikipedia.org/wiki?curid=5191482" title="Jan Kanty Szreniawski">
Jan Kanty Szreniawski

Jan Kanty Szreniawski (ur. 22 marca 1931 w Szczebrzeszynie) – polski prawnik administratywista.
Ukończył studia prawnicze na Uniwersytecie Marii Curie-Skłodowskiej w 1953 i studia historyczne na Uniwersytecie Warszawskim w 1955. Związany zawodowo z Uniwersytetem Marii Curie-Skłodowskiej w Lublinie, otrzymując w roku 1962 stopień doktora, w 1971 doktora habilitowanego i w roku 1978 tytuł profesora. Był prorektorem, prodziekanem, dyrektorem Instytutu Administracji i Prawa Publicznego oraz kierownikiem Katedry Prawa Administracyjnego. Był organizatorem i kierownikiem Instytutu Nauk Politycznych. Organizował i kierował Filią UMCS w Rzeszowie. W latach 1987-1990 był członkiem Komitetu Nauk Prawnych PAN, 1984-1987 członkiem Rady Legislacyjnej, w 2000-2002 członkiem Centralnej Komisji ds. Tytułu Naukowego i Stopni Naukowych.
Jego dorobek obejmuje prace dotyczące teorii prawa administracyjnego, nauki administracji i teorii władzy. Napisał m.in. "Wprowadzenie do zagadnień polityki administracyjnej" (1974), podręcznik do części ogólnej prawa administracyjnego (1994), popularny wśród studentów "Wstęp do nauki administracji" (2004).
Został odznaczony m.in. Złotym Krzyżem Zasługi, Krzyżami Kawalerskim, Oficerskim i Komandorskim Orderu Odrodzenia Polski.

</doc>
<doc id="5191483" url="https://pl.wikipedia.org/wiki?curid=5191483" title="Bateria artylerii nr 38 (XXXVIII)">
Bateria artylerii nr 38 (XXXVIII)

38 (XXXVIII) Bateria artylerii – polska dwudziałowa lub jednodziałowa bateria artylerii przeciwdesantowej kalibru 75 mm, ustawiona na falochronie portu rybackiego w Helu, Półwyspu Helskiego (od strony morza) z drugą ewentualnie na nabrzeżu portu. Wchodziła w skład Dywizjonu Artylerii Nadbrzeżnej, Rejonu Umocnionego Hel.
Sformowanie i opis baterii.
Z uwagi na potrzebę zabezpieczenia podejść do portów Władysławowo, Jastarnia i Hel oraz wzmocnienia artylerii nadbrzeżnej. Biorąc pod uwagę niedostatki finansowe, Kierownictwo Marynarki Wojennej postanowiło wykorzystać posiadane w magazynach zapasy armat kal. 75 mm wz. 1897 na podstawach morskich wz. 1916. Armaty te pochodziły z przezbrojonych oraz wycofanych z eksploatacji okrętów Floty i Flotylli Rzecznej. Zawiązki baterii sformowano pod koniec roku 1938 w ramach etatu pokojowego dywizjonu artylerii nadbrzeżnej. Baterię usytuowano do obrony portu rybackiego Hel, jedno lub dwa działa ustawiono na falochronie portu, ewentualnie jedno na nadbrzeżu od strony zatoki. Szef KMW wystąpił 16 maja 1939 r. do Szefa Sztabu Głównego WP o wpisanie utworzonych baterii do tabel mobilizacyjnych, lecz bezskutecznie, wobec tego mobilizacja personelu nastąpiła poza planem mobilizacyjnym „W” z nadwyżek Marynarki Wojennej. Jaką liczbą armat kal. 75 mm wz.1897 dysponowała bateria jest trudne do ustalenia, jak również jej dokładne miejsce zamontowania, wymaga to dalszych badań. W trakcie mobilizacji alarmowej baterię zmobilizowano w grupie zielonej od 23 sierpnia w czasie 36 godzin na podstawie rozkazu Kierownictwa Marynarki Wojennej L.778/Mob./39.
Bateria nr 38 w kampanii wrześniowej.
38 bateria przeciwdesantowa jedną armatą z falochronu w dniu 3 września według relacji Zdzisława Ficka włączyła się w walkę pomiędzy niszczycielami niemieckimi, a okrętami w porcie wojennym Hel ORP „Gryf”, ORP „Wicher” i baterią nr 31. Bateria do 3 września 1939 roku zajmowała stanowiska na falochronie portu, jednak z uwagi na zagrożenie atakami lotniczymi przeniesiono ją w inne miejsce. Armatą na falochronie portu rybackiego dowodził st. bsm. Zdzisław Ficek. Według relacji artylerzystów z Helu w dniu 7 września miały zostać ostrzelane przez 38 baterię niemieckie jednostki 5 Flotylli Ochrony Portu, lecz jej udział jest wątpliwy, z uwagi na odległość celów od baterii. Dalsze działania baterii nie są znane.

</doc>
<doc id="5191485" url="https://pl.wikipedia.org/wiki?curid=5191485" title="Most Hochmosel w Ürzig">
Most Hochmosel w Ürzig



</doc>
<doc id="5191486" url="https://pl.wikipedia.org/wiki?curid=5191486" title="Linia kolejowa Łyntupy – Podbrodzie">
Linia kolejowa Łyntupy – Podbrodzie

Linia kolejowa Łyntupy – Podbrodzie – rozebrana linia kolejowa na Białorusi i Litwie. Łączyła ona stację Łyntupy ze stacją Podbrodzie.
Linia na całej długości była niezelektryfikowana i jednotorowa.
Historia.
Linia powstała pomiędzy 1912 a 1917. Początkowo leżała w Imperium Rosyjskim. W latach 1920–1922 na Litwie Środkowej. Następnie znajdowała się w Polsce. Po II wojnie światowej znalazła się w Związku Sowieckim (1945–1991). Od 1991 przedzielona jest białorusko-litewską granicą państwową.
Ruch na linii był prowadzony do początku XXI w. W 2003 Litwa oficjalnie zlikwidowała ruch transgraniczny (faktycznie był zawieszony prawdopodobnie od 2001). Następnie linia została rozebrana tak po białoruskiej, jak i po litewskiej stronie granicy. Jedynym pozostałym odcinkiem jest tor o długości ok. 1 km za wyjazdem ze stacji Łyntupy.

</doc>
<doc id="5191487" url="https://pl.wikipedia.org/wiki?curid=5191487" title="Mała Góra (Szczebel)">
Mała Góra (Szczebel)

Mała Góra (883,5 m) – południowy szczyt masywu Szczebla w Beskidzie Wyspowym. Znajduje się między jego najwyższym wierzchołkiem (976 m) a przełęczą Glisne (633,5 m). Przebiega przez niego granica między wsią Glisne w powiecie limanowskim a wsią Tenczyn w powiecie myślenickim.
Małą Górę porasta las. Bezleśne są tylko jej podnóża powyżej przełęczy Glisne, jest też duża polana na należących do Glisnego stokach wschodnich. Na mapie Geoportalu las obok niej ma nazwę Cyrla, niewątpliwie jednak jest to nazwa przeniesiona z polany na las, Cyrla i Cyrhla bowiem to popularne w Karpatach nazwy polan, a cyrhleniem nazywano sposób ich wytwarzania.
Zachodnim stokiem Małej Góry prowadzi szlak turystyczny omijający z daleka jej wierzchołek.

</doc>
<doc id="5191488" url="https://pl.wikipedia.org/wiki?curid=5191488" title="Puchar Świata w biathlonie 2021/2022 – Le Grand-Bornand">
Puchar Świata w biathlonie 2021/2022 – Le Grand-Bornand

Zawody Pucharu Świata w biathlonie w Le Grand-Bornand w dniach 16–19 grudnia 2021 były czwartymi w sezonie 2021/2022 w tej dyscyplinie sportu. Rywalizacja odbywała się w sprincie, biegu pościgowym i biegu masowym.

</doc>
<doc id="5191492" url="https://pl.wikipedia.org/wiki?curid=5191492" title="Chrapoń (wzgórze)">
Chrapoń (wzgórze)

Chrapoń – wzgórze o wysokości 308 m n.p.m. położone w gminie Mstów, pomiędzy Mstowem a Zawadą. Pod względem fizycznogeograficznym należy do Wyżyny Częstochowskiej, znajduje się na terenie Parku Krajobrazowego Orlich Gniazd.
Jest do dość rozległe wzgórze o dwóch głównych wierzchołkach – zachodnim wierzchołkiem jest Góra Wał. Ponadto nieco na północ od najwyższego punktu wzniesienia znajduje się poboczny wierzchołek o nazwie "Miedza". Wysokość tego wierzchołka to 301,5 m n.p.m., a oboczne nazwy to "Góra Boryska" lub "Miedza Boryska". Nazwy te bywają także używane do określania całego wzgórza.
Na wzgórzu znajdują się pozostałości niemieckich umocnień z 1944 roku. Przez południowe zbocza wzgórza przebiega droga wojewódzka nr 786.

</doc>
<doc id="5191495" url="https://pl.wikipedia.org/wiki?curid=5191495" title="Mistrzostwa Polski w Łyżwiarstwie Szybkim na Dystansach 2021">
Mistrzostwa Polski w Łyżwiarstwie Szybkim na Dystansach 2021

35. Mistrzostwa Polski w Łyżwiarstwie Szybkim na Dystansach 2021 odbyły się w dniach 28-31 października 2020 roku na torze Arena Lodowa Tomaszów Mazowiecki. 

</doc>
<doc id="5191497" url="https://pl.wikipedia.org/wiki?curid=5191497" title="Okrągła Góra (Beskid Wyspowy)">
Okrągła Góra (Beskid Wyspowy)

Okrągła Góra (625,5 m) – szczyt w Beskidzie Wyspowym. Ma faktycznie kształt zbliżony do kolistego. Znajduje się na granicy miejscowości Mszana Dolna i Glisne w powiecie limanowskim, w gminie Mszana Dolna. Jego południowo-zachodnie stoki opadają do dolinki potoku Gęsia Szyja, północno-zachodnie i północne do dolinki potoku Szarków, wschodnie na pola uprawne Mszany Dolnej.
Okrągłą Górę porasta bukowo-jodłowy las, tylko w jej południowo-wschodnie stoki wcina się wąskim i długim klinem łąka osiedla Ziajkówka.
Zachodnim stokiem Małej Góry prowadzi szlak turystyczny omijający z daleka jej wierzchołek.

</doc>
<doc id="5191498" url="https://pl.wikipedia.org/wiki?curid=5191498" title="Okrągła Góra">
Okrągła Góra



</doc>
<doc id="5191499" url="https://pl.wikipedia.org/wiki?curid=5191499" title="Most autostradowy w Heilbronnie">
Most autostradowy w Heilbronnie



</doc>
<doc id="5191502" url="https://pl.wikipedia.org/wiki?curid=5191502" title="Laura Nezha">
Laura Nezha

Laura Nezha (ur. 16 września 1990 w Tiranie) – albańska piosenkarka oraz aktorka teatralna i dubbingowa.
Życiorys.
Laura zaczęła występować już w 5 lat w dziecięcych programach telewizyjnych.
W 2002 roku wzięła udział w I edycji programu "Mały Geniusz" (alb. "Gjeniut te Vogel"), gdzie otrzymała III miejsce.
Laura wykazywała wysokie zdolności w zakresie gry na fortepianie. Jednak nie wybrała muzycznej szkoły średniej, a liceum ogólnokształcące, ponieważ zawsze miała wysokie wyniki w nauce, mimo to uczestniczyła w szkolnych organizacjach artystycznych.
W roku 2011 oraz 2017 wystąpiła w festiwalu muzycznym "Kënga Magjike", gdzie śpiewała piosenki, analogicznie "Jo se di" i "Je dashuri".
W 2015 roku ukazała się jej piosenka pod tytułem "Luv that".
Studiowała reżyserię na Uniwersytecie Sztuk w Tiranie.
Nezha jest znana z albańskojęzycznego dubbingowania postaci Vaiany z filmu animowanego "".

</doc>
<doc id="5191503" url="https://pl.wikipedia.org/wiki?curid=5191503" title="Mały Szczebel">
Mały Szczebel

Mały Szczebel (771 m), także Mały Strzebel – najdalej na północ wysunięty wierzchołek w masywie Szczebla w Beskidzie Wyspowym. Przebiega przez niego granica między wsią Lubień w powiecie myślenickim (stoki zachodnie) a wsią Kasinka Mała w powiecie limanowskim (stoki wschodnie). Na mapie zaznaczony jest jako szczyt, jednak jego wybitność jest znikoma, natomiast następuje na nim załamanie grzbietu, który z równego i niemal poziomego nagle staje się stromy.
Mały Szczebel jest całkowicie porośnięty bukowo-jodłowym lasem. Na północno-zachodnim stoku Małego Szczebla znajduje się jaskinia Zimna Dziura w Strzeblu. Obok niej i przez szczyt Małego Szczebla prowadzi szlak turystyki pieszej. Zaznaczona na mapach Mokra Polana jest okresowo zanikającym, niewielkim stawem o charakterze osuwiskowym, prowadzi do niego nieoznaczona ścieżka odbiegająca od znakowanego szlaku ok. 150 m powyżej jaskini.

</doc>
<doc id="5191505" url="https://pl.wikipedia.org/wiki?curid=5191505" title="Mały Strzebel">
Mały Strzebel



</doc>
<doc id="5191507" url="https://pl.wikipedia.org/wiki?curid=5191507" title="Kazimierz Kognowicki">
Kazimierz Kognowicki

Kazimierz Kognowicki (ur. 10 lutego 1746 w Łanczanowie, zm. 22 marca 1825 w Przeworsku) – polski jezuita, wydawca, historyk Sapiehów.
Życiorys.
Urodził się 10 lutego 1746 w Łanczanowie k. Kowna i uczył się retoryki w kowieńskich szkołach jezuickich. W 1764 wstąpił do zakonu jezuitów i w latach 1767–70 uczęszczał na wykłady na Akademii Wileńskiej.
W latach 1770–72 kierował oraz był nauczycielem retoryki, poetyki i matematyki w kolegium jezuickim w Mereczu. Po kasacie zakonu jezuitów przyjął święcenia kapłańskie w 1774 oraz objął stanowisko nauczyciela w szkole Komisji Edukacji Narodowej w Grodnie.
W 17781 zrezygnował z nauczania i w następnym roku udał się w pielgrzymkę do Rzymu, po drodze zwiedzając Kraków, Śląsk, Austrię, Republikę Wenecką, oraz miasta na półwyspie apenińskim: Udine, Padwę, Ferrarę, Bolonię, Florencję, Spoletto, Asyż. W 1783 wydał w Warszawie opis swojej podróży pod tytułem „Droga rzymska z nawrotem do swojej ojczyzny nie bez gościńca nazad powróconego księdza Kazimierza Kognowickiego, nauk wyzwolonych i filozofii doktora”.
W latach 1789–1805 przebywał na dworze Sapiehów i zajmował się historią tego rodu. Opublikował trzy tomy dzieła „Życie Sapiehów”. W latach 1805–09 sprawował urząd przełożonego kolegium jezuickiego w Dyneburgu i w latach 1809-11 w Połocku, a następnie był superiorem w Chalczu.
Zmarł w Przeworsku 22 marca 1825.

</doc>
<doc id="5191512" url="https://pl.wikipedia.org/wiki?curid=5191512" title="Lulzim Zeqja">
Lulzim Zeqja

Lulzim Zeqja (ur. 30 grudnia 1978 w Tiranie) – albański aktor.
Nagrody.
Podczas Międzynarodowego Festiwalu Filmowego w Tiranie został w 2009 roku ogłoszony najlepszym aktorem za rolę w filmie Wschód, zachód, wschód.

</doc>
<doc id="5191514" url="https://pl.wikipedia.org/wiki?curid=5191514" title="1856 w sztukach plastycznych">
1856 w sztukach plastycznych



</doc>
<doc id="5191515" url="https://pl.wikipedia.org/wiki?curid=5191515" title="Wiktoria Sienkiewicz">
Wiktoria Sienkiewicz

Wiktoria Sienkiewicz z domu Wasilewska (ur. 29 października 1916 w Smoleńsku, zm. 11 stycznia 2013 w Warszawie) – polska lekarka, posłanka na Sejm PRL III kadencji.
Życiorys.
W 1939 uzyskała wykształcenie wyższe medyczne na Uniwersytecie Stefana Batorego z tytułem zawodowym lekarza medycyny. Pracowała jako ordynator i dyrektor Szpitala Powiatowego w Ciechanowie, a nadto w Zespole Wojewódzkich Przychodni Specjalistycznych oraz w Klinicznym Szpitalu im. Witolda Orłowskiego w Warszawie. W 1961 uzyskała mandat posłanki na Sejm PRL w okręgu Ciechanów. W trakcie kadencji zasiadała w Komisji Zdrowia i Kultury Fizycznej. W 1954 została odznaczona Odznaką honorową „Za wzorową pracę w służbie zdrowia”.
Została pochowana na Cmentarzu Bródnowskim (kwatera 70D-3-22).

</doc>
<doc id="5191521" url="https://pl.wikipedia.org/wiki?curid=5191521" title="Mistrzostwa Europy w Lekkoatletyce 1986 – siedmiobój kobiet">
Mistrzostwa Europy w Lekkoatletyce 1986 – siedmiobój kobiet

Siedmiobój kobiet był jedną z konkurencji rozgrywanych podczas XIV mistrzostw Europy w Stuttgarcie. Został rozegrany 29 i 30 sierpnia 1986 roku. Po raz pierwszy stosowano punktację według tabel wprowadzonych w 1985. Zwyciężczynią tej konkurencji została reprezentantka Niemieckiej Republiki Demokratycznej Anke Behmer. W rywalizacji wzięło udział dziewiętnaście zawodniczek z jedenastu reprezentacji.

</doc>
<doc id="5191523" url="https://pl.wikipedia.org/wiki?curid=5191523" title="Francuski neobarok">
Francuski neobarok

Francuski neobarok (w zagranicznej literaturze określany mianem "cinéma du look") – formacja artystyczna w kinematografii francuskiej lat 80. XX wieku, zaliczana w poczet filmowego postmodernizmu. Zwyczajowo zalicza się do niej trzech reżyserów: Luca Bessona, Leosa Caraxa oraz Jean-Jacques’a Beineix’go. Autorem terminu jest francuski krytyk Raphaël Bassan, który poświęcił uwagę zjawisku w eseju z 1989 roku na łamach „Revue du Cinéma”.
Besson, Carax i Beineix zwracali uwagę francuskiej krytyki filmowej głównie z powodu ekstrawaganckiego stylu filmowania, licznych odwołań popkulturowych oraz estetyki przypominającej reklamy telewizyjne. Francuski neobarok unieważniał dorobek francuskiej Nowej Fali, której fundatorzy wskutek brnięcia w eksperymenty narracyjne tracili widzów. Wyrafinowaną estetyką cechowały się przede wszystkim filmy Caraxa, znanego z filmów "Chłopiec spotyka dziewczynę" (1984), "Zła krew" (1986) oraz "Kochankowie na moście" (1991). Szczególnie "Zła krew", interpretowana jako przypowieść o epidemii AIDS, przeszła do historii kina sceną ekstatycznego biegu po paryskim zaułku w rytm utworu Davida Bowie "Modern Love". Beineix po debiucie "Diva" (1981), skupionym wokół sensacyjnej intrygi dotyczącej handlu kasetami magnetofonowymi, zasłynął przede wszystkim, uznanym za kultowy, filmem erotycznym "Betty Blue" (1986) o parze żywiołowych kochanków. Spośród trzech artystów to jednak Besson tworzył filmy o największym potencjale komercyjnym. Po pozbawionym dialogów eksperymencie postapokaliptycznym "Ostatnia walka" (1983) oraz stylowym "Metrze" (1985) Besson najszybciej przystosował się do filmowego mainstreamu; jego filmy "Wielki błękit" (1988), "Nikita" (1991) oraz anglojęzyczny "Leon zawodowiec" (1994) cieszyły się uznaniem publiczności, lecz oskarżano je o kicz. Dalsza komercjalizacja filmów Bessona w latach 90. XX wieku w połączeniu z klęskami następnych dzieł Caraxa i Beineix’go spowodowała załamanie się nurtu.

</doc>
<doc id="5191528" url="https://pl.wikipedia.org/wiki?curid=5191528" title="Green Vehicles">
Green Vehicles

Green Vehicles – dawny amerykański producent elektrycznych samochodów z siedzibą w Salinas działający w latach 2008–2011.
Historia.
Przedsiębiorstwo Green Vehicles zostało założone przez byłych prowadzących punkt dealerski firmy ZAP w kalifornijskim mieście Los Gatos, za cel obierając rozwój samochodów elektrycznych. Początkowo firma skłaniała się ku współpracy z chińskim Hafei, w 2009 roku prezentując elektrycznego mikrovana o nazwie Moose. W momencie prezentacji firma zakładała zbudowanie 22 egzemplarzy dla nabywców w Kalifornii w swojej fabryce w San Jose, jednak ostatecznie zbudowano tylko kilka prototypów opartych na różnych modelach z rodziny modelowej Minyi.
W styczniu 2010 roku Green Vehicles przedstawiło własnej konstrukcji prototyp trójkołowego samochodu elektrycznego o nazwie Triac, planując uruchomienie jego produkcji w październiku tego samego roku. Roczny wolumen produkcji miał wynosić według wstępnych założeń ok. 1000 sztuk. Złożone plany przedsiębiorstwa na drugą dekadę XXI wieku pokrzyżowało bankructwo firmy, która z powodu braku środków na dalsze funkcjonowanie ogłosiła zarzucenie wszelkich planów w lipcu 2011 roku.

</doc>
<doc id="5191532" url="https://pl.wikipedia.org/wiki?curid=5191532" title="Czechówka (Szczebel)">
Czechówka (Szczebel)

Czechówka (721 m) – najdalej na zachód wysunięty wierzchołek w masywie Szczebla w Beskidzie Wyspowym. Przebiega przez niego granica między miejscowościami Lubień i Tenczyn w województwie małopolskim, w powiecie myślenickim, w gminie Lubień. Jest to szczyt o niewielkiej wybitności.
Czechówka jest całkowicie porośnięta lasem. W dolną część jej zboczy wcinają się dolinki potoków uchodzących do Raby lub do Tenczynki.
Szlak turystyczny.
W 2008 r. szlak ten został zamknięty z powodu budowy drogi ekspresowej.

</doc>
<doc id="5191540" url="https://pl.wikipedia.org/wiki?curid=5191540" title="Pan Yuliang">
Pan Yuliang

Pan Yuliang (; ur. 14 czerwca 1895 w Yangzhou, zm. 1977 w Paryżu) – urodzona jako Chen Xiuqing, chińska malarka znana z malowania według zachodnich stylów, jako jedna z pierwszych artystek w kraju. Studiowała w Szanghaju i Paryżu. Jej modernistyczne malarstwo wzbudzało kontrowersje w Chinach, dlatego w latach 30. wyemigrowała do Francji. Od 1937 roku mieszkała w Paryżu, gdzie wykładała na "École des Beaux Arts." Jako nagradzana artystka, wystawiała swoje prace w Europie, Stanach Zjednoczonych i Japonii. Siedem lat po jej śmierci, w 1985, większość jej prac przetransportowano do Chin, m.in. do muzeum Anhui w Hefei i Chińskiego Narodowego Muzeum Sztuki w Pekinie. Część obrazów została w kolekcji paryskiego Musée Cernuschi. 
Jej sztuka zręcznie wymykała się sztywnym ramom, sytuując się na przecięciu wpływu Wschodu i Zachodu, tradycji i nowoczesności, męskiego szowinizmu i feminizmu. 
Życiorys.
Dzieciństwo i edukacja.
W wieku 14 lat zginęli jej rodzice. Została oddana pod opiekę wujka, który zmienił jej imię na Zhang Yuliang, po czym sprzedał do domu publicznego. Została później wykupiona przez Pana Zanhua, który poślubił ją jako swoją drugą żonę. Od tego czasu podpisywała się jako Pan-Zhang Yuliang (chiń: 潘張玉良).
Pan Zanhua opłacał jej edukację. W 1920 przeprowadzili się do Szanghaju, gdzie Pan Yuliang dostała się na Akademię Sztuk Pięknych. Była jedną z pierwszych kobiet, które ukończyły na niej studia. Określana była jako serdeczna i szczera, jednakże ze względu na swoje pochodzenie często doznawała ostracyzmu. Wyjechała do Francji, gdzie studiowała w Lyonie i Paryżu, m.in. na "École nationale supérieure des beaux-arts""." W 1925 wygrała stypendium na rzymskiej "Accademia di Belle Arti""."
Kariera i dalsze losy.
W 1926 wygrała Złotą Nagrodę na Roman International Art Exhibition. W 1929, na zaproszenie Liu Haisu, wróciła do Chin by wykładać na szanghajskiej Akademii Sztuk Pięknych. Do 1936 roku poświęcono jej w sumie pięć wystaw, uważając ją za pierwszą chińską artystkę malującą w stylu zachodnim. Wraz z inną awangardową malarką, Guan Zilan, uważane były za jedne z najważniejszych artystek Republiki Chińskiej. Pomimo to, Pan krytykowana była przez konserwatywną część środowiska oraz rządowych oficjeli, głównie ze względu na malowane przez nią akty, które często stanowiły jej autoportrety. W Chinach zaś artystki ograniczano zazwyczaj do przedstawień natury.
Ostatecznie Pan wyemigrowała w 1937 do Paryża, gdzie przeżyła następne 40 lat. Wykładała na "École des Beaux Arts". Przez chińskich emigrantów została wybrana przewodniczącą Chinese Art Association we Francji. Nie chcąc być ograniczaną przez kontrakty z marszandami, miała często problemy ze sprzedawaniem swoich dzieł, pomimo swojej popularności, przez co zmagała się z biedą. Prawdopodobnie z Francji wspierała również rodzinę Pana Zanhua, którzy zostali w Chinach i zmagali się z trudami Wielkiego Głodu i Rewolucji Kulturalnej. W późniejszych latach artystka została zmarginalizowana zarówno w artystycznych społecznościach chińskich jak i francuskich. Chociaż mieszkała we Francji, nigdy nie zrzekła się obywatelstwa chińskiego, przez co traktowano ją jako artystkę zagraniczną.
Zmarła w 1977, pochowano ją na cmentarzu Montparnasse.
Twórczość.
Pan Yuliang znana jest głównie z damskich aktów, spośród których połowa przedstawia kobiety niebiałe. Do wielu pozowała samodzielnie, gdyż prawdopodobnie nie była w stanie zapłacić modelkom. Wrażliwość jej kreski w aktach porównywano do intymności chińskiej kaligrafii. Jak pisze Madeleine Thien, chociaż na pierwszy rzut oka jej obrazy wydają się przypominać typowe dzieła malowane przez mężczyzn, przedstawione na nich kobiety nie są przefiltrowane przez męskie spojrzenie, lecz wykazują się "głębokim poczuciem własności własnego ciała".
W jej dziełach widać dychotomie między sztukami Wschodu i Zachodu, z których dziedzictwa Pan czerpała równocześnie. Pomimo licznych nawiązań do tradycyjnego chińskiego malarstwa tuszem, tematy jej prac są na wskroś nowoczesne. Dużą rolę w jej artystycznej edukacji odegrało prawdopodobnie malarstwo francuskiego impresjonizmu, pod którego wpływem pozostawała porewolucyjna szanghajska Akademia Sztuk Pięknych.
Pan Yuliang w kulturze.
Burzliwe życie Pan stało się inspiracją dla wielu powieści. Jedna z popularniejszych to "Hua Hun" (ang. "A Soul Haunted by Painting"), napisana w 1984 roku przez Shih Nan. W 1994 powieść doczekała się ekranizacji w reżyserii Huang Shuqin. W główną rolę malarki wcieliła się aktorka Gong Li.

</doc>
<doc id="5191543" url="https://pl.wikipedia.org/wiki?curid=5191543" title="Germaine Lubin">
Germaine Lubin

Germaine Léontine Angélique Lubin (ur. 1 lutego 1890 w Paryżu, zm. 27 października 1979 tamże) – francuska śpiewaczka, sopran.
Życiorys.
W latach 1909–1912 studiowała w Konserwatorium Paryskim, następnie uczyła się śpiewu u Félii Litvinne i Lotte Lehmann. W latach 1912–1914 występowała w Opéra-Comique w Paryżu, gdzie zadebiutowała jako śpiewaczka rolą Antoni w "Opowieściach Hoffmanna" Jacques’a Offenbacha. Od 1914 do 1944 roku związana była z Opéra de Paris. W 1937 i 1939 roku gościnnie wystąpiła w Covent Garden Theatre w Londynie. W 1938 roku, jako pierwsza w historii francuska śpiewaczka, wystąpiła na festiwalu w Bayreuth. W trakcie II wojny światowej występowała w okupowanym przez Niemców Paryżu, po wyzwoleniu miasta w 1944 roku została oskarżona o kolaborację z okupantem i spędziła 3 lata w więzieniu. Po zwolnieniu nie wróciła na scenę, poświęcając się pracy pedagogicznej. Jedynie w 1952 i 1954 roku wystąpiła okazjonalnie z recitalami.
Zasłynęła rolami w operach Richarda Wagnera (Zyglinda i Brunhilda w "Pierścieniu Nibelunga", Izolda w "Tristanie i Izoldzie", Kundry w "Parsifalu"), wykonywała też partie w operach Glucka, Mozarta i Richarda Straussa. Jej repertuar obejmował ponadto dzieła operowe dawnych i współczesnych kompozytorów francuskich (Jean-Philippe Rameau, Hector Berlioz, Gustave Charpentier, Paul Dukas). Wystąpiła w prapremierowych przedstawieniach "Pénélope" Gabriela Faurégo (1919), "Maximilien" Dariusa Milhauda (1932) i "La Chartreuse de Parme" Henri Saugueta (1939). 

</doc>
<doc id="5191548" url="https://pl.wikipedia.org/wiki?curid=5191548" title="Kamienica przy ulicy Michałkowickiej 7 w Siemianowicach Śląskich">
Kamienica przy ulicy Michałkowickiej 7 w Siemianowicach Śląskich

Kamienica przy ulicy Michałkowickiej 7 w Siemianowicach Śląskich – zabytkowa kamienica mieszkalno-usługowa z budynkiem restauracyjnym położona przy ulicy Michałkowickiej 7 w Siemianowicach Śląskich, w dzielnicy Centrum. Pochodzi ona z przełomu XIX i XX wieku i posiada eklektyczne elementy zdobnicze. Pierwszy właściciel budynku – Uher, otworzył w niej restaurację. Obecnie działa tutaj Centrum Konferencyjno-Bankietowe „u Ostrowskich”.
Historia.
Kamienica powstała na przełomie XIX i XX wieku. Uher, który był pierwszym właścicielem budynku, prowadził w niej restaurację, zaś do restauracji „u Uhra“ uczęszczali również klienci z ościennych miast. W 1917 roku w głębi posesji powstała część restauracyjna, którą zaprojektował Otton Urbańczyk. Sala ta do 1953 roku była miejscem organizacji przez Klub Sportowy Motor przy Wojskowych Zakładach Mechanicznych zawodów bokserskich, a do czasu zakończenia remontu sali przy ulicy Olimpijskiej, ćwiczyli tu także zawodnicy z Klubu Górniczego.
Kamienica wraz z położoną w głębi posesji częścią restauracyjną oraz sąsiednią kamienicą pod numerem 9 została odnowiona. W ramach prac dokonano m.in. renowacji fasady, w tym czyszczenia i odtworzenia elementów zdobniczych, zaś w sąsiedniej kamienicy pod numerem 9 dokonano także konserwacji figurki św. Floriana, która znajduje się w niszy na fasadzie. W odnowionym budynku 29 października 2003 roku zainaugurowało swoją działalność Centrum Konferencyjno-Bankietowe „u Ostrowskich”. Kamienica wraz z budynkiem restauracyjnym 11 stycznia 2011 roku została wpisana do rejestru zabytków.
Charakterystyka.
Kamienica wraz z budynkiem restauracyjnym położona jest przy ulicy Michałowickiej 7 w Siemianowicach Śląskich, w dzielnicy Centrum. Elewacja kamienicy udarowana jest eklektycznymi detalami architektonicznymi w formie płaskorzeźb osadzonych w płycinach pod oknami. Płaskorzeźby te przedstawiają zwierzęta – małpę trzymającą kielich oraz kota z rybą w pysku. 
Kompleks ten jest wpisany do rejestru zabytków pod numerem A/325/11. Ochroną konserwatorską objęty jest budynek frontowy oraz część restauracyjna z zapleczem w obrysie murów zewnętrznych. 
Budynek jest obecnie siedzibą Centrum Konferencyjno-Bankietowego „u Ostrowskich”. 

</doc>
<doc id="5191549" url="https://pl.wikipedia.org/wiki?curid=5191549" title="Puchar IBU Juniorów w biathlonie 2021/2022">
Puchar IBU Juniorów w biathlonie 2021/2022

Puchar IBU juniorów w biathlonie 2021/2022 – szósta edycja tego cyklu zawodów. Pierwsze starty odbyły się 10 grudnia 2021 roku we włoskim Martell-Val Martello, natomiast ostatnie zawody zostaną rozegrane 2 marca 2022 roku w amerykańskim Soldier Hollow, gdzie odbędą się mistrzostwa świata juniorów, również wliczane do klasyfikacji generalnej. 
Klasyfikacje.
Kobiety.
"Stan na: 18 grudnia 2021"

</doc>
<doc id="5191554" url="https://pl.wikipedia.org/wiki?curid=5191554" title="Program sugestii pracowniczych">
Program sugestii pracowniczych

Program sugestii pracowniczych to metoda, za pomocą której pomysły i sugestie pracowników są przekazywane w górę przez hierarchię zarządzania w celu osiągnięcia oszczędności kosztów lub poprawy jakości produktu, wydajności miejsca pracy, obsługi klienta lub warunków pracy.
Przykłady sięgają od prostego umieszczania skrzynek z sugestiami we wspólnych obszarach, po wdrażanie formalnych programów, w których komisje oceniają pomysły i nagradzają je za pomyślne przyjęcie tych pomysłów.
Geneza współczesnej wersji systemów sugestii jest ściśle związana z koncernem Toyota, który zdecydował się na wdrożenie Toyota Suggestion Program (program zgłaszania sugestii) w ramach konsekwentnie rozwijanego TPS.
Narzędzia systemu sugestii współcześnie najczęściej kojarzone są z koncepcją Kaizen, w której stanowią jeden z zasadniczych elementów, gdyż ich stosowanie wspiera ideę ciągłego doskonalenia.
Wiele japońskich przedsiębiorstw zaangażowanych w program kaizen posiada ściśle ze sobą współpracujące systemy kontroli jakości i sugestii.

</doc>
<doc id="5191555" url="https://pl.wikipedia.org/wiki?curid=5191555" title="Félia Litvinne">
Félia Litvinne

Félia Litvinne, właśc. Françoise-Jeanne Schütz (ur. w Petersburgu, zm. 12 października 1936 w Paryżu) – rosyjska śpiewaczka, sopran.
Życiorys.
Studiowała w Paryżu u Pauline Viardot i Victora Maurela. Na scenie zadebiutowała w 1882 roku w paryskim Théâtre-Italien w "Simonie Boccanegrze" Giuseppe Verdiego. Występowała na scenach europejskich oraz w Ameryce Północnej i Południowej. W Stanach Zjednoczonych debiutowała w 1885 roku na deskach nowojorskiej Academy of Music. Śpiewała w Théâtre Royal de la Monnaie w Brukseli (1886–1888), Operze Paryskiej (1889) oraz w mediolańskiej La Scali (1890). Od 1890 roku przebywała w Rosji, występując w Moskwie i Petersburgu. W 1896 roku rolą Walentyny w "Hugonotach" Giacomo Meyerbeera debiutowała w nowojorskiej Metropolitan Opera. Od 1899 do 1910 roku związana była z londyńskim Covent Garden Theatre, gdzie po raz pierwszy wystąpiła w tytułowej roli w "Tristanie i Izoldzie" Richarda Wagnera. Po raz ostatni wystąpiła na scenie operowej w 1919 roku w Vichy, potem do 1924 roku występowała jeszcze jako artystka koncertująca. Od 1927 roku wykładała w konserwatorium amerykańskim w Fontainebleau.
Zasłynęła przede wszystkim rolami w operach Richarda Wagnera: jako Elza w "Lohengrinie", Brunhilda w "Pierścieniu Nibelunga", Kundy w "Parsifalu", Izolda w "Tristanie i Izoldzie". Kreowała także tytułowe role w "Aidzie" Giuseppe Verdiego i "Alceście" Ch.W. Glucka oraz rolę Donny Anny w "Don Giovannim" W.A. Mozarta.
Opublikowała swoje wspomnienia pt. "Ma vie et mon art" (Paryż 1933). Jej uczennicami były Nina Koshetz i Germaine Lubin.

</doc>
<doc id="5191562" url="https://pl.wikipedia.org/wiki?curid=5191562" title="Frieda Hempel">
Frieda Hempel

Frieda Hempel (ur. 26 czerwca 1885 w Lipsku, zm. 7 października 1955 w Berlinie) – niemiecka śpiewaczka operowa, sopran.
Życiorys.
Ukończyła studia w konserwatorium w Lipsku (1900–1902), następnie do 1905 roku uczyła się śpiewu u Selmy Nicklass-Kempner w konserwatorium Sterna w Berlinie. Początkowo występowała we Wrocławiu, następnie przeniosła się do Berlina, gdzie w 1905 roku wystąpiła w roli pani Fluth w "Wesołych kumoszkach z Windsoru" Otto Nicolaia. Od 1905 do 1907 roku śpiewała w operze dworskiej w Schwerinie, następnie do 1912 roku ponownie występowała w Berlinie. W 1907 roku debiutowała na deskach londyńskiego Covent Garden Theatre (jako Bastienne w "Bastien i Bastienne" W.A. Mozarta i Małgosia w "Jasiu i Małgosi" Engelberta Humperdincka), a w 1912 roku w Metropolitan Opera w Nowym Jorku (jako Małgorzata de Valois w "Hugonotach" Giacomo Meyerbeera). Wystąpiła w tytułowej roli w "Euryanthe" Carla Marii von Webera pod batutą Arturo Toscaniniego. Współpracowała też z operą w Chicago. Po ślubie z Amerykaninem otrzymała amerykańskie obywatelstwo. W późniejszym okresie występowała głównie jako artystka estradowa z recitalem pieśniarskim. Dokonała licznych nagrań płytowych.
Zasłynęła przede wszystkim jako odtwórczyni ról w operach W.A. Mozarta, śpiewała też w partie sopranowe w dziełach Donizettiego, Rossiniego, Belliniego i Verdiego. Kreowała rolę Marszałkowej w prapremierowym przedstawieniu "Kawalera srebrnej róży" Richarda Straussa (1911). Opublikowała swoje wspomnienia pt. "Mein Leben dem Gesang" (Berlin 1955).

</doc>
<doc id="5191569" url="https://pl.wikipedia.org/wiki?curid=5191569" title="Zhao Xintong">
Zhao Xintong

Zhao Xintong (, ur. 3 kwietnia 1997) – profesjonalny chiński snookerzysta, zwycięzca UK Championship 2021. Plasuje się na 62 miejscu pod względem zdobytych breaków stupunktowych w profesjonalnych turniejach, ma ich łącznie 136.
Kariera snookerzysty.
Zhao po raz pierwszy zwrócił uwagę ekspertów w sezonie 2012/13. Wówczas jako 15-latek wziął udział w turnieju Zhangjiagang Open 2012, w którym pokonał m.in. swojego wyżej notowanego rodaka Xiao Guodonga czy Yu Delu i dotarł w turnieju do 1/8 finału, gdzie minimalnie przegrał ze Stephenem Lee 3–4. W tym samym roku pokonał byłego mistrza świata Kena Doherty'ego w turnieju International Championship 2012.
Rok później, również podczas International Championship Zhao pokonał Steve'a Davisa 6–2. W swojej autobiografii wydanej w 2015 roku Davis napisał, że „Zhao to najbardziej utalentowany 16-latek, jakiego widziałem w swoim życiu – wliczając w to Ronniego O’Sullivana”. W turnieju tym dotarł do 1/8 finału, gdzie przegrał 2–6 z Marco Fu. Na koniec 2013 roku, podczas mistrzostw świata amatorów dotarł do finału, gdzie przegrał 4–8 ze swoim rodakiem Zhou Yuelongiem. Porażka sprawiła, że Zhao nie dostał się do grona zawodowców.
Do grona zawodowców Zhao awansował przed sezonem 2016/2017. Wprawdzie w finale IBSF World Snooker Championship Chińczyk przegrał 6–8 z Pankajem Advanim, jednak reprezentant Indii odmówił przyjęcia karty zawodowca, pozwalając Zhao na zajęcie jego miejsca. W sezonie tym dotarł między innymi do drugiej rundy English Open 2016, gdzie przegrał 3–4 z Ronniem O'Sullivanem, pomimo wbicia breaków 132-, 107- i 80-punktowych. Po meczu O'Sullivan porównał Zhao do Stephena Hendry'ego. Najlepszym osiągnięciem Chińczyka w tym sezonie było dotarcie do 1/8 finału German Masters 2017. Sezon 2017/18 był dla Zhao mniej udany, przez co nie utrzymał on statusu zawodowca. Odzyskał go jednak jeszcze w tym samym roku, dzięki pokonaniu Dechawata Poomjaenga w turnieju 2 Q School 2018.
Sezon 2018/19 był dla Xintonga udany. Udało mu się dotrzeć po raz pierwszy w karierze do półfinału turnieju rankingowego (China Championship 2018), w którym przegrał 4–6 z ówczesnym liderem światowego rankingu Markiem Selbym. Z kolei podczas Welsh Open 2019 osiągnął ćwierćfinał, w którym stosunkiem 2–5 pokonał go Stuart Bingham. Na koniec sezonu Zhao zadebiutował w fazie telewizyjnej mistrzostw świata, gdzie w pierwszej rundzie przegrał 7–10 z Selbym. Sezon zakończył na 58. miejscu na liście rankingowej.
W następnym sezonie Zhao najlepiej wypadł podczas German Masters 2020 – dotarł tam do ćwierćfinału, gdzie uległ 3–5 Shaunowi Murphy'emu. Przez cały sezon grał równo, co pozwoliło mu awansować na koniec sezonu na liście rankingowej na 29. miejsce.
W sezonie 2021/22 Zhao osiągnął największy sukces w dotychczasowej karierze, zwyciężając w turnieju UK Championship 2021. W drodze do finału pokonywał między innymi Thepchaiyę Un-Nooh, Johna Higginsa, Jacka Lisowskiego i Barry'ego Hawkinsa, by w finale wynikiem 10–5 zwyciężyć z Belgiem Lucą Brecelem. Za zdobyty tytuł wygrał 200 tysięcy funtów oraz tyle samo punktów rankingowych, które przesunęły go na dziewiąte miejsce światowego rankingu. Tym samym Xintong zapewnił sobie możliwość debiutu w londyńskim Masters Snooker 2022, gdzie w pierwszej rundzie przegrał z Higginsem 6-2. W MŚ 2022 doszedł do drugiej rundy, gdzie przegrał ze szkotem Stephenem Maguire’em 13 do 9. Wygrane w tym sezonie dały mu w sumie 6 pozycję w światowym rankingu.

</doc>
<doc id="5191570" url="https://pl.wikipedia.org/wiki?curid=5191570" title="Luisa Tetrazzini">
Luisa Tetrazzini

Luisa Tetrazzini, właśc. Luigia Tetrazzini (ur. 20 czerwca 1871 we Florencji, zm. 28 kwietnia 1940 w Mediolanie) – włoska śpiewaczka operowa, sopran.
Życiorys.
Siostra Evy, również śpiewaczki. Kształciła się pod kierunkiem siostry oraz G. Ceccheriniego w Liceo Musicale we Florencji. Na scenie zadebiutowała w 1890 roku we florenckim Teatro Pagliano jako Inez w "Afrykance" Giacomo Meyerbeera. Występowała na scenach europejskich, w latach 1892–1895 odbyła też tournée po krajach Ameryki Południowej. Śpiewała w Lizbonie i Madrycie (1895–1896), Neapolu i Petersburgu (1896–1897 i 1899–1903), Moskwie (1899–1900) i Warszawie (1903). W 1904 roku po raz pierwszy wystąpiła w Stanach Zjednoczonych, śpiewając w Tivoli Opera House w San Francisco. W 1907 roku jako Violetta w "Traviacie" Giuseppe Verdiego debiutowała na deskach Covent Garden Theatre w Londynie. W sezonie 1911–1912 występowała w Metropolitan Opera w Nowym Jorku. Od 1911 do 1913 roku związana była z Grand Opera w Chicago. Później występowała głównie jako artystka estradowa. Podczas I wojny światowej dawała koncerty z dochodem przeznaczonym na cele dobroczynne. W 1925 roku wystąpiła w pierwszym dużym koncercie radiowym nadanym przez rozgłośnię BBC. W 1934 roku zakończyła karierę i poświęciła się pracy pedagogicznej.
Opublikowała swoje wspomnienia pt. "My Life of Song" (Londyn 1921, także wyd. włoskie "La mia vita di canto" Mediolan 1921) oraz podręcznik "How to Sing" (Nowy Jork 1923).

</doc>
<doc id="5191571" url="https://pl.wikipedia.org/wiki?curid=5191571" title="Muzyka żydowska">
Muzyka żydowska

Muzyka żydowska – szeroko rozumiana kultura muzyczna Żydów.
Historia.
Pierwszych informacji o muzyce żydowskiej dostarczają księgi Starego Testamentu. Liczne odniesienia do wykonywania przez Żydów pieśni – przede wszystkim w kontekście religijnym, ale nie tylko – i to przy użyciu instrumentów odnajdujemy w takich księgach, jak: "Pięcioksiąg", "Psalmy", "Lamentacje", "Pieśń nad pieśniami". Biblia wymienia liczne instrumenty, wspomina również o wykonywanych tańcach. W tym najdawniejszym okresie musiała dominować muzyka wokalna, oparta na skalach wąskozakresowych. Powszechne musiały być obecne wpływy kultur Mezopotamii i Egiptu. W Starożytnym Izraelu muzyka towarzyszyła uroczystościom dworskim w Jerozolimie i Samarii. Tradycja żydowska za tworzącego muzykę, piszącego teksty pieśni uważa króla Dawida.
Szczególnym miejscem, w którym w starożytności rozbrzmiewała muzyka Izraela, była Świątynia Jerozolimska, żydowskie sanktuarium "par excellence". To w świątyni rozbrzmiewał śpiew antyfonalny i responsorialny. W Jerozolimie wykonywano psalmy, w ich najróżniejszych kategoriach, zarówno błagalne, jaki uwielbienia. Po zburzeniu Drugiej Świątyni w roku 70 zaczął obowiązywać zakaz używania instrumentów w liturgii. Synagoga wypracowała nowe formy żydowskiej muzyki wokalnej. Żydzi w diasporze ulegali wpływom środowisk, w których przyszło im żyć. W świecie greckim zaadaptowano skale heptatoniczne. Wpływy hiszpańskie zaobserwować można w muzyce synagogalnej Żydów sefardyjskich, niemieckie i wschodnioeuropejskie u Żydów aszkenazyjskich. Pierwszoplanową rolę w kształtowaniu muzyki żydowskiej odgrywali zawsze kantorzy synagogalni. Przy synagogach w Europie istniały duże chóry, wykonujące śpiewy liturgiczne z okazji uroczystości religijnych i wydarzeń ważnych dla społeczności.
Szczególne miejsce zajmuje muzyka chasydów, rozwijająca się przed II wojną światową na dworach świątobliwych cadyków. Muzyka chasydów, prawie zawsze anonimowego autorstwa, łączyła śpiewy z radosnymi tańcami mającymi charakter adoracji Boga.
Obok muzyki czysto religijnej rozwijał się również nurt żydowskiej muzyki świeckiej, ludowej. Żydzi tworzyli własne pieśni historyczne, miłosne, rodzinne, dziecięce, żołnierskie, kołysanki, itp. Szczególne miejsce zajmuje tzw. muzyka klezmerska.
Znanymi powszechnie kompozytorami tworzącymi muzykę żydowską lub stosujący nawiązania do świata kultury żydowskiej byli, m.in.: Ernest Bloch, Max Bruch, Felix Mendelssohn-Bartholdy, Mario Castelnuovo-Tedesco, Arnold Schönberg, Gustav Mahler, Giacomo Meyerbeer, Jacques Offenbach, Jerry Bock.

</doc>
<doc id="5191572" url="https://pl.wikipedia.org/wiki?curid=5191572" title="Richard Kimens">
Richard Kimens

Richard Edward Kimens (ur. 10 października 1872 w Czarnominie, zm. 5 kwietnia 1950 w Morecambre w Wielkiej Brytanii) – brytyjski dyplomata, działający i zamieszkały w Warszawie. 
Życiorys.
Urodził się w rodzinie osiadłego w Polsce Brytyjczyka Richarda Kimens, dyrektora cukrowni w Czarnominie, Sobolówce i Sokołówce oraz Alojzy Perks, warszawianki. W dyplomacji działał również siostrzeniec Ryszarda Jerzy Ciechanowiecki - pierwszy sekretarz poselstwa RP w Budapeszcie. Nigdy się nie ożenił. W roku 1897 otrzymał nominację na funkcję wicekonsula delegacji brytyjskiej w Warszawie. Funkcję sprawował z przerwami. Walczył w szeregach wojsk brytyjskich w I WŚ. Był komisarzem Czerwonego Krzyża w St. Petersburgu. Od sierpnia 1918 roku do października 1919 roku pełnił tam funkcję wicekonsula. W 1918 wraz z pułkownikiem H.H. Wade'm towarzyszył Ignacemu Paderewskiemu w podróży do Polski. Był członkiem brytyjskiej delegacji na Konferencję Pokojową w Paryżu. W latach 20ch XX wieku sprawował funkcję Asystenta Komisarza Poselstwa Brytyjskiego w Warszawie. Ok roku 1920 został Radcą Handlowym Delegacji. Członek licznych stowarzyszeń i przedsięwzięć, m.in. Towarzystwa Opieki nad Zwierzętami, Towarzystwa Higienicznego, Izby Handlowej Angielskiej w Warszawie. 
Autor sprawozdań ze stanu polskiej gospodarki:
Po II WŚ pozostał w Wielkiej Brytanii, gdzie zmarł w 1950 roku.

</doc>
<doc id="5191575" url="https://pl.wikipedia.org/wiki?curid=5191575" title="Bitwy Warszawskiej Business Center">
Bitwy Warszawskiej Business Center

Bitwy Warszawskiej Business Center – zwany też "Grupa Żywiec" jest kompleksem trzech budynków biurowych połączonych ze sobą z osobnymi wejściami przy ul. Bitwy Warszawskiej 5, 7, 7A, 7B i ulicy Białobrzeskiej 15 w dzielnicy Ochota. Jest to nowoczesny obiekt biurowy z osobnymi recepcjami i windami. Każdy z budynków ma 7 kondygnacji oraz dwupoziomowe parkingi podziemne.
Opis.
Zespół trzech budynków biurowych połączonych ze sobą posiada 7 konygnacji naziemnych i dwie kondygnacje podziemne. Całkowita powierzchnia kompleksu wynosi prawie 31 000 m², z czego 20 000 m² stanowi powierzchnia użytkowa, której największą część stanowi powierzchnia biurowa – 18 000 m², a usługowo-handlowa 1 000 m². Kubatura budynku wynosi 124 069 m³. Posiada elegancką fasadę z zastosowaniem kamienia naturalnego z dużymi przeszklonymi płaszczyznami zapewniającymi dobrą penetrację światła dziennego.
Uzyskany w 2017 certyfikat "BREEAM IN-USE" na poziomie "Very Good" w częściach "Asset Performance" i "Building Management", wskazuje, że pomimo 15 lat od oddania obiektu do użytku, po renowacji w 2017, kompleks może pochwalić się proekologicznymi i nowoczesnymi rozwiązaniami technologicznymi.
Obiekt jest projektem inwestycyjnym spółki Ghelamco Poland, którego autorem jest architekt Ludwik Konior z biura "Bureau d’Architecture Henri Montois and Ludwik Konior".

</doc>
<doc id="5191577" url="https://pl.wikipedia.org/wiki?curid=5191577" title="Luran Ahmeti">
Luran Ahmeti

Luran Ahmeti (mac. "Луран Ахмети", ur. 31 listopada 1974 w Skopje, zm. 25 marca 2021 tamże) – północnomacedoński aktor filmowy i teatralny pochodzenia albańskiego.
Życiorys.
Luran Ahmeti swoje dzieciństwo spędził w Stambule, co przełożyło się na bardzo dobrą znajomość języka tureckiego. Przeniósł się do Kosowa, gdzie przeżył wojnę i był świadkiem licznych zbrodni.
Ukończył studia psychologiczne na Uniwersytecie Świętych Cyryla i Metodego w Skopje, następnie studiował aktorstwo. Karierę aktora pełnił w Teatrze Albańskim w Skopje.
W marcu 2021 roku zachorował na COVID-19, był leczony w klinice chorób zakaźnych w Skopje, tam zmarł 25 marca. Kondolencje rodzinie i fanom zmarłego złożył Mustafa Şentop, przewodniczący tureckiego parlamentu.
Życie prywatne.
Miał żonę, z którą, córkę oraz siostrę. Jego rodzina mieszka w Kosowie, gdzie też tymczasowo mieszkał i wziął ślub ze swoją żoną.
Ojciec Lurana jest zadeklarowany jako antykomunista. Sam Luran deklarował poglądy anty-rosyjskie, stwierdzając, że Rosjanie byli szczególnie okrutni.

</doc>
<doc id="5191587" url="https://pl.wikipedia.org/wiki?curid=5191587" title="Lillian Nordica">
Lillian Nordica

Lillian Nordica, właśc. Lillian Norton (ur. 12 grudnia 1857 w Farmington w stanie Maine, zm. 10 maja 1914 w Batawii) – amerykańska śpiewaczka operowa, sopran.
Życiorys.
Ukończyła studia u Johna O’Neilla w New England Conservatory of Music w Bostonie (dyplom 1876). Na scenie zadebiutowała w 1876 roku w Madison Square Garden w Nowym Jorku. W 1878 roku wystąpiła w Crystal Palace w Londynie. Studia kontynuowała w Paryżu u François Delsarte i Emilio Belariego oraz w Mediolanie u Antonio Sangiovanniego. W 1879 roku wystąpiła w swojej pierwszej roli operowej jako Elwira w "Don Giovannim" W.A. Mozarta w mediolańskim Teatro Manzoni, przybierając wówczas za namową Sangiovanniego pseudonim Nordica. W 1881 roku śpiewała w Petersburgu, Gdańsku, Królewcu i Berlinie. W 1882 roku debiutowała w Paryżu jako Małgorzata w "Fauście" Charles’a Gounoda. Tą samą rolą debiutowała w ojczyźnie, występując w 1883 roku w nowojorskiej Academy of Music. W 1887 roku jako Violetta w "Traviacie" Giuseppe Verdiego wystąpiła w londyńskim Covent Garden Theatre. W 1890 roku rolą Leonory w "Trubadurze" debiutowała w nowojorskiej Metropolitan Opera i później do 1909 roku była na stałe związana z tym teatrem. Jej stałymi partnerami scenicznymi byli bracia Jan i Edward Reszke.
W latach 90. XIX wieku skupiła się na repertuarze wagnerowskim, zaproszona przez Cosimę Wagner wystąpiła w 1894 roku jako pierwsza amerykańska śpiewaczka na festiwalu w Bayreuth, kreując rolę Elzy w "Lohengrinie". W 1901 roku uczestniczyła w uroczystym przedstawieniu "Tristana i Izoldy" z okazji otwarcia Prinzregententheater w Monachium. W 1909 roku kreowała tytułową rolę w "Giocondzie" Amilcare Ponchielliego w przedstawieniu uświetniającym otwarcie Boston Opera House. W tym samym roku pożegnała się ze sceną operową, występując w tytułowej roli w "Tristanie i Izoldzie" pod batutą Arturo Toscaniniego w Metropolitan Opera. W 1913 roku dała pożegnalny recital w nowojorskiej Carnegie Hall, następnie udała się w podróż dookoła świata. Ostatni raz wystąpiła na scenie pod koniec listopada 1913 roku w Melbourne. W grudniu tegoż roku statek, którym podróżowała, rozbił się o rafę koralową. W trakcie katastrofy nabawiła się zapalenia płuc, które przyczyniło się do jej śmierci.
Jej pierwszym mężem był od 1882 roku Frederick Gower. W 1885 roku, w trakcie trwającej już sprawy rozwodowej, zaginął on bez wieści podczas podróży balonowej przez kanał La Manche. W 1896 roku poślubiła węgierskiego śpiewaka Zoltána Doeme, z którym rozwiodła się w 1904 roku. Jej trzecim mężem był od 1909 roku londyński bankier George W. Young.

</doc>
<doc id="5191588" url="https://pl.wikipedia.org/wiki?curid=5191588" title="Yi Yin">
Yi Yin

Yi Yin (chiń. 伊尹), urodzony jako Yī Zhì (伊挚), znany też jako A Heng (阿衡) – chiński polityk wczesnej epoki Shang. Pomógł Cheng Tangowi obalić króla Jie z dynastii Xia. W późniejszym okresie stał się najbardziej wpływową osobą w państwie.
Biografia.
Niewiele wiadomo o początkach jago kariery, gdyż starożytne źródła podają różne informacje. Według popularnej legendy Yi był niewolnikiem zatrudnionym jako kucharz na dworze króla Cheng Tanga. Będąc blisko władcy zdobył jego zaufanie stając się z czasem jego doradcą także w sprawach politycznych.
Według innej wersji Yi nigdy nie był niewolnikiem, lecz doradcą króla Jie. Na dworze króla Jie był źle traktowany dlatego przeszedł na służbę do Cheng Tanga.
Dzięki jego radom Cheng Tang pokonał armię króla Jie i przejął władzę w jego państwie. Yi Yin, jako pierwszy minister, pomagał w organizowaniu administracji na zdobytych obszarach. Jego działania skutkowały stabilnością polityczną oraz korzyściami ekonomicznymi.
Po śmierci Cheng Tanga oraz jego najstarszego syna Tai Dinga, władzę przejmowali kolejno jego drugi syn Wai Bing, a potem jego trzeci syn Zhong Ren. Przez ten czas Yi Yin cały czas pełnił funkcję pierwszego ministra. W tym okresie znacznie umocnił swoją pozycję, czemu zapewne sprzyjał fakt, że wszyscy synowie Cheng Tanga przedwcześnie umierali, a pierwszy minister podczas bezkrólewia pełnił funkcję regenta.
Kolejnym władcą został wnuk Cheng Tanga – Tai Jia. W czasie jego rządów doszło do konfliktu pomiędzy królem, a potężnym ministrem. Król został pokonany i zmuszony do banicji przez okres trzech lat w jednym z odległych miast. Ostatecznie przebłagał ministra, który pozwolił mu wrócić do stolicy. Do końca życia oficjalnie współrządził z ministrem, prawdopodobnie jako jego marionetka.
Starożytne kroniki w różny sposób opisują przyczyny i przebieg konfliktu króla z ministrem. Kronika "Zapiski historyka" autorstwa Sima Qian informuje, że król został wygnany przez ministra, gdyż źle traktował swój lud. Minister pozwolił mu wrócić, gdy ten obiecał poprawę. Z kolei "Kronika bambusowa" opowiada zupełnie inną historię; twierdząc, że Yi Yin, kierując się rządzą władzy wygnał króla i przejął tron do czasu, aż Tai Jia potajemnie wrócił do pałacu i zabił Yi Yina.
Ponieważ dowody archeologiczne wskazują, że Yi Yin żył jeszcze i był czczony przez lud, jeszcze za rządów jego następcy, więc ta druga wersja jest mniej wiarygodna.
Po śmierci Tai Jia jego następcą został jego syn Wo Ding. W tym okresie Yi Yin stopniowo wycofywał się z polityki z powodu zaawansowanego wieku. Zmarł mając blisko sto lat. Wo Ding pogrzebał go z honorami.

</doc>
<doc id="5191589" url="https://pl.wikipedia.org/wiki?curid=5191589" title="Szpital Psychiatryczny we Fromborku">
Szpital Psychiatryczny we Fromborku

Szpital Psychiatryczny we Fromborku (Samo­dzielny Publiczny Spec­jalis­tyczny Psy­chiat­ryczny Zakład Opieki Zdrowotnej we Fromborku) – zakład psychiatryczny utworzony w 1953, przed wojną w latach 1928–1944 szpital ortopedyczny i placówka oświatowa, w latach 1948–1952 siedziba seminarium duchownego. Obiekt położony jest przy ulicy Sanatoryjnej 1 we Fromborku.
Historia szpitala do 1945 roku.
Inicjatorem wybudowania w mieście szpitala dla niepełnosprawnych był kanonik fromborski i przewodniczący Caritasu diecezji warmińskiej Andreas Hinzmann (1864–1945). Już w 1918 roku wystąpił w pruskim Landtagu przedstawiając potrzebę budowy kliniki dla dzieci niepełnosprawnych z urazami ortopedycznymi.
W 1924 roku na Kongresie Niepełnosprawnych w Królewcu podjęto inicjatywę utworzenia katolickiego ośrodka dla osób niepełnosprawnych. Lekarze specjaliści spośród siedmiu ubiegających się warmińskich miast wybrali na lokalizację Frombork ze względu na najbardziej odpowiedni mikroklimat.
Budowę szpitala finansował niemiecki związek Caritas, przeznaczając na ten cel 1 mln 250 tys. ówczesnych marek niemieckich (reichsmark), Caritas stał się jednocześnie właścicielem szpitala. Budynek zaprojektowali architekci kolońscy Carl Moritz i Albert Betten, zaś wybudowany został przez niemiecką spółkę Josefsgesellschaft. Okazały trzypiętrowy gmach (dodatkowo z użytkowym poddaszem, sutereną i piwnicami) wybudowano z czerwonej cegły, zachowując cechy historyzmu, tak ażeby współgrał z innymi zabytkowymi budowlami położonymi na Wzgórzu Katedralnym. Budowa trwała niewiele ponad rok – prace rozpoczęto na początku maja 1927, a ukończono w sierpniu 1928 roku. W dniu 27 września 1928 roku uroczystego poświęcenia nowego budynku szpitala dokonał biskup warmiński Augustinus Bludau. Przy tej okazji główny inicjator przedsięwzięcia ks. Andreas Hinzmann otrzymał tytuł papieskiego prałata. Zakład otrzymał nazwę „Koppernikushaus” ("Dom Kopernika").
Szpital był doskonale wyposażony, posiadał najnowocześniejszy sprzęt medyczno-rehabilitacyjny, a ponadto własne ujęcie wody pitnej, warsztaty: krawiecki, stolarski i ślusarski, pralnię, a także windę, ułatwiającą poruszanie się po obiekcie kalekich dzieci. Wybudowana klinika ortopedyczna określana była jako najnowocześniejszy i najlepszy zakład tego typu w Niemczech.
W zakładzie wykonywano około stu często bardzo skomplikowanych operacji ortopedycznych rocznie. Kadrę medyczną stanowili najwybitniejsi specjaliści ortopedii z Niemiec. Ponadto w placówce pracowały 23 siostry ze zgromadzenia św. Katarzyny w Braniewie, które oprócz codziennej opieki asystowały przy operacjach, przeprowadzały masaże rehabilitacyjne, a nawet przeszkolone były do wykonywania zdjęć rentgenowskich. Zatrudnienie w szpitalu znajdowali też mieszkańcy Fromborka, co pomogło im łagodniej przejść nadchodzący kryzys gospodarczy lat trzydziestych. Placówka we Fromborku cieszyła się niezwykłą renomą – po pomoc przyjeżdżali tu pacjenci z całych Niemiec.
Szpital przed wojną dysponował 220 łóżkami w czterech 4 oddziałach. Były to:
Pierwszym dyrektorem szpitala został dr Hermann Bernhard Watermann (1898–1963). W czasie zarządzania kliniką, w 1938 roku, habilitował się na Uniwersytecie w Królewcu na podstawie pracy „Muskelmechanische Probleme bei Hüftgelenksgabelung, Pfannendachplastik und anderen Eingriffen an den unteren Gliedmaßen“. W 1942 roku powołany został na kierownika nowo powstałej Kliniki i Katedry Ortopedii Akademii Medycznej w Gdańsku. Od 1933 roku dyrektor Watermann był członkiem NSDAP.
Już wkrótce okazało się, że potężny gmach szpitala jest zbyt ciasny dla tak prężnie rozwijającej się działalności opiekuńczo-leczniczej. Dodatkowo w 1939 roku uzdrowisko przejęło także zadanie rezerwowego lazaretu wojskowego. Pod koniec wojny, w styczniu 1945, placówkę ewakuowano w głąb Rzeszy.
Podczas walk o Frombork w lutym 1945 roku gmach szpitala uległ częściowemu uszkodzeniu. Pociski artyleryjskie zniszczyły sklepienie jednej z narożnych sal, zniszczona została też m.in. instalacja elektryczna i wodociągowa oraz centralne ogrzewanie.
Seminarium duchowne (1948–1952).
Po zakończeniu działań wojennych bardzo był odczywalny brak kapłanów na Ziemiach Odzyskanych. Z tego powodu prowadzenie parafii powierzano zgromadzeniom zakonnym. Tak do Fromborka skierowani zostali ojcowie salezjanie z Inspektorii św. Stanisława Kostki, którzy przejęli opiekę nad katedrą, a w budynku szpitala zamierzali zorganizować szkołę. W tym celu 17 grudnia 1946 roku administrator apostolski w Olsztynie ks. Teodor Bensch przekazał zgromadzeniu na 20 lat budynek po byłym szpitalu, gdyż pozostawał on nadal własnością kościelną (Caritasu). Budynek wymagał gruntownego remontu (dokonania naprawy dachu, okien, drzwi prawie wszystkich pomieszczeń). Rozkład pomieszczeń w budynku pozwolił jednakże zaadaptować go bez trudu do celów dydaktycznych. Gdy salezjanie nie otrzymali zgody władz na uruchomienie szkoły dla młodzieży świeckiej, przystąpili do zorganizowania tu niższego seminarium duchownego. To seminarium zostało otwarte już 1 września 1948 roku, jego dyrektorem został ks. Marian Kubrycht. W roku szkolnym 1948/1949 naukę w szkole rozpoczęły dwie klasy – siódma i ósma. Najtrudniejszym czasem dla szkoły był przetrwanie okresu zimowego, gdyż z czterech pieców centralnego ogrzewania sprawny był tylko jeden, który ogrzewał tylko zachodnią część budynku.
Dekretem administratora apostolskiego Teodora Benscha z 1 września 1950 roku nazwa placówki została zmieniona na „Niższe Seminarium Duchowne Diecezji Warmińskiej”, które odtąd kształciło nie tylko kandydatów do zgromadzenia salezjańskiego, ale też kandydatów na kapłanów na potrzeby diecezji warmińskiej. 
W roku szkolnym 1950/51 uczyło się w seminarium 126 młodzieńców. Największą liczbę uczniów (169) placówka miała w roku szkolnym 1951/1952, otworzono wówczas dwie klasy ósme – A i B, natomiast klasa maturalna liczyła 24 chłopców. Pierwszy i jedyny egzamin maturalny został w szkole przeprowadzony w 1952 roku.
Władze świeckie kilkakrotnie czyniły wysiłki, by odebrać ten obiekt od Kościoła. Już w 1948 roku inspektor szkolny w Braniewie wystosował do ministerstwa oświaty list postulujący urządzenie w budynku państwowej szkoły zawodowej. Kolejne próby miały miejsce w następnych latach. Likwidacji seminarium duchownego dokonano z zaskoczenia, w ciągu jednej nocy 3 lipca 1952 roku, przez milicję, UB i pracowników Wydziału do Spraw Wyznań, podczas nieobecności ks. Kubrychta we Fromborku, który z częścią seminarzystów wyruszył na pielgrzymkę do Częstochowy. Budynek został zajęty wraz z całym majątkiem ruchomym i dobytkiem prywatnym. Nielicznych znajdujących się wówczas w szkole chłopców ciężarówkami odwieziono do seminarium księży werbistów w Pieniężnie (później zostali przeniesieni do seminarium w Olsztynie). Tego dnia zlikwidowano niższe seminaria w całej Polsce. Budynek seminaryjny przejęły władze państwowe w Braniewie.
Historia szpitala od 1953 roku.
Budynek został przekazany Wydziałowi Zdrowia Prezydium Wojewódzkiej Rady Narodowej w Olsztynie, gdzie zapadła decyzja o utworzeniu tu szpitala dla nerwowo i psychicznie chorych. W ramach prac adaptacyjnych, choć zapewne głównie ze względów ideologicznych, z dachu została usunięta wieżyczka dzwonnicza, ażeby zatrzeć związek z historią obiektu oraz jej właścicielami. Po dokonaniu remontu budynku w 1953 roku przyjętych zostało pierwszych 30 pacjentów ze szpitala w Kocborowie. Pierwsi lekarze szpitala także przybyli z tegoż szpitala. W marcu 1953 roku w szpitalu pracowało 20 osób.
Pod koniec lat sześćdziesiątych w szpitalu pracowało już ok. 170 osób i przebywało średnio 200 pacjentów. Ulokowani byli oni w czterech oddziałach, osobno kobiety i mężczyźni. Na początku lat sześćdziesiątych jeden z oddziałów przekwalifikowano na sanatorium do leczenia nerwic. Oddział sanatoryjny przyjmował pacjentów z całej Polski.
Przy szpitalu funkcjonowało gospodarstwo rolne oraz chlewnia, w których prace wykonywali w znacznej mierze pacjenci szpitala, otrzymując za to symboliczne wynagrodzenie.
W latach siedemdziesiątych wprowadzono system „otwartych drzwi”, umożliwiający pacjentom korzystanie z przepustek oraz swobodne poruszanie się po obiekcie i otoczeniu. Powstały też w szpitalu oddziały koedukacyjne. Na początku lat 80., na polecenie Prokuratury Rejonowej w Braniewie, w części okien założono metalowe kraty, aby uniemożliwić pacjentom wypadnięcie lub podejmowanie prób samobójczych. W latach osiemdziesiątych zmieniono też nieco profil zakładu – zaczęto tu również leczyć pacjentów uzależnionych od alkoholu i narkotyków.
Od 3 listopada 1997 roku szpital funkcjonuje pod nazwą Samo­dzielny Publiczny Spec­jalis­tyczny Psy­chiat­ryczny Zakład Opieki Zdrowotnej we Fromborku. Placówka dysponuje 187 łóżkami. Funkcjonują tu następujące oddziały: dwa ogólnopsychiat­rycz­ne, oddział psychiatrii sądowej, oddział psychogeriatryczny, oddzia­ł terapii uza­leż­nień i oddział detoksykacji.

</doc>
<doc id="5191595" url="https://pl.wikipedia.org/wiki?curid=5191595" title="Bateria artylerii nr 41 (XLI)">
Bateria artylerii nr 41 (XLI)

41 (XLI) Bateria artylerii – polska dwudziałowa bateria artylerii przeciwdesantowej kalibru 75 mm, ustawiona na północny zachód od portu w Jastarni, Półwyspu Helskiego (od strony zatoki). Wchodziła w skład Dywizjonu Artylerii Nadbrzeżnej, Rejonu Umocnionego Hel.
Sformowanie i opis baterii.
Bateria powstała z uwagi na potrzebę zabezpieczenia podejść do portów Władysławowo, Jastarnia i Hel oraz wzmocnienia artylerii nadbrzeżnej. Biorąc pod uwagę niedostatki finansowe, Kierownictwo Marynarki Wojennej postanowiło wykorzystać posiadane w magazynach zapasy armat kal. 75 mm wz. 1897 na podstawach morskich wz. 1916. Armaty te pochodziły z przezbrojonych oraz wycofanych z eksploatacji okrętów Floty i Flotylli Rzecznej. Zawiązki baterii sformowano pod koniec roku 1938 w ramach etatu pokojowego dywizjonu artylerii nadbrzeżnej. Baterię usytuowano do obrony portu w Jastarni. Armaty zamontowano na drewnianych pomostach w pasie wydm. Stanowiska ogniowe obłożone były workami z piaskiem i przykryte siatkami maskującymi, od strony lądu chroniły ją potykacze z drutu kolczastego. Bateria zajęła stanowiska w miejscu planowanego tradytora artyleryjskiego. W czerwcu 1939 roku wybudowano punkt obserwacyjny 200 m za główną linią obrony oraz wyznaczono trzy sektory ognia dla armat: dwa po obu brzegach półwyspu, a trzeci przez las przed główną linią obrony. W 41 baterii artylerii przeciwdesantowej na podstawie rozkazu dowódcy Rejonu Umocnionego Hel R.dz. 15 z 17 kwietnia 1939 roku z kadr 2 Morskiego dywizjonu artylerii przeciwlotniczej wyznaczono p.o. dowódcy baterii. W lipcu w baterii szkolono przez 6 tygodni rezerwistów marynarzy, następnych szkolono po powołaniu ich w ramach mobilizacji alarmowej od 24 sierpnia. Szef Kierownictwa Marynarki Wojennej wystąpił 16 maja 1939 r. do Szefa Sztabu Głównego WP o wpisanie utworzonych baterii do tabel mobilizacyjnych, lecz bezskutecznie, wobec tego mobilizacja personelu nastąpiła poza planem mobilizacyjnym „W” z nadwyżek Marynarki Wojennej. W trakcie mobilizacji alarmowej baterię zmobilizowano w grupie zielonej od 23 sierpnia w czasie 36 godzin na podstawie rozkazu Kierownictwa Marynarki Wojennej L.778/Mob./39. Załogę zakwaterowano w Akademickim Ośrodku Morskim w Jastarni. Obsadę baterii nr 41 i nr 42 szkolił ppor. art. Jerzy Dreszer.
Bateria nr 41 w kampanii wrześniowej.
Na temat walk baterii brak informacji poza niżej opisaną walką z okrętami niemieckimi w dniu 25 września.
Wykaz pojedynków baterii 41/XLI z niemieckimi okrętami:
Obsada dowódcza.
Dowódcy baterii:

</doc>
<doc id="5191596" url="https://pl.wikipedia.org/wiki?curid=5191596" title="Mistrzostwa Świata w Piłce Nożnej 2022 (eliminacje strefy OFC)">
Mistrzostwa Świata w Piłce Nożnej 2022 (eliminacje strefy OFC)

Eliminacje do Mistrzostw Świata w Piłce Nożnej 2022 w strefie OFC, które odbyły się w Katarze.
Format.
Format eliminacji do Mistrzostw Świata w Piłce Nożnej 2022 w strefie OFC był wielokrotnie zmieniany, a start rozgrywek przekładany. Działo się tak z powodu pandemii COVID-19. Ostatecznie, 21 listopada 2021, ogłoszono oficjalne zasady turnieju, jego uczestników i miejsce rozegrania kwalifikacji. Do rozgrywek przystąpi 9 z 11 drużyn zrzeszonych w OFC (wycofały się reprezentacje: Samoa oraz Samoa Amerykańskiego). Wszystkie mecze odbędą się w marcu 2022 w Katarze. W rundzie eliminacyjnej wystąpią dwie najniżej rozstawione drużyny, Tonga oraz Wyspy Cooka. Zwycięzca tego meczu awansuje do 1. rundy. Tam 8 zespołów zostało podzielone na dwie czterozespołowe grupy. Każdy rozegra z każdym po jednym meczu. Drużyny z pierwszego i drugiego miejsca awansują do 2. rundy. Tam odbędą się półfinały, a wygrani tych meczów trafią do finału. Zwycięzca całego turnieju trafia do baraży interkontynentalnych.

</doc>
<doc id="5191612" url="https://pl.wikipedia.org/wiki?curid=5191612" title="Otton Fleck">
Otton Fleck



</doc>
<doc id="5191625" url="https://pl.wikipedia.org/wiki?curid=5191625" title="Dziennik Handlowy">
Dziennik Handlowy

Dziennik Handlowy – polskie czasopismo o tematyce gospodarczej wydawane w Warszawie w latach 1786–1793.
Periodyk ukazywał się w Warszawie najpierw jako miesięcznik, następnie dwa razy w miesiącu, a w 1793 jako tygodnik. Na jego łamach poruszano tematykę gospodarczą. Redaktorem naczelnym był Tadeusz Karol Podlecki. Kontynuacją pisma był „Dziennik Uniwersalny” wydawany przez Józefa Mejera.

</doc>
<doc id="5191628" url="https://pl.wikipedia.org/wiki?curid=5191628" title="Miadzwiedzica">
Miadzwiedzica

Miadzwiedzica (; , "Miedwiedica") – osiedle na Białorusi, w obwodzie homelskim, w rejonie homelskim, w sielsowiecie Szarpiłauka.

</doc>
<doc id="5191629" url="https://pl.wikipedia.org/wiki?curid=5191629" title="Janusz Bersz">
Janusz Bersz

Janusz Bersz (ur. 12 maja 1925 w Poznaniu, zm. 6 sierpnia 1985 tamże) – polski malarz, ceramik, scenograf.
Życiorys.
Urodził się 12 maja 1925 r. w Poznaniu w mieszczańskiej rodzinie przedsiębiorcy i bankowca Włodzimierza Bersza (nazwisko Bersch zostało spolszczone w 1922 r.) i Wiktorii z d. Słomińskiej. Ojciec pochodził z ewangelickiej rodziny łódzkich Niemców, wybrał polską tożsamość narodową, biorąc udział w walce o niepodległość Polski, m.in. w wojnie 1920 r. Matka wywodziła się z katolickiej rodziny wielkopolskiej z patriotycznymi tradycjami. Miał starszego o dwa lata brata Bogdana. Podczas II wojny światowej po odmowie współpracy z okupantem zostali wysiedleni z Poznania do Częstochowy w Generalnym Gubernatorstwie. W Bystrzanowicach w powiecie częstochowskim we dworze Stanisława i Konstancji Grabkowskich, przedwojennych znajomych rodziców, zaangażował się w działalność AK. Został łącznikiem podziemia, dostarczał z apteki w Krakowie leki i opatrunki dla zgrupowania partyzanckiego AK stacjonującego w lasach wokół Złotego Potoku pod dowództwem Jerzego Kurpińskiego „Ponurego”. Aresztowany prawdopodobnie jesienią 1944 roku w wyniku obławy po bitwie z Niemcami, jaką stoczyli partyzanci w okolicach Bystrzanowic i Sierakowa. Więziony na Zamku Lubelskim, trafił następnie na roboty przymusowe w alpejskiej części Tyrolu. Po wyzwoleniu przebywał w Paryżu, gdzie w 1945 roku rozpoczął studia w École nationale supérieure des beaux-arts. We Francji poznał Wandę z d. Czernichowską, łączniczkę powstania warszawskiego, do kwietnia 1945 więźniarkę obozu koncentracyjnego w Oberlangen. W 1946 r. wrócił z żoną do Polski. Od roku 1947 studiował w Państwowej Wyższej Szkole Sztuk Plastycznych w Poznaniu w pracowni malarza prof. Eustachego Wasilkowskiego. Jednocześnie w latach 1948–50 był studentem biologii i medycyny na Uniwersytecie Poznańskim. Całe życie związany z rodzinnym Poznaniem. Mieszkał i pracował w kamienicy na Łazarzu przy ul. Matejki 47. Uprawiał malarstwo olejne, akwarelistykę, rysunek i ceramikę. W latach 50. zainteresował się projektowaniem przemysłowym. W latach 1960–1972 zrealizował kilkanaście projektów scenografii i kostiumów, a także opracowywał graficznie programy teatralne dla scen Poznania, Gorzowa Wielkopolskiego i Gniezna. Członek Związku Polskich Artystów Plastyków. W latach 1953–1983 brał udział w kilkudziesięciu wystawach zbiorowych i indywidualnych w kraju i za granicą. W 1976 r. otrzymał brązowy medal w dziedzinie malarstwa na wystawie Salon International Paris-Sud we Francji. Jego prace znajdują się m.in. w Muzeum Narodowym w Poznaniu, Muzeum Narodowym w Warszawie, Muzeum w Koszalinie, Muzeum Warmii i Mazur w Olsztynie, Muzeum Pomorza Środkowego w Słupsku, Muzeum Okręgowym w Bydgoszczy i w Centre Georges Pompidou w Paryżu oraz w kolekcjach prywatnych w Polsce i za granicą.
Od 1972 roku w drugim małżeństwie z Anną Bersz z d. Błaszczyk. Zmarł w wieku 60 lat. Pochowany na cmentarzu Górczyńskim w Poznaniu z rodzicami Włodzimierzem i Wiktorią. Z Wandą Bersz z d. Czernichowską miał troje dzieci: Wojciecha (ur. 1946), Andrzeja (ur. 1948, zm. 2016) i Katarzynę (ur. 1950). Wszyscy troje zostali artystami plastykami. Z drugą żoną Anną nie miał dzieci.
Malarstwo.
Malować zaczął podczas okupacji w Częstochowie. W 1945 roku zapisał się na kursy malarskie w pracowni francuskiego klasycyzującego kubisty, prof. Jeana Souverbie w "École nationale supérieure des beaux-arts" w Paryżu. W latach 1947–1950 studiował malarstwo i architekturę wnętrz w Państwowej Wyższej Szkole Sztuk Plastycznych w Poznaniu w pracowni prof. Eustachego Wasilkowskiego. W latach 50. wykonywał zlecenia z zakresu konserwacji i odtwarzania polichromii w kościołach na Pomorzu i w Wielkopolsce. Debiutancką wystawę indywidualną pokazał w 1956 w Klubie ZPAP w Poznaniu. Ważnym wydarzeniem w jego biografii artystycznej było zetknięcie się po 1958 roku z twórczością wybitnego malarza Piotra Potworowskiego. Był jednym z pierwszych uczestników Międzynarodowych Plenerów Koszalińskich oraz Spotkań Plastyków i Naukowców w Osiekach (1963, 1964). W 1962 i 1966 miał wystawy w Warszawie w Galerii Sztuki Nowoczesnej oraz Galerii Współczesnej. W 1965 prezentował swoje obrazy na „Exposition de Noël” – wystawie młodych twórców z kilku kontynentów w La Galerie Alice Pauli w Lozannie w Szwajcarii, a także w Lubece i w Kolonii w Niemczech podczas Wystawy Sztuki Polskiej oraz w 1968 roku na wystawie indywidualnej w Karlstadzie w Szwecji w galerii Modern Nordisk Konst. Lata 1956–1969 były najbardziej aktywnym okresem działalności Bersza, jako malarza. Na przełomie lat 50. i 60. zdobył pozycję jednego z czołowych przedstawicieli tzw. abstrakcji aluzyjnej. Uprawiał malarstwo sztalugowe, akwarelę i gwasz. Jego wczesne prace odznaczały się spontanicznością wyrazu i sensualizmem, krytyka nazywała go "„lirycznym poetą informelu”". Nie utożsamiał się z żadnym kierunkiem, nie uprawiał sztuki programowej, tworzył instynktownie pod wpływem własnych reakcji psychicznych. Odporny na mody malarskie, pozostawał w kręgu oddziaływania mistrzów: Pabla Picassa, Henri Matisse’a czy Piotra Potworowskiego. W latach 60. liryzm ustępował w jego twórczości ciemniejszej palecie emocjonalno–kolorystycznej, a w abstrakcyjnej formie malarskiej pojawiły się wyraziste elementy ekspresyjne. W latach 70. odszedł od abstrakcji bezforemnej, zwracając się w stronę nadrealizmu i metafory. Być może pod wpływem realizacji teatralnych, bliższe stały mu się motywy figuratywne, mitologiczne i fantastyczne. W drugiej połowie lat 70. powrócił do malarstwa przedstawiającego. Pod koniec życia stworzył serię figuratywnych pasteli inspirowanych motywami sakralnymi. 
Ceramika.
W drugiej połowie lat 50. zainteresował się zagadnieniami projektowania przemysłowego, przede wszystkim technologią wytwarzania ceramiki. Brał udział w ogólnopolskich plenerach artystycznych w Zakładach Porcelany i Porcelitu w Chodzieży, gdzie wykonywał zdobienia na talerzach i półmiskach, które uwidoczniły jego fascynację kubizmem europejskim, rozwinął motywy rysunkowe i malarskie w stylu Pabla Picassa i Henri Matisse’a. W następnej dekadzie zaczął tworzyć szamotowe rzeźby ceramiczne oraz dekoracyjno–użytkowe przedmioty przestrzenne z majoliki. Była to ceramika lepiona ręcznie, wypalana, szkliwiona i malowana w najróżniejsze ornamenty: figurki, fantastyczne zwierzęta i postacie, wazony, imbryki, dzbany, misy, świeczniki, puzderka, wisiorki, kafle. Na styl i formę ceramiki Janusza Bersza miało wpływ spotkanie z Eugeniuszem Renkowskim, etatowym plastykiem i projektantem porcelany w Chodzieży, a także udział w 1962 roku w Międzynarodowej Wystawie Ceramiki w Pradze, gdzie zetknął się z dziełami twórców m.in. z Argentyny, Francji i Włoch. Z czasem ceramika stała się dla niego drugą obok malarstwa najważniejszą dyscypliną artystyczną. W latach 70. zakupił w Szwecji piec do wypału i wciągnął do domowej manufaktury żonę Wandę, dzieci: Wojciecha, Andrzeja i Katarzynę Bersz–Letki, absolwentów Akademii Sztuk Pięknych w Warszawie oraz swoją synową Agnieszkę Kowarską–Bersz (ur. 1948), rzeźbiarkę, a w drugiej połowie lat 70. również drugą żonę Annę. Powstała wtedy marka artystyczna Ceramika Berszów, w której każdy członek rodziny wypracował nieco odmienny styl artystyczny, pozostając przy technice majoliki szkliwionej. Każdy przedmiot wykonany przez Janusza i jego rodzinę był sygnowany: rysunkiem psa pudla, podpisami J.W. Bersz, Janusz Bersz, Janusz i Wanda Bersz, J.A. Bersz i innymi. Z czasem powstało logo Ceramiki Berszów „sześć punktów połączonych liniami w dwa trójkąty, jeden wpisany w drugi”. Janusz Bersz zrealizował przynajmniej kilka projektów ceramicznych w obiektach użyteczności publicznej w Poznaniu. Do najbardziej znanych należą ceramiczna okładzina ścienna ze zmultiplikowanymi elementami w kawiarni hotelu „Merkury” (1963) oraz tablica dekoracyjna ze szkliwionymi reliefowymi motywami bajkowymi w klatce schodowej Przedszkola nr 9 na os. Jagiellońskim (1973). Interesował się również rozwijaniem technologii ceramicznych okładzin zewnętrznymi budynków. W latach 1965–66 był wykładowcą ceramiki architektonicznej w Zakładzie Ceramiki Katedry Rzeźby PWSSP.

</doc>
<doc id="5191646" url="https://pl.wikipedia.org/wiki?curid=5191646" title="Powszechny strajk włókniarzy Łodzi i okręgu łódzkiego (1933)">
Powszechny strajk włókniarzy Łodzi i okręgu łódzkiego (1933)

Powszechny strajk włókniarzy Łodzi i okręgu łódzkiego – strajk włókniarzy, który miał miejsce w Łodzi i okolicach od 2 marca do 3 kwietnia 1933 r.
Geneza strajku.
Strajk spowodowany był nieprzestrzeganiem umowy zbiorowej zawartej przez związki zawodowe i fabrykantów, do czego miał przyczynić się wielki kryzys. Przemysłowcy podjęli się obniżania płac, w zależności od fabryki, od 15 do 35%, nie płacili pensji za przestoje w pracy fabryk, ponadto planowali wprowadzenie 48-godzinnego tygodnia pracy oraz ograniczenie przysługujących urlopów. Warunki proponowane przez fabrykantów zostały przyjęte krytycznie przez robotników, którzy od 2 marca rozpoczęli strajki, jednocześnie podejmując negocjacje z fabrykantami, którzy początkowo zaproponowali obniżki płac w wymiarze 15–20% zarobków.
Strajk.
Strajk zainicjowały związki zawodowe związane z Polską Partią Socjalistyczną. W pierwszym dniu protestów, tj. 2 marca, strajk objął kilka fabryk w Łodzi. 5 marca odbył się przemarsz protestacyjny w Łodzi – kilka tysięcy robotników maszerowało pomiędzy fabrykami, inicjując zatrzymanie ich pracy. Tego dnia łącznie strajkowało około 300 łódzkich fabryk, w tym częściowo fabryki: Eiserta, Ossera, Buhlego, Scheiblera i Eisenbrauna. 6 marca protesty przerodziły się w strajk powszechny – częściowo pracowały tylko fabryki Scheiblera, Poznańskiego, Kindermanna, Stillera oraz Wima. W Pabianicach nie pracowały niemal wszystkie fabryki za wyjątkiem fabryki Kruschego, gdzie pracowało około 200 osób. Ponadto strajk objął wszystkich robotników w Zduńskiej Woli, Konstantynowie Łódzkim, Bełchatowie i Zelowie oraz większość robotników w Zgierzu. Do protestów dołączyli się również chałupnicy i tkacze ręczni.
Ponadto przez okres strajku dochodziło do zgromadzeń i protestów również m.in. Ozorkowie, Piotrkowie Trybunalskim, Aleksandrowie Łódzkim, Rudzie Pabianickiej, Zelowie, Bełchatowie, Konstantynowie Łódzkim, w protestach zaś wzięło udział około 120 tys. robotników.
Zamieszki w Pabianicach.
17 marca delegacja związków zawodowych włókniarzy rozpoczęła w Ministerstwie Pracy i Opieki Społecznej w Warszawie pertraktacje z przemysłowcami związane z podpisaniem nowej umowy zbiorowej. Jednocześnie przebieg ustaleń przekazywany był drogą telefoniczną przez posła Antoniego Szczerkowskiego, a następnie pantoflową. Tego dnia licznie gromadzący się włókniarze w pabianickim Domu Robotniczym zostali zainspirowani przez członka Komunistycznej Partii Polski, Jana Morawskiego, do protestów. 5 tysięczny tłum wyszedł na ulicę, a policja otworzyła ogień do protestujących. Tego dnia przy ul. Krótkiej (późn. ul. Bohaterów) w Pabianicach zginęło 5 robotników.
Zamieszki w Łodzi.
Do zamieszek doszło również na Wodnym Rynku w Łodzi, przy którym w kinie oświatowym zorganizowany został wiec robotników. Doszło wówczas do starć pomiędzy protestującymi a policją, którzy obrzucali ją kamieniami. W odpowiedzi doszło do otwarcia ognia. Zginęła 1 osoba, a kilka zostało rannych.
Wsparcie strajku.
Strajk wsparł m.in. magistrat łódzki kwotą w wysokości 100 tys. zł. Ponadto działania włókniarzy łódzkich zostały wsparte przez włókniarzy białostockich, którzy 16 marca rozpoczęli strajk solidarnościowy oraz zaangażowali się w organizację pomocy materialnej.
Rozwiązanie strajku.
Strajk zakończył się 3 kwietnia w wyniku podpisania nowej umowy zbiorowej. Odbyło się wówczas spotkanie między przedstawicielami przemysłu włókienniczego a reprezentantami robotników. Nowa umowa zakładała obniżenie pensji włókniarzy o 12–15%, w zależności od miejsca zatrudnienia.
Upamiętnienie.
Przy ul. Bohaterów 17 w Pabianicach znajduje się tablica pamiątkowa upamiętniająca ofiary protestów z 17 marca 1933 r.
Na cmentarzu katolickim w Pabianicach znajduje się grób robotników poległych w proteście.

</doc>
<doc id="5191679" url="https://pl.wikipedia.org/wiki?curid=5191679" title="Wełniczek niebieskozielonawy">
Wełniczek niebieskozielonawy

Wełniczek niebieskozielonawy ("Byssocorticium atrovirens" (Fr.) Bondartsev &amp; Singer) – gatunek grzybów z rodziny błonkowatych ("Atheliaceae").
Systematyka i nazewnictwo.
Pozycja w klasyfikacji według Index Fungorum: "Byssocorticum, Atheliaceae, Atheliales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1828 roku opisał Elias Fries nadając mu nazwę "Thelephora atrovirens". Obecną, uznaną przez Index Fungorum nazwę nadali mi Appollinaris Semenovich Bondartsev i Rolf Singer w 1944 r.
Synonimów ma 11. Niektóre z nich:
Nazwę polską zaproponował Władysław Wojewoda w 1999 r.
Morfologia.
Rozpostarty (resupinowaty), błoniasty o niebieskiej, równej, wełnistej powierzchni z żółtawymi łatami.
System strzępkowy monomityczny, strzępki niebieskozielone, o szerokości 2,5–3,5 µm z prostymi przegrodami (n = 10), rozgałęzione pod kątem prostym, o gruboziarnistej teksturze nierozpuszczającej się w KOH. Podstawki maczugowate, o długości (17,2) 17,7–20,6 (21,3) µm i szerokości (3,7) 4,0–5,2 (5,4) µm, z czterema sterygmami, często z gutulami. Sprzążki w podstawkach występują tylko sporadycznie. Cystyd brak, występują natomiast palczaste hyfidy.
Bazydiospory o kształcie od kulistego do szeroko elipsoidalnego lub gruszkowate ze stożkowym wierzchołkiem, gładkie, grubościenne, szkliste, nieamyloidalne, o cyjanofilnej ścianie. Mają długość (3,5) 3,8–4,4 (5,1) µm, szerokość (3,2) 3,4–4,0 (4,4) µm, Q = 1,0 i zwykle jedną dużą gutulę zajmującą 60 –80% cytoplazmy zarodników.
Występowanie i siedlisko.
Znane jest występowanie wełniczka niebieskozielonawego w Ameryce Północnej (w USA i Kanadzie), Europie i Azji. W. Wojewoda w 2003 r. przytacza 3 jego stanowiska na terenie Polski. Znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia.
Nadrzewny grzyb saprotroficzny. Występuje na martwym drewnie drzew liściastych i iglastych, zwykle na spodniej stronie leżących na ziemi pni i gałęzi. W Polsce jego owocniki znajdywano od sierpnia do października na olszy szarej i modrzewiu.
Gatunki podobne.
Wszystkie gatunki rodzaju "Byssocrticium" mają niebieskawe zabarwienie, więc ich rozróżnienie jest trudne i wymaga analizy cech mikroskopowych. Wełniczek niebieskozielonawy może być pomylony także z "Tretomyces lutescens", który także ma palczaste hyfidy i dawniej zaliczany był do rodzaju "Byssocorticium"".

</doc>
<doc id="5191680" url="https://pl.wikipedia.org/wiki?curid=5191680" title="Irina Bogaczowa (lekkoatletka)">
Irina Bogaczowa (lekkoatletka)

Irina Bogaczowa (ros. Ирина Богачёва, ur. 30 maja 1961) – kirgiska lekkoatletka, biegaczka długodystansowa, trzykrotna olimpijka.
Kariera sportowa.
Do 1990 reprezentowała Związek Radziecki. Specjalizowała się w biegu maratońskim. Zdobyła w nim srebrny medal na igrzyskach dobrej woli w 1986 w Moskwie. Zajęła 17. miejsce w maratonie na mistrzostwach Europy w 1986 w Stuttgarcie. Zajęła 7. miejsce w pucharze świata w maratonie w 1987 w Seulu i 19. miejsce w pucharze Europy w maratonie w 1988 w Huy.
Zwyciężyła w maratonie na uniwersjadzie w 1989 w Duisburgu, a na igrzyskach dobrej woli w 1990 w Seattle ponownie zdobyła srebrny medal na tym dystansie.
Po rozpadzie Związku Radzieckiego trzykrotnie brała udział w igrzyskach olimpijskich jako reprezentantka Kirgistanu, startując w biegu maratońskim. W 1996 w Atlancie zajęła 21. miejsce, w 2000 w Sydney 14. miejsce, a maratonu w 2004 w Atenach nie ukończyła. Wystąpiła również na mistrzostwach świata w półmaratonie w 1994 w Oslo, gdzie zajęła 68. miejsce.
Zajmowała czołowe lokaty w wielu prestiżowych biegach maratońskich. Zwyciężała m.in. w maratonie w Atenach w 1987, w San Francisco w 1992, w Maratonie Babci w 1995 i 1997, w Maratonie Belgradzkim w 1997 i 1998, w maratonie w Honolulu w 1998 i 1999, w Los Angeles w 1999 oraz w Sann Diego w 1999 i 2003, a także zajęła 2. miejsce w Maratonie Bostońskim w 2000.
Jest aktualną (grudzień 2021) rekordzistką Kirgistanu w biegu na 3000 metrów (czas 9:05,18 uzyskany 17 lipca 1987 w Briańsku) i w maratonie (czas 2:26:26 uzyskany 17 kwietnia 2000 w Bostonie). 
Pozostałe rekordy życiowe Bogaczowej:

</doc>
<doc id="5191683" url="https://pl.wikipedia.org/wiki?curid=5191683" title="Byssocorticium atrovirens">
Byssocorticium atrovirens



</doc>
<doc id="5191685" url="https://pl.wikipedia.org/wiki?curid=5191685" title="Florence Easton">
Florence Easton

Florence Gertrude Easton (ur. 25 października 1884 w Middlesbrough, zm. 13 sierpnia 1955 w Nowym Jorku) – angielska śpiewaczka operowa, sopran.
Życiorys.
Studiowała u Agnes Larkcom w Royal Academy of Music w Londynie oraz u Elliotta Haslama w Paryżu. Na scenie zadebiutowała w 1903 roku rolą Pasterza w "Tannhäuserze" Richarda Wagnera w Newcastle upon Tyne. W latach 1904–1905 i 1906–1907 odbyła tournée po Stanach Zjednoczonych. Od 1907 do 1913 roku związana była z Königliche Oper w Berlinie. W latach 1912–1916 występowała też w operze w Hamburgu. Od 1915 do 1917 roku śpiewała w operze w Chicago. Między 1917 a 1929 rokiem związana była z nowojorską Metropolitan Opera, w której debiutowała rolą Santuzzy w "Rycerskości wieśniaczej". Tam też w 1918 roku kreowała rolę Lauretty podczas prapremierowego przedstawienia opery Giacomo Pucciniego "Gianni Schicchi". W latach 1927–1934 występowała w Covent Garden Theatre w Londynie. Jej ostatnią rolą była Brunhilda w "Walkirii" na deskach Metropolitan Opera w 1936 roku.
W jej repertuarze znajdowało się przeszło 150 partii operowych. Wykonywała zarówno liryczne role w operach włoskich, jak i dramatyczne w dziełach Richarda Wagnera i Richarda Straussa. Jej mężem był amerykański tenor Francis MacLennan.

</doc>
<doc id="5191687" url="https://pl.wikipedia.org/wiki?curid=5191687" title="Paul Herrmann">
Paul Herrmann

Imię i nazwisko Paul Herrmann nosili lub noszą m.in.:

</doc>
<doc id="5191689" url="https://pl.wikipedia.org/wiki?curid=5191689" title="Tōkyō Metro">
Tōkyō Metro



</doc>
<doc id="5191690" url="https://pl.wikipedia.org/wiki?curid=5191690" title="Żurawlin">
Żurawlin

Żurawlin () – chutor w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 3,5 km od centrum administracyjnego sielsowietu (Wierchniaja Miedwiedica), 18 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 37 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 58 osób.

</doc>
<doc id="5191692" url="https://pl.wikipedia.org/wiki?curid=5191692" title="Rădoaia (okręg Bacău)">
Rădoaia (okręg Bacău)

Rădoaia – wieś w Rumunii, w okręgu Bacău, w gminie Parava. W 2011 roku liczyła 747 mieszkańców.

</doc>
<doc id="5191693" url="https://pl.wikipedia.org/wiki?curid=5191693" title="Teiuș (okręg Bacău)">
Teiuș (okręg Bacău)

Teiuș – wieś w Rumunii, w okręgu Bacău, w gminie Parava. W 2011 roku liczyła 290 mieszkańców.

</doc>
<doc id="5191697" url="https://pl.wikipedia.org/wiki?curid=5191697" title="Referendum w Nowej Kaledonii w 2021 roku">
Referendum w Nowej Kaledonii w 2021 roku

Referendum w sprawie niepodległości Nowej Kaledonii zostało przeprowadzone 12 grudnia 2021 roku. 
Podłoże.
Było to ostatnie z trzech referendum niepodległościowych w tym zamorskim terytorium Francji zgodnie z porozumieniem z Numei. Pierwsze odbyło się 4 listopada 2018 roku. Większość mieszkańców wyspy zagłosowało wówczas, żeby pozostać we Francji. W tym wypadku referendum mogło zostać powtórzone na pisemne żądanie 1/3 posłów Kongresu, dwukrotnie, odpowiednio w ciągu 2 i 4 lat od pierwszego głosowania. W 2020 roku doszło drugiego referendum, które również zakończyło się zwycięstwem przeciwników niepodległości terytorium. W kwietniu 2020 roku partie opowiadające się za niepodległością wyspy złożyły żądanie o przeprowadzenie kolejnego i ostatniego referendum. Referendum zaplanowano na 12 grudnia 2021 roku.
Bojkot referendum przez partie niepodległościowe.
20 października 2021 roku Front Narodowego i Socjalistycznego Wyzwolenia Kanaków (FLNKS) wezwał rząd francuski do przełożenia referendum na 2022 rok w związku z dużą liczbą zachorowań i zgonów na COVID-19 wśród rdzennej ludności. Przedstawiciele partii antyniepodległościowych skrytykowali chęć zmiany daty referendum argumentując tym, że na Nowej Kaledonii zaszczepiło się 66% mieszkańców terytorium, zaś począwszy od 28 października 2021 roku liczba potwierdzonych przypadków zachorowania malała. FLNKS wezwał do bojkotu referendum niepodległościowego i oskarżył władze francuskie i partie antyniepodległościowe terytorium o wykorzystywanie kryzysu spowodowanego pandemią COVID-19 do wpływania na opinię publiczną.
W listopadzie 2021 roku partie niepodległościowe oświadczyły, że nie uznają wyników referendum, nawet jeśli zakończy się dla nich zwycięstwem.
Pytanie referendalne.
Pytanie wybrane do referendum w sprawie niepodległości w 2018 r. i 2020 r. zostało zachowane w 2021 r.:
„Voulez-vous que la Nouvelle-Calédonie accède à la pleine souveraineté et devienne indépendante?” („Czy chcesz, aby Nowa Kaledonia uzyskała pełną suwerenność i stała się niepodległa?”).
Wynik referendum.
Ogólnopaństwowe.
96,49% mieszkańców uczestniczących w referendum odrzuciło niepodległość Nowej Kaledonii. Frekwencja wyniosła 43,90%
Udział w głosowaniu

</doc>
<doc id="5191701" url="https://pl.wikipedia.org/wiki?curid=5191701" title="Janina Tyrna">
Janina Tyrna

Janina Tyrna (ur. 26 grudnia 1908 w Sosnowcu, zm. 17 września 1997) – polska prządka, posłanka na Sejm PRL III kadencji.
Życiorys.
Uzyskała wykształcenie podstawowe. Pracowała jako prządka w Sosnowieckich Zakładach Przemysłu Wełnianego. W 1961 uzyskała mandat posłanki na Sejm PRL w okręgu Sosnowiec. W trakcie kadencji zasiadała w Komisji Przemysłu Lekkiego, Rzemiosła i Spółdzielczości Pracy.
Została pochowana na Cmentarzu rzymskokatolickim przy ul. Smutnej w Sosnowcu.

</doc>
<doc id="5191710" url="https://pl.wikipedia.org/wiki?curid=5191710" title="Giulia Grisi">
Giulia Grisi

Giulia Grisi (ur. 28 lipca 1811 w Mediolanie, zm. 29 września 1869 w Berlinie) – włoska śpiewaczka operowa, sopran.
Życiorys.
Była siostrą śpiewaczki Giuditty Grisi, od której pobierała pierwsze lekcje. Zadebiutowała jako śpiewaczka operowa w 1828 roku w Bolonii jako Emma w "Zelmirze" Gioacchino Rossiniego. Jej talent zwrócił uwagę Vincenzo Belliniego, który specjalnie dla niej napisał rolę Julii w "Capuleti i Montecchi". Grisi wykonała ją podczas prapremierowego przedstawienia tej opery w Wenecji w 1830 roku. Od 1831 roku występowała w mediolańskiej La Scali, gdzie kreowała znów napisaną z myślą o niej rolę Adalgizy w prapremierze "Normy" Belliniego. W 1832 roku wyjechała do Paryża, gdzie do 1849 roku występowała w Théâtre-Italien. Na deskach tego teatru wystąpiła w prapremierowych przedstawieniach "Purytanów" Belliniego (1835, jako Elwira) oraz "Marino Faliero" (1835, jako Elena) i "Don Pasquale" Donizettiego (1843, jako Norina). W sezonach 1834–1841 i 1843–1847 śpiewała także w Londynie. Odbyła podróże koncertowe do Petersburga (1849), Madrytu (1853) i Nowego Jorku (1854). W 1847 roku wystąpiła w tytułowej roli w "Semiramidzie" Rossiniego na uroczystości otwarcia gmachu Royal Italian Opera w Londynie i odtąd do przejścia na emeryturę w 1861 roku była związana z tym teatrem. W dniu pogrzebu Gioacchino Rossiniego w Paryżu 21 listopada 1868 roku wzięła udział w wykonaniu jego "Stabat mater" w trakcie nabożeństwa żałobnego w kościele Santa Croce we Florencji.
Należała do największych śpiewaczek epoki bel canta. Dysponowała głosem o dużej skali, pozwalającym wykonywać jej zarówno partie koloraturowe w operach Mozarta, Rossiniego i Donizettiego, jak i role dramatyczne z dzieł Belliniego, Verdiego czy Meyerbeera.
W 1836 roku poślubiła Gérarda de Melcy, jednak małżeństwo to szybko zakończyło się separacją. W 1838 de Melcy odkrył, że żona go zdradza, wyzwał na pojedynek i lekko zranił jej kochanka, lorda Castlereagh, a kilka miesięcy później Giulia urodziła w Londynie George'a Fredericka, nieślubnego syna lorda Castlereagha. Od 1839 roku pozostawała w nieformalnym związku z tenorem Mario, który był również jej partnerem scenicznym.

</doc>
<doc id="5191713" url="https://pl.wikipedia.org/wiki?curid=5191713" title="Dom świętego Franciszka w Starogardzie Gdańskim">
Dom świętego Franciszka w Starogardzie Gdańskim

Dom świętego Franciszka – zabytkowa kamienica mieszkalna w Starogardzie Gdańskim, przy ulicy Chojnickiej 71.
Historia.
Budynek wzniesiono w 1910 roku dla III Zakonu franciszkańskiego. Oryginalnie nad bramą do budynku znajdowała się figurka św. Franciszka oraz symbole pracy – młot i kielnia. Budynek był przeznaczony dla sierot, którymi opiekowały się siostry franciszkanki. Podczas II wojny światowej w budynek trafiły dwie bomby – jedna w prawy szczyt budynku, druga w piwnicę znajdującą się od strony cmentarza.
W 1922 w tym budynku urodził się aktor i żołnierz Albin Ossowski.

</doc>
<doc id="5191714" url="https://pl.wikipedia.org/wiki?curid=5191714" title="Falcon Motorsports">
Falcon Motorsports

Falcon Motorsports – amerykański producent supersamochodów z siedzibą w Holly działający od 2009 roku.
Historia.
Rodzinne przedsiębiorstwo Falcon Motorsports założone zostało w amerykańskim miasteczku Holly w stanie Michigan z inicjatywy inżyniera i entuzjasty motoryzacji, Jeffa Lemke. W tym samym roku rozpoczęto prace nad własnej konstrukcji supersamochodem, którego rozwój trwał łącznie ponad dwa lata. Zapowiedzią jego rezultatu był prototyp Falcon F7 Concept, którego zaprezentowano oficjalnie w styczniu 2010 roku podczas wystawy samochodowej North American International Auto Show w Detroit. 
Dwa lata później na tych samych targach zadebiutował produkcyjny Falcon F7, przy którego premierze zapowiedziano plan skonstruowania limitowanej serii 10 egzemplarzy. Choć pierwotnie planowano skonstruowanie 10 egzemplarzy F7, ostatecznie firma była w stanie wyprodukować i dostarczyć do nabywców 7 sztuk supersamochodu. Proces produkcji Falcona F7 przedstawiony został w jednym z odcinków popularnego kanadyjskiego programu Jak to jest zrobione?.

</doc>
<doc id="5191715" url="https://pl.wikipedia.org/wiki?curid=5191715" title="Antonio Tamburini">
Antonio Tamburini



</doc>
<doc id="5191727" url="https://pl.wikipedia.org/wiki?curid=5191727" title="Antonio Tamburini (śpiewak)">
Antonio Tamburini (śpiewak)

Antonio Tamburini (ur. 28 marca 1800 w Faenzy, zm. 8 listopada 1876 w Nicei) – włoski śpiewak operowy, baryton.
Życiorys.
Był uczniem Bonifacia Asiolego i Aldobranda Rossiego. Na scenie operowej zadebiutował w 1818 roku w Cento w "La contessa di Colle Erboso" Pietro Generalego. W kolejnych latach występował na niewielkich scenach w Piacenzy, Neapolu, Florencji, Livorno i Turynie. W 1822 roku wystąpił w mediolańskiej La Scali, śpiewając w "Matilde di Shabran" Gioacchina Rossiniego, "Il posto abbandonato" Saveria Mercadantego oraz prapremierze "Chiara e Sarafìna" Gaetana Donizettiego. W kolejnych latach uczestniczył w prapremierowych wykonaniach oper Donizettiego "L’ajo nell’imbarazzo" (1824), "Alahordi Granata" (1826), "Alina, regina di Golconda" (1828), "Gianni di Calais" (1828), "Imelda de’ Lammbertazzi" (1830), "Francesca di Foix" (1831), "La Romanziera" (1831), "Fausta" (1832) oraz Vincenza Belliniego "Pirat" (1827) i "La Straniera" (1829). Od 1832 do 1851 roku występował w Théâtre-Italien w Paryżu, gdzie wystąpił jako Ryszard Forth w prapremierze opery "Purytanie" Belliniego (1835) oraz doktor Malatesta w "Don Pasquale" Donizettiego (1843). Od 1832 do 1854 roku regularnie śpiewał także w Her Majesty’s Theatre w Londynie. W 1848 roku wystąpił wraz z Fryderykiem Chopinem na koncercie dla królowej Wiktorii i księcia Alberta w londyńskim Stafford House. Po 1855 roku ograniczył występy, choć jeszcze w 1860 roku kreował w Nicei rolę Figara w "Cyruliku sewilskim" Rossiniego. Po raz ostatni pojawił się na scenie w 1869 roku.
Dysponował głosem o wyrównanej dwuoktawowej skali, osiągającym możliwości głosu tenorowego. W Paryżu nazywano go z tego powodu „Rubini des basses-tailles”. Jego żoną była śpiewaczka Marietta Goja (1801–1866).

</doc>
<doc id="5191836" url="https://pl.wikipedia.org/wiki?curid=5191836" title="Wojciech Otton Fleck">
Wojciech Otton Fleck

Wojciech Otton Fleck wł. Otton Wojciech Fleck, urodzony jako Wojciech Romuald Fleck (ur. 4 sierpnia 1903 w Warszawie, zm. 21 kwietnia 1972 w Zakopanem) – polski malarz.
Życiorys.
Urodził się w Warszawie. Był wnukiem litografa Juliusza Volkmara Flecka (ok. 1814–1888), którego ojciec przybył do Polski z Colditz w Saksonii oraz Antoniego Szustra, krewnego litografa Franciszka Szustra. Ojcem Wojciecha, był natomiast Otton Fleck (1843–1908) – litograf oraz dyrektor Towarzystwa Akcyjnego S. Orgelbranda, który zmarł gdy ten miał zaledwie 5 lat.
W latach 1924–1929 kształcił się w Szkole Sztuk Pięknych w Warszawie pod kierunkiem między innymi profesorów Karola Tichego, Władysława Skoczylasa, Wojciecha Jastrzębowskiego i Józefa Czajkowskiego. Dyplom uzyskał w 1929 roku, a następnie wyjechał w podróż zagraniczną do Hiszpanii, Francji i Włoch. W okresie międzywojennym, Fleck prezentował swoje obrazy na wystawach zagranicznych w Wiedniu, Berlinie, Oslo i Essen.
W trakcie II wojny światowej przeżył powstanie warszawskie, po którym trafił do Dulagu w Pruszkowie. Następnie na stałe związał się z Zakopanem, gdzie mieszkał do końca życia. Od 1945 do 1950 roku był pracownikiem Urzędu Miasta w funkcji kierownika sali wystawowej Bazaru Polskiego. Od 1950 do 1964 roku był kierownikiem Centralnego Biura Wystaw Artystycznych (CBWA) Delegatura w Zakopanem, zaś od 1964 do 1968 roku Biura Wystaw Artystycznych, pozostając na stanowisku kierownika do czasu przejścia na emeryturę. Od 1947 do 1949 roku Fleck pełnił także funkcję sekretarza w Związku Polskich Artystów Plastyków (ZPAP) Oddział Zakopane. W pierwszych latach po wojnie był jednym z wiodących twórców w zakopiańskim ZPAP oraz z najważniejszych i najaktywniejszych twórców środowiska zakopiańskiego. Jego prace prezentowane były na wystawie zakopiańskich plastyków określanych jako Grupa X w BWA w Sopocie w 1957 roku oraz kolejnych składach znanych jako Grupa XI (wystawa w Zakopanem i Poznaniu w 1958). Swoje prace prezentował również na I i II Salonie Marcowym. W 1963 roku jego prace zostały zaprezentowane na wystawie indywidualnej w warszawskiej Galerii Kordegarda.
Zmarł 21 kwietnia 1972 w swojej pracowni, w wyniku choroby nowotworowej. Został pochowany na Starych Powązkach w Warszawie (kwatera 248; rząd 5; miejsce 6).
Dorobek.
Wojciech Fleck zasłynął głównie jako twórca pejzaży oraz martwych natur. W swojej twórczości nie stronił jednak od portretów i kompozycji figuralnych. Jako malarz ceniony był przede wszystkim jako kolorysta. W swojej działalności artystycznej zajmował się także grafiką. W jego pracach pojawiały się również motywy krajobrazów tatrzańskich np. "Wiatr halny" (większy z 1965 i mniejszy z 1970).
Prace Wojciecha Flecka prezentowane były na wystawach zbiorowych i indywidualnych, w tym głównie w Warszawie, Krakowie i Zakopanem. Już po śmierci artysty poświęcono mu między innymi wystawę pt. „Galeria Wojciecha Flecka. Niespełnione marzenie Tadeusza Litawińskiego” w Muzeum Nadwiślańskim w Kazimierzu Dolnym w Oddziale Kamienica Celejowska. Wystawa ta towarzyszyła ekspozycji „Aby to piękno służyło innym” w Gmachu Głównym Muzeum Nadwiślańskiego. Na wystawie prezentowane były prace ze zbiorów Muzeum Katolickiego Uniwersytetu Lubelskiego oraz prywatnej kolekcji Ewy i Pawła Boguta. Kolekcja ta prezentowana była następnie w 2017 roku na wystawie poświęconej twórczości Flecka w Wolskim Centrum Kultury w Warszawie.
Pośmiertnie prace Wojciecha Flecka prezentowane były również na wystawach zbiorowych. W 2018 roku jego prace znalazły się na wystawie pt. „Salon Marcowy 2018” w Miejskiej Galerii Sztuki im. Władysława hr. Zamoyskiego w Zakopanem prezentującej prace wybranych artystów, którzy uczestniczyli w pierwszych edycjach Salonów w latach 1958–1969 i związani byli z tzw. „awangardą zakopiańską”. W 2019 jego prace znalazły się na wystawie pt. „Kierunek sztuka” prezentowanej w Apartamentach Cesarskich Zamku Książ w Wałbrzychu (wystawa zbiorów Muzeum Katolickiego Uniwersytetu Lubelskiego).
W 2021 roku miała miejsce wirtualna wystawa pt. „Fleck&amp;Fleck Dialog Międzypokoleniowy” zorganizowana staraniem Fundacji Pokolenia Pokoleniom i Stowarzyszenie Policultura przy wsparciu Fundacji Współpracy Polsko-Niemieckiej. Wystawa poświęcona była twórczości Wojciecha Flecka oraz spokrewnionego z nim malarza Bogusława Flecka.
Obrazy autorstwa Wojciecha Ottona Flecka znajdują się między innymi w zbiorach Muzeum Narodowego w Warszawie, Muzeum Narodowego w Krakowie, Muzeum Okręgowego im. Leona Wyczółkowskiego w Bydgoszczy, Narodowego Muzeum Tatrzańskiego im. dra Tytusa Chałubińskiego w Zakopanem oraz Muzeum Katolickiego Uniwersytetu Lubelskiego (pierwotnie prywatna kolekcja Tadeusza Litawińskiego, którego zbiory przekazała KUL jego żona – Olga Litawińska w 1987 roku). Za życia Wojciecha Flecka jego prace nabywali również prywatni kolekcjonerzy z Kanady, Austrii, Czechosłowacji, Włoch i Republiki Federalnej Niemiec.

</doc>
<doc id="5191837" url="https://pl.wikipedia.org/wiki?curid=5191837" title="Otton Wojciech Fleck">
Otton Wojciech Fleck



</doc>
<doc id="5191843" url="https://pl.wikipedia.org/wiki?curid=5191843" title="Tadeusz Karol Podlecki">
Tadeusz Karol Podlecki

Tadeusz Karol Podlecki (ur. ok. 1750, zm. po 1796) – redaktor i wydawca szeregu czasopism w przedrozbiorowej Rzeczypospolitej, m.in. „Dziennika Handlowego”, właściciel drukarni.
Dane biograficzne.
Urodził się ok. 1750 roku w rodzinie stolnika powiatu wiłkomierskiego. Wstąpił do jezuitów w Wilnie, gdzie otrzymał niższe święcenia w 1771 roku. W 1776 zadebiutował na rynku wydawniczym publikując tłumaczenie dzieła Guillaume’a Raynala pt. "Historia Indii Wschodnich skrócona". Po 1784 wydawał następujące periodyki: „Seriarz Projektów do Prawa” (1784—1786), „Dziennik Handlowy” (1785—1794), „Przewodnik Warszawski” (1788—1792), „Korespondencję Bankową” (1793—1794) oraz „Gazetę Powstania Polski” (1794).

</doc>
<doc id="5191849" url="https://pl.wikipedia.org/wiki?curid=5191849" title="Ömer Yurtseven">
Ömer Yurtseven

Ömer Faruk Yurtseven (ur. 19 czerwca 1998 w Taszkencie) – turecki koszykarz, występujący na pozycji środkowego, posiadający także uzbeckie obywatelstwo, obecnie zawodnik Miami Heat.
W 2014 wystąpił w meczu wschodzących gwiazd – Jordan Classic International.

</doc>
<doc id="5191850" url="https://pl.wikipedia.org/wiki?curid=5191850" title="Doodia">
Doodia

Doodia ("Doodia") – rodzaj paproci należący do rodziny podrzeniowatych. Obejmuje 19 gatunków. W systemach szeroko ujmujących rodzaj podrzeń "Blechnum" gatunki tu zaliczane są włączane do tego rodzaju. Rośliny te występują w Australii, Nowej Zelandii i innych wyspach Oceanii po Hawaje oraz w Azji południowo-wschodniej po Cejlon, w przypadku wielu gatunków o bardzo niewielkich zasięgach.

</doc>
<doc id="5191853" url="https://pl.wikipedia.org/wiki?curid=5191853" title="Jovan Ristić">
Jovan Ristić

Jovan Ristić (cyr. Јован Ристић; ur. 16 stycznia 1831 w Kragujevacu, zm. 4 września 1899 w Belgradzie) – serbski polityk, dyplomata i historyk, czterokrotny premier Serbii (1867, 1873, 1878-1880, 1887-1888), minister spraw zagranicznych Serbii.
Życiorys.
Pochodził z ubogiej rodziny, był synem Riste i Marii. Ukończył gimnazjum w Belgradzie, a następnie studiował w Heidelbergu, Berlinie i w Paryżu. W 1852 na uniwersytecie w Heidelbergu obronił pracę doktorską z filozofii, a następnie studiował na paryskiej Sorbonie. Po powrocie do kraju pracował w ministerstwie edukacji, skąd trafił do ministerstwa spraw zagranicznych. W 1861 rozpoczął pracę w dyplomacji, jako przedstawiciel Serbii w Stambule. Po powrocie do kraju związał się z Partią Liberalną, a w listopadzie 1867 po raz pierwszy stanął na czele rządu serbskiego. W tym samym roku rozpoczął negocjacje ze stroną turecką dotyczące wycofania jednostek wojskowych z serbskich twierdz, zakończone sukcesem. Po zamachu na księcia Michała w 1868, Ristić został wybrany członkiem rady regencyjnej i przyczynił się do opracowania i ogłoszenia nowej konstytucji serbskiej w roku 1869. W 1872 po zakończeniu regencji, Ristić objął stanowisko ministra spraw zagranicznych, a następnym roku ponownie stanął na czele rządu. Był zwolennikiem polityki ekspansji i wojny z Turcją. Na kongresie berlińskim (1878) Ristić reprezentował stronę serbską, osiągając umiarkowane sukcesy w zakresie przyłączenia przez Serbię nowych terytoriów (10 000 km2). Podał się do dymisji po odmowie podpisania układu handlowego z Austro-Węgrami, który w jego przekonaniu miał oznaczać zależność ekonomiczną od Wiednia.
W 1887, w obawie przed wzrostem wpływów Narodowej Partii Radykalnej, król Milan I powołał Risticia na stanowisko premiera rządu koalicyjnego. W okresie, kiedy kierował rządem został przygotowany projekt nowej konstytucji, którą uchwalono już po dymisji Risticia, w roku 1889. Po abdykacji króla Milana w 1889, Ristić ponownie znalazł się w składzie rady regencyjnej (wspólnie z Milovoje Blaznavacem i Jovanem Gavriloviciem). W 1893 nowy władca, Aleksander nakazał zamknąć w pałacu członków rady regencyjnej, w tym Risticia i samodzielnie przejął władzę, powierzając Narodowej Partii Radykalnej misję formowania nowego rządu. Ristić po uwolnieniu wycofał się z działalności politycznej. Zmarł w Belgradzie w roku 1899.
Był członkiem Serbskiej Królewskiej Akademii Nauk (w styczniu 1899 został wybrany na jej prezesa) i autorem licznych prac z zakresu historii Serbii.
Życie prywatne.
Był żonaty (w 1854 poślubił Sofiję, córkę zamożnego kupca), miał troje dzieci.

</doc>
<doc id="5191856" url="https://pl.wikipedia.org/wiki?curid=5191856" title="Niakrasau (obwód homelski)">
Niakrasau (obwód homelski)

Niakrasau (; , "Niekrasow") – osiedle na Białorusi, w obwodzie homelskim, w rejonie homelskim, w sielsowiecie Szarpiłauka, nad doliną Soży.

</doc>
<doc id="5191858" url="https://pl.wikipedia.org/wiki?curid=5191858" title="Puciawodnaja Zwiazda">
Puciawodnaja Zwiazda

Puciawodnaja Zwiazda (; , "Putiewodnaja Zwiezda") – osiedle na Białorusi, w obwodzie homelskim, w rejonie homelskim, w sielsowiecie Szarpiłauka.

</doc>
<doc id="5191859" url="https://pl.wikipedia.org/wiki?curid=5191859" title="Acefalizacja">
Acefalizacja

Acefalizacja (gr. "kephalé" - głowa) - brak występowania cech cefalizacji.
Przedstawiciele.
Tkankowce, w szczególności szkarłupnie są grupą o najsilniej wyrażonej acefalizacji.

</doc>
<doc id="5191861" url="https://pl.wikipedia.org/wiki?curid=5191861" title="Falcon F7">
Falcon F7

Falcon F7 – supersamochód klasy średniej produkowany przez amerykańskie przedsiębiorstwo Falcon Motorsports w latach 2012–2017.
Historia i opis modelu.
Proces projektowy supersamochodu według koncepcji amerykańskiego konstruktora Jeffa Lemke rozpoczął się w 2009 roku, równolegle z założeniem przedsiębiorstwa Falcon Motorsports. Premierę pojazdu poprzedził debiut przedpordukcyjnego prototypu na wystawie samochodowej w Detroit, by wreszcie przedstawić dwa lata później na tej samej wystawie finalny model pod nazwą Falcon F7.
Pod kątem wizualnym Falcon F7 wyróżnił się agresywnie stylizowaną sylwetką z nisko osadzonym pasem przednim zdobionym przez dwa rozległe wloty powietrza i wąskie, zadarte ku górze reflektory. Dwudrzwiowe, dwumiejscowe nadwozie wyposażono w funkcję zdejmowanego dachu na odcinku od szyby do foteli, co uczyniło Falcona F7 targą.
Do napędu F7 wykorzystany został benzynowy silnik typu V8 konstrukcji Chevroleta, który charakteryzował się pojemnością 7 litrów i mocą 629 KM, przenosząc moc na tylną oś we współpracy z 6-biegową przekładnią manualną. 100 km/h samochód osiągał w 3,3 sekundy, a prędkość maksymalna wyniosła ok. 325 km/h.
Sprzedaż.
Falcon F7 był samochodem krótkoseryjnym, którego producent zdecydował się wyprodukować w ściśle limitowanej serii ograniczonej do 7 egzemplarzy, które po premierze w 2012 roku systematycznie opuszczały zakłady w Michigan. W momencie premiery cena za ten supersamochód wynosiła 225 tysięcy dolarów amerykańskich.

</doc>
<doc id="5191862" url="https://pl.wikipedia.org/wiki?curid=5191862" title="Kurica">
Kurica

Kurica () – nazwa toponimów i hydronimów w Rosji

</doc>
<doc id="5191863" url="https://pl.wikipedia.org/wiki?curid=5191863" title="Nowyja Dziatławiczy">
Nowyja Dziatławiczy

Nowyja Dziatławiczy (; , "Nowyje Diatłowiczi") – wieś na Białorusi, w obwodzie homelskim, w rejonie homelskim, w sielsowiecie Szarpiłauka, nad Sożą.

</doc>
<doc id="5191865" url="https://pl.wikipedia.org/wiki?curid=5191865" title="Kurica (rzeka)">
Kurica (rzeka)

Kurica () – mała rzeka w europejskiej części Rosji w rejonie krasnogorskim obwodu moskiewskiego, lewy dopływ Moskwy o długości około 3,5 km.
Rzeczka ma swoje źródło na terenach działek towarzystwa sadowniczo-ogrodniczego „Krasnogorskij sadowod”, na południe od linii kolejowej Moskwa-Riżskaja – Manichino I (podmiejski odcinek tzw. „kolei ryskiej”). Płynie południową granicą Krasnogorska, a w pobliżu przystanku kolejowego Krasnogorskaja wpada do niej strumień ze źródła ogłoszonego pomnikiem przyrody o znaczeniu regionalnym ("Źródło przy przystanku kolejowym Krasnogorskaja"). Między Krasnogorskiem a wsią (ros. деревня, trb. dieriewnia) Iwanowskoje na rzece znajduje się betonowa tama tworząc staw. W środkowym biegu Kurica przepływa przez działki ogrodnicze, potem pod nasypem odnogi linii „kolei ryskiej”, a przed autostradą M9 w pobliżu wsi (trb. dieriewnia) Goljowo tworzy kolejny staw. W dolnym biegu rzeka płynie w rejonie skrzyżowania autostrad M9 i A109, potem wzdłuż nasypu drogi M9, by ostatecznie w granicach Krasnogorska ujść do Moskwy.
Sytuacja ekologiczna Kuricy była niepokojąca. Poniżej zapory we wsi Iwanowskoje usunięto kanał ściekowy, a w 2015 r. zgłoszono zanieczyszczenie rzeki i stawu w pobliżu wsi Goljowo odpadami budowlanymi. Według Kodeksu Wodnego Federacji Rosyjskiej szerokość pasa przybrzeżnego rzeki i stawu winna wynosić 50 metrów, a wynosiła odpowiednio 5 metrów i 20 metrów.

</doc>
<doc id="5191866" url="https://pl.wikipedia.org/wiki?curid=5191866" title="Wąkrotka">
Wąkrotka

Wąkrotka ("Centella" L.) – rodzaj roślin z rodziny selerowatych ("Apiaceae"). Obejmuje 51 gatunków. Większość z nich występuje w południowej Afryce, szerzej rozprzestrzeniony – na wszystkich kontynentach w strefie międzyzwrotnikowej jest wąkrotka azjatycka.
Wąkrotka azjatycka jest ważnym ziołem w tradycyjnej medycynie chińskiej i bywa także rośliną jadalną. Ma długą tradycję wykorzystywania w kosmetyce i ziołolecznictwie z bardzo szerokim spektrum zastosowań.

</doc>
<doc id="5191867" url="https://pl.wikipedia.org/wiki?curid=5191867" title="Centella">
Centella



</doc>
<doc id="5191877" url="https://pl.wikipedia.org/wiki?curid=5191877" title="Ladislav Helge">
Ladislav Helge

Ladislav Helge (ur. 21 sierpnia 1927 w Pradze, zm. 31 stycznia 2016 tamże) – czeski reżyser i scenarzysta.
Biografia.
Urodzony w 1927 w Pradze w rodzinie rzemieślniczej. Po ukończeniu szkoły średniej, gdzie jego nauczycielem języka ojczystego był czeski pisarz František Křelina, bezskutecznie próbował dostać się na Wydział Filmowy i Telewizyjny Akademii Sztuk Scenicznych w Pradze. 1945-49 – pracownik praskiego archiwum filmowego; 1949-57 – asystent reżysera. W 1957 roku debiutował jako reżyser filmem, który burzył socrealistyczny hurrapatriotyzm dominujący w dotychczasowym kinie rodzimym. Jego kolejne filmy: "Wielka samotność" z 1959 i "Pierwszy dzień mojego syna" z 1964 (uznawany za obraz nurtu „Czechosłowackiej Nowej Fali”) oraz "Wstyd" z 1967, po stłumieniu Praskiej Wiosny zostały uznane za antypaństwowe. Tuż po tym został objęty zakazem pracy w swoim zawodzie i w latach 70. zmuszony był pracować jako urzędnik pocztowy w Koszycach. 1977-92 scenarzysta teatru Laterna magika. W połowie lat 90. był rektorem FAMU-u. Od 1965 roku był wiceprzewodniczącym Związku Czechosłowackich Artystów Filmowych i Telewizyjnych (FITES), a w l. 1969-70 (aż do jego likwidacji) pełnił funkcję jego przewodniczącego. Był nim ponownie od 1990 roku po upadku komunizmu, jednak do tworzenia filmów już nigdy nie powrócił. W swojej dziedzinie uważał się za samouka, za swojego mentora i mistrza mając Jiříego Krejčíka.
Zmarł po długiej chorobie w jednym z praskich szpitali.
Był laureatem prestiżowej nagrody im. Vladislava Vančury za całokształt twórczości i moralny wkład w czeską kinematografię.
Opinie.
Jak zauważa czeska publicystka Alena Prokopová, Helge urodził się dokładnie (co do dnia) 41 lat przed inwazją wojsk Układu Warszawskiego na Czechosłowację. Siedem filmów które stworzył wciągu dziesięciu lat swojej twórczej działalności, bazowało na „proreformatorskim” przekonaniu ich twórcy, że służba systemowi oznacza jego krytykę. Paradoksalnie, błędność tego przeświadczenia stała się przyczyną zakończenia jego kariery filmowej i odsunięcia przez władze od tworzenia filmów.
Jak pisały po jego śmierci "Divadelní noviny" „Ladislav Helge miał okazję nakręcić tylko siedem filmów, ale z każdym filmem osiągnął coś, czego niektórzy reżyserzy nie osiągną w ciągu kilkudziesięciu lat”.
Sam Helge szczególnym sentymentem darzył swój ostatni film – "Wstyd", uważany za jego najważniejsze dokonanie dramat psychologiczny o Praskiej Wiośnie.

</doc>
<doc id="5191878" url="https://pl.wikipedia.org/wiki?curid=5191878" title="Kurica (wieś)">
Kurica (wieś)

Kurica () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 5 km od centrum administracyjnego sielsowietu (Wierchniaja Miedwiedica), 20 km na północny zachód od Kurska, przy drodze magistralnej (federalnego znaczenia) M2 «Krym» (część trasy europejskiej E105).
We wsi znajdują się ulice: Bieriegowaja, Nowaja, Polewaja i Zariecznaja (73 posesje).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 135 osób.

</doc>
<doc id="5191896" url="https://pl.wikipedia.org/wiki?curid=5191896" title="Michael Nesmith">
Michael Nesmith

Michael Nesmith (ur. 30 grudnia 1942 w Houston, zm. 10 grudnia 2021 w Carmel Valley Village) – amerykański muzyk, wokalista, gitarzysta, autor tekstów piosenek, producent muzyczny.
Biografia.
Najbardziej znany jako członek pop-rockowego zespołu The Monkees i współgwiazda serialu telewizyjnego "The Monkees" (1966-1968). Jedną z najbardziej znanych piosenek napisanych przez Nesmitha była piosenka "„Different Drum”", napisana dla Lindy Ronstadt i Stona Poneys'a.
Po rozpadzie Monkees, Nesmith kontynuował swoją karierę w pisaniu piosenek i występowaniu, najpierw z zespołem First National Band, z którym nagrali hit "„Joanne”", a następnie jako artysta solowy. Grał na 12-strunowej specjalnie zbudowanej gitarze elektrycznej Gretsch podczas swojej kariery z zespołem Monkees i różnych 12-strunowych modelach akustycznych podczas swojej kariery po rozpadzie Monkees.
Był także producentem wykonawczym filmu "Komornicy" (1984). W 1981 roku Nesmith zdobył nagrodę Grammy przyznaną za Wideo Roku za godzinny program telewizyjny "Elephant Parts".
Nesmith został zmuszony do odwołania ostatnich czterech koncertów swojej trasy koncertowej z 2018 roku wraz z Mickym Dolenzem z powodu „drobnej obawy o zdrowie”. W wywiadzie dla "Rolling Stone" opublikowanym 26 lipca tego roku, Nesmith powiedział, że przeszedł operację czterokrotnego pomostowania aortalno-wieńcowego i był hospitalizowany przez ponad miesiąc.
Nesmith zmarł z powodu niewydolności serca w swoim domu w Carmel Valley Village w Kalifornii, 10 grudnia 2021 roku, w wieku 78 lat.

</doc>
<doc id="5191897" url="https://pl.wikipedia.org/wiki?curid=5191897" title="Robert Piotrowski">
Robert Piotrowski

Robert Piotrowski (ur. 1974 w Gorzowie Wielkopolskim) – polski historyk, germanista, kulturoznawca, kolekcjoner i regionalista. Autor licznych publikacji książkowych, albumowych, artykułów prasowych i internetowych popularyzujących historię Gorzowa Wielkopolskiego (Landsberg an der Warthe) i regionu.
Robert Piotrowski studiował Nauki o Kulturze na Uniwersytecie Europejskim Viadrina we Frankfurcie nad Odra (praca dyplomowa u prof. dr. dr. Ulricha Knefelkampa) oraz Nową i Najnowszą Historię na Uniwersytecie Humboldtów w Berlinie. Stypendysta fundacji Studienstiftung des deutschen Volkes, Gemeinnützige Hertie-Stiftung, Ministerstwa Kultury, Dziedzictwa Narodowego i Sportu, realizował także autorskie projekty w ramach konkursów grantowych, m.in. Geschichtswerkstatt fundacji Erinnerung, Verantwortung, Zukunft EVZ, stypendialnych Prezydenta Miasta Gorzowa. Jest członkiem i kooperantem lokalnych, brandenburskich, polsko-niemieckich gremiów i instytucji. W 2014 roku otrzymał odznakę Ministra Kultury i Dziedzictwa Narodowego Zasłużony dla kultury polskiej. Od 10 lat prowadzi własny fanpejdż facebookowy „Dom Historii Miasta – Gorzów – Landsberg” wraz z grupą „POLANDsberskie”.

</doc>
<doc id="5191899" url="https://pl.wikipedia.org/wiki?curid=5191899" title="Dariusz Krupa (kierowca)">
Dariusz Krupa (kierowca)

Dariusz Krupa (ur. 29 maja 1974) – polski kierowca wyścigowy, Mistrz Polski w wyścigach sprinterskich WSMP, zdobywca pierwszego miejsca w Klasie 7 Dywizji Narodowej Wyścigowych Samochodowych Mistrzostw Polski 2017 i 2018.
Od 2012 roku Przewodniczący Koła Porsche Automobilklubu Wielkopolski.
Pomysłodawca i twórca od 2008 roku amatorskiej imprezy sportowej Akademia Sportowej Jazdy Porsche rozwiniętej w Tor Poznań Track Day.
Organizator, promotor i wieloletni dyrektor Mistrzostw Okręgu poznańskiego PZM w Amatorskich Samochodowych Wyścigach Płaskich.
Twórca i właściciel zespołu wyścigowego "Track Day Team" wspierającego utalentowanych kierowców wyścigowych, złożonego z zawodników i instruktorów Tor Poznań Track Day.

</doc>
<doc id="5191901" url="https://pl.wikipedia.org/wiki?curid=5191901" title="Jaromina (obwód homelski)">
Jaromina (obwód homelski)

Jaromina (; , "Jeriomino"; pol. hist. Jeremin) – agromiasteczko na Białorusi, w obwodzie homelskim, w rejonie homelskim, w sielsowiecie Jaromina. Od południa graniczy z Homlem.
Historia.
Dawniej wieś i majątek ziemski należący do Korwin-Krasińskich. W XIX i w początkach XX w. Jeremin położony był w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.
Transport.
Jaromina położona jest przy drodze magistralnej M8. Znajduje się tu przystanek kolejowy Jaromina, położony na linii Homel – Żłobin – Mińsk.

</doc>
<doc id="5191902" url="https://pl.wikipedia.org/wiki?curid=5191902" title="Désirée Artôt">
Désirée Artôt

Marguerite-Joséphine-Désirée Artôt (ur. 21 sierpnia 1835 w Paryżu, zm. 3 kwietnia 1907 w Berlinie) – belgijska śpiewaczka, występująca początkowo jako mezzosopran, a później jako sopran.
Życiorys.
Była córką waltornisty Jeana Désiré Artôta. W latach 1855–1857 uczyła się śpiewu u Pauline Viardot. Na scenie zadebiutowała w 1857 roku w Brukseli jako śpiewaczka koncertowa, w tym samym roku śpiewała w Londynie dla królowej Wiktorii. Jej debiutem operowym była rola Fidès w "Proroku" Giacomo Meyerbeera na deskach Opery Paryskiej w 1858 roku, która przyniosła jej uznanie krytyki i podziw Hectora Berlioza. W 1859 roku ze względu na konflikty artystyczne opuściła jednak Paryż i udała się w podróż do Włoch, w tym samym roku zaśpiewała również w Berlinie na uroczystości otwarcia gmachu Victoria-Theater. W kolejnych latach występowała w Londynie, śpiewając w Her Majesty’s Theatre (1863) i Covent Garden Theatre (1864, 1866). W 1869 roku udała się w podróż do Rosji, gdzie zaprzyjaźniła się z Piotrem Czajkowskim. W latach 1884–1889 przebywała w Berlinie, następnie osiadła w Paryżu, poświęcając się pracy pedagogicznej.
W 1869 roku poślubiła hiszpańskiego śpiewaka Mariana Padilla y Ramosa, który był też jej partnerem scenicznym. Ich córka Lola Artôt de Padilla także została śpiewaczką.

</doc>
<doc id="5191903" url="https://pl.wikipedia.org/wiki?curid=5191903" title="Jeremin">
Jeremin



</doc>
<doc id="5191904" url="https://pl.wikipedia.org/wiki?curid=5191904" title="Fabricio Alvarado Muñoz">
Fabricio Alvarado Muñoz

Fabricio Gerardo Alvarado Muñoz (ur. 30 maja 1974 w San José) – kostarykański polityk i piosenkarz, kandydat w wyborach prezydenckich w 2018 i 2021 roku.

</doc>
<doc id="5191936" url="https://pl.wikipedia.org/wiki?curid=5191936" title="Peik-i Shefket">
Peik-i Shefket



</doc>
<doc id="5191938" url="https://pl.wikipedia.org/wiki?curid=5191938" title="Sterling Motor Cars">
Sterling Motor Cars

Sterling Motor Cars – dawny amerykański producent samochodów osobowych z siedzibą w Miami działający w latach 1987–1991. Marka należała do brytyjskiego koncernu Rover Group.
Historia.
W drugiej połowie lat 80. ówczesny brytyjski koncern Rover Group zdecydował się ponownie zaznaczyć swoją obecność w Ameryce Północnej po tym, jak między 1980 a 1981 rokiem bez powodzenia oferowano w Stanach Zjednoczonych model SD1 jako Rover 3500. Tym razem dla tego regionu specjalnie utworzono dedykowaną markę dla wyselekcjonowanych produktów Rovera, które w 1987 roku rozpoczęto eksportować z Anglii do Stanów Zjednoczonych i Kanady jako Sterling.
Oferta Sterlinga została utworzona przez flagowego Rovera serii 800 w dwóch wariantach nadwoziowych o odrębnych nazwach: model sedan otrzymał nazwę Sterling 825, z kolei liftback zyskał nazwę Sterling 827. Początkowo marka została entuzjastycznie przyjęta przez recenzentów i media motoryzacyjne, a sprzedaż w pierwszym roku wyniosła 14 tysięcy sztuk. W dłuższej perspektywie Sterlingi zdobyły jednak negatywną reputację z powodu m.in. dużego stopnia awaryjności, co przełożyło się na szybko spadającą roczną sprzedaż już po dwóch latach spadającą poniżej pułapu 10 tysięcy sztuk. W rezultacie - w sierpniu 1991 roku Rover Group pogrążone w kryzysie zdecydowało się zakończyć eksport Roverów do USA i Kanady, likwidując markę Sterling w tym samym roku.

</doc>
<doc id="5191941" url="https://pl.wikipedia.org/wiki?curid=5191941" title="Paszyno">
Paszyno

Paszyno () – nazwa toponimów w Rosji
m.in.:

</doc>
<doc id="5191942" url="https://pl.wikipedia.org/wiki?curid=5191942" title="Franciszek Szuster">
Franciszek Szuster



</doc>
<doc id="5191946" url="https://pl.wikipedia.org/wiki?curid=5191946" title="Alzira">
Alzira



</doc>
<doc id="5191948" url="https://pl.wikipedia.org/wiki?curid=5191948" title="Paszyno (obwód kurski)">
Paszyno (obwód kurski)

Paszyno () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest w dorzeczu rzeki Bolszaja Kurica (prawy dopływ Sejmu), 4 km od centrum administracyjnego sielsowietu (Wierchniaja Miedwiedica), 19 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 27 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 35 osób.

</doc>
<doc id="5191949" url="https://pl.wikipedia.org/wiki?curid=5191949" title="Lucyna Malczewska">
Lucyna Malczewska

Lucyna Malczewska (ur. 25 sierpnia 1926 w Słonimie, zm. 23 marca 2011 w Szczecinie) – polska architektka, posłanka na Sejm PRL III kadencji.
Życiorys.
Córka Mikołaja i Leokadii. Uzyskała wykształcenie wyższe, z zawodu architektka. Pracowała kierownik grupy robót w Szczecińskim Przedsiębiorstwie Budownictwa Miejskiego nr 1. W 1961 uzyskała mandat posłanki na Sejm PRL w okręgu Szczecin. W trakcie kadencji zasiadała w Komisji Budownictwa i Gospodarki Komunalnej, pełniła także funkcję sekretarza Sejmu.
Została pochowana na Cmentarzu Centralnym w Szczecinie.

</doc>
<doc id="5191952" url="https://pl.wikipedia.org/wiki?curid=5191952" title="Fanny Persiani">
Fanny Persiani

Fanny Persiani, z domu Tacchinardi (ur. 4 października 1812 w Rzymie, zm. 3 maja 1867 w Neuilly-sur-Seine) – włoska śpiewaczka operowa, sopran.
Życiorys.
Śpiewu uczyła się u swojego ojca, tenora Niccoli Tacchinardiego (1772–1859). W 1830 roku poślubiła kompozytora Giuseppe Persianiego (1804–1869). Na scenie operowej zadebiutowała w 1832 roku w Livorno rolą we "Francesce da Rimini" Giuseppe Fourniera-Gorrego. W kolejnych latach występowała w Wenecji i Mediolanie w operach Gaetana Donizettiego, Vincenza Belliniego i Gioacchina Rossiniego. Wykonała główne role w prapremierowych przedstawieniach oper Donizettiego "Rosmonda d’Inghilterra" (Florencja 1834), "Łucja z Lammermooru" (Neapol 1835), "Pia de’Tolomei" (Wenecja 1837) i "Linda z Chamounix" (Paryż 1842). Od 1837 do 1850 roku występowała w Théâtre-Italien w Paryżu. W latach 1838–1849 wielokrotnie śpiewała gościnnie w Londynie, początkowo w Her Majesty’s Theatre, a później w Covent Garden Theatre. W 1837 i 1844 roku występowała w Wiedniu. W sezonie 1850–1852 śpiewała w Petersburgu, później osiadła w Paryżu i poświęciła się pracy pedagogicznej.
Dysponowała delikatnym, koloraturowym głosem, cechującym się szeroką skalą (od "b" do "f3"). Nazywano ją „la piccola Pasta”.

</doc>
<doc id="5191957" url="https://pl.wikipedia.org/wiki?curid=5191957" title="Niżniaja Miedwiedica">
Niżniaja Miedwiedica

Niżniaja Miedwiedica () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest w dorzeczu rzeki Bolszaja Kurica (prawy dopływ Sejmu), 2 km od centrum administracyjnego sielsowietu (Wierchniaja Miedwiedica), 16 km na północny zachód od Kurska, 0,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 79 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 66 osób.

</doc>
<doc id="5191959" url="https://pl.wikipedia.org/wiki?curid=5191959" title="Fanny Tacchinardi-Persiani">
Fanny Tacchinardi-Persiani



</doc>
<doc id="5191965" url="https://pl.wikipedia.org/wiki?curid=5191965" title="Juan Carlos Tabío">
Juan Carlos Tabío

Juan Carlos Tabío (ur. 3 września 1943 w Hawanie, zm. 18 stycznia 2021 tamże) – kubański reżyser i scenarzysta filmowy.
Największe sukcesy odniósł współpracując w reżyserskim tandemie z Tomásem Gutiérrezem Aleą. Wspólnie nakręcili film "Truskawki i czekolada" (1993), opowiadający o homoseksualnej relacji łączącej dwóch zupełnie od siebie odmiennych mężczyzn. Obraz zdobył Srebrnego Niedźwiedzia – Nagrodę Specjalną Jury oraz Nagrodę Teddy dla najlepszego filmu o tematyce LGBT na 44. MFF w Berlinie. Pozostaje on wciąż jedynym kubańskim filmem nominowanym do Oscara dla najlepszego filmu nieanglojęzycznego. Z Aleą Tabío wyreżyserował również kolejny film "Guantanamera" (1995).
W swoich samodzielnych filmach przedstawiał absurdy życia w komunistycznej Kubie w satyryczny sposób. Były wśród nich m.in. "Se permuta" (1985), "Słoń i rower" (1994), "Lista kolejkowa" (2000), "Róg obfitości" (2008) oraz jedna z nowel filmu "7 dni w Hawanie" (2012).

</doc>
<doc id="5191989" url="https://pl.wikipedia.org/wiki?curid=5191989" title="2-ja Niżniaja Miedwiedica">
2-ja Niżniaja Miedwiedica

2-ja Niżniaja Miedwiedica, także Wtoraja Niżniaja Miedwiedica () – wieś (ros. деревня, trb. dieriewnia) w zachodniej Rosji, w sielsowiecie niżniemiedwiedickim rejonu kurskiego w obwodzie kurskim.
Geografia.
Miejscowość położona jest w dorzeczu rzeki Bolszaja Kurica (prawy dopływ Sejmu), 0,5 km od centrum administracyjnego sielsowietu (Wierchniaja Miedwiedica), 15 km na północny zachód od Kurska, 0 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 60 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 102 osoby.

</doc>
<doc id="5191991" url="https://pl.wikipedia.org/wiki?curid=5191991" title="Wojciech Fleck">
Wojciech Fleck



</doc>
<doc id="5191995" url="https://pl.wikipedia.org/wiki?curid=5191995" title="Zelmer (ujednoznacznienie)">
Zelmer (ujednoznacznienie)

Ludzie nazwisku Zelmer:

</doc>
<doc id="5191998" url="https://pl.wikipedia.org/wiki?curid=5191998" title="Fala (film 2015)">
Fala (film 2015)

Fala (norw. "Bølgen") – norweski film katastroficzny z 2015 roku w reżyserii Roara Uthauga.
Treść.
Grupa geologów w górzystym terenie Akneset w Norwegii odkrywa osunięcie się fiordu Geirangerfjord. Wkrótce do pobliskiego miasta nadciąga gigantyczna fala powodziowa spowodowana tąpnięciem. Na ewakuację okolicznej ludności jest już za późno. Jeden geologów Kristian postanawia podjąć próbę ratowania ludności, w tym swojej rodziny. Ma jednak na to tylko 10 minut.
Nagrody i wyróżnienia.
Amanda (2016)
Nagrody:
Nominacje:
Saturn (2016)

</doc>
<doc id="5192000" url="https://pl.wikipedia.org/wiki?curid=5192000" title="My Name (serial telewizyjny)">
My Name (serial telewizyjny)

My Name () – południowokoreański serial telewizyjny w reżyserii Kim Jin-min. Główne role odgrywają Han So-hee, Park Hee-soon oraz Ahn Bo-hyun. Serial opowiada o kobiecie, która dołącza do gangu, aby pomścić śmierć ojca, a następnie ukrywa się jako policjantka pod nowym nazwiskiem. Serial miał swoją premierę na platformie Netflix 15 października 2021 roku.
Odbiór.
Od 26 października do 1 listopada 2021 serial zajmował 12. miejsce wśród najpopularniejszych seriali na IMDb. Według aktora Ahn Bo-hyuna, na popularność serialu mógł mieć wpływ sukces serialu „Squid Game” na tej samej platformie.

</doc>
<doc id="5192003" url="https://pl.wikipedia.org/wiki?curid=5192003" title="Zelmer S.A.">
Zelmer S.A.



</doc>
<doc id="5192007" url="https://pl.wikipedia.org/wiki?curid=5192007" title="Themie Thomai">
Themie Thomai

Themie Thomai (ur. 13 października 1945 we wsi Goriçaj k. Lushnji, zm. 19 grudnia 2020 w Tiranie) – albańska działaczka komunistyczna i agronom, minister rolnictwa w latach 1976-1989 .
Życiorys.
Pracowała w jednym z kołchozów, zanim nie została wysłana na studia z zakresu agronomii na Uniwersytecie Rolniczym w Tiranie. Po ukończeniu studiów w 1967 objęła stanowisko dyrektorki kooperatywy rolniczej w Këmishtaj. W październiku 1974 otrzymała mandat deputowanej do Zgromadzenia Ludowego, w którym zasiadała do lutego 1992.
W kwietniu 1976 objęła stanowisko ministra rolnictwa w rządzie Mehmeta Shehu. Thomai opracowała wraz ze swoim resortem projekt zwiększenia wydajności produkcji rolnej. W lutym 1989 straciła stanowisko ministerialne i została mianowana pierwszym sekretarzem komitetu partii w Lushnji. W latach 1979-1984 pełniła funkcję wiceprzewodniczącej Frontu Demokratycznego - największej w Albanii organizacji masowej.
Zmarła w grudniu 2020 w wyniku infekcji koronawirusem Covid-19.
Była mężatką (mąż był dentystą), miała dwoje dzieci (Lindita, Ilir).

</doc>
<doc id="5192009" url="https://pl.wikipedia.org/wiki?curid=5192009" title="Ammosperma">
Ammosperma

Ammosperma – rodzaj roślin należący do rodziny kapustowatych. Obejmuje dwa gatunki występujące w północno-zachodniej Afryce – od Maroka po Libię. 
Systematyka.
Rodzaj należy do rodziny kapustowatych ("Brassicaceae"), a w jej obrębie do plemienia "Brassiceae".

</doc>
<doc id="5192013" url="https://pl.wikipedia.org/wiki?curid=5192013" title="Wierchniekasinowo">
Wierchniekasinowo

Wierchniekasinowo () – wieś (ros. село, trb. sieło) w zachodniej Rosji, centrum administracyjne sielsowietu brieżniewskiego w rejonie kurskim (obwód kurski).
Geografia.
Miejscowość położona jest 14 km na północny zachód od Kurska, 2,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się ulice: Kirowa, Malinowaja, Mołodiożnaja, Pierwomajskaja, Radużnaja, Sadowaja, Sołniecznaja i Wygonnaja (175 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 430 osób.

</doc>
<doc id="5192014" url="https://pl.wikipedia.org/wiki?curid=5192014" title="Łopuszańska Business Park">
Łopuszańska Business Park

Łopuszańska Business Park – kompleks biurowy, składający się z dwóch niezależnych 6-kondygnacyjnych budynków, które oferują łącznie 16 800 m² nowoczesnej powierzchni biurowej do wynajęcia w Warszawie w dzielnicy Włochy.
Opis.
Zespół dwóch budynków biurowych o 6 kondygnacjach naziemnych i dwóch podziemnych mieszczących garaże podziemne na 323 samochody. Budynek A o powierzchni 8 300 m², budynek B 8 500 m². Duże przeszklone okna zapewniają dobry dostęp światła naturalnego. Pomiędzy budynkami znajduje się wewnętrzne patio wypełnione zielenią i małą architekturą. Posiadają nowoczesne rozwiązania wnętrza z infrastrukturą wymaganą dla nowoczesnych biurowców: klimatyzacja, podnoszone podłogi, podwieszane sufity, czujniki dymu, wykładzina, kable światłowodowe itp.
Architektem budynku jest Ludwik Konior z biura architektonicznego "Montois Partners" z Brukseli.

</doc>
<doc id="5192019" url="https://pl.wikipedia.org/wiki?curid=5192019" title="Kościół Świętych Apostołów Piotra i Pawła w Brzeźnicy">
Kościół Świętych Apostołów Piotra i Pawła w Brzeźnicy

Kościół Świętych Apostołów Piotra i Pawła w Brzeźnicy– rzymskokatolicki kościół filialny należący do parafii Narodzenia Najświętszej Maryi Panny w Sypniewie (dekanat Jastrowie diecezji koszalińsko-kołobrzeskiej).
Jest to świątynia wybudowana w 1847 roku, murowana, posiada drewnianą wieżę z 1650 roku pochodzącą z wcześniejszego kościoła. Wzniesiona została na planie prostokąta, nakryta jest dachem dwuspadowym, o węższym, trójbocznie zamkniętym prezbiterium i elewacjach wykonanych z cegły ceramicznej artykułowanych zamkniętymi półkoliście oknami. Wieża jest oszalowana pionowo ułożonymi deskami i nakryta jest dachem namiotowym zakończonym iglicą.
Wyposażenie kościoła pochodzi z XVII, XVIII i XIX wieku; należą do niego: późnorenesansowy ołtarz główny z rzeźbami i obrazem, ambona, feretron, dzwon.

</doc>
<doc id="5192022" url="https://pl.wikipedia.org/wiki?curid=5192022" title="Felix Gall">
Felix Gall

Felix Gall (ur. 27 lutego 1998 w Nußdorf-Debant) – austriacki kolarz szosowy.
Osiągnięcia.
Opracowano na podstawie:

</doc>
<doc id="5192026" url="https://pl.wikipedia.org/wiki?curid=5192026" title="Mike Dusi">
Mike Dusi

Mike Dusi (ur. 11 marca 1981 w Nowym Jorku) – amerykański aktor i reżyser albańskiego pochodzenia. Jest związany z Hollywood.
Życiorys.
Mike Dusi urodził się w nowojorskim okręgu Queens. Jego rodzice byli imigrantami pochodzącymi z Albanii i Kosowa, którzy w Nowym Jorku byli właścicielami jednej z pizzerii, w której również Mike pracował. Gdy jego rodzice szli na emeryturę, sprzedali pizzerię, ponieważ Mike nie chciał jej przejąć.
W 2003 roku przeniósł się do Los Angeles.
Życie prywatne.
Ojciec Mike'a, Zef (Joe) Dusi, pochodzi z Gjakovej, a matka, Martha Dusi, z okręgu Mirdita. Obaj wyemigrowali do Stanów Zjednoczonych.

</doc>
<doc id="5192027" url="https://pl.wikipedia.org/wiki?curid=5192027" title="Budynek bursy gimnazjalnej w Starogardzie Gdańskim">
Budynek bursy gimnazjalnej w Starogardzie Gdańskim

Budynek bursy gimnazjalnej – zabytkowa budowla, znajdująca się przy ul. gen. Sikorskiego 26 w Starogardzie Gdańskim.
Historia.
Budynek wzniesiono na przełomie XIX i XX wieku, służył jako bursa okolicznego gimnazjum. Otwarcie miało miejsce w 1928 roku, w uroczystościach uczestniczył prezydent Ignacy Mościcki. Bursa przedstawiana była m.in. na pocztówkach z lat 30. XX wieku. Przed 2009 rokiem w budynku mieścił się internat I Liceum Ogólnokształcącego. Według stanu na rok 2019 w budynku mieści się siedziba Ogniska Pracy Pozaszkolnej.

</doc>
<doc id="5192028" url="https://pl.wikipedia.org/wiki?curid=5192028" title="Mikel Dusi">
Mikel Dusi



</doc>
<doc id="5192030" url="https://pl.wikipedia.org/wiki?curid=5192030" title="Konopnicki">
Konopnicki



</doc>
<doc id="5192037" url="https://pl.wikipedia.org/wiki?curid=5192037" title="Józef Mejer">
Józef Mejer

Józef Mejer, właśc. Franciszek Mejer (ur. 8 października 1743, zm. 15 maja 1825 w Krakowie) – członek tzw. Kuźnicy Kołłątajowskiej, jeden z przywódców jakobinów warszawskich, publicysta, ekspijar.
Biografia.
Franciszek Mejer urodził się 8 października 1743 roku. Do pijarów wstąpił 19 listopada 1759 roku, przyjmując imię Józef. Po odbyciu nowicjatu podjął naukę w seminarium pijarskim w Rzeszowie w 1760 roku oraz w kolegium pijarskim w Międzyrzeczu Koreckim do 1962 roku. Zdobywszy wykształcenie nauczycielskie, rozpoczął nauczanie w szkołach pijarskich w Warężu, Radomiu i Łukowie. Po 1765 Mejer przebywa w klasztorze w Warszawie. W 1777 władze zakonne wysyłają Mejera do Krakowa i wszczęte zostaje przeciwko niemu wewnątrz zakonne postępowanie w związku z jego łamaniem ślubów zakonnych. Zostaje odsunięty od pracy w szkole i skierowany najpierw do Kolegium Pijarów w Podolińcu, w 1768 do Wielunia. W 1769 Mejer opuścił dom zakonny i udał się na Śląsk.
W 1771 zadebiutował na łamach „Monitora”. Pisał dla „Dziennika Handlowego”, a następnie samodzielnie wydawał „Dziennik Uniwersalny”. Publikował broszury popularyzujące nowe idee dotyczące gospodarki, m.in. "Myśl o utworzeniu Banku Narodowego". Władając francuskim i niemieckim, przetłumaczył dla Teatru Narodowego w Warszawie dramy Augusta von Kotzebu "Indianie w Anglii" oraz "Dziecko miłości". Przypisywane jest mu autorstwo dzieła "Prawo natury czyli o związkach naturalnych" wydanego w 1789. Był związany z Kuźnicą Kołłątajowską (1789–1792). W trakcie konfederacji targowickiej (1792–1793) i insurekcji kościuszkowskiej (1794) wydawał gazety i broszury związane z aktualną sytuacja polityczną. Mejer uczestniczył w spisku przygotowującym insurekcję warszawską, był aktywny podczas wydarzeń 9 maja i 28 czerwca 1794 roku. Powstańczy Sąd Najwyższy Kryminalny zarzucił Mejerowi czynny udział w samosądzie i zbrodni. Został osadzony 6 lipca w Pałacu Brühla. Po uniewinnieniu i uwolnieniu Mejera powołano do Deputacji Indagacyjnej. W 1795 roku, po III rozbiorze Polski, udał się na emigrację do Francji. W Paryżu był członkiem Deputacji Polskiej.
W 1806 wrócił do Polski. Mieszkał w Krakowie, prowadząc antykwariat. Zmarł 15 maja 1825 roku.
Upamiętnienie.
Franciszek Mejer został upamiętniony na tablicy wmurowanej w 1952 na jednym z filarów galerii gmachu obecnego Urzędu Miasta Stołecznego Warszawy (Pałac Komisji Rządowej Przychodów i Skarbu w Warszawie). Tablica upamiętnia warszawski klub jakobinów z 1794 roku. Mejer był jednym z jego przywódców. Inni wymienieni przywódcy to: Jan Dembowski, Jakub Jasiński, Kazimierz Konopka, Tomasz Maruszewski.
Konotacje w kulturze.
Osoba Józefa Mejera pojawia się w spektaklu telewizyjnym "Trzeci Maja" z 1976 roku w reżyserii Grzegorza Królikiewicza. W rolę Mejera wcielił się aktor Zygmunt Malanowicz.
Postać "księdza" Meiera przedstawiona została przez Jarosława Marka Rymkiewicza w wydanym w 2007 roku szkicu historycznym "Wieszanie".

</doc>
<doc id="5192041" url="https://pl.wikipedia.org/wiki?curid=5192041" title="Maria Butyter">
Maria Butyter

Maria Butyter (ur. 28 grudnia 1922 w Łucku, zm. 8 grudnia 2011 w Krakowie) – polska bibliotekarka, w latach 1956–1983 kierowniczka biblioteki Zakładowego Domu Kultury Huty im. Lenina w Krakowie, z wykształcenia polonistka. 
Życiorys.
Była córką oficera Wojska Polskiego, podpułkownika Eugeniusza Butytera, i Janiny z domu Wojtowicz. W czasie okupacji niemieckiej, którą spędziła w Rzeszowie, była związana z Józefem Szczepańskim „Ziutkiem”.
W 1945 zdała maturę w Prywatnym Żeńskim Liceum w Rzeszowie. W tym samym roku podjęła studia polonistyczne na Uniwersytecie Jagiellońskim, w pierwszym roczniku powojennym. Studia te ukończyła w 1951 roku. W końcowych latach studiów pracowała zarobkowo jako nauczycielka języka polskiego w Szkole Podstawowej nr 29 w Krakowie oraz jako dziennikarka w „Echu Krakowa”.
W 1952 otrzymała przydział do pracy na terenie Nowej Huty, początkowo jako instruktor kulturalno–oświatowy, a potem w radiowęźle na terenie hoteli robotniczych. W 1956 objęła funkcję kierowniczki biblioteki Zakładowego Domu Kultury Huty im. Lenina w Krakowie–Nowej Hucie. W 1974 roku biblioteka zdobyła puchar ZG ZZH we współzawodnictwie zakładowych bibliotek związkowych i pretendowała do miana biblioteki wzorcowej. Z tej okazji w kwietniu 1975 roku przedstawiciele Państwowej Rady Bibliotecznej podczas sesji wyjazdowej zwiedzili bibliotekę.
W 1978 roku scenariusz imprezy "Słynne krakowianki" autorstwa Marii Butyter został nagrodzony na Giełdzie programowej placówek kulturalno-wychowawczych pionu hutniczego w Krynicy. Maria Butyter pełniła funkcję kierowniczki biblioteki Zakładowego Domu Kultury Huty im. Lenina do 1983. Należała do Polskiej Zjednoczonej Partii Robotniczej, z której wystąpiła w październiku 1981 roku.
Odbiór.
Danuta Szymońska, dyrektorka Ośrodka Kultury im. C.K. Norwida, w 2009 wskazała Marię Butyter pośród wybitnych osób, które miały istotny wpływ na dzieje Nowej Huty. Szymońska oceniła, że Maria Butyter prowadziła bibliotekę „nowocześnie i perspektywicznie”, „z talentem kompletując zespół pracowników i bardzo kompetentnie profilując księgozbiór, upowszechniając literaturę i czytelnictwo z rozmachem i świadomością wartości”.

</doc>
<doc id="5192046" url="https://pl.wikipedia.org/wiki?curid=5192046" title="Kościół św. Jadwigi Królowej w Tomaszowie Mazowieckim">
Kościół św. Jadwigi Królowej w Tomaszowie Mazowieckim

Kościół świętej Jadwigi Królowej w Tomaszowie Mazowieckim – rzymskokatolicki kościół parafialny należący do parafii pod tym samym wezwaniem (dekanat tomaszowski archidiecezji łódzkiej). Świątynia naduje się w dzielnicy Niebrów.
Budowa świątyni została rozpoczęta w 1986 roku. Natomiast jesienią 1999 roku kościół został uroczyście konsekrowany przez arcybiskupa Władysława Ziółka.
Świątynia połączona jest z rozbudowaną plebanią i pnie się w górę wysoką wieżą dzwonniczą. Do jej środka wchodzi się przez troje drzwi od strony ulicy Kwiatowej, po których lewej stronie znajdują się pamiątkowe tablice. Ściana frontowa jest ozdobiona mozaikowym wizerunkiem św. Jadwigi Królowej. Przestronna nawa jest zamknięta węższym wydzielonym kilkustopniowym podwyższeniem prezbiterium, gdzie w ołtarzu głównym nad tabernakulum jest umieszczona postać Chrystusa w „obłoku chwały”. Po lewej stronie nawy usytuowane są kaplice: Jezusa Miłosiernego, Krzyża Świętego, i Matki Bożej Częstochowskiej.

</doc>
<doc id="5192047" url="https://pl.wikipedia.org/wiki?curid=5192047" title="Crosshaven">
Crosshaven

Crosshaven (irl. "Bun an Tábhairne") – miasto w prowincji Munster w hrabstwie Cork w Irlandii. Znajduje się u wlotu zatoki Cork, przy ujściu rzeki Owenabue. W 2016 roku liczyło 2 577 mieszkańców.
Turystyka.
Miasto pierwotnie było wioską rybacką. Pod koniec XIX i na początku XX wieku większe znaczenie zyskała dla niego turystyka. Jest tutaj pięć plaż skupionych na odcinku 3 km. W połowie XX wieku przybyło sporo domków letniskowych przyjmujących na wakacjach rodziny z miasta Cork.

</doc>
<doc id="5192048" url="https://pl.wikipedia.org/wiki?curid=5192048" title="Paolo Thaon di Revel">
Paolo Thaon di Revel



</doc>
<doc id="5192050" url="https://pl.wikipedia.org/wiki?curid=5192050" title="Agallis montana">
Agallis montana



</doc>
<doc id="5192051" url="https://pl.wikipedia.org/wiki?curid=5192051" title="Droniajewo">
Droniajewo

Droniajewo () – nazwa toponimów w Rosji

</doc>
<doc id="5192052" url="https://pl.wikipedia.org/wiki?curid=5192052" title="Droniajewo (rejon kurski)">
Droniajewo (rejon kurski)

Droniajewo () – wieś (ros. деревня, trb. dieriewnia) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 4 km od centrum administracyjnego sielsowietu (Wierchniekasinowo), 19 km na północny zachód od Kurska, 2,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 59 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 53 osoby.

</doc>
<doc id="5192053" url="https://pl.wikipedia.org/wiki?curid=5192053" title="Agianthus jacobaeus">
Agianthus jacobaeus



</doc>
<doc id="5192060" url="https://pl.wikipedia.org/wiki?curid=5192060" title="Laski (przystanek kolejowy)">
Laski (przystanek kolejowy)

Laski – przystanek osobowy we wsi Laski, w powiecie parczewskim, w województwie lubelskim, położony na linii kolejowej nr 30.
Historia.
Przystanek został wybudowany w latach 2019–2021, w ramach projektu „Rewitalizacja linii kolejowej nr 30 na odcinku Lubartów - Parczew”. Jego uruchomienie miało miejsce 12 grudnia 2021, wraz z wejściem w życie nowego rocznego rozkładu pociągów.

</doc>
<doc id="5192065" url="https://pl.wikipedia.org/wiki?curid=5192065" title="Sterling 825">
Sterling 825



</doc>
<doc id="5192066" url="https://pl.wikipedia.org/wiki?curid=5192066" title="Sterling 827">
Sterling 827



</doc>
<doc id="5192068" url="https://pl.wikipedia.org/wiki?curid=5192068" title="Staryki (rejon brasławski)">
Staryki (rejon brasławski)

Staryki (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego. W 1865 roku należała do dóbr Ukla, własność Djakowych.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 25 osób, 14 było wyznania rzymskokatolickiego a 11 prawosławnego. Jednocześnie 17 mieszkańców zadeklarowało polską a 8 białoruską przynależność narodową. Było tu 7 budynków mieszkalnych. W 1931 w 6 domach zamieszkiwało 25 osób.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5192069" url="https://pl.wikipedia.org/wiki?curid=5192069" title="Berejów (przystanek kolejowy)">
Berejów (przystanek kolejowy)

Berejów – przystanek osobowy we wsi Tarło, w powiecie lubartowskim, w województwie lubelskim, położony na linii kolejowej nr 30.
Historia.
Przystanek został wybudowany w latach 2019–2021, w ramach projektu „Rewitalizacja linii kolejowej nr 30 na odcinku Lubartów - Parczew”. Jego uruchomienie miało miejsce 12 grudnia 2021, wraz z wejściem w życie nowego rocznego rozkładu pociągów.

</doc>
<doc id="5192070" url="https://pl.wikipedia.org/wiki?curid=5192070" title="Powiat Kume (Tottori)">
Powiat Kume (Tottori)

 – dawny powiat w Japonii, w prefekturze Tottori.
Historia.
W pierwszym roku okresu Meiji na terenie powiatu znajdowała się 1 miejscowość oraz 119 wiosek.
Powiat został założony 12 stycznia 1879 roku. Wraz z utworzeniem nowego systemu administracyjnego 1 października 1889 roku powiat Kume został podzielony na 1 miejscowość Kurayoshi i 15 wiosek: Ogamo, Kamiogamo, Minamidani, Yaokuri, Yamamori, Kidani, Yashiro, Nishishi, Fukuyone, Higashishi, Nadate, Shimohōjo, Nakahōjō, Kamihōjō i Uwanada.
1 kwietnia 1896 roku powiat Kume został włączony w teren nowo powstałego powiatu Tōhaku. W wyniku tego połączenia powiat został rozwiązany.

</doc>
<doc id="5192072" url="https://pl.wikipedia.org/wiki?curid=5192072" title="Powiat Kume">
Powiat Kume



</doc>
<doc id="5192075" url="https://pl.wikipedia.org/wiki?curid=5192075" title="Niko Kytosaho">
Niko Kytosaho



</doc>
<doc id="5192079" url="https://pl.wikipedia.org/wiki?curid=5192079" title="Pocisk moździerzowy jako granat ręczny">
Pocisk moździerzowy jako granat ręczny

Pocisk moździerzowy jako granat ręczny – pocisk wykorzystywany jako granat ręczny w czasie II wojny światowej.
Historia.
Większość pocisków moździerzowych użytkowanych podczas II wojny światowej, zawierała zapalniki uderzeniowe, które wykorzystywały oddziaływanie fizyczne pocisku uderzającego na przykład w pancerz, skałę lub ziemię celem wywołania detonacji. Powodowało to wybuchy na powierzchni, a im głębiej główny ładunek wbijał się w ziemię zanim eksplodował, tym większa ilość eksplozji była pochłaniana przez błoto i glebę – z tego powodu konstruktorzy broni opracowali zapalniki, które były bardzo wrażliwe. Aby zapobiec przedwczesnemu ich wybuchowi, zastosowano zapalniki uderzeniowe z dwuetapowym procesem uzbrajania. Oznaczało to, że bezpiecznik musiał być usunięty, po czym następował wystrzał pocisku z rury moździerza. Żołnierze, którzy chcieli użyć takich pocisków moździerzowych jako granatów ręcznych, musieli wyciągnąć bezpiecznik i uderzyć ogonem pocisku o coś trwałego. Większa siła wybuchowa pocisku moździerzowego, czyniła go o wiele bardziej śmiercionośnym niż granat.
Zasada działania.
Pocisk z moździerza rzucany ręcznie zwykle eksploduje, gdy tylko uderzy w ziemię lub twardy obiekt, co sprawia, że ​​odrzucenie go jest praktycznie niemożliwe. Rzut uzbrojonym pociskiem moździerzowym jest bardzo ryzykowny, bo jeśli nie osiągnie zamierzonego celu, prawie na pewno wybuchnie, potencjalnie zabijając własnych żołnierzy i rzucającego.
W czasie II wojny światowej co najmniej dwóch amerykańskich żołnierzy wykorzystało z powodzeniem pociski moździerzowe jako granaty ręczne, za co przyznano im Medale Honoru: 
Kultura masowa.
Pociski moździerzowe jako granaty ręczne pojawiają się w amerykańskich dramatach wojennych "Szeregowiec Ryan" (1998), w reżyserii Stevena Spielberga, "Przełęcz ocalonych" (2016), w reżyserii Mela Gibsona, oraz w jednej z misji na Pacyfiku w grze wideo "" (2008).

</doc>
<doc id="5192080" url="https://pl.wikipedia.org/wiki?curid=5192080" title="Stryżki">
Stryżki

Stryżki (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Dawniej używana nazwa – Strzyżki.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego. w 1865 roku należała do dóbr Milki, własność Kopańskich
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 66 osób, 37 było wyznania rzymskokatolickiego a 29 prawosławnego. Jednocześnie 52 mieszkańców zadeklarowało polską a 14 białoruską przynależność narodową. Było tu 13 budynków mieszkalnych. W 1931 w 15 domach zamieszkiwało 75 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5192087" url="https://pl.wikipedia.org/wiki?curid=5192087" title="Złamana róża">
Złamana róża

Złamana Róża- pomnik w Bydgoszczy w Parku Jana Kochanowskiego, upamiętniający 50 zamordowanych we wrześniu 1939 gimnazjalistów.
Opis.
,Złamana Róża" to pomnik w formie niewielkiej (około 4 metry szerokości) rzeźby, składającej się z kamiennego cokołu, oraz metaloplastyki, niosącej wartość symboliczną. Zaprojektował ją Józef Makowski, twórca wielu innych rzeźb i pomników, m.in. Rybek, które znajdowały się w misie po Fontannie Potop, Pomnika lotników polskich czy kilku sylwetek w Galerii pomników kompozytorów i wirtuozów w Bydgoszczy. Jest to figura korespondująca z otoczeniem, w którym się znajduje - jest jedną z wielu rzeźb w Parku Jana Kochanowskiego w Bydgoszczy, niektóre mają formy realistyczne, inne, jak ta są bardziej zgeometryzowane i operują kształtem, grubością i formą. Rzeźba składa się z wielu elementów, strzelistych linii i płaszczyzn. Wpisuje się w trendy rzeźbiarstwa abstrakcyjnego lat 60. XX wieku. 

</doc>
<doc id="5192088" url="https://pl.wikipedia.org/wiki?curid=5192088" title="Povolide">
Povolide

Povolide – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 1747 osób, a gęstość zaludnienia wyniosła 86,4 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192090" url="https://pl.wikipedia.org/wiki?curid=5192090" title="Suchoborzec">
Suchoborzec

Suchoborzec – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Inne używane nazwy – Suchoborce, Suchoborze
Historia.
W czasach zaborów zaścianek prywatny w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 26 osób, 9 było wyznania rzymskokatolickiego a 17 staroobrzędowego. Jednocześnie 9 mieszkańców zadeklarowało polską a 17 białoruską przynależność narodową. Były tu 3 budynki mieszkalne. W 1931 w 2 domach zamieszkiwało 16 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5192091" url="https://pl.wikipedia.org/wiki?curid=5192091" title="Adrianna Chlebicka">
Adrianna Chlebicka

Adrianna Chlebicka (ur. 22 stycznia 1994 w Warszawie) – polska aktorka.
Życiorys.
Na ekranie zadebiutowała jako niemowlę w serialu "Boża podszewka" w roku 1997. W latach 2012–2014 odgrywała rolę Zuzy w serialu "M jak miłość". Największą popularność zdobyła dzięki roli Natalii Sokół w serialu "Kontrola", za którą otrzymała nominację do nagrody na MFF GLBT w Turynie. W 2021 wcieliła się w główną rolę Moniki w komedii romantycznej "Miłość do kwadratu".

</doc>
<doc id="5192094" url="https://pl.wikipedia.org/wiki?curid=5192094" title="Enterprise Investors">
Enterprise Investors

Enterprise Investors – firma inwestycyjna typu private equity i venture capital z siedzibą w Warszawie, założona w 1992 przez Johna P. Birkelunda i Roberta Farisa z inicjatywy Polsko-Amerykańskiego Funduszu Przedsiębiorczości, która od tamtej pory zarządzała jego inwestycjami. Specjalizuje się w wykupach oraz dostarczaniu kapitału na etapie wzrostu w spółkach zlokalizowanych w Europie Środkowo-Wschodniej.
Firma tworzy fundusze inwestycyjne pod wspólną nazwą Polish Enterprise Fund. Od momentu powstania firma pozyskała 8 funduszy, które zostały łącznie wycenione na 2 miliardy euro, które zainwestowały 1,6 mld EUR w 134 przedsiębiorstwa z różnych sektorów: nieruchomości, opiekę zdrowotną, produkty konsumenckie, ubezpieczenia, energię, energię odnawialną, turystykę i sprzęt medyczny. Do bardziej znanych firm w które były zaangażowane fundusze, należą: Zelmer, Danwood Holding, słowacka odnoga Orange, Lukas Bank, Zielona Budka, Kofola, Kruk, LPP, AVG, Dino czy Komfort.

</doc>
<doc id="5192095" url="https://pl.wikipedia.org/wiki?curid=5192095" title="Park Wyczółki w Warszawie">
Park Wyczółki w Warszawie

Park Wyczółki − zabytkowy park znajdujący się przy ul. Łączyny w dzielnicy Ursynów w Warszawie.
Opis.
Park został założony w I połowie XIX wieku. Otaczał zabudowania dawnego majątku Wyczółki, którego jednym z kolejnych właścicieli był Fryderyk Skarbek. W 1938 nieruchomość znalazła się w granicach Warszawy.
Park jest własnością prywatną i nie jest dostępny dla osób z zewnątrz. Rosną w nim m.in. wiązy, topole białe, kasztanowce, klony, dęby szypułkowe, a także pojedyncze egzemplarze sosny wejmutki, sosny czarnej i modrzewia europejskiego. Trzy wiązy o obwodach pni przekraczających trzy metry są pomnikami przyrody. W 2012 zniesiono status pomnika przyrody obumarłej topoli czarnej o obwodzie pnia 625 cm, która była jednym z najokazalszych drzew w Warszawie.
W parku znajdują się dwa zbiorniki wodne zasilane przez Potok Służewiecki, nazywane Stawami Berensewicza. Znajduje się tam również zrujnowany drewniany dworek oraz elementy architektury ogrodowej (rzeźby, kamienna ława i kapliczka).
W 1965 park został wpisany do rejestru zabytków.

</doc>
<doc id="5192096" url="https://pl.wikipedia.org/wiki?curid=5192096" title="Harriet Babcock">
Harriet Babcock

Harriet Babcock (ur. 1877 – zm. 12 grudnia 1952) – amerykańska psycholożka, na Uniwersytecie Nowojorskim prowadziła badania w zakresie metod mierzenia inteligencji.

</doc>
<doc id="5192097" url="https://pl.wikipedia.org/wiki?curid=5192097" title="Anelsonia eurycarpa">
Anelsonia eurycarpa

Anelsonia eurycarpa – gatunek z rodziny kapustowatych ("Brassicaceae"). Reprezentuje monotypowy rodzaj "Anelsonia". Występuje w zachodniej części Stanów Zjednoczonych w stanach: Kalifornia, Idaho, Montana i Nevada. Rośnie w górach na terenach skalistych na rzędnych 1600–4000 m n.p.m.
Nazwa rodzaju upamiętnia botanika Avena Nelsona (1859–1952).
Systematyka.
Gatunek i rodzaj z rodziny kapustowatych ("Brassicaceae"), w jej obrębie należy do plemienia "Boechereae". Jest blisko spokrewniony z rodzajami "Boechera" i "Phoenicaulis".

</doc>
<doc id="5192098" url="https://pl.wikipedia.org/wiki?curid=5192098" title="Anelsonia">
Anelsonia



</doc>
<doc id="5192099" url="https://pl.wikipedia.org/wiki?curid=5192099" title="Zniekształcenie kartograficzne">
Zniekształcenie kartograficzne



</doc>
<doc id="5192102" url="https://pl.wikipedia.org/wiki?curid=5192102" title="Anthology (album Michaela Jacksona)">
Anthology (album Michaela Jacksona)



</doc>
<doc id="5192104" url="https://pl.wikipedia.org/wiki?curid=5192104" title="Suchoborzec (leśniczówka)">
Suchoborzec (leśniczówka)

Suchoborzec – dawna leśniczówka. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów leśniczówka w powiecie dzisieńskim, w guberni wileńskiej Imperium Rosyjskiego.
W latach 1921–1945 leśniczówka leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5192105" url="https://pl.wikipedia.org/wiki?curid=5192105" title="Polsko-Amerykański Fundusz Przedsiębiorczości">
Polsko-Amerykański Fundusz Przedsiębiorczości

Polsko-Amerykański Fundusz Przedsiębiorczości – fundusz inwestycyjny, powołany przez rząd Stanów Zjednoczonych (USG) w celu promowania wolnej przedsiębiorczości w Polsce w latach 90. XX wieku, utworzony na mocy ustawy "O popieraniu demokracji w Europie Wschodniej" (SEED ACT), uchwalonej w 1989 roku przez Kongres USA.
Historia.
Fundusz został po raz pierwszy zasugerowany przez prezydenta George’a H.W. Busha w kwietniu 1989 r., założony w 1990 roku, kiedy rząd Stanów Zjednoczonych dokonał początkowej inwestycji w wysokości 240 milionów dolarów.
Fundusz był zarządzany przez Roberta G. Farisa, a zarządowi przewodniczył John P. Birkelund. Członkami zarządu byli między innymi doradca ds. bezpieczeństwa narodowego Zbigniew Brzeziński, prezes GM John F. Smith Jr. oraz prezes AFL-CIO Lane Kirkland.
Była sekretarz stanu USA Condoleezza Rice w swojej książce z 2017 roku „Demokracja: historie z długiej drogi do wolności” pisze, że fundusz był „jednym z najbardziej udanych przedsięwzięć” promujących wolną przedsiębiorczość w polskiej gospodarce po upadku komunizmu, nawet chociaż był „w rzeczywistości dość mały w absolutnych dolarach”.
Aktywami Funduszu zarządza Enterprise Investors, najstarsza i jedna z największych w Polsce i Europie Środkowo-Wschodniej firm private equity i venture capital.
W okresie 2000–2001 część kapitału początkowego Funduszu, w wysokości 120 mln USD, pochodzących z zamkniętych inwestycji, została zwrócona do budżetu USA, natomiast pozostałe środki są stopniowo przekazywane do „kapitału żelaznego” Polsko-Amerykańskiej Fundacji Wolności – obecnie jednej z największych organizacji non-profit w Europie Środkowo-Wschodniej.

</doc>
<doc id="5192110" url="https://pl.wikipedia.org/wiki?curid=5192110" title="Sutoki (rejon szarkowszczyński)">
Sutoki (rejon szarkowszczyński)

Sutoki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 31 osób, 3 było wyznania rzymskokatolickiego, 10 prawosławnego a 18 staroobrzędowego. Jednocześnie 26 mieszkańców zadeklarowało białoruską a 5 rosyjską przynależność narodową. Było tu 5 budynków mieszkalnych. W 1931 w 4 domach zamieszkiwało 19 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5192111" url="https://pl.wikipedia.org/wiki?curid=5192111" title="Sutoki">
Sutoki



</doc>
<doc id="5192113" url="https://pl.wikipedia.org/wiki?curid=5192113" title="Ronn Motor Group">
Ronn Motor Group

Ronn Motor Group – amerykański producent wodorowych supersamochodów z siedzibą w Scottsdale działający od 2009 roku.
Historia.
Przedsiębiorstwo Ronn Motor Group założone zostało z inicjatywy amerykańskiego przedsiębiorcy Ronna Maxwella Forda w mieście Scottsdale w stanie Arizona, planując wprowadzić na rynek supersamochód wyróżniający się bezemisyjnym źródłem napędu. Rok po powstaniu zadebiutował prototyp roadstera o nazwie Ronn Scorpion o napędzie spalinowo-wodorowym, który otrzymał przydomek "eco-exotic car". Producent zakładał rozpoczęcie produkcji pod koniec 2009 roku, z roczną wielkością zbudowanych Scorpionów na poziomie 200 sztuk. Plany te nie doczekały się jednak realizacji.
Pomimo niepowodzenia we wdrożeniu Scorpiona do produkcji, Ronn Motor Group nie zaprzestało działalności. Po 10-letniej przerwie w prezentowaniu planów na dalszy rozwój, firma w sierpniu 2020 roku zapowiedziała rozbudowane plany na wprowadzenie na rynek gamy samochodów o napędzie elektrycznym oraz wodorowym. Wśród nich znaleźć ma się SUV, samochód sportowy oraz furgonetka, w których wdrożeniu do produkcji ma pomóc zarówno współpraca z chińskimi partnerami, jak i plany otwarcia europejskiego centrum dystrybucyjnego w Hiszpanii.

</doc>
<doc id="5192119" url="https://pl.wikipedia.org/wiki?curid=5192119" title="Andrzeiowskia">
Andrzeiowskia



</doc>
<doc id="5192121" url="https://pl.wikipedia.org/wiki?curid=5192121" title="Michał Hasiuk">
Michał Hasiuk

Michał Hasiuk (ur. 12 listopada 1931 w Kosmowie, zm. 25 listopada 2021 w Poznaniu) – polski filolog, germanista, specjalista z zakresu językoznawstwa bałtyckiego, profesor Uniwersytetu im. Adama Mickiewicza w Poznaniu.
W 1955 ukończył germanistykę na UAM, po czym podjął pracę na tej uczelni. Stopień doktora habilitowanego uzyskał w 1978. Był wykładowcą w Instytucie Językoznawstwa Wydziału Neofilologii UAM. Inicjator powołania filologii litewskiej i łotewskiej na UAM, w latach 1987-2004 kierownik Zakładu Bałtologii UAM.
Odznaczony m.in. Złotym Krzyżem Zasługi, Orderem Odrodzenia Polski i Krzyżem Komandorskim Orderu Wielkiego Księcia Gedymina.
Publikacje.
"Contributions to Baltic linguistic", Poznań 1993
"Fonologia litewskiej gwary sejneńskiej", Poznań 1978

</doc>
<doc id="5192122" url="https://pl.wikipedia.org/wiki?curid=5192122" title="Frederik Wandahl">
Frederik Wandahl

Frederik Michal Anker Wandahl (ur. 9 maja 2001 w Höllviken) – duński kolarz szosowy i torowy.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5192123" url="https://pl.wikipedia.org/wiki?curid=5192123" title="Zelmer (przedsiębiorstwo)">
Zelmer (przedsiębiorstwo)



</doc>
<doc id="5192125" url="https://pl.wikipedia.org/wiki?curid=5192125" title="Gramatyka łacińska">
Gramatyka łacińska



</doc>
<doc id="5192126" url="https://pl.wikipedia.org/wiki?curid=5192126" title="Masud Gharahkhani">
Masud Gharahkhani

Masud Gharahkhani, (ur. 22 września 1982 w Teheranie) – norweski polityk irańskiego pochodzenia, działacz Partii Pracy, parlamentarzysta, od 2021 przewodniczący Stortingu.
Życiorys.
Urodził się w Iranie, w Norwegii zamieszkał w 1987. Z wykształcenia radiolog, kształcił się w Høgskolen i Gjøvik. Pracował w szpitalu w wyuczonym zawodzie. Zaangażował się w działalność polityczną w ramach Partii Pracy, kierował okręgiem jej młodzieżówki Arbeidernes Ungdomsfylking (AUF) w okręgu Buskerud. W latach 2007–2011 był radnym okręgu oraz członkiem władz gminy Øvre Eiker. W 2011 wszedł w skład władz miejscowości Drammen.
W kadencji 2009–2013 zastępca posła do Stortingu. W 2017 po raz pierwszy został wybrany do norweskiego parlamentu, z powodzeniem ubiegał się o reelekcję w wyborach w 2021. W listopadzie 2021 stanął na czele Stortingu, zastępując Evę Kristin Hansen, która ustąpiła w związku z kontrowersjami dotyczącymi korzystania przez nią z mieszkania służbowego.

</doc>
<doc id="5192127" url="https://pl.wikipedia.org/wiki?curid=5192127" title="Ewelina Pankowska">
Ewelina Pankowska

Ewelina Pankowska (ur. 6 października 1990 w Opocznie) – polska aktorka teatralna i filmowa.
Życiorys.
W 2016 roku ukończyła studia na Wydziale Aktorskim we Wrocławiu. 
W latach 2018–2019 odgrywała rolę Agnieszki Habsburżanki w serialu historycznym "Korona królów". Od 2018 do 2022 roku wcielała się w główną rolę Majki Podgórskiej w serialu "Kontrola", która to właśnie przyniosła jej największą rozpoznawalność.
Od 2020 roku jest aktorką Nowego Teatru w Warszawie.

</doc>
<doc id="5192128" url="https://pl.wikipedia.org/wiki?curid=5192128" title="My Name">
My Name



</doc>
<doc id="5192129" url="https://pl.wikipedia.org/wiki?curid=5192129" title="BoA (piosenkarka)">
BoA (piosenkarka)



</doc>
<doc id="5192131" url="https://pl.wikipedia.org/wiki?curid=5192131" title="BoA the Live 2010 „X'mas”">
BoA the Live 2010 „X'mas”



</doc>
<doc id="5192132" url="https://pl.wikipedia.org/wiki?curid=5192132" title="BoA the Live 2009 „X'mas”">
BoA the Live 2009 „X'mas”



</doc>
<doc id="5192139" url="https://pl.wikipedia.org/wiki?curid=5192139" title="Tamana (wyspa Kiribati)">
Tamana (wyspa Kiribati)



</doc>
<doc id="5192140" url="https://pl.wikipedia.org/wiki?curid=5192140" title="Tamana (ujednoznacznienie)">
Tamana (ujednoznacznienie)



</doc>
<doc id="5192141" url="https://pl.wikipedia.org/wiki?curid=5192141" title="Antoni Gosiewski">
Antoni Gosiewski



</doc>
<doc id="5192143" url="https://pl.wikipedia.org/wiki?curid=5192143" title="SIN Cars">
SIN Cars



</doc>
<doc id="5192144" url="https://pl.wikipedia.org/wiki?curid=5192144" title="Marina Mokotów">
Marina Mokotów

Marina Mokotów – zamknięte osiedle w Warszawie w dzielnicy Mokotów, składające się z domów jednorodzinnych, rezydencjalnych, apartamentowców i podawane jest za przykład typowego ogrodzonego osiedla w Warszawie. Na działce wielkości 21,5 ha wybudowane w latach 2003–2006 jednostki mieszkaniowe mieszczą ok. 5000 mieszkańców. Na jego terenie znajduje się park, sztuczny staw, tereny sportowo-rekreacyjne, sklepy i punkty usługowe.
Lokalizacja.
Osiedle położone jest w kwartale między ulicami: Żwirki i Wigury, Racławicką, Miłobędzką, Etiudy Rewolucyjnej i Woronicza na Mokotowie w odległości kilku przystanków autobusowych od Lotniska im. Fryderyka Chopina. Niedaleko znajduje się odrestaurowany XIX wieczny Fort Mokotów.
Architektura i urbanistyka.
W skład inwestycji, której inwestorem jest "Dom Development", wchodzą zaprojektowane przez architekta Stefana Kuryłowicza i jego biuro "Kuryłowicz &amp; Associates" bloki mieszkaniowe, domy jednorodzinne, budynki apartamentowe oraz o charakterze rezydencjalnym, otoczone rozległymi terenami zielonymi, które stanowią 60% wielkości działki. Wjazd główny dla mieszkańców i gości znajduje się od strony ulicy Racławickiej, gdzie mieści się budynek ochrony. Pozostałe dwa wjazdy i wyjazdy z terenu osiedla są przeznaczone wyłącznie dla mieszkańców. 
Szczególną uwagę zwrócono na elementy związane ze zbiornikiem wodnym z brzegami umocnionymi granitem w metalowej siatce: pomosty, kładki, groble, przelewy. Wokół zbiornika wodnego, który poza funkcją rekreacyjno-krajobrazową odgrywa rolę zbiornika retencyjnego ze szczelnym dnem, stworzono park krajobrazowy. Spływa do niego deszczówka, a system pomp i filtrów wymusza obieg i utrzymuje wodę w czystości. Park jest otoczony zabudową mieszkaniową o zróżnicowanej formie i różnym charakterze, która posadowiona jest w sposób spójny i ustopniowany, od dużych, wielorodzinnych bloków z prześwitami (ul. Wyględowska 4, 6, 8 i 10) na zachód od zbiornika, przez prostokątną siatkę małych uliczek z kilkurodzinnymi willami miejskimi po domy jednorodzinne na wschodzie zbiornika. Czterokondygnacyjne wolnostojące wille miejskie umożliwiły wprowadzenie zieleni w głąb dalszych kwartałów mieszkalnych. Od strony północnej jest półkolisty budynek apartamentowy zaprojektowany na planie łagodnego łuku (ul. Warowna 1 i 3). Zieleń i woda w parku, zielone podwórka przy budynkach, zieleń ulic i placu oraz ogrody willi tworzą w ten sposób ciągły układ zielonych przestrzeni, zapewniający kontakt z terenem otwartym wszystkim budynkom zespołu i wpisujący się w szerszy kontekst układów zieleni w tej części miasta. W części północnej zlokalizowano budynki jednorodzinne (54 domy bliźniacze i 10 rezydencji). ZW południowo-wschodniej części mieszczą się pozostałe bloki mieszkaniowe (łącznie z tymi na wschód od jeziorka jest to 15 budynków mieszkalnych z ok. 1027 mieszkaniami. Kameralne budynki o nowoczesnej, spokojnej architekturze mają zróżnicowaną wysokość. Na elewacji i we wnętrzach wykorzystane są materiały szlachetne – laminaty drewnopodobne, kamień, włókno-cement, stal nierdzewna, szkło. Liczba pięter waha się od 4 do 8. Liczba mieszkań to 1780, o powierzchni 34–211 m². Są wśród nich mieszkania 1-, 2-, 3-, 4- i 5-pokojowe. W częściach wspólnych osiedla zaprojektowane są aleje, skwery, place miejskie, fontanna z rzeźbami, liczne elementy dekoracyjne.
Na północy osiedla znajduje się drugi teren zielony, który odtwarza dawne ukształtowanie wałów oraz fosa fortu Mokotów. Rzeźbę terenu uwydatniono dzięki oczyszczeniu terenu z samosiewek i nalotu, przez odpowiednie wytyczenie alejek i punktów widokowych wzdłuż linii umocnień. Stworzono przyjazne miejsce spotkań, zabaw i ruchu. Wzdłuż głównego ciągu komunikacyjnego powstała ścieżka zdrowia z przyrządami do ćwiczeń. Ciekawymi elementami są punkty widokowe, czy też sezonowo napełniająca się wodą fosa. Stoki pokrywa pachnąca łąka kwiatowa. Zarówno po wschodniej jak i po zachodniej stronie ul. Do Fortu kompozycja parku jest krajobrazowa, naturalna. Zieleń strefy zachodniej podkreśla reprezentacyjny charakter miejsca przez układ strzyżonych żywopłotów.
Infrastruktura osiedla.
Na terenie osiedla znajdują się kawiarnie, restauracje, sklepy spożywcze, apteki, punkty handlowo-usługowe, placówka pocztowa, place zabaw dla dzieci, pasaże z urządzeniami fitness, siłownia plenerowa. Osiedle jest ogrodzone i monitorowane, z ochroną całodobową. Do dyspozycji mieszkańców są komórki lokatorskie, miejsca postojowe w garażu podziemnym oraz zewnętrzne miejsca postojowe naziemne dla gości. Przez osiedle nie prowadzą drogi publiczne.
Tworzy Wspólnotę Mieszkaniową "Marina Mokotów" w Warszawie.

</doc>
<doc id="5192149" url="https://pl.wikipedia.org/wiki?curid=5192149" title="Kamienica przy ulicy Odrzańskiej 1 we Wrocławiu">
Kamienica przy ulicy Odrzańskiej 1 we Wrocławiu

Kamienica przy ulicy Odrzańskiej – zabytkowa barokowa kamienica, znajdująca się przy ulicy Odrzańskiej 1 we Wrocławiu. 
Historia kamienicy.
Pierwszy murowany budynek został wzniesiony jeszcze w okresie późnego średniowiecza. Z tego okresu zachował się gotycki ostrołuczny portal znajdujący się w sieni budynku. Około 1760 roku budynek został gruntownie przebudowany. Powstała wówczas trzypiętrowa, jednotraktowa kamienica o sześcioosiowej fasadzie. W osi fasady umieszczono w połaci dachowej lukarnę otoczoną edykułą. Mansardowy dach z dwoma oknami połaciowymi został oddzielony od niższej kondygnacji wydatnym gzymsem przerwanym w osi fasady. Okna na I i II piętrze wieńczą naczółki w formie prostych odcinków gzymsu; dodatkowo nad oknami drugiej kondygnacji umieszczono skromną dekorację rzeźbiarską. W boniowanej części parterowej, asymetrycznie, po prawej stronie, umieszczono portal. Z obu stron otworu wejściowego znajdowały się wolutowe konsole podtrzymujące gzymsy, na których opierało się koszowe nadproże ozdobione w kluczu motywem akantu. 
Od 1875 roku kamienica wraz z kamienicą przy Rynku 58 "Pod Złota Palmą" należała do Leopolda Kny'ego profesora zwyczajnego, botanika, specjalisty w dziedzinie grzybów i roślin zarodnikowych. W 1899 r. Leopold Priebatsch wraz z bratem Juliusem odkupili od profesora Leopolda Kny obie kamienicę . 

</doc>
<doc id="5192151" url="https://pl.wikipedia.org/wiki?curid=5192151" title="Piotr Bajor (politolog)">
Piotr Bajor (politolog)

Piotr Bajor (ur. 1981) – polski politolog, profesor Uniwersytetu Jagiellońskiego.
Życiorys.
W 2005 ukończył studia magisterskie w Instytucie Nauk Politycznych i Stosunków Międzynarodowych UJ. Stopień doktora nauk humanistycznych uzyskał w 2012 na podstawie rozprawy pt. "Między Moskwą a Zachodem. Główne kierunki polityki zagranicznej niepodległej Ukrainy" (promotor: prof. dr hab. Lubomir Zyblikiewicz), a stopień doktora habilitowanego otrzymał w 2020. Od 2021 profesor uczelni na Uniwersytecie Jagiellońskim.
Pracuje w Katedrze Bezpieczeństwa Narodowego Instytutu Nauk Politycznych i Stosunków Międzynarodowych UJ. Od 2014 wykłada także w Akademii Dyplomatycznej Uniwersytetu Śląskiego. Od 2020 jest zastępcą Dyrektora Instytutu Nauk Politycznych i Stosunków Międzynarodowych UJ.
W latach 2012–2013 był przewodniczącym Rady Młodych Naukowców.
Jego zainteresowania badawcze koncentrują się wokół zagadnień polityki zagranicznej i bezpieczeństwa Polski, okoliczności rozpadu Związku Sowieckiego oraz bezpieczeństwa na terenie obszaru posowieckiego.

</doc>
<doc id="5192153" url="https://pl.wikipedia.org/wiki?curid=5192153" title="Tadeusz Kuncewicz">
Tadeusz Kuncewicz

Tadeusz Kuncewicz (ur. w Fastowie, zm. 8 lutego 1991 w Warszawie) – major, żołnierz podziemia niepodległościowego, ofiara represji komunistycznych.
Życiorys.
Syn Stanisława i Anny z domu Mijakowskiej. W Stanisławowie ukończył średnią szkołę handlową w 1935 r. i zgłosił się do odbycia służby wojskowej. Został skierowany do Szkoły Podchorążych Rezerwy Piechoty przy 27 Dywizji Piechoty w Łucku. Następnie odbył kurs kolejowy i w zawodzie kolejarza pracował w Ruskich Piaskach do wybuchu II wojny światowej.
Już jesienią 1939 r. został żołnierzem konspiracyjnego Związku Czynu Zbrojnego w Nieliszu, przyjął pseudonim „Kmicic”. Pełnił funkcję szefa wywiadu placówki, od 1940 r. w Tarzymiechach był adiutantem komendanta Obwodu Zamość ZWZ-AK oraz oficerem do zadań specjalnych. Od maja 1941 r. przeszedł całkowicie do konspiracji, rezygnując z dotychczasowej pracy na kolei. Od kwietnia 1942 r. pracował nad odtworzeniem struktur zamojskiej Armii Krajowej, które zostały rozbite przez Gestapo po zdradzie jednego z konspiratorów. Po odbudowie struktur zajął się organizowaniem oddziału o charakterze dywersyjnym, który zajmował się organizacją akcji zapobiegających wysiedlenie ludności polskiej z Zamojszczyzny. W tym okresie zmienił pseudonim na „Podkowa”. 16 grudnia 1942 r. jego oddział podpalił most kolejowy w Ruskich Piaskach oraz spalił wieżę ciśnień i ostrzelał wagony–cysterny stojące na stacji. W noc sylwestrową 1943 r. jego żołnierze zniszczyli odbudowany most w Ruskich Piaskach oraz wieże ciśnień w Ruskich Piaskach, w Szczebrzeszynie i Krasnobrodzie. Te działania zablokowały ruch na linii kolejowej na kilka dni.
22 kwietnia 1943 r. skutecznie zaatakował i zniszczył skład kolejowy z materiami pędnymi przeznaczonymi dla Wehrmachtu. 19 czerwca zaatakował fabrykę terpentyny i kalafonii „Alfa” w Szczebrzeszynie. 27 września jego oddział, wsparty posiłkami z Warszawy, przeprowadził akcję uwolnienia więźniów z więzienia w Biłgoraju. Wolność odzyskało przytrzymywanych tam 78 osób. W lutym 1944 r. nawiązał współpracę z oddziałem partyzantki radzieckiej dowodzonej przez ppłk. Piotra Werszyhorę. 9 maja 1944 r. oddział Kuncewicza wziął udział w zakończonym powodzeniem ataku na pociąg przewożący amunicję. Na trasie kolejowej Zwierzyniec-Biłgoraj doprowadzono do zatrzymania pociągu, pozyskania części ładunku na własne potrzeby oraz zniszczenia reszty transportu. 13 maja 1944 r. jego oddział, we współpracy z partyzantką radziecką, zniszczył most kolejowy na Wieprzu. 20 maja 1944 r. został mianowany przez mjr Stanisława Prusa „Adama” dowódcą II batalionu 9 pułku piechoty Legionów AK liczącego ok. 200 żołnierzy. 
W okresie Akcji „Burza” baon nawiązał współpracę z 27 Wołyńską Dywizją Piechoty i prowadził działania zbrojne w rejonie Zwierzyniec–Szczebrzeszyn–Topólcza. 26 lipca oddział Kuncewicza wkroczył do opuszczonego przez Niemców Szczebrzeszyna. 30 lipca oddział Kuncewicza został rozbrojony przez Armię Czerwoną. On sam pozostał nadal w konspiracji. Podjął próbę przedostania się do Warszawy i wzięcia udziału w powstaniu warszawskim. Nie zdoła dotrzeć w rejon walk, powrócił na Zamojszczyznę. We wrześniu planował przeprowadzenie akcji rozbicia więzienia w Zamościu, do czego ostatecznie nie doszło. Jesienią i zimą pracował nad otworzeniem podziemnej struktury w ramach Narodowych Sił Zbrojnych. 24 marca 1945 r. dowodził oddziałem, który rozbił posterunek MO w Skierbieszowie. W kwietniu 1945 r. oddział przemieścił się do Puszczy Solskiej, 10 kwietnia zdobył posterunki MO we Frampolu i Kocudzy. 24 kwietnia zajęto posterunek MO w Zakrzewie, a 27 kwietnia Janów Lubelski. Zajęto posterunek MO i uwolniono więźniów przetrzymywanych w miejscowym areszcie. 15 maja dowodzeni przez niego żołnierze zajęli posterunek MO i Urząd Gminy w Izbicy. 19 maja 1945 r. oddział „Podkowy” został zaatakowany przez grupę operacyjną z Powiatowego Urzędu Bezpieczeństwa Publicznego w Krasnymstawie.
W czerwcu 1945 r., wobec nasycenia terenu oddziałami bezpieki i trudności w dalszym działaniu, Kuncewicz podjął decyzję o rozformowaniu oddziału. Zgłosił przełożonym chęć przedostania się do zachodniej strefy okupacyjnej w Niemczech i dotarcia do 2 Korpusu Polskiego. Wspólnie z 22. innymi żołnierzami podziemia wyruszył skradzioną ciężarówka w podróż w przebraniach żołnierzy Ludowego Wojska Polskiego. 6 lipca 1945 r. dotarli w pobliże amerykańskiej strefy okupacyjnej, w obawie przed aresztowaniem zabili dwóch żołnierzy armii czechosłowackiej – Josefa Šindelářa i Vlastimila Malinę. Zostali schwytani i 10 lipca przekazani funkcjonariuszom Státní bezpečnosti. Podczas przewożenia do więzienia w Česká Kamenice podjęli próbę ucieczki, która zakończyła się śmiercią ośmiu spośród nich. Kuncewicz przeżył, następnie był przetrzymywany w więzieniach w Hradczanach, Pankrácu i Česká Lípa. 12 lipca 1947 roku został przekazany na przejściu granicznym Chałupki funkcjonariuszom Ministerstwa Bezpieczeństwa Publicznego i trafił do więzienia na Zamku Lubelskim. W procesie pokazowym został skazany na 6 lat więzienia, wyrok odbywał w więzieniu na Zamku Lubelskim, we Wronkach i Knurowie. Więzienie opuścił w 1955 roku.
Po zwolnieniu z więzienia powrócił do pracy na kolei. Był członkiem koła nr 5 ZBoWiD w Warszawie, należał do Komisji Historycznej. W 1973 roku otrzymał drugą nagrodę w konkursie wspomnień kolejarzy, którzy walczyli podczas II wojny światowej. W 1977 roku przeszedł na emeryturę. W 1990 roku zaangażował się w tworzenie Światowego Związku Żołnierzy Armii Krajowej. 
Zmarł 8 II 1991 r. w Warszawie.
Odznaczenia.
Za służbę w Armii Krajowej został odznaczony m.in.: 
Upamiętnienie.
W latach 2001–2003 imię Tadeusz Kuncewicza nosiła Strażnica Straży Granicznej w Lubyczy Królewskiej. Uroczystość nadania imienia odbyła się 25 maja 2001 roku. 25 lipca 2021 roku, w ramach obchodów 77. rocznicy wkroczenia Oddziałów AK do Szczebrzeszyna, tamtejsza Miejsko-Gminna Biblioteka Publiczna zorganizowała wystawę plenerową poświęconą Kuncewiczowi. Osłonięty został również upamiętniający go mural.

</doc>
<doc id="5192158" url="https://pl.wikipedia.org/wiki?curid=5192158" title="Podwójna gra">
Podwójna gra



</doc>
<doc id="5192160" url="https://pl.wikipedia.org/wiki?curid=5192160" title="Hředle">
Hředle

Hředle – miasteczko i gmina w Czechach, w powiecie Rakovník, w kraju środkowoczeskim. Według danych z dnia 1 stycznia 2021 liczyła 603 mieszkańców.

</doc>
<doc id="5192163" url="https://pl.wikipedia.org/wiki?curid=5192163" title="Bateria artylerii nr 39 (XXXIX)">
Bateria artylerii nr 39 (XXXIX)

39 (XXXIX) Bateria artylerii – polska bateria artylerii przeciwdesantowej i towarzyszącej kalibru 37 mm, ustawiona na lądowej pozycji głównej za Kuźnicą, a przed Jastarnią oraz przeznaczona w części do obrony portu wojennego w Helu, Półwyspu Helskiego. Wchodziła w skład Dywizjonu Artylerii Nadbrzeżnej, Batalionu KOP "Hel" Rejonu Umocnionego Hel.
Sformowanie i opis baterii.
Z uwagi na potrzebę zabezpieczenia podejść do portów Władysławowo, Jastarnia i Helu oraz wzmocnienia artylerii nadbrzeżnej, oraz biorąc pod uwagę niedostatki finansowe, Kierownictwo Marynarki Wojennej postanowiło wykorzystać posiadane w magazynach zapasy uzbrojenia, w tym armaty kal. 37 mm Hotchkiss wz. 1885. Armaty te pochodziły z przezbrojonych oraz wycofanych z eksploatacji okrętów Flotylli Rzecznej i Floty. Zawiązki baterii sformowano pod koniec roku 1938 w ramach etatu pokojowego dywizjonu artylerii nadbrzeżnej. Formowana bateria nr 39 została podporządkowana dowódcy batalionu KOP "Hel" mjr. Janowi Wiśniewskiemu w okresie czerwca-lipca 1939 roku. Działka kal. 37 mm Hotchkiss wz. 1885 na dorabianych podstawach kołowych i cokołowych podstawach morskich pochodziły głównie z jednostek rzecznych Marynarki Wojennej. Były instalowane w schronach lub odkrytych stanowiskach polowych w ilości 6 sztuk na głównej pozycji obrony za Kuźnicą. Armaty szybkostrzelne kal. 37 mm wz. 1885 miały tu spełniać rolę artylerii towarzyszącej piechocie i artylerii przeciwpancernej. Pozostałe 4 działka kal. 37 mm Hotchkiss wz. 1885 ustawiono w rejonie Portu Wojennego w Helu, jako przeciwdesantowe przeznaczone do zwalczania lekkich jednostek nieprzyjaciela. Szef KMW wystąpił 16 maja 1939 r. do Szefa Sztabu Głównego WP o wpisanie utworzonych baterii do tabel mobilizacyjnych, lecz bezskutecznie, wobec tego mobilizacja personelu nastąpiła poza planem mobilizacyjnym „W” z nadwyżek Marynarki Wojennej. W trakcie mobilizacji alarmowej baterię zmobilizowano w grupie zielonej od 23 sierpnia w czasie 48 godzin na podstawie rozkazu Kierownictwa Marynarki Wojennej L.778/Mob./39.
39 bateria w kampanii wrześniowej.
Po zmobilizowaniu stanów osobowych 39 bateria obsadziła główną lądową linię oporu i na półwyspie helskim na zachód od Jastarni. Bateria została podporządkowana dowódcy 11 kompanii strzeleckiej batalionu KOP "Hel" kpt. Stanisławowi Wiśniowskiemu. Nie ustalono, czy bateria prowadziła ostrzał niemieckich lekkich jednostek pływających. Część baterii na obsadzająca główna linię oporu na zachód od Jastarni w oparciu o cztery schrony bojowe nie nawiązała bezpośredniego kontaktu bojowego z niemiecką piechotą.

</doc>
<doc id="5192164" url="https://pl.wikipedia.org/wiki?curid=5192164" title="Rezvani Motors">
Rezvani Motors

Rezvani Motors LLC – amerykański producent samochodów sportowych i terenowych z siedzibą w Irvine działający od 2014 roku.
Historia.
W 2014 roku Ferris Rezvani, żyjący w Kalifornii irańsko-amerykański przedsiębiorca, utworzył motoryzacyjny nazwany za swoim nazwiskiem startup Rezvani Motors. Pierwszym produktem firmy został przedstawiony w tym samym roku samochód sportowy o nazwie Beast, którego cechą charakterystyczną miało być zapewnienie podobne wrażenia podczas jazdy jak w przypadku pilotowania myśliwca. Rozwój pojazdu finansowany był z własnych środków Ferrisa Rezvaniego, a podczas doboru platformy firma skorzystała z partnerstwa z brytyjskim przedsiębiorstwem Ariel Motor Company.
Produkcja pojazdu w limitowanej serii realizowanej na indywidualne rozpoczęła się rok później, w 2015 roku, odbywając się w nowo wybudowanych zakładach produkcyjnych w mieście Santa Ana w Kalifornii. Proces realizacji zamówienia, od złożenia zlecenia aż do wyprodukowania Rezvani Beast, określony został na przedział 8-12 tygodni. Pierwszym nabywcą samochodu został popularny amerykański piosenkarz Chris Brown.
W listopadzie 2017 roku Rezvani dokonało zmiany dotychczasowej taktyki modelowej, koncentrując się odtąd na produkcji i sprzedaży wyczynowego, 500-konnego SUV-a Tank. W marcu 2020 roku przedstawiono nowy wariant pojazdu o nazwie Tank X, z kolei w listopadzie tego samego roku zadebiutował trzeci w historii Rezvani pojazd: sześciokołowy pickup Hercules oparty o platformę modelu Jeep Gladiator. W październiku 2022 ofertę poszerzył duży SUV wykorzystujący podzespoły Cadillaka Escalade'a, model Vengeance.

</doc>
<doc id="5192166" url="https://pl.wikipedia.org/wiki?curid=5192166" title="Szawlany (rejon brasławski)">
Szawlany (rejon brasławski)

Szawlany (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 295 osób, 281 było wyznania rzymskokatolickiego, 12 staroobrzędowego a 2 mojżeszowego. Jednocześnie 105 mieszkańców zadeklarowało polską a 190 białoruską przynależność narodową. Było tu 56 budynków mieszkalnych. W 1931 w 58 domach zamieszkiwało 326 osób.
Wierni należeli do parafii rzymskokatolickiej w Borodzieniczach i parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5192170" url="https://pl.wikipedia.org/wiki?curid=5192170" title="Hvozd (kraj środkowoczeski)">
Hvozd (kraj środkowoczeski)

Hvozd – miasteczko i gmina w Czechach, w powiecie Rakovník, w kraju środkowoczeskim. Według danych z dnia 1 stycznia 2021 liczyła 170 mieszkańców.

</doc>
<doc id="5192171" url="https://pl.wikipedia.org/wiki?curid=5192171" title="Iemasa Kayumi">
Iemasa Kayumi

 – japoński seiyū i aktor dubbingowy związany z agencją 81 Produce.
Dubbingował takich aktorów jak Frank Sinatra, Donald Sutherland, Christopher Lee, Ian McKellen i James Stewart.
Zmarł w 2014 w wieku 80 lat w wyniku powikłań pooperacyjnych.

</doc>
<doc id="5192173" url="https://pl.wikipedia.org/wiki?curid=5192173" title="Tajemnice Prawdy">
Tajemnice Prawdy



</doc>
<doc id="5192175" url="https://pl.wikipedia.org/wiki?curid=5192175" title="Mikhail Purtov">
Mikhail Purtov



</doc>
<doc id="5192179" url="https://pl.wikipedia.org/wiki?curid=5192179" title="Janov (kraj środkowoczeski)">
Janov (kraj środkowoczeski)

Janov – miasteczko i gmina w Czechach, w powiecie Rakovník, w kraju środkowoczeskim. Według danych z dnia 1 stycznia 2021 liczyła 140 mieszkańców.

</doc>
<doc id="5192180" url="https://pl.wikipedia.org/wiki?curid=5192180" title="Tōru Furusawa">
Tōru Furusawa

 – japoński seiyū i aktor dubbingowy związany z agencją Kenyu-Office.

</doc>
<doc id="5192184" url="https://pl.wikipedia.org/wiki?curid=5192184" title="Wo Ding">
Wo Ding

Wo Ding (chiń. 沃丁), imię własne Xuan (绚) – władca Chin z dynastii Shang.
Starożytna chińska kronika "Zapiski historyka" autorstwa Sima Qian informuje, że wstąpił na tron po śmierci swojego ojca Tai Jia. Jego stolicą było miasto Bo (亳). Niewiele wiadomo o jego panowaniu.
Za jego rządów zmarł Yi Yin, potężny minister, który praktycznie współrządził państwem w czasach jego ojca. Wo Ding pogrzebał go z honorami. Nowym pierwszym ministrem został Qingshi (卿士).
Wo Ding rządził 19 lat (inne źródła podają, że 29). Po jego śmierci tron przejął jego brat Tai Geng.

</doc>
<doc id="5192189" url="https://pl.wikipedia.org/wiki?curid=5192189" title="Jairo Henríquez">
Jairo Henríquez

Jairo Mauricio Henríquez Ferrufino (ur. 31 sierpnia 1993 w San Salvadorze) – salwadorski piłkarz grający na pozycji pomocnika w klubie CD Águila oraz reprezentacji Salwadoru.
Kariera.
Henríquez rozpoczynał karierę w salwadorskim klubie Turín FESA F.C. W 2013 roku wyjechał do Meksyku, gdzie reprezentował barwy Tlaxcala F.C. i CD FAS. W 2018 powrócił do Salwadoru. Występował w takich klubach jak: Municipal Limeño, Santa Tecla FC czy A.D. Chalatenango. Obecnie gra w drużynie CD Águila.
W dorosłej reprezentacji Salwadoru 11 lipca 2015 w meczu z Kostaryką. Pierwszą bramkę w kadrze zdobył 14 lipca 2021 przeciwko Trynidadowi i Tobago. Znalazł się w kadrze Salwadoru na Złoty Puchar CONCACAF 2015 i 2021.

</doc>
<doc id="5192192" url="https://pl.wikipedia.org/wiki?curid=5192192" title="Rezvani Beast">
Rezvani Beast

Rezvani Beast – samochód sportowy klasy kompaktowej produkowany pod amerykańską marką Rezvani w latach 2015–2020.
Historia i opis modelu.
Projekt niewielkiego samochodu sportowego został zrealizowany z inicjatywy irańsko-amerykańskiego przedsiębiorcy Ferrisa Rezvaniego. Pracując nad techniką zdecydowano się nawiązać współpracę z brytyjskim Arielem, na którego platformie i podzespołach technicznych dedykowanych modelowi Atom opracowano Rezvani Beast.
Samochód przyjął postać dwudrzwiowego, dwumiejscowego roadstera z agresywną sylwetką bogato zdobioną w przetłoczenia oraz wloty powietrza, przy czym dla zachowania niskiej masy całkowitej nadwozie wykonane zostało z włókna węglowego. Za projekt stylistyczny Rezvani Beast odpowiedzialny był azerski projektant Samir Sadikhov. Na wypadek niesprzyjających warunków atmosferycznych, fotele pokryto wodoodporną tapicerką.
Gamę silnikową Beasta utworzyły dwie jednostki napędowe pochodzące od zewnętrznych dostawców. Jeden to dwulitrowy, turbodoładowany silnik czterocylindrowy o mocy 315 KM rozpędzający pojazd do 100 km/h w 2,9 sekundy, z kolei drugi to jednostka o pojemności 2,4 litra, która osiąga 100 km/h w 2,7 sekundy.
Warianty.
We wrześniu 2015 roku Rezvani Motors przedstawiło nowy wariant Beast w postaci mniej wyczynowego, dynamiczniej stylizowanego Rezvani Beast Speedster. Samochód wyposażono w silnik o pojemności 2,4 litra, który pozwala dzięki mocy 300 KM rozpędzić się do 100 km/h w 3,5 sekundy. Cena pojazdu wynosiła jednak więcej niż zwykłe Beasty, równając się 139 000 dolarów.
Dwa miesiące później, w listopadzie 2015 roku ofertę rozbudował bardziej wyczynowy roadster Rezvani Beast X, napędzane zmodyfikowanym rozpędzającym się do 100 km/h w 2,5 sekundy 2,4 litrowym silnikiem benzynowym o mocy 700 KM dzięki wykorzystaniu dwóch turbosprężarek firmy Garret. Cena pojazdu była wyraźnie wyższa, wynosząc 325 000 dolarów.
W listopadzie 2016 roku przedstawiono kolejną odmianę Beast, tym razem w postaci zamkniętego dwudrzwiowego coupe Rezvani Beast Alpha. Samochód wyróżnił się odchylanymi do przodu drzwiami, a także 2,4 litrowym silnikiem Hondy rozwijającym moc 500 KM. Cena pojazdu wynosiła 200 tysięcy dolarów.
W lutym 2018 roku linię specjalnych odmian zwieńczyła 2-drzwiowa targa o nazwie Rezvani Beast Alpha X Blackbird. Otrzymała ona zgodnie z nazwą czarny lakier, z kolei pod kątem technicznym wykorzystano tym razem jednostkę napędową firmy Cosworth o pojemności 2,4 litra i mocy 700 KM. Cena pojazdu wyniosła 225 000 dolarów.
Sprzedaż.
Rezvani Best nabyć można było wyłącznie w Stanach Zjednoczonych za cenę minimalnie 99 500 dolarów i maksymalnie 124 900 dolarów. Produkcją całej rodziny modelowej Rezvani Beast zajmowały się zakłady produkcyjne amerykańskiego przedsiębiorstwa w kalifornijskim mieście Santa Ana.

</doc>
<doc id="5192205" url="https://pl.wikipedia.org/wiki?curid=5192205" title="Single (track) Top 40 lista">
Single (track) Top 40 lista



</doc>
<doc id="5192207" url="https://pl.wikipedia.org/wiki?curid=5192207" title="Rezvani Tank">
Rezvani Tank

Rezvani Tank – samochód terenowy klasy średniej produkowany pod amerykańską marką Rezvani od 2017 roku. Od 2020 roku produkowana jest druga generacja modelu.
Pierwsza generacja.
Rezvani Tank I został zaprezentowany po raz pierwszy w 2017 roku.
Pod koniec 2017 roku amerykańskie Rezvani Motors dotąd specjalizujące się w produkcji rodziny niewielkich samochodów sportowych z linii Beast zdecydowało się nawiązać współpracę z rodzimym Jeepem, czego efektem był opracowany na podzespołach technicznych Wranglera terenowo-wyczynowy model Tank.
Pierwsza generacja pojazdu utrzymana została w surowej, bojowej estetyce łączącej kanty z wyraźnie zarysowanymi nadkolami oraz agresywnie stylizowanymi detalami nadwozia. Tylną część nadwozia przyozdobił garb z wysoko umieszczonymi lampami wykonanymi w technologii LED, z kolei charakterystycznym rozwiązaniem zostały otwierane od siebie drzwi.
Do napędu wykorzystany został 500-konny silnik Dodge'a typu V8 o pojemności 6,4 litra, który współpracował ze sterowanym manualnie napędem AWD oraz automatyczną skrzynią biegów.
Sprzedaż.
Pierwsza generacja Tanka trafiła do sprzedaży jeszcze w 2017 roku, z dostawami zrealizowanymi pod koniec tamtego roku. Za podstawowy model należało zapłacić 178 000 dolarów, z kolei topowy model był wydatkiem 200 000 dolarów. Producent umożliwiał także pakiet pełnego opancerzenia nadwozia i elementów poszycia, które w zależności od zakresu kosztowały dodatkowo od 40 do 90 000 dolarów.
Druga generacja.
Rezvani Tank II został zaprezentowany po raz pierwszy w 2019 roku.
Dwa lata po premierze zbudowanego we współpracy z Jeepem Tanka, którego debiut szybko pokrył debiut zupełnie nowej generacji Wranglera, Rezvani Motors zdecydowało się zbudować zupełnie nowe, drugie wcielenie swojego samochodu terenowego, które oparte zostało na aktualnej wersji modelu Jeepa.
W stosunku do poprzednika, druga generacja Rezvani Tanka zyskała obszerniejsze nadwozie o bardziej muskularnej sylwetce, które stało się dłuższe i wzbogacone tym razem tradycyjnie otwieranymi tylnymi drzwiami. Przy zachowaniu takich samych proporcji, gruntownie przeprojektowano detale nadwozia i wygląd jego poszczególnych części. Obszernie wzbogacono także wyposażenie standardowe.
Podobnie jak poprzednik, druga generacja Rezvani Tanka wyróżniła się wyczynowymi właściwościami jezdnymi dzięki sportowej jednostce napędowej. Tym razem silnik z serii Hemi typu V8 o pojemności 6,2 litra pochodzący z Dodge'a Challengera został zmodyfikowany w celu osiągnięcia 1000 KM zamiast podstawowej mocy 840 KM. Dodatkowo, ofertę utworzyło także słabsze V6 o mocy 285 KM.
Sprzedaż.
Sprzedaż drugiej generacji Rezvani Tank rozpoczęła się w 2020 roku, koncentrując się głównie na rodzimym rynku Stanów Zjednoczonych. Za najtańszy egzemplarz samochodu terenowego należy zapłacić 155 000 dolarów.

</doc>
<doc id="5192209" url="https://pl.wikipedia.org/wiki?curid=5192209" title="Radom (stacja kolejowa)">
Radom (stacja kolejowa)



</doc>
<doc id="5192211" url="https://pl.wikipedia.org/wiki?curid=5192211" title="Nikołajewka (wieś nad rzeką Małaja Kurica)">
Nikołajewka (wieś nad rzeką Małaja Kurica)

Nikołajewka () – wieś (ros. деревня, trb. dieriewnia) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Małają Kuricą (prawy dopływ Bolszajej Kuricy w dorzeczu Sejmu), 13 km od centrum administracyjnego sielsowietu (Wierchniekasinowo), 27 km na północny zachód od Kurska, 7,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 6 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś nie była zamieszkana.

</doc>
<doc id="5192212" url="https://pl.wikipedia.org/wiki?curid=5192212" title="Milutin Garašanin">
Milutin Garašanin

Milutin Garašanin (cyr. Милутин Гарашанин; ur. 22 lutego 1843 w Belgradzie, zm. 5 marca 1898 w Paryżu) – serbski polityk, dyplomata i historyk, premier Serbii (1884-1887), minister spraw wewnętrznych (1880-1883), minister finansów (1884-1885), minister spraw zagranicznych (1884-1886).
Życiorys.
Był synem znanego polityka serbskiego Iliji Garašanina i Sofiji z d. Danić. Odbył studia na Politechnice w Paryżu, a następnie kształcił się w szkole wojskowej w Metzu, którą ukończył w roku 1868. Po studiach powrócił do Serbii, gdzie zajął się rolnictwem. Wziął udział w wojnie serbsko-tureckiej (1876-1878) jako kapitan artylerii. 23 sierpnia 1876 został ranny w nogę. Udział w wojnie zakończył w stopniu pułkownika i rozpoczął karierę polityczną. Należał do grona założycieli Serbskiej Partii Postępowej. W 1880 objął kierownictwo resortu spraw wewnętrznych. Przed wyborami 1880 zabronił funkcjonariuszom policji jakichkolwiek ingerencji w wybory, co wcześniej było praktykowane. W latach 1883-1884 pełnił funkcję ambasadora Serbii w Wiedniu. W 1884 stanął na czele rządu, którym kierował przez trzy lata. W 1895 został wybrany przewodniczącym Skupsztiny Królestwa Serbii.
Od roku 1893 był członkiem Królewskiej Serbskiej Akademii Nauk. Odznaczony Orderem Daniły I.
Życie prywatne.
Był żonaty (żona Julijana z d. Marković), miał troje dzieci (Vojislav, Olivera, Vladimir).

</doc>
<doc id="5192213" url="https://pl.wikipedia.org/wiki?curid=5192213" title="Rezvani Hercules">
Rezvani Hercules

Rezvani Hercules – samochód terenowy typu pickup klasy pełnowymiarowej produkowany pod amerykańską marką Rezvani od 2020 roku.
Historia i opis modelu.
W listopadzie 2020 roku amerykańskie Rezvani Motors zdecydowało się rozbudować swoją ofertę o kolejny, po terenowym Tank, model będący efektem współpracy z amerykańskim Jeepem. Tym razem za bazę do modyfikacji obrano pickupa Gladiator, na bazie którego powstał duży, trzyosiowy, 6-kołowy pickup o nazwie Rezvani Hercules z samodzielnym projektem nadwozia.
Samochód wyposażono w terenowe, 37-calowe ogumienie o głębokim bieżniku, masywny stelarz za 4-drzwiową kabiną pasażerską, a także obszerny przedział transportowy o długości 2,4 metra. Przełożyło się to na długość nadwozia, która osiągnęła prawie 6,2 metra.
Dla Herculesa Rezvani przewidziało gamę trzech jednostek napędowych, z czego topowa V8 Hemi została głęboko zmodyfikowana w celu osiągnięcia pojemności skokowej 7 litrów i mocy maksymalnej osiągającej 1300 KM. Kontrastującą jednostką jest podstawowe V6 o mocy 285 KM.
Sprzedaż.
Sprzedaż Rezvani Herculesa rozpoczęła się na rodzimym rynku amerykańskim z końcem 2020 roku. Cennik rozpoczyna podstawowa wersja, która kosztuje 325 000 dolarów. Koszt zakupu topowego, pancernego wariantu Millitary Edition to 325 000 dolarów.

</doc>
<doc id="5192214" url="https://pl.wikipedia.org/wiki?curid=5192214" title="RAESR">
RAESR

RAESR – amerykański producent elektrycznych hipersamochodów z siedzibą w Los Angeles działający od 2014 roku.
Historia.
Przedsiębiorstwo RAESR powstało w 2014 roku z inicjatywy inżyniera i konstruktora Erica Rice'a, który nadał firmie skrótową nazwę od wyrazów "Rice Advanced Engineering Systems and Research". Głównym celem przedsiębiorstwa stało się skonstruowanie elektrycznego hipersamochodu o drogowo-torowym charakterze, na czym skoncentrowano się przez kolejne 3 lata. Rezultatem prac było przedstawienie prototypu Tachyon Speed, który zbudowany został w jednym egzemplarzy jako próbny model. Wyróżniającą cechą prototypu stała się m.in. moc układu napędowego 1250 KM, a także deklarowana prędkość maksymalna przekraczająca 385 km/h.
RAESR chce wdrożyć projekt swojego elektrycznego hipersamochodu do produkcji seryjnej. Prace nad finalnym egzemplarzem Tachyona Speed przeznaczonego do poruszania się po publicznych drogach trwają od 2017 roku, nie doczekując się rezultatu przez kolejne lata.

</doc>
<doc id="5192216" url="https://pl.wikipedia.org/wiki?curid=5192216" title="Turuchańsk">
Turuchańsk



</doc>
<doc id="5192219" url="https://pl.wikipedia.org/wiki?curid=5192219" title="Mała Minusa">
Mała Minusa



</doc>
<doc id="5192220" url="https://pl.wikipedia.org/wiki?curid=5192220" title="Carlo Urbani">
Carlo Urbani

Carlo Urbani (ur. 19 października 1956 w Castelplanio, zm. 29 marca 2003 w Bangkoku) – włoski lekarz chorób zakaźnych, który jako pierwszy wykrył i przyczynił się do identyfikacji czynnika etiologicznego SARS – nowej, niebezpiecznej choroby wirusowej. Jego zaangażowanie doprowadziło do szybkiego zaalarmowania Światowej Organizacji Zdrowia (WHO), co spowodowało bezzwłoczne działania przeciwepidemiczne na całym świecie i jak się uważa oszczędziło wiele istnień ludzkich. 
Niedługo później okazało się, że sam został zainfekowany i po krótkiej chorobie zmarł na SARS.
Życiorys.
W 1981 roku Carlo Urbani skończył studia medyczne na uniwersytecie w Ankonie, a następnie uzyskał specjalizację z chorób zakaźnych i tropikalnych na uniwersytecie w Mesynie. Ukończył także dalsze studia podyplomowe obejmujące parazytologię tropikalną.
W młodości Urbani zaangażował się jako wolontariusz we włoskich, charytatywnych organizacjach katolickich "Mani Tese" i "Unitalsi". W 1987 r. wyjechał na miesiąc do Etiopii z misją medyczną. Od 1989 r. zaczął pracę jako lekarz oddziału chorób zakaźnych w miejscowości Macerata, we Włoszech. Mając już wieloletnie doświadczenie zawodowe w dziedzinie epidemiologii i chorób zakaźnych, w 1993 r. został niezależnym konsultantem medycznym Światowej Organizacji Zdrowia.
W 1996 r. wstąpił do organizacji Lekarze bez Granic (MSF) i na rok przeniósł się z rodziną do stolicy Kambodży Phnom Penh. Po powrocie do pracy w Maceracie został prezesem włoskiego oddziału Lekarzy bez Granic. Brał również udział w kampanii skierowanej międzynarodowych firm farmaceutycznych, które utrzymują zaporowe, dla krajów Trzeciego Świata, ceny niezbędnych leków przeciwko AIDS, malarii i gruźlicy. W 1999 r. wszedł w skład delegacji Lekarzy bez Granic, która odebrała Pokojową Nagrodę Nobla przyznanej MSF. Z pieniędzy związanych z Nagrodą Nobla Urbani postanowił stworzyć fundusz promujący międzynarodową kampanię dostępu do niezbędnych leków dla najbiedniejszych krajów na świecie.
28 lutego 2003 r. Urbani został wezwany na konsultację do francuskiego szpitala w Hanoi w Wietnamie, do pacjenta, amerykańskiego biznesmena Johnny'ego Chena, który zapadł na ciężką chorobę, podejrzewaną ptasią grypę. Ponieważ identyczne objawy wystąpiły u kilku osób z personelu szpitala, Urbani zdał sobie sprawę z tego, że Chen prawdopodobnie zachorował na nową i wysoce zaraźliwą chorobę. 3 marca Urbani zalecił całkowitą izolację szpitala i wszystkich jego pacjentów, a personel przeszedł na kwarantannę i stosował wszystkie środki przeciwepidemiczne.
W pierwszych dniach marca Urbani powiadomił komórkę WHO w Genewie o wybuchu zakażeń nowej choroby zakaźnej, co zapoczątkowało działania przeciwepidemiczne, które zakończyły rozprzestrzenianie zachorowań. Udało mu się także przekonać wietnamskie Ministerstwo Zdrowia, by rozpocząć izolowanie pacjentów i badanie podróżujących, co zwolniło w ten sposób tempo narastania epidemii. 7 marca władze Wietnamu poprosiły WHO o pomoc w opanowaniu rozprzestrzenianiu się zachorowań.
11 marca 2003 Urbani poleciał z Hanoi na konferencję naukową wu Bangkoku w Tajlandii, gdzie miał wykład na temat dziecięcych chorób pasożytniczych. Już samolocie poczuł się źle i gorączkował. Gdy dotarł do Bangkoku, kolega, który odbierał go z lotniska widząc w jakim jest stanie wezwał karetkę. Urbani zaraził się SARS od pacjentów, których leczył w Hanoi. W szpitalu w Bangkoku zastosowano wobec niego ścisłą izolację i można się było z nim porozumiewać tylko za pomocą interkomu. Gdy doszło u niego do niewydolności oddechowej, został podłączony do respiratora. 
Gdy był jeszcze świadom poprosił o posługę kapłana i wyraził wolę, żeby jego tkanka płucna została przekazania do badań naukowych. 
Carlo Urbani zmarł 29 marca 2003 (w wieku 46 lat), po 18 dniach leczenia w OIOM-ie.
Szczep wirusa pn. "SARS-CoV Urbani" później został uznany za referencyjny dla tej epidemii. 
Dokonania Carlo Urbaniego zaowocowały pracą naukową w prestiżowym czasopiśmie medycznym New Englad Journal of Medicine opisującym dla nauki nowego groźnego wirusa: "A novel coronavirus associated with severe acute respiratory syndrome". Artykuł w którym został Urbani był jednym z współautorów ukazał się z datą 15 maja 2003, czyli już po jego śmierci.
Życie prywatne.
Carlo Urbani ożenił się z Giulianą Chiorrini w 1983 roku, a w 1987 roku urodził się ich syn, Tommaso. Później mieli jeszcze dwoje dzieci.

</doc>
<doc id="5192225" url="https://pl.wikipedia.org/wiki?curid=5192225" title="Nikołajewka (wieś nad rzeką Bolszaja Kurica)">
Nikołajewka (wieś nad rzeką Bolszaja Kurica)

Nikołajewka () – wieś (ros. деревня, trb. dieriewnia) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 4,5 km od centrum administracyjnego sielsowietu (Wierchniekasinowo), 19 km na północny zachód od Kurska, 1 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 107 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 113 osoby.

</doc>
<doc id="5192229" url="https://pl.wikipedia.org/wiki?curid=5192229" title="Content delivery network">
Content delivery network



</doc>
<doc id="5192236" url="https://pl.wikipedia.org/wiki?curid=5192236" title="Bardzina">
Bardzina

Bardzina (; , "Bardino") – osiedle na Białorusi, w obwodzie homelskim, w rejonie homelskim, w sielsowiecie Jaromina.

</doc>
<doc id="5192237" url="https://pl.wikipedia.org/wiki?curid=5192237" title="Wiszanski">
Wiszanski

Wiszanski (; , "Wiszenskij") – osiedle na Białorusi, w obwodzie homelskim, w rejonie homelskim, w sielsowiecie Jaromina. Od wschodu graniczy z eksklawą Homla.

</doc>
<doc id="5192245" url="https://pl.wikipedia.org/wiki?curid=5192245" title="Kopalnia Węgla Kamiennego Zofiówka">
Kopalnia Węgla Kamiennego Zofiówka



</doc>
<doc id="5192250" url="https://pl.wikipedia.org/wiki?curid=5192250" title="Kopalnia Węgla Kamiennego 1 Maja">
Kopalnia Węgla Kamiennego 1 Maja



</doc>
<doc id="5192252" url="https://pl.wikipedia.org/wiki?curid=5192252" title="Kiriakos Sawidis">
Kiriakos Sawidis

Kiriakos Sawidis (, ur. 20 czerwca 1995 w Salonikach) – grecki piłkarz występujący na pozycji pomocnika w słowackim klubie Spartak Trnawa.

</doc>
<doc id="5192264" url="https://pl.wikipedia.org/wiki?curid=5192264" title="Błonka spiczastozarodnikowa">
Błonka spiczastozarodnikowa

Błonka spiczastozarodnikowa ("Athelia acrospora" Jülich) – gatunek grzybów z rodziny błonkowatych ("Atheliaceae").
Systematyka i nazewnictwo.
Pozycja w klasyfikacji według Index Fungorum: "Athelia, Atheliaceae, Atheliales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1972 roku opisał Walter Jülich. Nazwę polską zaproponował Władysław Wojewoda w 2003 r.
Morfologia.
Na podłożu tworzy cienką, białą błonkę. Strzępki subhymenium o szerokości 3–4 µm, bez sprzążek, pozostałe z rozproszonymi, rzadkimi sprżążkami. Podstawki 15 × 5 µm z 4 sterygmami. Komórki poniżej podstawek często poszerzone, z dwoma lub kilkoma bocznymi odgałęzieniami. Brak cystyd.
Bazydiospory o wymiarach 5–7 (9) × 2,5–3 µm, wąsko elipsoidalne, zwężające się ku podstawie, często sklejone w grupach po dwie lub cztery.
Występowanie i siedlisko.
Znane jest występowanie błonki spiczastozarodnikowej w Ameryce Północnej (w USA i Kanadzie), Europie, Azji (w Rosji), Australii i na Nowej Zelandii. W Polsce W. Wojewoda w 2003 r. przytacza jedno jej stanowisko (Puszcza Niepołomicka 1999) z uwagą, że rozprzestrzenienie tego gatunku i stopień jego zagrożenia nie są znane. W 2015 r. podano jego występowanie także w Kampinoskim Parku Narodowym.
Nadrzewny grzyb saprotroficzny. Występuje na martwym drewnie zarówno drzew liściastych, jak iglastych.
Gatunki podobne.
Błonka spiczastozarodnikowa charakteryzuje się rozproszonymi sprzążkami na strzępkach podstawek oraz kształtem i wielkością zarodników. Zarodniki są jednak zmienne i mogą być podobne do zarodników błonki zwodniczej "Athelia decipiens". Gatunki te można rozróżnić na podstawie rozproszonych sprzążek przy strzępkach podstawek. Poza tym błonka spiczastozarodnikowa podobna jest do błonki nalistnej "Athelia epiphylla" i może być uważana za formę o wąskich zarodnikach w tym gatunku. Rodzaj "Athelia" wymaga dalszych badań. W acetokarminie jądra strzępek są łatwo widoczne. Strzępki i bazydiole są dikariotyczne i zarodniki otrzymują po jednym jądrze.

</doc>
<doc id="5192265" url="https://pl.wikipedia.org/wiki?curid=5192265" title="Athelia acrospora">
Athelia acrospora



</doc>
<doc id="5192271" url="https://pl.wikipedia.org/wiki?curid=5192271" title="ORP Warta">
ORP Warta

ORP „Warta” – nazwa noszona na przestrzeni dziejów przez okręty polskiej Marynarki Wojennej:

</doc>
<doc id="5192275" url="https://pl.wikipedia.org/wiki?curid=5192275" title="Willdenowia (czasopismo)">
Willdenowia (czasopismo)

Willdenowia – czasopismo naukowe wydawane przez Berliński Ogród Botaniczny i Muzeum Botaniczne w Berlinie. Publikowane w nim są artykuły z zakresu systematyki glonów, grzybów i roślin obejmujące takie zagadnienia jak: ewolucja, taksonomia i nazewnictwo tych organizmów oraz dziedziny pokrewne, takie jak florystyka i geografia roślin. Artykuły publikowane są w języku angielskim.
Czasopismo zostało założone w 1895 roku pt „Notizblatt des Königlichen Botanischen Gartens und Museums zu Berlin” w celu publikowania informacji o zbiorach i działalności instytucji oraz wkładu badawczego jej pracowników i stowarzyszonych botaników. W czasie II wojny światowej zbiory uległy zniszczeniu. Czasopismo ponownie powstało, początkowo jako „Mitteilungen aus dem botanischen Garten und Museum Berlin-Dahlem”, następnie pod obecnym tytułem upamiętniającym Carla Ludwiga Willdenowa (1765–1812, dyrektora ogrodu i pierwszego profesora botaniki w Berlinie. Z czasem czasopismo rozrosło się do recenzowanego czasopisma o międzynarodowym autorstwie).
JSTOR udostępnia cyfrowe archiwum drukowanej edycji „Willdenowia” i jej prekursorów. Wydanie elektroniczne (od 1996, od 1999 z uzupełnieniami, których nie ma w wydaniu drukowanym) dostępne jest dla uprawnionych użytkowników.
Czasopismo dostępne jest w rocznej subskrypcji. Online dostępna jest lista najczęściej czytanych i ostatnio cytowanych artykułów oraz wykaz artykułów i ich streszczenia.
ISSN: 18686397.

</doc>
<doc id="5192276" url="https://pl.wikipedia.org/wiki?curid=5192276" title="Willdenowia">
Willdenowia



</doc>
<doc id="5192278" url="https://pl.wikipedia.org/wiki?curid=5192278" title="Li2SO4">
Li2SO4



</doc>
<doc id="5192279" url="https://pl.wikipedia.org/wiki?curid=5192279" title="Kafejka">
Kafejka



</doc>
<doc id="5192284" url="https://pl.wikipedia.org/wiki?curid=5192284" title="Rozsobnik">
Rozsobnik

Rozsobnik ("Chorispora" ) – rodzaj roślin należący do rodziny kapustowatych. Obejmuje 13 gatunków występujących od Europy Wschodniej (Bułgaria, Ukraina), Azji Mniejszej i Bliskiego Wschodu po wschodnią Azję. Rozsobnik delikatny "Ch. tenella" jest poza tym obszarem szeroko rozprzestrzenionym, inwazyjnym chwastem (rośnie w Ameryce Północnej i Południowej, w północno-zachodniej Afryce, w środkowej i północno-wschodniej Europie oraz na Dalekim Wschodzie). Odnotowany został jako gatunek przejściowo zawlekany (efemerofit) także w Polsce. Owoce "Chorispora sabulosa" są jadane w Himalajach.
Systematyka.
Rodzaj należy do rodziny kapustowatych ("Brassicaceae"), a w jej obrębie do plemienia "Chorisporeae".

</doc>
<doc id="5192285" url="https://pl.wikipedia.org/wiki?curid=5192285" title="Petr Cornelie">
Petr Cornelie

 
Petr William Cornelie (ur. 26 lipca 1995 w Calais) – francuski koszykarz, czeskiego pochodzenia, występujący na pozycji silnego skrzydłowego, reprezentant Francji.
9 stycznia 2022 został zwolniony przez Denver Nuggets.

</doc>
<doc id="5192287" url="https://pl.wikipedia.org/wiki?curid=5192287" title="Innogy Polska">
Innogy Polska



</doc>
<doc id="5192288" url="https://pl.wikipedia.org/wiki?curid=5192288" title="Innogy Stoen Operator">
Innogy Stoen Operator



</doc>
<doc id="5192289" url="https://pl.wikipedia.org/wiki?curid=5192289" title="Północ już była">
Północ już była

Północ już była, także Północ już była, gdy się zjawiła – polska pastorałka, kolęda wykonywana w okresie świąt Bożego Narodzenia.
Tekst i melodia.
Tekst anonimowego autorstwa znajduje się zarówno w "Kantyczkach karmelitańskich", rękopisie z XVIII w., pochodzącym z krakowskiego klasztoru karmelitanek, jak i w "Kantyczkach" Szlichtyna z 1767 roku. Melodię, różną od obecnie popularnej, opublikował w "Pastorałkach i kolędach" w 1843 roku ks. Michał Marcin Mioduszewski. Pastorałka znalazła się również w wydanym na Górnym Śląsku w 1904 roku przez Karola Miarkę zbiorze "Kantyczek".
Podczas wojny polsko-ukraińskiej 1918–1919 w oparciu o "Północ już była" powstała kolęda patriotyczna opisująca obronę Lwowa przez Orlęta Lwowskie.
Opracowanie pastorałki "Północ już była" zawarł w swym zbiorze "Dwadzieścia kolęd" Witold Lutosławski.
Wykonania.
Pastorałka znajduje się w repertuarze polskich wokalistów, którzy wydali ją na swoich albumach z muzyką świąteczną.

</doc>
<doc id="5192290" url="https://pl.wikipedia.org/wiki?curid=5192290" title="Północ już była, gdy się zjawiła">
Północ już była, gdy się zjawiła



</doc>
<doc id="5192292" url="https://pl.wikipedia.org/wiki?curid=5192292" title="Pogłowie zwierząt gospodarskich">
Pogłowie zwierząt gospodarskich



</doc>
<doc id="5192297" url="https://pl.wikipedia.org/wiki?curid=5192297" title="Alexys Brunel">
Alexys Brunel

Alexys Brunel (ur. 10 października 1998 w Boulogne-sur-Mer) – francuski kolarz szosowy.
W czerwcu 2022 zakończył karierę sportową.
Osiągnięcia.
Opracowano na podstawie:

</doc>
<doc id="5192299" url="https://pl.wikipedia.org/wiki?curid=5192299" title="Android Studio">
Android Studio

Android Studio – oficjalne środowisko programistyczne na platformę Android, zbudowane na podstawie oprogramowania IntelliJ IDEA od JetBrains. Może zostać zainstalowane na systemach Windows, macOS i opartych na Linuksie. Przed wydaniem Android Studio, głównym środowiskiem programistycznym dla systemu Android było Eclipse.
Android Studio zaprezentowano 15 maja 2013 roku na konferencji Google I/O. Pierwsze stabilne wydanie (1.0) nastąpiło w grudniu następnego roku. Środowisko obsługuje języki programowania: Java, C++ a także Kotlin. 7 maja 2019 ogłoszono, że ten ostatni zastąpił Javę jako preferowany do pisania aplikacji na system Android. Nie spowodowało to usunięcia wsparcia dla któregokolwiek z języków.
W Android Studio wbudowane jest narzędzie do projektowania widoków aplikacji w trybie WYSIWYG. Środowisko wspiera również emulator Androida, dzięki któremu aplikacje można testować bez dostępu do urządzenia mobilnego.
Instalacja Android Studio jest możliwa na komputerach wyposażonych w 64-bitowy procesor ze wsparciem dla wirtualizacji, co najmniej 8 GB pamięci RAM i tyle samo miejsca na dysku.

</doc>
<doc id="5192302" url="https://pl.wikipedia.org/wiki?curid=5192302" title="Kuria (wyspy)">
Kuria (wyspy)



</doc>
<doc id="5192305" url="https://pl.wikipedia.org/wiki?curid=5192305" title="Shibari">
Shibari



</doc>
<doc id="5192306" url="https://pl.wikipedia.org/wiki?curid=5192306" title="Christo Prodanow (polityk)">
Christo Prodanow (polityk)

Christo Tanczew Prodanow, bułg. Христо Танчев Проданов (ur. 24 marca 1977 w Panagjuriszte) – bułgarski polityk, działacz Bułgarskiej Partii Socjalistycznej, poseł do Zgromadzenia Narodowego, od 2021 do 2022 minister turystyki.
Życiorys.
Ukończył studia na Uniwersytecie Górnictwa i Geologii w Sofii, uzyskał magisterium z zarządzania w przemyśle. Był członkiem rad dyrektorów przedsiębiorstw komunalnych, a także przedsiębiorstwa państwowego Kinteks. Zaangażował się w działalność polityczną w ramach Bułgarskiej Partii Socjalistycznej, obejmując różne funkcje w jej stołecznych strukturach.
W wyborach w 2017 uzyskał mandat posła do Zgromadzenia Narodowego 44. kadencji. Mandat utrzymywał również w głosowaniach z kwietnia 2021, lipca 2021, listopada 2021 oraz października 2022.
W grudniu 2021 objął stanowisko ministra turystyki w nowo utworzonym rządzie Kiriła Petkowa. Zakończył urzędowanie wraz z całym gabinetem w sierpniu 2022.

</doc>
<doc id="5192308" url="https://pl.wikipedia.org/wiki?curid=5192308" title="Aleksandrowka (sielsowiet brieżniewski)">
Aleksandrowka (sielsowiet brieżniewski)

Aleksandrowka () – wieś (ros. деревня, trb. dieriewnia) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 3,5 km od centrum administracyjnego sielsowietu (Wierchniekasinowo), 18 km na północny zachód od Kurska, 3 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 32 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 23 osoby.

</doc>
<doc id="5192315" url="https://pl.wikipedia.org/wiki?curid=5192315" title="Paul Legentilhomme">
Paul Legentilhomme

Paul Legentilhomme (ur. 26 marca 1884 w Valognes, zm. 23 maja 1975 w Villefranche-sur-Mer) – francuski wojskowy, generał armii.
Życiorys.
W 1905 roku rozpoczął naukę w École spéciale militaire de Saint-Cyr, od 1907 roku służył we francuskich wojskach kolonialnych. Przydzielony do 3 tonkińskiego pułku tyralierów, w październiku 1909 roku został awansowany na stopień porucznika. Następnie służył kolejno w 10 i 2 pułku piechoty kolonialnej, w 1912 roku powrócił do Francji i rozpoczął służbę w 23 pułku piechoty kolonialnej.
W składzie tej ostatniej jednostki brał udział w I wojnie światowej i 22 sierpnia 1914 roku w Neufchâteau został wzięty do niewoli niemieckiej. W listopadzie 1918 roku został zwolniony z niewoli i powrócił do Francji. W 1919 roku rozpoczął studia w École de guerre w Paryżu, a następnie powrócił do Tonkinu. W 1924 roku został awansowany na dowódcę batalionu. W 1926 roku został wysłany do Madagaskaru jako szef sztabu naczelnego dowódcy tamtejszych wojsk, dwa lata później powrócił do Tonkinu. W 1929 roku został podpułkownikiem i mianowano go szefem sztabu 3 dywizji piechoty kolonialnej.
Od 1934 roku dowodził 4 pułkiem tyralierów w Senegalu, a w 1937 roku został mianowany zastępcą komendanta École spéciale militaire de Saint-Cyr. W 1938 roku został generałem brygady. Od stycznia 1939 roku był dowódcą wojsk francuskich w Somali Francuskim. W czerwcu 1940 roku w Dżibuti wydał rozkaz potępiający rozejm w Compiègne i ogłosił zamiar kontynuowania walki u boku Wielkiej Brytanii. Wraz z pułkownikiem Edgardem de Larminatem próbował przekonać administrację Somali Francuskiego do dołączenia do Wolnych Francuzów, ich starania nie przyniosły jednak efektu.
22 lipca 1940 roku odebrano mu dowództwo, a 2 sierpnia opuścił Somali by dołączyć do generała Charlesa de Gaulle'a w Londynie, gdzie przybył 31 października. Na mocy dekretu Rządu Vichy został następnie pozbawiony francuskiego obywatelstwa. W styczniu 1941 roku awansowany na stopień generała dywizji i został mianowany dowódcą wojsk francuskich w Sudanie i Erytrei. W 1941 roku był współorganizatorem 1 Dywizji Wolnych Francuzów i następnie jako jej dowódca brał udział w operacji Exporter, podczas której w wyniku bombardowania został ranny w ramię.
24 września 1941 roku został mianowany komisarzem wojny Francuskiego Komitetu Narodowego, a następnego dnia został w zaocznie skazany na śmierć przez trybunał wojskowy Vichy w Gannat. We wrześniu 1942 roku został odznaczony Orderem Wyzwolenia. W grudniu 1942 roku został mianowany gubernatorem Madagaskaru i wysokim komisarzem francuskich posiadłości na Oceanie Indyjskim, funkcje te pełnił do 5 maja 1943 roku. 
5 sierpnia 1943 roku został zastępcą komisarza ds. obrony, a od października tego samego roku pełnił funkcje komisarza ds. obrony Francuskiego Komitetu Wyzwolenia Narodowego. Od czerwca 1944 roku dowodził 3. okręgiem wojskowym w Rouen, a od lipca 1945 roku zastąpił generała Marie Pierre Kœniga na stanowisku gubernatora wojskowego Paryża. 
W 1947 roku został awansowany na stopień generała armii i przeszedł na emeryturę. Od 1950 roku był doradcą Françoisa Mitterranda w ministerstwie ds. terytoriów zamorskich i ministerstwie stanu.
Odznaczenia.
Odznaczony następującymi odznaczeniami:

</doc>
<doc id="5192316" url="https://pl.wikipedia.org/wiki?curid=5192316" title="Willa przy ulicy Wyspiańskiego 2 w Siemianowicach Śląskich">
Willa przy ulicy Wyspiańskiego 2 w Siemianowicach Śląskich

Willa przy ulicy Stanisława Wyspiańskiego 2 w Siemianowicach Śląskich – zabytkowa willa, położona w Siemianowicach Śląskich przy ulicy S. Wyspiańskiego 2, w dzielnicy Centrum. Powstała ona w 1930 roku w stylu modernistycznym według projektu Jana Noworyty z Katowic dla pracowników administracyjnych huty „Laura” (późniejsza huta „Jedność”).
Historia.
Początki willi sięgają 1929 roku, kiedy to Naczelna Dyrekcja Kopalń Zjednoczonych Hut Królewska i Laura otrzymała zezwolenie na budowę domu, zwanego wówczas „Domem Administracyjnym”. Modernistyczna willa została oddana do użytku w 1930 roku i służyła początkowo pracownikom administracyjnym pracującym w pobliskiej w hucie „Laura”. Zagospodarowano w nim łącznie cztery mieszkania. Willę zaprojektował katowicki przedsiębiorca budowlany Jan Noworyta. 
W 1945 roku przez kilka miesięcy w willi stacjonowali żołnierze Armii Czerwonej, którzy zdewastowali w znacznej części wnętrza willi. Po II wojnie światowej (lub jeszcze w czasach II wojny światowej) mieszkania w willi podzielono na mniejsze – zagospodarowano ich łącznie 12. Willą zarządzała Kopalnia Węgla Kamiennego „Siemianowice”, a po jej likwidacji Siemianowicka Spółdzielnia Mieszkaniowa „Michał”. Budynek został wpisany do rejestru zabytków 5 grudnia 2012 roku.
Charakterystyka.
Willa położona jest przy ulicy S. Wyspiańskiego w Siemianowicach Śląskich, w dzielnicy Centrum. Modernistyczny dom jest budynkiem murowanym z cegły i tynkowanym, symetrycznym i trójskrzydłowym. Posiada dwie kondygnacje, podpiwniczenie oraz strych doświetlony lukarnami. Zwieńczony jest on czterospadowym dachem krytym dachówką.
Od strony ulicy S. Wyspiańskiego willa posiada dwa symetrycznie wbudowane wykusze w dolnej kondygnacji, a obok nich tarasy, na których mieszczą się dodatkowe wejścia do mieszkań. Nad każdym z wykuszów i nad tarasami zaprojektowano półeliptyczne balkony z metalowymi balustradami. W ryzalitach znajdują się wejścia do klatek schodowych, a same zaś ryzality zwieńczone się trójkątnymi szczytami wystającymi ponad linię dachu. 
Willa posiadała pierwotnie cztery pięcio- i sześciopokojowe mieszkania, dwa mniejsze po 280 m² powierzchni, a większe miały 360 m² powierzchni. Obecnie znajduje się tutaj 12 mieszkań, a w jednym z nich zachowały się oryginalne elementy dekoracyjne salonu, oranżerii i łazienki, Zachowała się także oryginalna stolarka drzwiowa i większość okiennej, a przy niektórych oknach także drewniane żaluzje.
Willa została wpisana do rejestru zabytków 5 grudnia 2012 roku pod numerem A/394/12. Ochroną objęty jest budynek w obrysie murów zewnętrznych.

</doc>
<doc id="5192317" url="https://pl.wikipedia.org/wiki?curid=5192317" title="Andrzej Chmielewski (regionalista)">
Andrzej Chmielewski (regionalista)

Andrzej Chmielewski (ur. 1971 w Międzyrzeczu) – regionalista i samorządowiec, autor książek i publikacji na temat ziemi międzyrzeckiej i regionu lubuskiego. 
Andrzej Chmielewski specjalizuje się w gromadzeniu wspomnień świadków drugiej wojny światowej i pionierów ziem zachodnich. Od 2007 r. jest właścicielem Wydawnictwa Literat, pisze i wydaje książki o tematyce regionalnej (również w języku niemieckim i angielskim). Od 2014 roku jest radnym Rady Miejskiej w Międzyrzeczu (VII i VIII kadencji), od 2018 r. wiceprzewodniczącym Rady. Był inicjatorem wzniesienia Pomnika Pionierów Ziemi Międzyrzeckiej, ustanowienia Dnia Pioniera oraz powstania Międzyrzeckiej Karty Seniora i Karty Weterana.
Jest również członkiem Komitetu Ochrony Orłów, Lubuskiego Klubu Przyrodników (Klub Przyrodników) w Świebodzinie i Towarzystwa Historycznego Ziemi Międzyrzeckiej. Był wieloletnim członkiem redakcji "Kuriera Międzyrzeckiego", obecnie współpracuje z redakcją miesięcznika "Powiatowa" oraz ze stowarzyszeniem byłych niemieckich mieszkańców Międzyrzecza Heimatkreis Meseritz e.V. i włoską gazetą "Report Difesa".
Publikował m.in. w Gazecie Lubuskiej, "Głosie Międzyrzecza i Skwierzyny, Regionalnym magazynie wędkarskim - Na Ryby", w czasopismach "Praca i Nauka za Granicą, II Światowa, Revue Wojna". Jego artykuły ukazały się także w "Biuletynie Lubuskiego Klubu Przyrodników" oraz w książkach "Küstrin – Kostrzyn sięgając w przeszłość" (2008), "Ziemia Międzyrzecka w Przeszłości" (stale od 2009 r.), "Forty – Jeńcy – Monety Pasjonaci o Twierdzy Kostrzyn" (2011), "Miasto i Twierdza Kostrzyn nad Odrą, wykopaliska, cmentarze, świątynie" (2012), "Międzyrzecki Rejon Umocniony 80 lat zabytku architektury obronnej" (2013), rocznik "Ziemia Lubuska" (2015), "Militarne dziedzictwo Świebodzina i okolic" (2016), "Militarne dziedzictwo Świebodzina i okolic. Ochrona i badania" (2018), A"DHIBENDA Rocznik Archiwum Diecezjalnego" w Zielonej Gorze (2021).

</doc>
<doc id="5192319" url="https://pl.wikipedia.org/wiki?curid=5192319" title="Ranhados">
Ranhados

Ranhados – parafia "(freguesia)" w gminie Viseu, w Portugalii. Według danych na rok 2021 parafię zamieszkiwało 5885 osób, a gęstość zaludnienia wyniosła 894,4 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192320" url="https://pl.wikipedia.org/wiki?curid=5192320" title="Repeses">
Repeses

Repeses – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 6316 osób, a gęstość zaludnienia wyniosła 626 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192323" url="https://pl.wikipedia.org/wiki?curid=5192323" title="Klimauski">
Klimauski

Klimauski (; , "Klimowskij") – osiedle na Białorusi, w obwodzie homelskim, w rejonie homelskim, w sielsowiecie Jaromina.

</doc>
<doc id="5192324" url="https://pl.wikipedia.org/wiki?curid=5192324" title="Ribafeita">
Ribafeita

Ribafeita – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 1227 osób, a gęstość zaludnienia wyniosła 66 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192326" url="https://pl.wikipedia.org/wiki?curid=5192326" title="Viktor Verschaeve">
Viktor Verschaeve

Viktor Verschaeve (ur. 3 sierpnia 1998 w Brasschaat) – belgijski kolarz szosowy.
Osiągnięcia.
Opracowano na podstawie:

</doc>
<doc id="5192330" url="https://pl.wikipedia.org/wiki?curid=5192330" title="Rio de Loba">
Rio de Loba

Rio de Loba – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 9348 osób, a gęstość zaludnienia wyniosła 593,9 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192335" url="https://pl.wikipedia.org/wiki?curid=5192335" title="Hispano Suiza H21">
Hispano Suiza H21



</doc>
<doc id="5192337" url="https://pl.wikipedia.org/wiki?curid=5192337" title="Santa Maria de Viseu">
Santa Maria de Viseu

Santa Maria de Viseu – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 6790 osób, a gęstość zaludnienia wyniosła 1902 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192339" url="https://pl.wikipedia.org/wiki?curid=5192339" title="Kasciukouka (rejon homelski)">
Kasciukouka (rejon homelski)

Kasciukouka (; , "Kostiukowka"; pol. hist. Kościukówka) – wieś na Białorusi, w obwodzie homelskim, w rejonie homelskim, w sielsowiecie Jaromina.
Historia.
Dawniej wieś i folwark od 1862 należący do Nolkenów. W XIX i w początkach XX w. położona była w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.
Zachodnia część Kasciukouki, będąca dawniej osiedlem typu robotniczego, w 2016 została przyłączona do Homla.
Transport.
Znajduje się tu stacja kolejowa Kasciukouka, położona na linii Homel – Żłobin – Mińsk.

</doc>
<doc id="5192340" url="https://pl.wikipedia.org/wiki?curid=5192340" title="Cédric Beullens">
Cédric Beullens

Cédric Beullens (ur. 27 stycznia 1997 w Onze-Lieve-Vrouw-Waver) – belgijski kolarz szosowy.
Osiągnięcia.
Opracowano na podstawie:

</doc>
<doc id="5192341" url="https://pl.wikipedia.org/wiki?curid=5192341" title="Kościukówka (rejon homelski)">
Kościukówka (rejon homelski)



</doc>
<doc id="5192346" url="https://pl.wikipedia.org/wiki?curid=5192346" title="Maria Martin Bachman">
Maria Martin Bachman

Maria Martin Bachman (ur. 3 lipca 1796, zm. 27 grudnia 1863) – amerykańska ilustratorka książek przyrodniczych m.in. współtworzyła wiele ilustracji do "The Birds of America" Johna Audubona.
Życiorys.
Zainspirowana przez swojego szwagra Johna Bachmana zainteresowała się historią naturalną i poprzez jego znajomość z Johnem Audobunem zaczęła wykonywać ilustracje przyrodnicze. Zdobywała umiejętności ilustratorskie pod okiem Johna Audobuna, dla którego przygotowywała tła dla ilustracji ptaków zawierające rośliny, kwiaty i owady. W 1848 roku, po śmierci swojej siostry, poślubiła swojego szwagra Johna Bachmana. Współpracowała również z Johnem Holbrookiem, przygotowując ilustracje do jego dzieła "North American Herpetology" (1836-1840).

</doc>
<doc id="5192348" url="https://pl.wikipedia.org/wiki?curid=5192348" title="Lubomir Zyblikiewicz">
Lubomir Zyblikiewicz

Lubomir Wsewołod Zyblikiewicz (ur. 4 lipca 1943 w Przemyślu) – polski historyk i politolog, profesor Uniwersytetu Jagiellońskiego. 
Studia magisterskie ukończył w 1966, a stopień doktora nauk humanistycznych uzyskał w 1973. W 1993 uzyskał tytuł profesora nauk humanistycznych. 
Wieloletni wykładowca w Instytucie Nauk Politycznych i Stosunków Międzynarodowych UJ. Jego zainteresowania badawcze koncentrują się wokół teorii stosunków międzynarodowych, bezpieczeństwa międzynarodowego (ze szczególnym uwzględnieniem obszaru euroatlantyckiego) oraz historii Stanów Zjednoczonych w XX wieku. 
Żonaty (żona Danuta), ma trzy córki.

</doc>
<doc id="5192350" url="https://pl.wikipedia.org/wiki?curid=5192350" title="Radostin Wasilew">
Radostin Wasilew

Radostin Petew Wasilew, (ur. 1 stycznia 1985 w Plewenie) – bułgarski prawnik i polityk, poseł do Zgromadzenia Narodowego, od 2021 do 2022 minister.
Życiorys.
Ukończył studia prawnicze na Uniwersytecie Sofijskim im. św. Klemensa z Ochrydy. Uzyskał uprawnienia adwokata, podjął praktykę prawniczą w Sofii, specjalizując się w prawie cywilnym i handlowym. Zajął się również międzynarodowym prawem sportowym, był pełnomocnikiem w postępowaniach przed FIFA, UEFA i Sportowym Sądem Arbitrażowym. Autor publikacji poświęconych regulacjom prawnym dotyczącym sportu.
Zaangażował się w działalność polityczną w ramach ugrupowania Jest Taki Lud. W wyborach w kwietniu 2021 uzyskał mandat posła do Zgromadzenia Narodowego 45. kadencji. Utrzymywał go również w wyniku głosowań z lipca 2021 i listopada 2021.
W grudniu 2021 objął stanowisko ministra sportu w nowo utworzonym rządzie Kiriła Petkowa. Jeszcze w tym samym miesiącu kierowany przez niego resort przekształcono w ministerstwo młodzieży i sportu. W czerwcu 2022, wkrótce po wystąpieniu jego partii z koalicji rządowej, zrezygnował z członkostwa w ITN. Urząd ministra sprawował do sierpnia tegoż roku.
W wyborach w 2022 jako kandydat formacji Kontynuujemy Zmianę został wybrany do parlamentu kolejnej kadencji.

</doc>
<doc id="5192352" url="https://pl.wikipedia.org/wiki?curid=5192352" title="Wit Wojtowicz">
Wit Wojtowicz



</doc>
<doc id="5192353" url="https://pl.wikipedia.org/wiki?curid=5192353" title="Foxford">
Foxford

Foxford (irl. "Béal Easa", co oznacza ,ujście wodospadu") – miasteczko w hrabstwie Mayo w Irlandii. Znajduje się 16km na południe od Ballina.
Transport.
W mieście znajduje się stacja kolejowa na linii z Manulla Junction do Ballina. Stacja została pierwszy raz otwarta 1 maja 1868 r. Po zamknięciu w 1963 została ponownie otwarta w 1968.
Przez miasto przebiega droga N26.

</doc>
<doc id="5192354" url="https://pl.wikipedia.org/wiki?curid=5192354" title="Hispano Suiza HS21 GTS">
Hispano Suiza HS21 GTS



</doc>
<doc id="5192356" url="https://pl.wikipedia.org/wiki?curid=5192356" title="Michał Ślizień (zm. 1760)">
Michał Ślizień (zm. 1760)



</doc>
<doc id="5192357" url="https://pl.wikipedia.org/wiki?curid=5192357" title="Danieł Łorer">
Danieł Łorer

Danieł Maksim Łorer, (ur. 28 maja 1976) – bułgarski przedsiębiorca, inwestor i polityk żydowskiego pochodzenia, poseł do Zgromadzenia Narodowego, od 2021 do 2022 minister innowacji i wzrostu.
Życiorys.
Absolwent informatyki i zarządzania przedsiębiorstwem na Uniwersytecie Telawiwskim. W 1999 współtworzył w Paryżu swój pierwszy startup. Pełnił kierownicze funkcje w izraelskim przedsiębiorstwie Mercury Interactive, specjalizującym się w oprogramowaniu do kontroli jakości. Później współtworzył w Turcji firmę OPTiiM zajmującą się tworzeniem oprogramowania, którą sprzedano w 2016. W 2018 został partnerem nowo założonego funduszu inwestującego w przedsiębiorstwa technologiczne. Został również wykładowcą w centrum w Sofii afiliowanym przy instytucie ISC działającym w ramach Harvard Business School. Wchodził w skład rady dyrektorów organizacji bułgarskich Żydów „Szałom”.
W 2013 był doradcą jednego z ministrów w rządzie Marina Rajkowa, a w 2021 zajmował stanowisko doradcy ministra gospodarki Kiriła Petkowa. Dołączył do zainicjowanego przez niego ugrupowania Kontynuujemy Zmianę. W listopadzie 2021 z jego ramienia uzyskał mandat deputowanego do Zgromadzenia Narodowego 47. kadencji.
W grudniu 2021 objął stanowisko ministra innowacji i wzrostu w nowo utworzonym rządzie Kiriła Petkowa. Zakończył urzędowanie wraz z całym gabinetem w sierpniu 2022. W tym samym roku z powodzeniem ubiegał się o poselską reelekcję.

</doc>
<doc id="5192358" url="https://pl.wikipedia.org/wiki?curid=5192358" title="Tarcza Arwernów">
Tarcza Arwernów

Tarcza Arwernów (fr. "Le Bouclier arverne") – jedenasty album komiksu o przygodach Gala Asteriksa autorstwa René Goscinny’ego (scenariusz) i Alberta Uderzo (rysunki).
Komiks ukazywał się początkowo w odcinkach, na łamach francuskiego czasopisma "Pilote", w 1967 r. Rok później został wydany w formie albumu.
Pierwsze polskie wydanie (w tłumaczeniu Jolanty Sztuczyńskiej) pochodzi z 1993 r.
Fabuła.
Po przegranej bitwie pod Alezją wódz Galów, Wercyngetoryks, złożył swą broń (w tym tarczę) u stóp Cezara. Gdy władca Rzymu planuje odbyć triumf w Gergowii, stojąc na tarczy Wercyngetoryksa, okazuje się jednak, że przedmiot ten zniknął. Wysłannik Cezara, Tuliusz Chudeus, rusza na poszukiwania tarczy.
W tym samym czasie Asparanoiks cierpi z powodu przejedzenia. Druid Panoramiks orzeka, że wódz musi przejść na dietę i poddać się kuracji. Asparanoiks rusza do uzdrowiska w Aquae Calidae, niedaleko krainy Arwernów. 

</doc>
<doc id="5192359" url="https://pl.wikipedia.org/wiki?curid=5192359" title="Noworieczenskij">
Noworieczenskij

Noworieczenskij () – nazwa toponimów w Rosji

</doc>
<doc id="5192360" url="https://pl.wikipedia.org/wiki?curid=5192360" title="Obwód Opoczno Armii Krajowej">
Obwód Opoczno Armii Krajowej

Obwód Opoczno Armii Krajowej – jednostka terytorialna Służby Zwycięstwu Polski, Związku Walki Zbrojnej, a następnie Armii Krajowej. Operowała na terenie powiatu opoczyńskiego. Kryptonimy: „Port”, „Opole”, „Porzeczka”, „Polano”, „Szkółka”, „Flet”, „AE”.
Formalnie Obwód Opoczno powstał w marcu 1940 roku. Początkowo wchodził w skład Okręgu Radomsko-Kieleckiego Armii Krajowej. 1 kwietnia 1942 r. Obwód Opoczno przekazano pod komendę Inspektoratu Piotrkowskiego Okręgu AK Łódź.
Struktura Obwodu.
Komenda Obwodu.
Kolejnymi komendantami Obwodu Opoczno byli: 
Struktura terytorialna.
Obwód podzielono na cztery rejony gminne i jeden miejski. Oznaczono je kryptonimami pochodzącymi od pierwszych liter pseudonimów komendantów: 
Według stanu na 15 kwietnia 1942 r. obwód liczył 875 żołnierzy, a 1 grudnia 1944 r. 2068 żołnierzy. 
Na terenie Obwodu Opoczno działało wiele oddziałów partyzanckich, m.in. „Trojan” (pod dowództwem Mariana Tarkowskiego, ps. „Trojan”), „Wicher” (pod dowództwem ppor. Witolda Kucharskiego, ps. „Mazur”, „Wicher”), „Burza” (pod dowództwem sierż. Stanisława Karlińskiego, ps. „Kruk”, „Onufry”, „Burza”). „Błysk” (pod dowództwem Wilhelma Czulaka, ps. „Góral”), „Henryk” (pod dowództwem ppor. pilota Henryka Furmańczyka, ps. „Henryk”), „Bończa” (pod dowództwem ppor. Kazimierza Załęskiego, ps. „Bończa”).

</doc>
<doc id="5192365" url="https://pl.wikipedia.org/wiki?curid=5192365" title="Nikołaj Sybew">
Nikołaj Sybew

Nikołaj Jordanow Sybew, (ur. 24 września 1960 w Ruse) – bułgarski przedsiębiorca i polityk, poseł do Zgromadzenia Narodowego, od 2021 do 2022 minister transportu i łączności.
Życiorys.
Absolwent eksploatacji i zarządzania flotą oraz portami na Akademii Marynarki Wojennej im. Nikoły Wapcarowa w Warnie. Ukończył również ekonomię i zarządzanie transportem na Uniwersytecie Gospodarki Narodowej i Światowej w Sofii. Pracował przez dziesięć lat w przedsiębiorstwie żeglugi rzecznej. W pierwszej połowie lat 90. zajął się prowadzeniem własnej działalności gospodarczej, założył przedsiębiorstwo spedycyjne Ekont Trans (1993) oraz kurierskie Ekont Ekspres (1997), które stało się największą tego typu firmą w Bułgarii. W późniejszym czasie wycofał się z bieżącego zarządzania, w 2018 przeniósł się do Sofii, gdzie utworzył laboratorium biznesowe.
W 2021 związał się z ugrupowaniem Kontynuujemy Zmianę, które założyli Kirił Petkow i Asen Wasilew. W listopadzie tegoż roku z jego ramienia uzyskał mandat deputowanego do Zgromadzenia Narodowego 47. kadencji.
W grudniu 2021 objął stanowisko ministra transportu i łączności w nowo utworzonym rządzie Kiriła Petkowa. Zakończył urzędowanie wraz z całym gabinetem w sierpniu 2022. W tym samym roku z powodzeniem ubiegał się o poselską reelekcję, jednak zrezygnował z objęcia mandatu przed rozpoczęciem kadencji.

</doc>
<doc id="5192366" url="https://pl.wikipedia.org/wiki?curid=5192366" title="Noworieczenskij (obwód kurski)">
Noworieczenskij (obwód kurski)

Noworieczenskij () – chutor w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 4 km od centrum administracyjnego sielsowietu (Wierchniekasinowo), 18 km na północny zachód od Kurska, 5,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 18 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 14 osób.

</doc>
<doc id="5192367" url="https://pl.wikipedia.org/wiki?curid=5192367" title="Dzięcioł złotoczuby">
Dzięcioł złotoczuby

Dzięcioł złotoczuby ("Chrysophlegma flavinucha") – gatunek średniej wielkości ptaka z podrodziny dzięciołów (Picinae) w rodzinie dzięciołowatych (Picidae). Występuje w południowej i południowo-wschodniej Azji. Nie jest zagrożony wyginięciem.
Taksonomia.
Takson ten jako pierwszy opisał John Gould w 1834 roku na łamach „Proceedings of the Zoological Society of London”; autor nadał gatunkowi nazwę "Picus flavinucha", a jako miejsce typowe wskazał Himalaje i niższe rejony w Indiach. W 1837 roku Brian Houghton Hodgson, nieświadom tego, że gatunek został już opisany, opisał go w czasopiśmie „Journal of the Asiatic Society of Bengal” pod nazwą "Dryotomus flavigula" (autor odniósł się do żółtej brody ptaka, a nie czuba na karku, jak Gould).
Obecnie gatunek umieszczany jest w rodzaju "Chrysophlegma". Międzynarodowy Komitet Ornitologiczny (IOC) oraz lista ptaków opracowywana przy współpracy BirdLife International z autorami "Handbook of the Birds of the World" wyróżniają 8 podgatunków "C. flavinucha":
Proponowany podgatunek "lylei" (opisany z Tajlandii) zsynonimizowano z "C. f. flavinucha".
Występowanie.
Gatunek ten zamieszkuje Azję Południową i Południowo-Wschodnią oraz południowe Chiny. Nie migruje. Poszczególne gatunki zamieszkują:
Morfologia.
Ptak średniej wielkości, długość ciała 33–35 cm, masa ciała 153–198 g.
Ciało ogólnie koloru oliwkowozielonego. Ogon koloru czarnego. U samców większy czub koloru ciemnożółtego. Sterówki są rudobrązowe. Podobnie jak czub, podbródek i broda jest koloru ciemnej żółci. Na szyi biała obroża przyozdobiona czarnymi prążkami (u samic tych prążków jest więcej niż u samców). Ma mocny, jasny dziób. Szarawy spód ciała odróżnia go od dzięcioła żółtoczubego ("P. chlorolophus"). Podbródek u samic jest brązowy.
Ekologia i zachowanie.
Gatunek jest bardzo wokalny; w okresie godowym samce mocno i szybko uderzają w pnie drzew, poza okresem godowym wydaje odgłosy „kip-kip”.
Gatunek ten zamieszkuje zalesione zbocza gór, różne typy górskich lasów, bogate w dęby ("Quercus"), damarzyki ("Shorea") i sosny ("Pinus"). Obserwowany na wysokościach 300–2750 m n.p.m.
Podobnie jak inne dzięcioły, jest wszystkożerny. Odżywia się bezkręgowcami: mrówkami (Formicidae), termitami (Isoptera), larwami, zwłaszcza ryjącymi w drewnie larwami chrząszczy z rodziny kózkowatych (Cerambycidae), parecznikami (Chilopoda). Spożywa także jagody, jaja oraz małe kręgowce np. pisklęta czy płazy bezogonowe (Anura).
Rozmnażanie.
Oba ptaki angażują się w budowę dziupli, zwykle wykuwana jest w starym, zbutwiałym drzewie. Dziupla jest usadowiona 2–6, rzadziej do 15 m nad ziemią. Samica znosi od 2 do 4 jaj, są one całkowicie białe. Oboje rodzice inkubują jaja, później na zmianę także karmią pisklęta. Gdy młode się opierzą, zaczynają koczować z rodzicami. Jeśli pisklę się zgubi, nawołuje swych rodziców niepowtarzalnym dźwiękiem.
Status.
Międzynarodowa Unia Ochrony Przyrody (IUCN) uznaje dzięcioła złotoczubego za gatunek najmniejszej troski (LC – "Least Concern"). Liczebność światowej populacji nie została oszacowana, ale ptak ten opisywany jest jako pospolity lub dość pospolity. Trend liczebności uznawany jest za spadkowy. Zagrożeniem dla gatunku jest utrata siedlisk oraz polowania.

</doc>
<doc id="5192368" url="https://pl.wikipedia.org/wiki?curid=5192368" title="Na południe od Jawy">
Na południe od Jawy

Na południe od Jawy () – trzecia powieść szkockiego pisarza Alistaira MacLeana, opublikowana w 1958.
Treść.
Akcja toczy się podczas II wojny światowej w lutym 1942 roku. Bitwa o Singapur kończy się upadkiem brytyjskiej twierdzy zaatakowanej przez japońskie wojska. Grupa alianckich żołnierzy, pielęgniarek i cywili musi uciekać na południe. Nie chodzi jednak jedynie o ratowanie życia, niektórzy mają za zadanie przewieźć tajne plany japońskiej inwazji na Australię. Uciekinierzy dostają się na statek "Kerry Dancer". Statek zostaje zniszczony przez Japończyków, ale załoga zostaje uratowana przez tankowiec "Viroma". Jednak również z tego okrętu muszą uciekać szalupami na południe. Załoga, dowodzona przez oficera Nicholsona, nie tylko ucieka przed wrogim wojskiem, ale też walczy o życie przy ograniczonych zasobach żywności i trudnych warunkach równikowych.

</doc>
<doc id="5192371" url="https://pl.wikipedia.org/wiki?curid=5192371" title="Wróżbita (komiks)">
Wróżbita (komiks)

Wróżbita (fr. "Le Devin") – dziewiętnasty tom o przygodach Gala Asteriksa. Jego autorami są René Goscinny (scenariusz) i Albert Uderzo (rysunki).
Komiks po raz pierwszy wydano w 1972 r. Pierwsze polskie tłumaczenie (autorstwa Jolanty Sztuczyńskiej) pochodzi z 1994 r.
Fabuła.
W wiosce Galów zjawia się Gaduliks, podający się za wróżbitę. Tylko Asteriks poprawnie rozpoznaje w nim oszusta; reszta mieszkańców wioski (z wyjątkiem nieobecnego Panoramiksa) wierzy mu bezkrytycznie.
Gdy Gaduliks opuszcza wioskę, Dobromina (żona Asparaoniksa) nakłania go, by zamieszkał w pobliskim lesie. Oszust zgadza się na jej propozycję, przyjmując podarunki od łatwowiernych Galów i przewidując im przyszłość, zgodną z ich oczekiwaniami.
Patrolujący las Rzymianie chwytają Gaduliksa i prowadzą go do obozu Delirium. Tamtejszy centurion, usłyszawszy o wpływie wróżbity na Galów, decyduje się wykorzystać sytuację. Chce, by Gaduliks nakłonił mieszkańców wioski Asteriksa do jej opuszczenia.
Adaptacje.
Wątek wróżbity-oszusta pojawia się we francusko-niemiecko-włoskim filmie "Asterix i Obelix kontra Cezar".

</doc>
<doc id="5192374" url="https://pl.wikipedia.org/wiki?curid=5192374" title="Kalina Konstantinowa">
Kalina Konstantinowa

Kalina Borisławowa Konstantinowa, (ur. 18 maja 1984 w Sofii) – bułgarska ekonomistka i polityk, w 2021 wiceminister gospodarki, posłanka do Zgromadzenia Narodowego, od 2021 do 2022 wicepremier.
Życiorys.
Ukończyła szkołę średnią w Sofii, po czym studiowała ekonomię w Bard College w Stanach Zjednoczonych. Uzyskała magisterium z zakresu zrównoważonego rozwoju w London School of Economics. Pracowała przy projektach dotyczących rozwoju małych i średnich przedsiębiorstw w Bułgarii. W 2013 była doradczynią ministra Asena Wasilewa. W latach 2017–2019 kierowała programem w amerykańskiej fundacji ABF zajmującej się wspieraniem sektora prywatnego w Bułgarii. Później objęła stanowisko dyrektora w LogSentinel, przedsiębiorstwie z branży ochrony informacji. Została również wykładowczynią w centrum w Sofii afiliowanym przy instytucie ISC działającym w ramach Harvard Business School.
W 2021 pełniła funkcję wiceministra gospodarki, będąc zastępczynią Kiriła Petkowa. Dołączyła do zainicjowanego przez niego ugrupowania Kontynuujemy Zmianę. W listopadzie 2021 z jego ramienia uzyskała mandat deputowanej do Zgromadzenia Narodowego 47. kadencji.
W grudniu 2021 objęła stanowisko wicepremiera ds. efektywnego zarządzania w nowo utworzonym rządzie Kiriła Petkowa. Zakończyła urzędowanie wraz z całym gabinetem w sierpniu 2022. W tym samym roku z powodzeniem ubiegała się o poselską reelekcję.

</doc>
<doc id="5192378" url="https://pl.wikipedia.org/wiki?curid=5192378" title="PIMS">
PIMS



</doc>
<doc id="5192379" url="https://pl.wikipedia.org/wiki?curid=5192379" title="Staw pod Rzeką">
Staw pod Rzeką

Stawy w Polsce:

</doc>
<doc id="5192382" url="https://pl.wikipedia.org/wiki?curid=5192382" title="Touro (Portugalia)">
Touro (Portugalia)

Touro – parafia "(freguesia)" w gminie Vila Nova de Paiva, w Portugalii. Według danych na rok 2011 parafię zamieszkiwało 918 osób, a gęstość zaludnienia wyniosła 19,2 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192386" url="https://pl.wikipedia.org/wiki?curid=5192386" title="Barbara Emeryk-Szajewska">
Barbara Emeryk-Szajewska

Barbara Teresa Emeryk-Szajewska (zm. 29 listopada 2021) – polska neurolog, prof. dr. hab. n. med.
Życiorys.
Obroniła pracę doktorską, następnie uzyskała stopień doktora habilitowanego. Otrzymała tytuł profesora w zakresie nauk medycznych. Pracowała w Katedrze i Klinice Neurologii na I Wydziale Lekarskim z Oddziałem Stomatologicznym Akademii Medycznej w Warszawie, oraz była członkiem Komitetu Nauk Neurologicznych na VI Wydziale - Nauk Medycznych Polskiej Akademii Nauk.
Została zatrudniona na stanowisku wiceprezesa Polskiego Towarzystwa Neurofizjologii Klinicznej.
Zmarła 29 listopada 2021.

</doc>
<doc id="5192389" url="https://pl.wikipedia.org/wiki?curid=5192389" title="Santos Evos">
Santos Evos

Santos Evos – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 1569 osób, a gęstość zaludnienia wyniosła 126,2 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192392" url="https://pl.wikipedia.org/wiki?curid=5192392" title="São Cipriano">
São Cipriano

São Cipriano – parafia "(freguesia)" w gminie Viseu, w Portugalii. Według danych na rok 2011 parafię zamieszkiwały 1283 osoby, a gęstość zaludnienia wyniosła 102,1 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192397" url="https://pl.wikipedia.org/wiki?curid=5192397" title="São João de Lourosa">
São João de Lourosa

São João de Lourosa – parafia "(freguesia)" w gminie Viseu, w Portugalii. Według danych na rok 2011 parafię zamieszkiwały 4702 osoby, a gęstość zaludnienia wyniosła 193,5 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192401" url="https://pl.wikipedia.org/wiki?curid=5192401" title="São José (Viseu)">
São José (Viseu)

São José – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 5395 osób, a gęstość zaludnienia wyniosła 1365 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192403" url="https://pl.wikipedia.org/wiki?curid=5192403" title="Johann Jacob Reichard">
Johann Jacob Reichard

Johann Jacob Reichard (ur. 7 sierpnia 1743 we Franfurcie nad Menem, zm. 21 stycznia 1782 tamże) – niemiecki botanik i mykolog.
Wykształcenie podstawowe otrzymał w szkole w rodzinnym mieście, w 1764 wstąpił na Uniwersytet w Getyndze, gdzie studiował filozofię, biologię, a następnie medycynę. Tutaj był pod wpływem profesora J.A. Murraya, często towarzyszył mu podczas podróży geologicznych i botanicznych. W kwietniu 1768 roku Reinchard otrzymał tytuł doktora medycyny i rozpoczął pracę jako lekarz we Frankfurcie nad Menem. W 1773 roku został opiekunem biblioteki i ogrodu botanicznego Towarzystwa Senckenberga. Od 1779 pracował w szpitalu miejskim.
Jego największym dziełem jest książka "Flora Moeno-Francofurtana", w której opisał nie tylko wszystkie rośliny tego regionu, ale także grzyby. W 1777 r. Reichard przygotował siódme wydanie księgi K. Linneusza pt. "Genera plantarum". Zawarł w nim nie tylko tekst Linneusza, ale także kilka własnych opisów botanicznych. Wyniki swoich badań botanicznych publikował w różnych czasopismach naukowych i towarzyskich. Jego ostatnią pracą była lista roślin w Ogrodzie Botanicznym Senckenberg.
Zielnik Johanna Jakoba Reichardta został podarowany Towarzystwu Senckenberga i jest obecnie przechowywany w Instytucie Senckenberga i Muzeum Przyrodniczym we Frankfurcie.
Przy nazwach naukowych utworzonych przez niego taksonów standardowo dodawane jest jego nazwisko Reichard (zobacz: lista skrótów nazwisk botaników i mykologów).

</doc>
<doc id="5192404" url="https://pl.wikipedia.org/wiki?curid=5192404" title="São Pedro de France">
São Pedro de France

São Pedro de France – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 1370 osób, a gęstość zaludnienia wyniosła 73,5 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192406" url="https://pl.wikipedia.org/wiki?curid=5192406" title="Spencer (film)">
Spencer (film)

Spencer – brytyjsko-niemiecko-amerykańsko-chilijski film biograficzny z 2021 roku w reżyserii Pabla Larraína.
Fabuła.
W grudniu 1991 brytyjska rodzina królewska przygotowuje się do spędzenia świąt Bożego Narodzenia w posiadłości Sandringham House w Norfolk. Wśród uczestników jest Diana (księżna Walii), której małżeństwo z Karolem przeżywa kryzys. Jego przyczyną jest romans księcia z Kamilą Parker Bowles...

</doc>
<doc id="5192408" url="https://pl.wikipedia.org/wiki?curid=5192408" title="Kościół Narodzenia Najświętszej Maryi Panny w Skawinie">
Kościół Narodzenia Najświętszej Maryi Panny w Skawinie



</doc>
<doc id="5192413" url="https://pl.wikipedia.org/wiki?curid=5192413" title="Johann Jakob Reichard">
Johann Jakob Reichard



</doc>
<doc id="5192415" url="https://pl.wikipedia.org/wiki?curid=5192415" title="Olga Biglieri Scurto">
Olga Biglieri Scurto

Barbara, właśc. Olga Biglieri Scurto (ur. 15 marca 1915 w Mortarze, zm. 10 stycznia 2002 w Rzymie) – włoska malarka, pilotka, dziennikarka, jedna z pierwszych futurystek, aeropikturystka.
Życiorys.
Urodziła się w Mortarze, w Lombardii, i dorastała na wsi niedaleko Novary, gdzie jej ojciec miał gospodarstwo i gdzie zamieszkała w 1926. Zaczęła malować w wieku 11 lat, równocześnie rozpoczęła też szkolenie na pilotkę. Po opanowaniu nauki szybowania zdobyła licencję pilota w Aeroclub di Cameri w wieku zaledwie 16 lat. Uczęszczała na kursy do Accademia di Brera w Mediolanie. Tam zaczęła malować „odczucia lotu”, przenosząc intensywnymi kolorami na płótno silne emocje odczuwane podczas lotu.
W 1939 wyszła za mąż za poetę i pisarza Ignazio Scurtę. W 1943 Scurto został powołany do wojska, Barbara opiekowała się dziećmi podczas wojny. Jej mąż zmarł w 1954. Po wojnie pracowała jako dziennikarka modowa. Na początku lat 60. prowadziła popularną audycję radiową „Stella Polare” w Rai Radio 1. Na łamach programu udzielała wskazówek dotyczących mody. Pisała też książki dla dzieci.
W 1998 opublikowała autobiografię "Barbara dei Colori", wydrukowaną przez Międzynarodowe Centrum Sztuki Antinous.
Zmarła 10 stycznia 2002 w Rzymie. 
Twórczość.
Futuryzm.
Z przyjemnością stwierdzam, że panna Barbara jest genialną malarką-aeropikurystką i z ważnymi obrazami wzięła udział w ostatnim biennale weneckim. [...] Pokładam wielką wiarę w jej talent malarski.Słowa Filippo Tommaso Marinettiego o twórczości Barbary, 1938.
Biglieri zaczęła tworzyć razem z futurystami, gdy założyciel ruchu, Filippo Tommaso Marinetti, zobaczył jej prace w witrynie sklepowej i zainteresował się nimi. Futuryzm pozwolił artystce połączyć dwie pasje: malarstwo i latanie. Obraz z 1938 "L’aeroporto abbranca l’aeroplano" znalazł się na 22. biennale weneckim. Jej twórczość jest świadectwem miejsca, które zajmowały malarki w futurystycznym ruchu skupionym wokół obrazu mężczyzny-maszyny, poprzez stworzenie równoległego pojęcia "superdonna" lub „kobieta-maszyna”. 30 marca 1939 odbyła się jej pierwsza indywidualna wystawa w Broletto. Uczestniczyła w kolejnych edycjach Biennale, a także w Rzymskim Quadriennale i Mostra d’Oltremare w Neapolu. Wystawiała na III Wystawie Związków Zawodowych w Mediolanie w 1941 i ponownie na Biennale w Wenecji w 1942.
Późniejsza twórczość.
Zakup domu w Rzymie w 1959 stworzył warunki do wznowienia działalności artystycznej Barbary. W 1964 spotkała się ze szwedzkim malarzem Göstą Liljeströmem, co dodatkowo zachęciło ją do powrotu do sztuki. W tym czasie artystka dotarła do sedna współczesnych jej problemów: odrzuciła wątek indywidualnej kariery, tworząc grupę roboczą, poszerzając horyzonty w odniesieniu do techniczności awangard w filozofiach Wschodu i uzasadniając krytykę konsumpcjonizmu w najbardziej zaawansowanych formach myślenia społeczno-politycznego, ale przede wszystkim skupiając się na koncepcji powszechnej animacji kultury. Prowadziła cykle badawcze od 1965, towarzyszyły im pogłębione refleksje, które artystka zebrała w multimedialnej pracy podarowanej Uniwersytetowi Narodowemu w Jokohamie.
W 1981 w Rzymie stworzyła pracę "Drzewo pokoju", wielką mozaikę rąk i pokojowych haseł o długości 10 metrów, nad którą pracowała przez około 10 lat. Wśród setek odcisków dłoni na płótnie znalazły m.in. dłonie grupy ocalałych z pierwszej bomby atomowej w Hiroszimie (1945), ale także ważnych osobistości włoskich, takich jak Sandro Pertini i Enrico Berlinguer. Praca w 1986 została podarowana Muzeum Pokoju w Hiroszimie.
Spuścizna.
W 2009 jedna z jej prac znalazła się na wystawie "Futuriste. Women in art and literature" w Casa Italiana Zerilli-Marimò w Nowym Jorku.
W 2015 miasto Novara nazwało jej imieniem ulicę.

</doc>
<doc id="5192424" url="https://pl.wikipedia.org/wiki?curid=5192424" title="Objaw Schobera">
Objaw Schobera



</doc>
<doc id="5192427" url="https://pl.wikipedia.org/wiki?curid=5192427" title="Objaw Otta">
Objaw Otta



</doc>
<doc id="5192429" url="https://pl.wikipedia.org/wiki?curid=5192429" title="Kustodia (administracja kościelna)">
Kustodia (administracja kościelna)

Kustodia (łac. "custodia") – grupa wspólnot tego samego zakonu podlegających władzy kustosza.
Kustodie są jednostkami administracyjnymi m.in. w zakonie franciszkańskim. Gdy na jakimś obszarze istnieje uzasadniona nadzieja na zwiększenie się liczby braci, zarząd zakonu eryguje najpierw kustodię, ta z kolei może zostać po jakimś czasie uznana za nową prowincję. By powstała kustodia potrzeba w Zakonie Braci Mniejszych przynajmniej 15 braci profesów wieczystych i 3 domy posiadające gwardiana. Kustodie mogą być zależne lub niezależne. Kustodia zależna podlega w sensie jurysdykcyjnym generałowi zakonu lub prowincji, np. macierzystej. Kustodia niezależna w prawach zasadniczo zrównana jest z każdą inną prowincją. Jednostkami niższymi rangą od kustodii są federacja i fundacja. Kustodią zarządza kustosz.
Kustodią niezależną jest istniejąca od XIII wieku na Bliskim Wschodzie franciszkańska Kustodia Ziemi Świętej.

</doc>
<doc id="5192430" url="https://pl.wikipedia.org/wiki?curid=5192430" title="Domaniža">
Domaniža

Domaniža – wieś (obec) w powiecie Powaska Bystrzyca, w kraju trenczyńskim na Słowacji. Znajduje się w północno-zachodniej części Słowacji.

</doc>
<doc id="5192433" url="https://pl.wikipedia.org/wiki?curid=5192433" title="Ďurďové">
Ďurďové

Ďurďové – wieś (obec) w powiecie Powaska Bystrzyca, w kraju trenczyńskim na Słowacji. Znajduje się w północno-zachodniej części Słowacji.

</doc>
<doc id="5192434" url="https://pl.wikipedia.org/wiki?curid=5192434" title="Hatné">
Hatné

Hatné – wieś (obec) w powiecie Powaska Bystrzyca, w kraju trenczyńskim na Słowacji. Znajduje się w północno-zachodniej części Słowacji.

</doc>
<doc id="5192435" url="https://pl.wikipedia.org/wiki?curid=5192435" title="Horná Mariková">
Horná Mariková

Horná Mariková – wieś (obec) w powiecie Powaska Bystrzyca, w kraju trenczyńskim na Słowacji. Znajduje się w północno-zachodniej części Słowacji.

</doc>
<doc id="5192438" url="https://pl.wikipedia.org/wiki?curid=5192438" title="Horný Lieskov">
Horný Lieskov

Horný Lieskov – wieś (obec) w powiecie Powaska Bystrzyca, w kraju trenczyńskim na Słowacji. Znajduje się w północno-zachodniej części Słowacji.

</doc>
<doc id="5192443" url="https://pl.wikipedia.org/wiki?curid=5192443" title="Paul Herrmann (historyk)">
Paul Herrmann (historyk)

Stefan Paul Herrmann (ur. 15 lipca 1905 w Szczecinku, wówczas Neustettin, zm. 15 sierpnia 1958 w Berlinie) – niemiecki historyk i popularyzator historii.
Był autorem popularnonaukowych książek o historii odkryć geograficznych. Dwie jego książki ukazały się w języku polski w serii Rodowody Cywilizacji.
Przetłumaczył również z języka greckiego powieść Emmanuela Roidisa "Papież Joanna" w 1938.
Książki Herrmanna:

</doc>
<doc id="5192446" url="https://pl.wikipedia.org/wiki?curid=5192446" title="Błonka dwujądrowa">
Błonka dwujądrowa

Błonka dwujądrowa ("Athelia binucleospora" J. Erikss. &amp; Ryvarden) – gatunek grzybów z rodziny błonkowatych ("Atheliaceae").
Systematyka i nazewnictwo.
Pozycja w klasyfikacji według Index Fungorum: "Athelia, Atheliaceae, Atheliales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1973 roku opisali John Eriksson i Leif Ryvarden na martwym drewnie olchy szarej w Szwecji. Nazwę polską zaproponował Władysław Wojewoda w 2003 r.
Morfologia.
Na podłożu tworzy cienką, błonkę o barwie, białej lub białawej, łatwo oddzielającą się od podłoża z powodu słabo rozwiniętego subikulum o konsystencji pajęczyny. Powierzchnia błonki w stanie suchym jest gładka, w stanie świeżym często lekko pomarszczona (nieco meruliowata).
Strzępki ze sprzążkami lub bez, strzępki podstawek często nieco szersze i bardziej pogrubione niż inne, w obu przypadkach często inkrustowane, nie tworzące ryzomorfów. Podstawki dość niskie, mniej lub bardziej maczugowate z 2-4 sterygmami. Zarodniki kukiste, elipsoidalne lub cylindryczne, gładkie, nieamyloidalne.
Zarodniki kuliste, elipsoidalne lub cylindryczne, gładkie, nieamyloidalne.
Występowanie i siedlisko.
Znane jest występowanie błonki dwujądrowej w niektórych państwach Europy. W Polsce W. Wojewoda w 2003 r. przytacza jedno jej stanowisko w Krakowie z uwagą, że rozprzestrzenienie tego gatunku i stopień jego zagrożenia nie są znane.
Nadrzewny grzyb saprotroficzny. Występuje na martwym drewnie w lesie.
Identyfikacja gatunków "Athelia".
Ważną cechą przy rozróżnianiu gatunków rodzaju "Athelia" jest budowa hymenium i rozgałęzień strzępek subhymenium. Większość gatunków u "Athelia" identyfikuje się na podstawie liczby sterygm oraz wielkości i kształtu zarodników. Inną ciekawą cechą jest występowanie sprzążek na septach.
W zielnikowych okazach Athelia jądra z reguły można uwidocznić. Mały kawałek hymenium umieszcza się w kropli acetokarminu i przykrywa szkiełkiem nakrywkowym. Po krótkim podgrzaniu nad płomieniem, na brzegu preparatu dodaje się nową kroplę. Preparat jest następnie kruszony przez lekkie stukanie w szkiełko, a następnie badany pod mikroskopem z kontrastem fazowym. Widoczność jąder różni się w zależności od gatunku, ale także od kolekcji.

</doc>
<doc id="5192447" url="https://pl.wikipedia.org/wiki?curid=5192447" title="Athelia binucleospora">
Athelia binucleospora



</doc>
<doc id="5192450" url="https://pl.wikipedia.org/wiki?curid=5192450" title="Podróż apostolska Franciszka na Cypr i do Grecji">
Podróż apostolska Franciszka na Cypr i do Grecji

Podróż apostolska papieża Franciszka na Cypr i do Grecji odbyła się w dniach 2–6 grudnia 2021.
Papież Franciszek był drugim papieżem, który odwiedził Cypr (wcześniej kraj ten odwiedził Benedykt XVI w 2010), i drugim, który odwiedził Grecję (wcześniej był nim Jan Paweł II w 2001).
Program pielgrzymki.
O 1100 nastąpił wylot z samolotem z międzynarodowego lotniska Rzym – Fiumicino do Larnaki. Przylot na międzynarodowe lotnisko w Larnace nastąpił o 1500 i tam nastąpiło oficjalne powitanie papieża. Godzinę później, o 1600, papież w maronickiej katedrze pw. Matki Bożej Łaskawej w Nikozji spotkał się z kapłanami, zakonnikami i zakonnicami, diakonami, katechetami, stowarzyszeniami i ruchami kościelnymi Cypru. O 1715 w Pałacu Prezydenckim w Nikozji odbyła się ceremonia powitania, po niej odbyło się spotkanie papieża z prezydentem Cypru w gabinecie pałacu. O 1800 papież odbył spotkanie z władzami, społeczeństwem obywatelskim i korpusem dyplomatycznym.
O 830 w siedzibie prawosławnego arcybiskupstwa, papież odbył kurtuzyjną wizytę u prawosławnego arcybiskupa Cypru Wielce Błogosławionego Chryzostoma II, zaś o 900 w prawosławnej katedrze papież spotkał się z Świętym Synodem. O 1000 papież na Stadionie GSP odprawił eucharystię. Po eucharystii o 1600 w kościele parafialnym pw. Świętego Krzyża odbyła się ekumeniczna modlitwa papieża z migrantami. 
O 910 na międzynarodowym lotnisku w Larnace odbyła się cerominia pożegnania papieża Franciszka, zaś o 930 samolot z papieżem odleciał z Larnaki do Aten. O 1110 nastąpił przylot papieża na lotnisko w Atenach i tam nastąpiło oficjalne powitanie papieża. O 1215 w Pałacu Prezydenckim w Atenach odbyła się ceremonia powitania, po niej odbyło się spotkanie papieża z prezydent Grecji w gabinecie Pałacu, zaś o 1230 papież spotkał się z premierem Grecji. Następnie w Pałacu Prezydenckim papież spotkał się z władzami, społeczeństwem obywatelskim i korpusem dyplomatycznym w Pałacu Prezydenckim w Atenach. O 1600 odbyła się kurtuazyjna wizyta u papieża u prawosławnego arcybiskupa Aten i całej Grecji Wielce Błogosławionego Hieronima II w siedzibie prawosławnego arcybiskupstwa w Atenach zaś o 1630 odbyło się spotkanie papieża z Wielce Błogosławionym Hieronimem II wraz z osobami towarzyszącymi w Sali Tronowej prawosławnego arcybiskupstwa w Atenach. O 1715 papież spotkał się z biskupami, kapłanami, zakonnikami i zakonnicami, seminarzystami i katechetami w katedrze pw. św. Dionizego w Atenach, zaś o 1845 odbyło się prywatne spotkanie papieża z członkami Towarzystwa Jezusowego w Nuncjaturze Apostolskiej w Atenach.
O 915 nastąpił odlot samolotu z papieżem do Mityleny. O 1010 samolot z papieżem wylądował na lotnisko w Mitylenie. O 1045 papież odbył wizytę u uchodźców w Ośrodku Przyjęcia i Identyfikacji (Reception and Identification Centre) w Mitylenie. Po wizycie papież udał się na lotnisko, by o 1215 odlecieć do Aten, a przylot na międzynarodowe lotnisko w Atenach nastąpiło o 915. Kilka godzin później, o 1645, papież w sali koncertowej Megaron w Atenach odprawił mszę świętą. Po eucharystii o 1900 odbyła się kurtuazyjna wizyta Wielce Błogosławionego Hieronima II u Papieża w Nuncjaturze Apostolskiej w Atenach.
O 815 nastąpiła wizyta przewodniczącego parlamentu w Nuncjaturze Apostolskiej w Atenach. Następnie o 945 odbyło się spotkanie papieża z młodzieżą w Szkole św. Dionizego sióstr urszulanek w Maroussi koło Aten. O 1115 odbyła się cereomonia pożegnania papieża na międzynarodowym lotnisku w Atenach, gdzie o 1130 nastąpił odlot do Rzymu. Przylot na międzynarodowe lotnisko Rzym-Ciampino nastąpił o 1235.

</doc>
<doc id="5192453" url="https://pl.wikipedia.org/wiki?curid=5192453" title="Projekt gry komputerowej">
Projekt gry komputerowej



</doc>
<doc id="5192456" url="https://pl.wikipedia.org/wiki?curid=5192456" title="Anna Baetjer">
Anna Baetjer

Anna Medora Baetjer (ur. 1899, zm. 21 lutego 1984) – amerykańska psycholożka i toksykolożka.

</doc>
<doc id="5192459" url="https://pl.wikipedia.org/wiki?curid=5192459" title="Niżniekasinowo">
Niżniekasinowo

Niżniekasinowo () – wieś (ros. село, trb. sieło) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 3,5 km od centrum administracyjnego sielsowietu (Wierchniekasinowo), 15 km na północny zachód od Kurska, 5,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 102 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 142 osoby.

</doc>
<doc id="5192461" url="https://pl.wikipedia.org/wiki?curid=5192461" title="Hispano-Suiza Automobilmanufaktur">
Hispano-Suiza Automobilmanufaktur

Hispano-Suiza Automobilmanufaktur – szwajcarski producent hipersamochodów z siedzibą w Zug działający od 2010 roku.
Historia.
Na przełomie pierwszej i drugiej dekady XXI wieku austriacki projektant Erwin Leo Himmel dotąd specjalizujący się w projektowaniu samochodów dla innych firm zdecydował się rozpocząć własne przedsięwzięcie. Dla autorskiego projektu awangardowo stylizowanego supersamochodu przywrócił on do użytku nie stosowaną masowo dla samochodów nazwę Hispano-Suiza, którą poza nieudaną próbą wskrzeszenia na początku XXI wieku nie używano dla samochodów od 1938 roku. Tak powstało przedsiębiorstwo Hispano-Suiza Automobilmanufaktur z siedzibą w Szwajcarii.
Podczas wystawy samochodowej Geneva Motor Show w marcu 2010 roku szwajcarskie Hispano-Suiza przedstawiło prototyp sportowego coupe, które opracowane zostało na platformie Audi R8, z kolei jednostkę napędową V10 o mocy 750 KM. Pomimo prób, firma nie była w stanie wdrożyć do produkcji przez kolejne lata, co zmianie uległo ostatecznie w 2019 roku. Wtedy to Hispano-Suiza Automobilmanufaktur przedstawiło produkcyjne rozwinięcie prototypu sprzed 9 lat, które wyewoluowało w kierunku wyczynowego hipersamochodu o nazwie Hispano-Suiza Maguari HS1 GTC. Pojazd budowany jest na zamówienie dla wyselekcjonowanego grona nabywców, a łącznie zbudowane ma zostać ok. 300 sztuk samochodu. 

</doc>
<doc id="5192462" url="https://pl.wikipedia.org/wiki?curid=5192462" title="Abde Ezzalzouli">
Abde Ezzalzouli

Abdessamad "Abde" Ezzalzouli (arab. عبد الصمد الزلزولي, ur. 17 grudnia 2001 w Bani Mallal) – marokański piłkarz występujący na pozycji napastnika w hiszpańskim klubie FC Barcelona B.
Dzieciństwo.
Ezzalzouli urodził się w Maroku, gdy miał 3 lata wraz z rodziną przeprowadził się do Hiszpanii i zaczął swoją karierę w jednej z dzielnic Elche – Carrús.
Kariera klubowa.
Wczesna kariera.
Ezzalzouli grał w młodzieżowych zespołach: Peña Ilicitana Raval CF, CD Pablo Iglesias, Kelme CF, Promesas Elche CF oraz CD Cultural Carrús. Był na testach w Elche CF, ale nie udało mu się dostać do drużyny.
Abdessamad kontynuował grę w lokalnych drużynach młodzieżowych do 2016 roku, wówczas otrzymał propozycję gry w Hérculesie B, gdzie rozpoczął swoją seniorską karierę w 2019 roku.
Barcelona.
31 sierpnia 2021 roku przeniósł się do FC Barcelony B. Swój debiut w profesjonalnej piłce nożnej zaliczył 30 października 2021 roku w zremisowanym 1–1 meczu przeciwko Deportivo Alavés. Ezzalzouli stał się pierwszym Marokańczykiem, który zagrał w pierwszej drużynie FC Barcelony. Pierwszą bramkę dla Barcelony strzelił przeciwko Osasunie.
Kariera reprezentacyjna.
Ezzalzouli reprezentował Maroko U-20 w Arab Cup 2020, strzelając dwie bramki w pięciu meczach. 23 grudnia 2021 roku otrzymał powołanie do reprezentacji Maroka na Puchar Narodów Afryki 2021.

</doc>
<doc id="5192463" url="https://pl.wikipedia.org/wiki?curid=5192463" title="Erminia Frezzolini">
Erminia Frezzolini

Erminia Frezzolini (ur. 27 marca 1818 w Orvieto, zm. 5 listopada 1884 w Paryżu) – włoska śpiewaczka operowa, sopran.
Życiorys.
Była córką śpiewaka Giuseppe Frezzoliniego (1789–1861). Początkowo uczyła się u ojca, później jej nauczycielami byli Domenico Ronconi, Andrea Nencini i Manuel García. Na scenie zadebiutowała w 1838 roku we Florencji rolą w "Beatrice di Tenda" Vincenza Belliniego. W 1840 roku śpiewała w mediolańskiej La Scali, a w 1842 roku w Londynie. Do jej popisowych ról należały Elwira w "Purytanach", Gilda w "Rigoletcie" i Leonora w "Trubadurze". Wzięła udział w prapremierowych przedstawieniach oper Giuseppe Verdiego "Lombardczycy na pierwszej krucjacie" (1843) i "Joanna d’Arc" (1845). Jej talent wokalny podziwiał François Fétis. W 1847 i 1857 roku odbyła podróż do Petersburga. W latach 1853–1857 była członkiem zespołu Théâtre-Italien w Paryżu. W latach 1857–1860 odbyła tournée po Stanach Zjednoczonych. Po powrocie do Europy zamieszkała w Paryżu, gdzie prowadziła szkołę śpiewu. W 1863 roku wycofała się ze sceny, sporadycznie występowała jednak jeszcze do 1871 roku. Na jednym z jej koncertów w Neapolu w 1867 roku obecny był Mark Twain.
W 1841 roku poślubiła włoskiego tenora Antonio Poggiego, jednak małżeństwo to szybko zakończyło się separacją. Po śmierci męża w 1875 roku wyszła ponownie za mąż, za francuskiego lekarza.

</doc>
<doc id="5192466" url="https://pl.wikipedia.org/wiki?curid=5192466" title="Numidowie">
Numidowie



</doc>
<doc id="5192470" url="https://pl.wikipedia.org/wiki?curid=5192470" title="Bogdan Kulik">
Bogdan Kulik

Bogdan Kulik (ur. 16 lutego 1948 w Trzciance, zm. 28 listopada 2021 w Kołobrzegu) – polski perkusista jazzowy.
Karierę sceniczną rozpoczął w latach 1967-1968 w zespole akompaniującym grupie wokalnej Partita, w którym grał z Tomaszem Szukalskim (saksofon), Januszem Drozdowskim (fortepian) i Pawłem Jarzębskim (kontrabas). W 1970 rozpoczął pracę w Orkiestrze Tanecznej Polskiego Radia pod dyrekcją Edwarda Czernego i Bogusława Klimczuka. Z zespołem Arp Life Andrzeja Korzyńskiego nagrywał muzykę do filmów, seriali i programów telewizyjnych. Od 1974 do 1986 roku grał w sekcji rytmicznej duetu Marek i Wacek. Od 1978 do 1992 był członkiem Orkiestry Polskiego Radia i Telewizji Studio S1 Andrzeja Trzaskowskiego.
Od lat 90. grał w zespołach Henryka Majewskiego Swing Session oraz Old Timers oraz Swing Workshop Wojciecha Kamińskiego.
Od połowy lat 90. do 2019 był nauczycielem perkusji w Autorskiej Szkole Muzyki Rozrywkowej i Jazzu I i II stopnia im. Krzysztofa Komedy w Warszawie. Pochowany na cmentarzu Bródnowskim (kwatera 54A-2-9).

</doc>
<doc id="5192474" url="https://pl.wikipedia.org/wiki?curid=5192474" title="Mistrzostwa Świata Juniorów w Hokeju na Lodzie 2022/I Dywizja">
Mistrzostwa Świata Juniorów w Hokeju na Lodzie 2022/I Dywizja

Mistrzostwa Świata Juniorów w Hokeju na Lodzie I dywizji 2022 odbyły się w dwóch państwach: w Danii (Hørsholm) oraz w Estonii (Tallinn). Zawody grup A oraz B rozgrane zostały w dniach 12–18 grudnia 2021 roku.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Pierwsza drużyna turnieju grupy A awansuje do mistrzostw świata elity, ostatni zespół grupy A zagra w grupie B, zastępując zwycięzcę turnieju grupy B. Najsłabsza drużyna grupy B spadła do drugiej dywizji.
Hale, w których odbyły się zawody to:
Grupa A.
Wyniki
Tabela
"    = awans do Elity" "     = spadek do dywizji I, grupy B"
Dyrektoriat turnieju wybrał trójkę najlepszych zawodników na każdej pozycji:
Grupa B.
Wyniki
Tabela
"    = awans do dywizji I, grupy A" "     = spadek do dywizji II, grupy A"
Dyrektoriat turnieju wybrał trójkę najlepszych zawodników na każdej pozycji:

</doc>
<doc id="5192478" url="https://pl.wikipedia.org/wiki?curid=5192478" title="São Salvador (Viseu)">
São Salvador (Viseu)

São Salvador – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 3807 osób, a gęstość zaludnienia wyniosła 750,9 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192479" url="https://pl.wikipedia.org/wiki?curid=5192479" title="Silgueiros">
Silgueiros

Silgueiros – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 3250 osób, a gęstość zaludnienia wyniosła 88,2 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192480" url="https://pl.wikipedia.org/wiki?curid=5192480" title="Torredeita">
Torredeita

Torredeita – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 1555 osób, a gęstość zaludnienia wyniosła 98,9 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192481" url="https://pl.wikipedia.org/wiki?curid=5192481" title="Vil de Souto">
Vil de Souto

Vil de Souto – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 667 osób, a gęstość zaludnienia wyniosła 82,2 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192482" url="https://pl.wikipedia.org/wiki?curid=5192482" title="Vila Chã de Sá">
Vila Chã de Sá

Vila Chã de Sá – parafia "(freguesia)" w gminie Viseu, w Portugalii. Według danych na rok 2011 parafię zamieszkiwało 2009 osób, a gęstość zaludnienia wyniosła 240 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5192488" url="https://pl.wikipedia.org/wiki?curid=5192488" title="Dalekowschodni Morski Rezerwat Biosfery">
Dalekowschodni Morski Rezerwat Biosfery

Dalekowschodni Morski Rezerwat Biosfery (ros. Дальневосточный морской биосферный заповедник) – ścisły rezerwat przyrody (zapowiednik) w Kraju Nadmorskim w Rosji. Znajduje się w rejonach chasanskim i miejskim Władywostoku. Jego obszar wynosi 643,16 km², a strefa ochronna 741,31 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 24 marca 1978 roku. W 2003 roku otrzymał status rezerwatu biosfery UNESCO, a w 2016 roku został zakwalifikowany przez BirdLife International jako ostoja ptaków IBA. Dyrekcja rezerwatu znajduje się we Władywostoku.
Opis.
Rezerwat znajduje się w zachodniej części Morza Japońskiego. Zajmuje około 10% powierzchni Zatoki Piotra Wielkiego. Obejmuje niewielki fragment wybrzeża i ponad 30 wysp (w tym 11 większych), których łączna powierzchnia wynosi ponad 11 km². Strefa ochronna wokół wysp ma szerokość 3 mile morskie. Strefę ochronną na lądzie stanowi pas szerokości 500 metrów wzdłuż granic lądowych rezerwatu.
Rezerwat składa się z czterech części:
Klimat w rezerwacie jest monsunowy. Zimą wiatry północno-zachodnie i północne wieją od lądu do morza, przynosząc suche i zimne powietrze. Średnia temperatura w styczniu to -11 °С. Lata są ciepłe, z częstymi deszczami, burzami i mgłami. Średnia temperatura w sierpniu to +21 °С.
Flora i fauna wysp.
Na wyspach zarejestrowano łącznie 880 gatunków roślin. Są wśród nich takie rzadkie gatunki jak np.: lilia zwisła i lilia tygrysia, pogonia z gatunku "Pogonia japonica", psianka z gatunku "Solanum megacarpum", podejźrzon z gatunku "Botrychium strictrosa", brzoza Schmidta, dąb zębaty, kostrzewa z gatunku "Festuca vorobievii", trawa z gatunku "Hierochloë helenae". 
Zbocza i płaskie wierzchołki wysp porośnięte są lasami liściastymi, głównie lipą wonną, klonem mandżurskim, jesionem mandżurskim i grabem. Nadmorskie tarasy porośnięte są różą pomarszczoną. Na szczytach grzbietów rozpowszechniony jest różanecznik Schlippenbacha. 
Na wyspach żyje m.in. jenot azjatycki i norka amerykańska, dwa gatunki nietoperzy (gacek brunatny, przymroczek Saviego), z płazów: ropucha z gatunku "Strauchbufo raddei" i rzekotka z gatunku "Hyla japonica" oraz węże: zaskroniec japoński i połoz z gatunku "Elaphe dione". W strefie ochrony przybrzeżnej rezerwatu żyją kotek bengalski z podgatunku "Bengalensis euptilurus", tygrys syberyjski oraz lampart amurski.
Na wyspach kolonie tworzą tysiące ptaków z 370 gatunków. Jest tu największe na świecie miejsce gniazdowania mewy japońskiej i kormorana japońskiego. Żyje tu wiele gatunków ptaków rzadkich lub zagrożonych wyginięciem takich jak n.p.: nawałnik z gatunku "Oceanodroma monorhis", burzyk kreskowany, świerszczak wyspowy ("Locustella pleskei"), warzęcha mała i czapla żółtodzioba. 
Flora i fauna morza.
Wody rezerwatu zamieszkuje ponad 2130 gatunków zwierząt i roślin, w tym 200 gatunków ryb, 450 gatunków skorupiaków, 30 gatunków szkarłupni i ponad 200 gatunków mięczaków. 
W strefie przybrzeżnej żyją m.in. skorupiak z gatunku "Ligia cinerascens", krab z gatunku "Hemigrapsus sanguineus", ślimak z gatunku "Littorina brevicula" i omułek z gatunku "Mytilus trossulus". Rosną tu zarośla zostery morskiej i makroglonów z gatunków "Sargassum miyabei" i "Sargassum pallidum" oraz listownicy japońskiej. Na głębokości do 10 metrów pospolite są jeżowce z gatunków "Mesocentrotus nudus" i "Strongylocentrotus intermedius". W piaskach przybrzeżnych żyje m.in.: przegrzebek nadmorski i trepang japoński, a w grotach między skałami m.in. ryba z gatunku "Sebastes trivittatus" i "Sebastes schlegelii", 16 gatunków storni, ryba z gatunku "Chirolophis japonicus".
W rezerwacie żyją również m.in. koleń piaskowy, lamna dwustępkowa, morświn białopłetwy, płetwal karłowaty, orka oceaniczna, delfin zwyczajny, delfinowiec skośnozębny, szablogrzbiet waleniożerny, płetwal czerniakowy, pałasz czarny, ryby z rodziny ptaszorowatych i jednorożkowatych oraz gatunku "Takifugu". Na wyspach znajdują się duże kolonie fok plamistych.

</doc>
<doc id="5192490" url="https://pl.wikipedia.org/wiki?curid=5192490" title="Bateria artylerii nr 42">
Bateria artylerii nr 42

42 Bateria artylerii – polska dwudziałowa bateria artylerii przeciwdesantowej kalibru 75 mm, ustawiona na południowy wschód od Jastarni-Boru, Półwyspu Helskiego (od strony pełnego morza). Wchodziła w skład Dywizjonu Artylerii Nadbrzeżnej, Rejonu Umocnionego Hel.
Sformowanie i opis baterii.
Bateria powstała z uwagi na potrzebę zabezpieczenia podejść do portów Władysławowo, Jastarnia i Hel oraz wzmocnienia artylerii nadbrzeżnej. Biorąc pod uwagę niedostatki finansowe, Kierownictwo Marynarki Wojennej postanowiło wykorzystać posiadane w magazynach zapasy armat kal. 75 mm wz. 1897 na podstawach morskich wz. 1916. Armaty te pochodziły z przezbrojonych oraz wycofanych z eksploatacji okrętów Floty i Flotylli Rzecznej. Po sformowaniu w okresie od marca do lipca 1939 roku baterii przeciwdesantowych, w ramach posiadanych możliwości organizacyjnych przez dywizjon artylerii nadbrzeżnej, przystąpiono do utworzenia jeszcze jednej baterii przeciwdesantowej. Celem zapełnienia luki w systemie obrony Półwyspu Helskiego od strony morza usadowiono na podstawach morskich w działobitniach stałych w obetonowanych zagłębieniach 2 armaty kal. 75 mm wz.1897. Działobitnie umieszczono na południowy wschód od Jastarni-Boru, po północnej stronie drogi Jastarnia-Hel, na skraju lasu. Punkt obserwacyjny wyznaczono od strony pełnego morza. Budowa stanowisk i ustawianie armat trwało od początku sierpnia do zakończenia mobilizacji alarmowej. Bateria została sformowana w okresie od 25 do 31 sierpnia 1939 roku z nadwyżek marynarzy. Dowództwo baterii objął kpt. rez. art. Stanisław Walewski. Załogę baterii zakwaterowano w domu wczasowym Związku Nauczycielstwa Polskiego w Jastarni. Obsadę baterii nr 42 i nr 41 szkolił ppor. art. Jerzy Dreszer. 
Bateria nr 42 w kampanii wrześniowej.
Na temat walk baterii brak informacji poza niżej opisaną walką z okrętami niemieckimi w dniu 12 września 1939 r.
Wykaz pojedynków baterii nr 42 z niemieckimi okrętami:

</doc>
<doc id="5192494" url="https://pl.wikipedia.org/wiki?curid=5192494" title="Mistrzostwa Świata Juniorów w Hokeju na Lodzie 2022/II Dywizja">
Mistrzostwa Świata Juniorów w Hokeju na Lodzie 2022/II Dywizja

Mistrzostwa Świata Juniorów w Hokeju na Lodzie II dywizji 2012 odbywają się w dwóch państwach: w Rumunii (Braszów) oraz w Serbii (Belgrad). Zawody grupy A rozgrywane są w dniach 13–19 grudnia 2021 roku, a grupy B 10-15 stycznia 2022 roku.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Pierwsza drużyna turnieju grupy A awansowała do mistrzostw świata dywizji IB, ostatni zespół grupy A zagra w grupie B, zastępując zwycięzcę turnieju grupy B. Najsłabsza drużyna grupy B spadła do trzeciej dywizji.
Hale, w których odbyły się zawody to:
Grupa A.
Wyniki
Tabela
"     = awans do I dywizji, grupy B"     = spadek do dywizji II, grupy B 
Dyrektoriat turnieju wybrał trójkę najlepszych zawodników na każdej pozycji:

</doc>
<doc id="5192495" url="https://pl.wikipedia.org/wiki?curid=5192495" title="Woskriesienowka">
Woskriesienowka

Woskriesienowka () – nazwa toponimów w Rosji i Kazachstanie
m.in.:

</doc>
<doc id="5192496" url="https://pl.wikipedia.org/wiki?curid=5192496" title="Mistrzostwa Świata w Piłce Ręcznej Kobiet 2021 (składy)">
Mistrzostwa Świata w Piłce Ręcznej Kobiet 2021 (składy)

Artykuł grupuje składy żeńskich reprezentacji narodowych w piłce ręcznej, które wystąpiły podczas Mistrzostw Świata w Piłce Ręcznej Kobiet 2021 rozegranych w Hiszpanii od 2 do 19 grudnia 2021 roku.
Grupa A.
Angola.
Źródło
Czarnogóra.
Źródło
Francja.
Źródło
Słowenia.
Źródło
Grupa B.
Kamerun.
Źródło
Polska.
Źródło
Rosja.
Źródło
Serbia.
Źródło
Grupa C.
Iran.
Źródło
Kazachstan.
Źródło
Norwegia.
Źródło
Rumunia.
Źródło
Grupa D.
Holandia.
Źródło
Portoryko.
Źródło
Szwecja.
Źródło
Uzbekistan.
Źródło
Grupa E.
Czechy.
Źródło
Niemcy.
Źródło
Słowacja.
Źródło
Węgry.
Źródło
Grupa F.
Dania.
Źródło
Kongo.
Źródło
Korea Południowa.
Źródło
Tunezja.
Źródło
Grupa G.
Brazylia.
Źródło
Chorwacja.
Źródło
Japonia.
Źródło
Paragwaj.
Źródło
Grupa H.
Argentyna.
Źródło
Austria.
Źródło
Chiny.
Źródło
Hiszpania.
Źródło

</doc>
<doc id="5192497" url="https://pl.wikipedia.org/wiki?curid=5192497" title="Rimi Beqiri">
Rimi Beqiri

Rimi Beqiri (ur. 16 maja 1982 w Tiranie) – włoski aktor filmowy i teatralny pochodzący z Albanii.
Życiorys.
Rimi od dzieciństwa marzył o karierze aktorskiej we Włoszech.
Do Włoch przybył w wieku 16 lat jako nielegalny imigrant: najpierw do Lecce, skąd przedostał się do Florencji, gdzie zamieszkał ze swoim wujem. By utrzymać się przy życiu, podejmował się prac jak sklepikarz, kelner i elektryk. W 2004 roku rozpoczął tam studia w Narodowej Niezależnej Szkole Filmowej, kontynuował naukę w teatrze Tedavi 98. W 2008 roku przeniósł się do Rzymu, gdzie studiował w latach 2008-2011 w Międzynarodowej Akademii Teatralnej.
Rimi Beqiri poza ojczystym językiem albańskim, wykazuje się znajomością angielskiego, włoskiego oraz jego dialektami środkowowłoskim i toskańskim.

</doc>
<doc id="5192499" url="https://pl.wikipedia.org/wiki?curid=5192499" title="Alba María Cabello">
Alba María Cabello

Alba María Cabello Rodilla (ur. 30 kwietnia 1986 w Madrycie) – hiszpańska pływaczka synchroniczna, dwukrotna medalistka olimpijska (Pekin, Londyn), siedmiokrotna medalistka mistrzostw świata.
W 2008 startowała w letnich igrzyskach olimpijskich w Pekinie, biorąc tam udział w rywalizacji drużyn i zdobywając srebrny medal dzięki rezultatowi 98,251 pkt. Cztery lata później startowała w letnich igrzyskach olimpijskich w Londynie, biorąc tam udział także wyłącznie w rywalizacji drużyn. W tej konkurencji Hiszpanka wywalczyła brązowy medal dzięki rezultatowi 193,12 pkt.
Począwszy od 2007 roku, pięciokrotnie startowała w mistrzostwach świata – medale zdobywała na czempionatach w Melbourne (1 brązowy), Rzymie (1 złoty), Szanghaju (2 brązowe) i Barcelonie (3 srebrne). W latach 2006-2016 na mistrzostwach Europy (m.in. Budapeszt, Eindhoven) wywalczyła dziesięć medali, w tym cztery złote.

</doc>
<doc id="5192500" url="https://pl.wikipedia.org/wiki?curid=5192500" title="Alba Maria Cabello">
Alba Maria Cabello



</doc>
<doc id="5192503" url="https://pl.wikipedia.org/wiki?curid=5192503" title="Sergio Samitier">
Sergio Samitier

Sergio Samitier Samitier (ur. 31 sierpnia 1995 w Barbastro) – hiszpański kolarz szosowy.
Osiągnięcia.
Opracowano na podstawie:

</doc>
<doc id="5192505" url="https://pl.wikipedia.org/wiki?curid=5192505" title="Koncja">
Koncja

Koncja ("Coincya" Rouy) – rodzaj roślin należący do rodziny kapustowatych. Obejmuje 7 gatunków występujących w zachodniej Europie, basenie Morza Śródziemnego oraz południowo-zachodniej Azji. Jako rośliny zawleczone obecne są w południowej Afryce, na Dalekim Wschodzie, w Australii i Nowej Zelandii, w Ameryce Północnej i Południowej. W Polsce rejestrowana jest od XIX wieku koncja lakowata "Coincya monensis" jako gatunek przejściowo zawlekany (efemerofit).
Systematyka.
Rodzaj należy do rodziny kapustowatych ("Brassicaceae"), a w jej obrębie do plemienia "Brassiceae".

</doc>
<doc id="5192506" url="https://pl.wikipedia.org/wiki?curid=5192506" title="Coincya">
Coincya



</doc>
<doc id="5192507" url="https://pl.wikipedia.org/wiki?curid=5192507" title="Hispano-Suiza Maguari HS1 GTC">
Hispano-Suiza Maguari HS1 GTC

Hispano-Suiza Maguari HS1 GTC – hipersamochód produkowany przez szwajcarskie przedsiębiorstwo Hispano-Suiza Automobilmanufaktur od 2019 roku.
Historia i opis modelu.
Studyjną zapowiedzią szwajcarskiej reinterpretacji dawnej hiszpańskiej marki Hispano-Suiza był prototyp dwudrzwiowego, dwumiejscowego samochodu sportowego zaprezentowany podczas Geneva Motor Show w marcu 2010 roku. Produkcyjny model zadebiutował równo 9 lat później, mając swoją premierę na kolejnej edycji Geneva Motor Show w marcu 2019 roku. Pod kątem wizualnym samochód przeszedł ewolucyjny zakres zmian wobec prototypu, wyróżniając się m.in. większym wlotem powietrza z przodu, przeprojektowanym oświetleniem nadwozia, a także dużymi, 22-calowymi alufelgami.
Hispano-Suiza Maguari HS1 GTC oparty został o aluminiowy szkielet, na którym zbudowano karoserię wykonaną z włókna węglowego dla zapewnienia optymalnej, jak najniższej masy całkowitej. Płyta podłogowa, podobnie jak w przypadku prototypu z 2010 roku, zapożyczona została z kolei z niemieckiego supersamochodu Audi R8. Sprawne hamowanie 1780-kilogramowego hipersamochodu mają pozwalać hamulce z karbonowo-ceramicznymi tarczami. 
Do napędu Maguari wykorzystany został głęboko zmodyfikowany wolnossący silnik Audi typu V10, który w wykonaniu szwajcarskiego producenta zyskał dwie turbosprężarki oraz elektryczne kompresory. Z pojemnością 5,2 litra, rozwija on 1085 KM i maksymalny moment obrotowy 1050 Nm, 100 km/h w 2,8 sekundy i maksymalnie do 380 km/h.
Sprzedaż.
Hispano-Suiza Maguari HS1 GTC jest samochodem ściśle limitowanym, które producent buduje od 2019 roku na zlecenie indywidualnych nabywców. Łącznie planowane jest zbudowanie ok. 300 sztuk, z czego każda z nich ma kosztować ok. 2,2 miliona euro.

</doc>
<doc id="5192509" url="https://pl.wikipedia.org/wiki?curid=5192509" title="Iwan Iwanow (polityk)">
Iwan Iwanow (polityk)

Iwan Walentinow Iwanow, bułg. Иван Валентинов Иванов (ur. 13 sierpnia 1975 w Szumenie) – bułgarski polityk, prawnik i historyk, działacz Bułgarskiej Partii Socjalistycznej, poseł do Zgromadzenia Narodowego od 2021 do 2022 minister rolnictwa.
Życiorys.
Ukończył historię na Uniwersytecie Sofijskim im. św. Klemensa z Ochrydy oraz prawo na Uniwersytecie Wielkotyrnowskim im. Świętych Cyryla i Metodego. Doktoryzował się z nauk historycznych na Uniwersytecie Szumeńskim. Podjął praktykę w zawodzie adwokata w rodzinnej miejscowości. Zaangażował się w działalność polityczną w ramach Bułgarskiej Partii Socjalistycznej, w latach 2007–2013 zasiadał w radzie miejskiej w Szumenie.
W wyborach w 2013 uzyskał mandat posła do Zgromadzenia Narodowego 42. kadencji. Utrzymywał go w głosowaniach z 2014, 2017, kwietnia 2021, lipca 2021, listopada 2021 oraz 2022.
W grudniu 2021 objął stanowisko ministra rolnictwa w nowo utworzonym rządzie Kiriła Petkowa. Zakończył urzędowanie wraz z całym gabinetem w sierpniu 2022.

</doc>
<doc id="5192510" url="https://pl.wikipedia.org/wiki?curid=5192510" title="Track Day Team">
Track Day Team

Track Day Team – polski zespół wyścigowy założony w 2017 roku, startujący w Wyścigowych Samochodowych Mistrzostwach Polski oraz Górskich Samochodowych Mistrzostwach Polski.
Zespół jest złożony z zawodników i instruktorów Tor Poznań Track Day, jego misją jest wspieranie utalentowanych kierowców wyścigowych, którzy rozpoczynają lub rozwijają swoją karierę w motorsporcie. Zawodnicy Track Day Team do tej pory startowali w Wyścigowych Samochodowych Mistrzostwach Polski oraz Górskich Samochodowych Mistrzostwach Polski.

</doc>
<doc id="5192511" url="https://pl.wikipedia.org/wiki?curid=5192511" title="Georgi Gjokow">
Georgi Gjokow

Georgi Janczew Gjokow, bułg. Георги Янчев Гьоков (ur. 13 grudnia 1961 w Lubenowie w gminie Radnewo) – bułgarski polityk i inżynier, działacz Bułgarskiej Partii Socjalistycznej, poseł do Zgromadzenia Narodowego, od 2021 do 2022 minister pracy i polityki socjalnej.
Życiorys.
Z wykształcenia inżynier, ukończył technologię konstrukcji metalowych na Uniwersytecie Technicznym w Gabrowie. Pracował m.in. jako dyrektor urzędu pracy w Starej Zagorze. Zaangażował się w działalność polityczną w ramach Bułgarskiej Partii Socjalistycznej, awansował w strukturach BSP, w 2021 dołączając do prezydium partii.
W wyborach w 2013 uzyskał mandat posła do Zgromadzenia Narodowego 42. kadencji. Utrzymywał go w głosowaniach z 2014, 2017, kwietnia 2021, lipca 2021, listopada 2021 oraz 2022.
W grudniu 2021 objął stanowisko ministra pracy i polityki socjalnej w nowo utworzonym rządzie Kiriła Petkowa. Zakończył urzędowanie wraz z całym gabinetem w sierpniu 2022.

</doc>
<doc id="5192516" url="https://pl.wikipedia.org/wiki?curid=5192516" title="Thaïs Henríquez">
Thaïs Henríquez

Thaïs Henríquez Torres (ur. 29 października 1982 w Las Palmas) – hiszpańska pływaczka synchroniczna, dwukrotna medalistka olimpijska (Pekin, Londyn), jedenastokrotna medalistka mistrzostw świata.
W 2008 startowała w letnich igrzyskach olimpijskich w Pekinie, biorąc tam udział w rywalizacji drużyn i zdobywając srebrny medal dzięki rezultatowi 98,251 pkt. Cztery lata później startowała w letnich igrzyskach olimpijskich w Londynie, biorąc tam udział także wyłącznie w rywalizacji drużyn. W tej konkurencji Hiszpanka wywalczyła brązowy medal dzięki rezultatowi 193,12 pkt.
Począwszy od 2005 roku, pięciokrotnie startowała w mistrzostwach świata. Medale udało się jej wywalczyć na każdej z takich imprez sportowych – w Montrealu (2 brązowe), Melbourne (1 srebrny), Rzymie (1 złoty, 2 srebrne), Szanghaju (2 brązowe) i Barcelonie (3 srebrne). W latach 2006-2014 na mistrzostwach Europy (m.in. Budapeszt, Eindhoven) wywalczyła osiem medali, w tym cztery złote.

</doc>
<doc id="5192518" url="https://pl.wikipedia.org/wiki?curid=5192518" title="Filmografia Scooby Doo">
Filmografia Scooby Doo

Filmografia Scooby Doo – filmografia amerykańskiej franczyzy medialnej "Scooby Doo". Lista zawiera informacje o serialach telewizyjnych, filmach i odcinkach specjalnych wchodzących w skład franczyzy, stworzonej w 1969 przez Joego Ruby’ego i Kena Spearsa dla studia Hanna-Barbera. Ich głównymi postaciami są mówiący dog niemiecki Scooby Doo oraz czworo nastolatków: Fred Jones, Daphne Blake, Velma Dinkley i Kudłaty Rogers, a w niektórych programach (głównie w latach 80.) dodatkowo siostrzeniec Scooby’ego, Scrappy Doo. Bohaterowie rozwiązują zagadki kryminalne związane z przestępcami przebranymi za duchy, rzadziej z udziałem zjawisk nadprzyrodzonych.
Lista podzielona jest na:
Tabele zawierają informacje o datach premier i typie dystrybucji. Zestawienia seriali przedstawiają informacje o liczbach odcinków i podziałach na sezony. Listy filmów i odcinków specjalnych zawierają streszczenia fabuły.

</doc>
<doc id="5192523" url="https://pl.wikipedia.org/wiki?curid=5192523" title="Thais Henriquez">
Thais Henriquez



</doc>
<doc id="5192525" url="https://pl.wikipedia.org/wiki?curid=5192525" title="Delmar 04">
Delmar 04



</doc>
<doc id="5192528" url="https://pl.wikipedia.org/wiki?curid=5192528" title="Bogdan Kosowski">
Bogdan Kosowski

Bogdan Lucjan Kosowski (ur. 1959) – specjalista w zakresie nauk o bezpieczeństwie, strażak, profesor Uniwersytetu Jagiellońskiego. 
Absolwent Politechniki Krakowskiej i Szkoły Głównej Służby Pożarniczej, gdzie piastował obowiązki zastępcy komendanta. Pracował także jako zastępca Komendanta Wojewódzkiego Państwowej Straży Pożarnej w Katowicach czy dyrektor Wydziału Zarządzania Kryzysowego Urzędu Wojewódzkiego w Katowicach. 
Stopień doktora nauk technicznych uzyskał w 2000 na podstawie pracy pt. "Wpływ warunków ekonomiczno-formalnych na dobór form organizacyjnych systemu zarządzania bezpieczeństwem pracy w aspekcie ochrony przeciwpożarowej powierzchni zakładów górniczych" (rozprawę obroniono na Akademii Górniczo-Hutniczej, a jej promotorem był prof. dr hab. inż. Kazimierz Czopek). Natomiast stopień doktora habilitowanego nauk społecznych w zakresie nauk o bezpieczeństwie uzyskał w 2013 na podstawie rozprawy pt. "Współdziałanie cywilno-wojskowe w sytuacjach zagrożeń bezpieczeństwa państwa". 
Pracuje w Katedrze Bezpieczeństwa Narodowego Instytutu Nauk Politycznych i Stosunków Międzynarodowych UJ. W przeszłości wykładał w Szkole Zarządzania Uniwersytetu Śląskiego oraz Wyższej Szkole Zarządzania Ochroną Pracy w Katowicach. 
Jego zainteresowania koncentrują się wokół systemów zarządzania bezpieczeństwem w podmiotach gospodarczych, instytucjach i organach administracji publicznej. 

</doc>
<doc id="5192530" url="https://pl.wikipedia.org/wiki?curid=5192530" title="Gola Mire">
Gola Mire

Mariem Golde Mire, znana jako Gola Mire (ur. 1911 w Rzeszowie, zm. 19 kwietnia 1943 w Krakowie) – żydowska działaczka ruchu oporu podczas II wojny światowej.
Życiorys.
Urodziła się w 1911 roku w Rzeszowie w majętnej, religijnej rodzinie. Jako nastolatka dołączyła do organizacji Ha-Szomer Ha-Cair, w której szybko stała się znaczącą postacią. Gdy jej rodzice wyjechali do Belgii, na prośbę organizacji Mire przeniosła się do Lwowa, gdzie znajdowała się galicyjska centrala Ha-Szomer Ha-Cair. W 1932 roku została jednak wydalona z organizacji za zbyt radykalnie lewicowe poglądy, po czym nawiązała współpracę z Polską Partią Komunistyczną. W 1936 roku współorganizowała strajk w fabryce „Kontakt”, w której sama pracowała, za co została skazana na 6 miesięcy aresztu. Po odzyskaniu wolności zaczęła organizować komórki komunistyczne w okolicach Przemyśla, za co wraz z dwunastoma innymi działaczkami została znów skazana na karę więzienia. Podczas procesu, w trakcie którego kobiety broniły się same, Mire wygłosiła mowę na temat kraju i równości społecznej, która poruszyła słuchaczy, w tym prokuratora, który podarował jej później kwiaty. Mire została skazana na 12 lat więzienia. W 1938 roku została przeniesiona do zakładu w Bydgoszczy-Fordonie. 
Z wybuchem II wojny światowej udało się jej wydostać wraz z grupą więźniarek z zamkniętego i porzuconego przez służbę więzienia i uciec przed wkroczeniem Niemców na wschód. We Lwowie wyszła za mąż za działacza komunistycznego Aleksandra Hausmana i dołączyła do rady miasta. Po ataku Niemiec na ZSRR Hausman wyruszył na wschód, by dołączyć do szeregów Armii Czerwonej, a Mire, która była w ostatnich miesiącach ciąży, pozostała. Urodziła w ukryciu, sama przecinając pępowinę. Zimą 1941 roku dotarła do rodziny w getcie krakowskim, jej syn zmarł. Dochodząc do zdrowia po trudnej drodze do Krakowa i po stracie dziecka, zaczęła pisać wiersze adresowane mężowi i dziecku, tworząc w jidysz, po hebrajsku i po polsku. Z czasem dołączyła do podziemia, gdzie posługiwała się pseudonimem „Lidka”, oraz zaprzyjaźniła się z lokalnymi działaczami. W końcu opuściła getto i dołączyła do dawnych towarzyszy. Wraz z Herszem Baumingerem odegrała kluczową rolę w grupie „Iskra”, która zajmowała się sabotażem. Nazwa grupy prawdopodobnie nawiązywała do jej pierwszej akcji: podpalenia garażu z ciężarówkami SS. Pod wpływem Mire „Iskra” dołączyła do Gwardii Ludowej i została jedną z najbardziej aktywnych komórek w Krakowie. Mire odgrywała rolę pośredniczki swojej grupy w kontaktach z kierownictwem Gwardii i dołączyła do redakcji propagandowego pisma konspiracyjnego. 
Ważną akcją „Iskry” był wykonany z oddziałem „He-Chaluc ha-Lochem” atak 22 grudnia 1942 roku, zwany „Nocą Cyganerii”. W akcji wzięło udział 40 działaczy. Częścią planu było ukrycie żydowskiej tożsamość działaczy, ponieważ obawiano się natychmiastowej likwidacji getta w odwecie; z tego względu planowano rozwiesić antyniemieckie plakaty i polskie flagi, a także złożyć wieńce pod polskimi pomnikami. Bojownicy przeprowadzili atak bombowy na kawiarnię niemiecką „Cyganeria”, do której uczęszczali nazistowscy oficerowie. Dokładna liczba ofiar niemieckich ataku nie jest znana, najczęściej w źródłach mówi się o 12 osobach. Ataki na inne cele nie powiodły się. Akcja została upamiętniona tablicami przy ul. Szpitalnej 38 i na ścianie gmachu Zarządu Gminy Wyznaniowej Żydowskiej w Krakowie. 
Na początku marca 1943 roku Mire została aresztowana w drukarni Polskiej Partii Robotniczej i trafiła do więzienia Montelupich, gdzie przez dwa tygodnie była izolowana i torturowana. Nie wydawszy swoich kompanów, została przeniesiona do żeńskiego skrzydła więzienia, gdzie przetrzymywano działaczki „He-Chaluc ha-Lochem”. Wraz z Gustą Dawidsohn-Dränger obmyśliła plan ucieczki grupy więźniarek, gdy będą przewożone do Płaszowa. 19 kwietnia 1943 roku, gdy kobiety zostały prowadzone do ciężarówki, na znak rozbiegły się po ulicy, która ze względu na wczesną porę była pusta i nie dała schronienia w tłumie. Większość więźniarek zginęła od kul, w tym Mire. 
Pośmiertnie odznaczona Orderem Virtuti Militari (1946). 

</doc>
<doc id="5192535" url="https://pl.wikipedia.org/wiki?curid=5192535" title="Grozdan Karadżow">
Grozdan Karadżow

Grozdan Spasow Karadżow, (ur. 14 grudnia 1966 w Starej Zagorze) – bułgarski polityk, prawnik, urzędnik i działacz społeczny, poseł do Zgromadzenia Narodowego, od 2021 do 2022 wicepremier oraz minister rozwoju regionalnego i robót publicznych.
Życiorys.
Ukończył studia prawnicze na Uniwersytecie Sofijskim im. św. Klemensa z Ochrydy. Przewodniczył organizacji studenckiej na wydziale prawa, był też współprzewodniczącym federacji niezależnych zrzeszeń studenckich. W latach 90. uczestniczył w protestach studenckich, był krajowym koordynatorem stowarzyszenia działającego na rzecz uczciwych wyborów. W latach 1990–1995 pracował w bułgarskim oddziale Open Society Foundations, m.in. jako sekretarz generalny i dyrektor programowy.
W kolejnych latach był sekretarzem generalnym państwowego komitetu poczty i telekomunikacji, sekretarzem generalnym ministerstwa transportu i komunikacji, a także przewodniczącym rady dyrektorów przedsiębiorstwa telekomunikacyjnego BTK. Wchodził w skład rady nadzorczej banku Posztenska Banka, był też dyrektorem wykonawczym fundacji Demokracija i dyrektorem przedsiębiorstwa z branży IT. Należał do założycieli charytatywnej fundacji „Swetyt na Marija”.
W latach 2014–2017 z ramienia Bloku Reformatorskiego sprawował mandat posła do Zgromadzenia Narodowego 43. kadencji. W 2016 Związek Sił Demokratycznych bez powodzenia dążył do wystawienia go jako kandydata bloku w wyborach prezydenckich. W sierpniu 2021 był kandydatem na ministra transportu, technologii informacyjnych i komunikacji w tworzonym przez partię Jest Taki Lud gabinecie Płamena Nikołowa, który ostatecznie nie powstał.
W grudniu 2021 z rekomendacji ugrupowania ITN objął stanowiska wicepremiera oraz ministra rozwoju regionalnego i robót publicznych w nowo utworzonym rządzie Kiriła Petkowa. Zakończył urzędowanie wraz z całym gabinetem w sierpniu 2022.

</doc>
<doc id="5192537" url="https://pl.wikipedia.org/wiki?curid=5192537" title="Laura López (pływaczka synchroniczna)">
Laura López (pływaczka synchroniczna)

Laura López Valle (ur. 24 kwietnia 1988 w Valladolid) – hiszpańska pływaczka synchroniczna, medalistka olimpijska.
W 2008 startowała w letnich igrzyskach olimpijskich w Pekinie, biorąc tam udział w rywalizacji drużyn i zdobywając srebrny medal dzięki rezultatowi 98,251 pkt.
W latach 2006-2008 na mistrzostwach Europy (Budapeszt, Eindhoven) wywalczyła trzy medale, w tym jeden złoty.

</doc>
<doc id="5192539" url="https://pl.wikipedia.org/wiki?curid=5192539" title="Hispano-Suiza Cars">
Hispano-Suiza Cars

Hispano-Suiza Cars S.l. – hiszpański producent elektrycznych hipersamochodów z siedzibą w Gironie działający od 2019 roku.
Historia.
Początki.
W 2019 roku po raz trzeci w ciągu 20 lat podjęto się próbę wznowienia produkcji samochodów legedarnej hiszpańskiej marki Hispano-Suiza, która po raz ostatni wytwarzała luksusowe samochody do końca lat 30. XX wieku. Wcześniej bez powodzenia dokonywało tego Mazel Inginieros w latach 2000–2002, a w 2010 roku podjęło się tego szwajcarskie Hispano-Suiza Automobilmanufaktur. 
Twierdzące, że ma prawa do stosowania nazwy, dokładnie w tym samym czasie z powodzeniem przedstawiło w 2019 roku model Maguari HS1 GTC. Nie mając z tą firmą żadnych powiązań, hiszpański spadkobierca jednego z założycieli oryginalnego Hispano-Suiza, jego prawnuk Miguel Suqué Mateu, zdecydował się reaktywować przedsiębiorstwo pod nazwą Hispano-Suiza Cars.
Carmen.
Podczas Geneva Motor Show 2019 zadebiutował pierwszy nowożytny hiszpański samochód Hispano-Suiza w postaci elektrycznego hipersamochodu Carmen. Samochód utrzymano w esetyce łączącej estetykę futurystyczną ze stylem retro, będąc nowożytną interpretacją jednego z ostatnich samochodów legendarnego Hispano-Suiza w postaci modelu H6C Dubonnet Xenia z 1938 roku. 
Samochód zbudowano w limitowanej serii 19 egzemplarzy w cenie 1,5 miliona euro za każdy z nich. Do historycznego producenta nawiązano nie tylko stylistyką, ale i logotypami i detalami zdobiącymi samochód, a parametrami technicznymi samochód ustanowił odpowiedź na konkurencyjne konstrukcje takich firm jak Pininfarina czy Rimac.
We wrześniu 2021 roku podczas targów motoryzacyjnych IAA 2021 w niemieckim Monachium Hispano-Suiza Cars przedstawiło specjalną, limitowaną wersję swojego produktu w postaci modelu Carmen Boulogne. Poza specjalnym malowaniem nadwozia, samochód zyskał mocniejszy układ napędowy o mocy 1114 KM. Zaplanowano zbudowanie 5 egzemplarzy w cenie ok. 2 milionów euro.

</doc>
<doc id="5192540" url="https://pl.wikipedia.org/wiki?curid=5192540" title="Laura López">
Laura López



</doc>
<doc id="5192544" url="https://pl.wikipedia.org/wiki?curid=5192544" title="Pujo (Korea)">
Pujo (Korea)



</doc>
<doc id="5192546" url="https://pl.wikipedia.org/wiki?curid=5192546" title="Woskriesienowka (rejon kurski)">
Woskriesienowka (rejon kurski)

Woskriesienowka () – wieś (ros. деревня, trb. dieriewnia) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Małają Kuricą (prawy dopływ Bolszajej Kuricy w dorzeczu Sejmu), 13 km od centrum administracyjnego sielsowietu (Wierchniekasinowo), 28 km na północny zachód od Kurska, 6 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 6 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś nie była zamieszkana.

</doc>
<doc id="5192551" url="https://pl.wikipedia.org/wiki?curid=5192551" title="Ford F-MAX">
Ford F-MAX

Ford F-MAX – ciężki ciągnik siodłowy produkowany przez firmę Ford Otosan. Został wprowadzony w 2018 r. Ciężarówka została zaprezentowana podczas IAA 2018 w Hanowerze w Niemczech. Została również wybrana na Międzynarodową Ciężarówkę Roku 2019.
Ciężarówka została zaprojektowana przez Forda Otosana na przestrzeni 5 lat pod kryptonimami H625 i „Big Boy”.
Jest dostępny tylko w konfiguracji osi 4x2 i jest napędzany 12,7-litrowym silnikiem Ecotorq Euro 6 o mocy 368 kW (500 KM) i momencie obrotowym 2500 Nm, sprzężonym z 12-biegową skrzynią biegów ZF Traxon.

</doc>
<doc id="5192553" url="https://pl.wikipedia.org/wiki?curid=5192553" title="Fiołek sierocy">
Fiołek sierocy

Fiołek sierocy ("Viola orphanidis" Boiss.) – gatunek roślin z rodziny fiołkowatych ("Violaceae"). Występuje naturalnie w Serbii, Albanii, Grecji oraz Bułgarii. 
Biologia i ekologia.
Rośnie na kamienistych zboczach, polanach leśnych, subalpejskich łąkach oraz we fryganie. Występuje na wysokości od 1600 do 2100 m n.p.m. Kwitnie od maja do sierpnia. 
Zmienność.
W obrębie tego gatunku oprócz podgatunku nominatywnego wyróżniono dwa podgatunki oraz jedną odmianę:

</doc>
<doc id="5192554" url="https://pl.wikipedia.org/wiki?curid=5192554" title="Viola orphanidis">
Viola orphanidis



</doc>
<doc id="5192555" url="https://pl.wikipedia.org/wiki?curid=5192555" title="Viola dukadjinica">
Viola dukadjinica

Viola dukadjinica W.Becker &amp; Košanin – gatunek roślin z rodziny fiołkowatych ("Violaceae"). Występuje endemicznie naturalnie w południowej i wschodniej części Albanii oraz północno-zachodniej Grecji. 
Biologia i ekologia.
Rośnie na terenach skalistych, na wysokości od 1400 do 2400 m n.p.m.

</doc>
<doc id="5192557" url="https://pl.wikipedia.org/wiki?curid=5192557" title="Viola elegantula">
Viola elegantula

Viola elegantula Schott – gatunek roślin z rodziny fiołkowatych ("Violaceae"). Występuje endemicznie naturalnie w Serbii i Albanii. 
Biologia i ekologia.
Rośnie na łąkach. 

</doc>
<doc id="5192558" url="https://pl.wikipedia.org/wiki?curid=5192558" title="Viola grisebachiana">
Viola grisebachiana

Viola grisebachiana Vis. – gatunek roślin z rodziny fiołkowatych ("Violaceae"). Występuje naturalnie w Serbii, Albanii, Bułgarii oraz Grecji. 

</doc>
<doc id="5192559" url="https://pl.wikipedia.org/wiki?curid=5192559" title="Viola munbyana">
Viola munbyana

Viola munbyana Boiss. &amp; Reut. – gatunek roślin z rodziny fiołkowatych ("Violaceae"). Występuje naturalnie w Maroku, Algierii, Tunezji oraz na włoskiej wyspie Sycylii. 
Biologia i ekologia.
Rośnie w lasach, na wysokogórskich łąkach i terenach skalistych Występuje na wysokości od 1100 do 1300 m n.p.m. Kwitnie od kwietnia do maja. 

</doc>
<doc id="5192560" url="https://pl.wikipedia.org/wiki?curid=5192560" title="Kostermansia malayana">
Kostermansia malayana

Kostermansia malayana (Thouars) Baill. – gatunek roślin z monotypowego rodzaju Kostermansia w obrębie rodziny ślazowatych ("Malvaceae"), według niektórych systemów (np. Reveala) do rodziny wełniakowatych ("Bombaceae"). Występuje endemicznie na Półwyspie Malajskim – w malezyjskich stanach Kelantan, Terengganu, Pahang, Perak, Selangor i Johor. 
Biologia i ekologia.
Rośnie w lasach, na brzegach cieków wodnych i terenach bagnistych. 
Systematyka.
Rodzaj z podrodziny "Helicteroideae" w obrębie ślazowatych "Malvaceae", wchodzących w skład ślazowców z kladu różowych.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Malvineae" Rchb., rodzina wełniakowate ("Bombacaceae" Kunth).

</doc>
<doc id="5192561" url="https://pl.wikipedia.org/wiki?curid=5192561" title="Kostermansia">
Kostermansia



</doc>
<doc id="5192562" url="https://pl.wikipedia.org/wiki?curid=5192562" title="Viola bubanii">
Viola bubanii

Viola bubanii Timb.-Lagr. – gatunek roślin z rodziny fiołkowatych ("Violaceae"). Występuje naturalnie w górach północnej Portugalii i północnej Hiszpanii, a także w południowo-zachodniej Francji (tylko w Pirenejach). 
Biologia i ekologia.
Rośnie na łąkach i brzegach cieków wodnych. Występuje na wysokości od 600 do 2000 m n.p.m. Kwitnie od czerwca do września. 
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="5192564" url="https://pl.wikipedia.org/wiki?curid=5192564" title="Viola demetria">
Viola demetria

Viola demetria Prolongo ex Boiss. – gatunek roślin z rodziny fiołkowatych ("Violaceae"). Występuje naturalnie w Portugalii i Hiszpanii, a także prawdopodobnie w Maroku.
Biologia i ekologia.
Rośnie na terenach skalistych, na wysokości od 600 do 1900 m n.p.m.

</doc>
<doc id="5192565" url="https://pl.wikipedia.org/wiki?curid=5192565" title="Viola lactea">
Viola lactea

Viola lactea Sm. – gatunek roślin z rodziny fiołkowatych ("Violaceae"). Występuje naturalnie w Portugalii, Hiszpanii, Francji, Wielkiej Brytanii oraz Irlandii. 
Biologia i ekologia.
Rośnie na skarpach i terenach skalistych. Występuje na wysokości do 1500 m n.p.m. Najlepiej rośnie na glebach o lekko kwaśnym odczynie. Kwitnie od kwietnia do czerwca. 

</doc>
<doc id="5192566" url="https://pl.wikipedia.org/wiki?curid=5192566" title="Viola langeana">
Viola langeana

Viola langeana Valentine – gatunek roślin z rodziny fiołkowatych ("Violaceae"). Występuje naturalnie w środkowych częściach Portugalii i Hiszpanii. 
Biologia i ekologia.
Rośnie na terenach skalistych, na wysokości od 600 do 1900 m n.p.m.

</doc>
<doc id="5192568" url="https://pl.wikipedia.org/wiki?curid=5192568" title="Viola cerasifolia">
Viola cerasifolia

Viola cerasifolia A.St.-Hil. – gatunek roślin z rodziny fiołkowatych ("Violaceae"). Występuje naturalnie we wschodniej części Brazylii – w stanach Minas Gerais, Rio de Janeiro i São Paulo. 
Biologia i ekologia.
Rośnie w lasach. 

</doc>
<doc id="5192569" url="https://pl.wikipedia.org/wiki?curid=5192569" title="Viola cinerea">
Viola cinerea

Viola cinerea Boiss. – gatunek roślin z rodziny fiołkowatych ("Violaceae"). Występuje naturalnie w Sudanie, Etiopii, Somalii, Arabii Saudyjskiej, Omanie, Zjednoczonych Emiratach Arabskich, Katarze, Iranie, Afganistanie, Pakistanie oraz północno-zachodnich Indiach. 
Biologia i ekologia.
Rośnie na terenach skalistych, na wysokości do 2100 m n.p.m.

</doc>
<doc id="5192570" url="https://pl.wikipedia.org/wiki?curid=5192570" title="Viola cleistogamoides">
Viola cleistogamoides

Viola cleistogamoides (L.G.Adams) Seppelt – gatunek roślin z rodziny fiołkowatych ("Violaceae"). Występuje endemicznie w Australii – w Nowej Południowej Walii, Wiktorii, Australii Południowej i Tasmanii. 

</doc>
<doc id="5192571" url="https://pl.wikipedia.org/wiki?curid=5192571" title="Viola cochranei">
Viola cochranei

Viola cochranei H.E.Ballard – gatunek roślin z rodziny fiołkowatych ("Violaceae"). Występuje endemicznie w Meksyku – na obszarze od San Luis Potosí po Guanajuato i San Luis Potosí. 
Biologia i ekologia.
Rośnie w zaroślach, na łąkach i skarpach. Występuje na wysokości około 2000–2200 m n.p.m.

</doc>
<doc id="5192572" url="https://pl.wikipedia.org/wiki?curid=5192572" title="Słup Majowy">
Słup Majowy



</doc>
<doc id="5192573" url="https://pl.wikipedia.org/wiki?curid=5192573" title="Viola crassiuscula">
Viola crassiuscula

Viola crassiuscula Bory – gatunek roślin z rodziny fiołkowatych ("Violaceae"). Występuje endemicznie w górach Sierra Nevada na południu Hiszpanii. 
Biologia i ekologia.
Rośnie na terenach skalistych. Występuje na wysokości od 2200 do 3400 m n.p.m.

</doc>
<doc id="5192574" url="https://pl.wikipedia.org/wiki?curid=5192574" title="Viola cunninghamii">
Viola cunninghamii

Viola cunninghamii Hook.f. – gatunek roślin z rodziny fiołkowatych ("Violaceae"). Występuje naturalnie w Australii (na Tasmanii) oraz na Nowej Zelandii (także na Wyspach Chatham). 
Biologia i ekologia.
Rośnie na łąkach i terenach bagnistych. 

</doc>
<doc id="5192575" url="https://pl.wikipedia.org/wiki?curid=5192575" title="Viola decumbens">
Viola decumbens

Viola decumbens L.f. – gatunek roślin z rodziny fiołkowatych ("Violaceae"). Występuje endemicznie w Południowej Afryce. 
Biologia i ekologia.
Rośnie w zaroślach i na terenach skalistych. 

</doc>
<doc id="5192576" url="https://pl.wikipedia.org/wiki?curid=5192576" title="Viola delphinantha">
Viola delphinantha

Viola delphinantha Boiss. – gatunek roślin z rodziny fiołkowatych ("Violaceae"). Występuje naturalnie w południowej Bułgarii i północnej Grecji. 
Biologia i ekologia.
Rośnie na terenach skalistych. 

</doc>
<doc id="5192577" url="https://pl.wikipedia.org/wiki?curid=5192577" title="Viola diffusa">
Viola diffusa

Viola diffusa Ging. – gatunek roślin z rodziny fiołkowatych ("Violaceae"). Występuje naturalnie w Nepalu, północno wschodnich Indiach, Mjanmie, Tajlandii, Laosie, Wietnamie, Malezji, na Filipinach, Tajwanie, w Chinach (w prowincjach Anhui, Fujian, południowo-wschodnim Gansu, Guangdong, Kuangsi, Kuejczou, Hajnan, Henan, Hubei, Hunan, Jiangsu, Jiangxi, południowym Shaanxi, Syczuan, Junnan i Zhejiang oraz w Tybecie i Japonii. 
Biologia i ekologia.
Rośnie w lasach, na łąkach, brzegach cieków wodnych, skarpach i terenach skalistych. 
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="5192578" url="https://pl.wikipedia.org/wiki?curid=5192578" title="Clara Basiana">
Clara Basiana

Clara Basiana Cañellas (ur. 23 stycznia 1991 w Barcelonie) – hiszpańska pływaczka synchroniczna, medalistka olimpijska z Londynu, pięciokrotna medalistka mistrzostw świata.
W 2012 startowała w letnich igrzyskach olimpijskich w Londynie, biorąc tam udział w rywalizacji drużyn. W tej konkurencji Hiszpanka wywalczyła brązowy medal dzięki rezultatowi 193,12 pkt.
Począwszy od 2009 roku, czterokrotnie startowała w mistrzostwach świata – medale zdobywała na czempionatach w Szanghaju (2 brązowe) i Barcelonie (3 srebrne). W latach 2010-2014 na mistrzostwach Europy (Budapeszt, Eindhoven, Berlin) wywalczyła sześć medali, w tym dwa złote.

</doc>
<doc id="5192579" url="https://pl.wikipedia.org/wiki?curid=5192579" title="Knocktopher">
Knocktopher

Knocktopher (irl. "Cnoc an Tóchair") – wieś w hrabstwie Kilkenny w Irlandii. Znajduje się na drodze R713 między Stoneyford a Ballyhale.
Transport.
Wieś jest obsługiwana przez linię Bus Éireann 365 z Thomastown do Waterford. 

</doc>
<doc id="5192580" url="https://pl.wikipedia.org/wiki?curid=5192580" title="Viola domeykoana">
Viola domeykoana

Viola domeykoana Gay – gatunek roślin z rodziny fiołkowatych ("Violaceae"). Występuje naturalnie w środkowym Chile i Argentynie (w prowincjach Mendoza oraz San Juan). 
Biologia i ekologia.
Rośnie na terenach skalistych, na wysokości od 3000 do 4200 m n.p.m.

</doc>
<doc id="5192582" url="https://pl.wikipedia.org/wiki?curid=5192582" title="Viola domeikoana">
Viola domeikoana



</doc>
<doc id="5192584" url="https://pl.wikipedia.org/wiki?curid=5192584" title="Margalida Crespí">
Margalida Crespí

Margalida Crespí Jaume (ur. 15 sierpnia 1990 w Palma de Mallorca) – hiszpańska pływaczka synchroniczna, medalistka olimpijska z Londynu, dziesięciokrotna medalistka mistrzostw świata.
W 2012 startowała w letnich igrzyskach olimpijskich w Londynie, biorąc tam udział w rywalizacji drużyn. W tej konkurencji Hiszpanka wywalczyła brązowy medal dzięki rezultatowi 193,12 pkt.
Począwszy od 2009 roku, trzykrotnie startowała w mistrzostwach świata. Medale udało się jej wywalczyć na każdej z takich imprez sportowych – w Rzymie (1 złoty i 2 srebrne), Szanghaju (2 brązowe) i Barcelonie (3 srebrne i 2 brązowe). W latach 2010-2014 na mistrzostwach Europy (Budapeszt, Eindhoven, Berlin) wywalczyła sześć medali, w tym dwa złote.

</doc>
<doc id="5192586" url="https://pl.wikipedia.org/wiki?curid=5192586" title="Razińkowo">
Razińkowo

Razińkowo () – nazwa toponimów w Rosji

</doc>
<doc id="5192587" url="https://pl.wikipedia.org/wiki?curid=5192587" title="FS METTA/Latvijas Universitāte">
FS METTA/Latvijas Universitāte



</doc>
<doc id="5192589" url="https://pl.wikipedia.org/wiki?curid=5192589" title="Paula Klamburg">
Paula Klamburg

Paula Klamburg Roque (ur. 20 września 1989 w Barcelonie) – hiszpańska pływaczka synchroniczna, medalistka olimpijska z Londynu, ośmiokrotna medalistka mistrzostw świata.
W 2012 startowała w letnich igrzyskach olimpijskich w Londynie, biorąc tam udział w rywalizacji drużyn. W tej konkurencji Hiszpanka wywalczyła brązowy medal dzięki rezultatowi 193,12 pkt.
Począwszy od 2009 roku, czterokrotnie startowała w mistrzostwach świata – medale zdobywała na czempionatach w Rzymie (1 złoty, 2 srebrne), Szanghaju (2 brązowe) i Barcelonie (3 srebrne). W latach 2010-2014 na mistrzostwach Europy (Budapeszt, Eindhoven, Berlin) wywalczyła sześć medali, w tym dwa złote.

</doc>
<doc id="5192593" url="https://pl.wikipedia.org/wiki?curid=5192593" title="Irene Montrucchio">
Irene Montrucchio

Irene Montrucchio Beaus (ur. 7 października 1991 w Barcelonie) – hiszpańska pływaczka synchroniczna, medalistka olimpijska z Londynu, medalistka mistrzostw świata.
W 2011 zdobyła brązowy medal mistrzostw świata w Szanghaju. Na mistrzostwach Europy rozgrywanych w Budapeszcie (2010) i Eindhoven wywalczyła trzy medale, w tym dwa złote.
W 2012 startowała w letnich igrzyskach olimpijskich w Londynie. Wystąpiła w konkurencji pływackiej drużyn i otrzymała brązowy medal dzięki rezultatowi 193,12 pkt.

</doc>
<doc id="5192596" url="https://pl.wikipedia.org/wiki?curid=5192596" title="Laia Pons">
Laia Pons

Laia Pons Areñas (ur. 24 kwietnia 1993 w Granollers) – hiszpańska pływaczka synchroniczna, medalistka olimpijska z Londynu, medalistka mistrzostw świata.
Była uczestniczką letnich igrzysk olimpijskich w Londynie. Przystąpiła tam do rywalizacji drużyn. W tej konkurencji Hiszpanka wywalczyła brązowy medal dzięki rezultatowi 193,12 pkt.
W 2012 otrzymała złoty medal mistrzostw Europy w konkurencji zespołów kombinacja, natomiast w 2013 otrzymała srebrny medal mistrzostw świata w tej samej konkurencji.

</doc>
<doc id="5192603" url="https://pl.wikipedia.org/wiki?curid=5192603" title="Milivoje Blaznavac">
Milivoje Blaznavac

Milivoje Petrović Blaznavac (cyr. Миливоје Петровић Блазнавац; ur. 16 maja 1824 we wsi Blaznava, zm. 5 kwietnia 1873 w Belgradzie) – serbski generał i polityk, premier Serbii (1872-1873), minister wojny (1865–1868, 1872–1873).
Życiorys.
Był synem wiejskiego kupca Petara i Petriji. W 1842 przeniósł się do Belgradu, gdzie pracował jako urzędnik. W sierpniu 1846 wstąpił do armii, dwa lata później wyjechał do Wojwodiny, gdzie brał udział w wydarzeniach Wiosny Ludów w oddziale Stevana Knićanina. W 1848 przez krótki czas pełnił funkcję adiutanta księcia Aleksandra Karađorđevicia. Po zakończeniu służby wyjechał za granicę, przebywał w Wiedniu, Paryżu i Metzu, gdzie zdobywał wiedzę z zakresu produkcji sprzętu wojskowego. W 1854 powrócił do kraju i w stopniu podpułkownika kierował jednym z departamentów w ministerstwie wojny. W 1858 awansowany do stopnia pułkownika.
Politycznie związany z grupą Ustavobranici (Obrońcy Konstytucji), kierowanej przez Vučicia Perišicia. Po objęciu władzy przez dynastię Obrenoviciów w roku 1858 został aresztowany, a następnie wydalony z Belgradu. Zamieszkał w Blaznawie, skąd powrócił w 1861, otrzymując zadanie nadzoru nad odlewnią dział w Kragujevacu. W Kragujevacu zajął się ulepszaniem konstrukcji dział i karabinów, przeznaczonych dla armii serbskiej. W 1865 po raz pierwszy stanął na czele resortu wojny i otrzymał zadanie przygotowania Serbii do wojny z Turcją. W tym czasie był deputowanym do parlamentu. 
Po zabójstwie księcia Michała w maju 1868, Blaznavac z pomocą wojska przejął kontrolę nad Belgradem i przekazał koronę w ręce czternastoletniego Milana Obrenovicia. W jego imieniu władzę w kraju sprawowała trzyosobowa rada regencyjna, w skład której wchodził Milivoje Blaznavac, Jovan Ristić i Jovan Gavrilović. W 1872, kiedy Miloš osiągnął pełnoletność, Blaznavac stanął na czele rządu, kierując także resortem wojny, 10 sierpnia 1872 uzyskał awans na stopień generalski - był pierwszy oficerem armii serbskiej w stopniu generała. Zmarł w czasie pełnienia urzędu na atak serca i został pochowany w Rakovicy.
Życie prywatne.
Był żonaty (żona Katarina z d. Konstantinović), miał dwoje dzieci (Milica, Vojislav).

</doc>
<doc id="5192604" url="https://pl.wikipedia.org/wiki?curid=5192604" title="Bateria artylerii nr 44">
Bateria artylerii nr 44

44 Bateria artylerii – polska dwudziałowa improwizowana bateria artylerii przeciwdesantowej kalibru 75 mm wz. 1897, utworzona ze zdemontowanych armat z pokładu kanonierki ORP "Generał Haller" ustawiona niedaleko Punktu Obserwacyjnego Hel, Półwyspu Helskiego (od strony pełnego morza i wejścia do zatoki). Wchodziła w skład Dywizjonu Artylerii Nadbrzeżnej, Rejonu Umocnionego Hel.
Sformowanie i działania bojowe w kampanii wrześniowej.
Baterię artylerii przeciwdesantową nr 44 sformowano na podstawie rozkazu Dowódcy Floty z dnia 4 września 1939 r. Do jej sformowania przystąpiono 5 września, podstawą jej utworzenia było użycie części załogi i dwóch armat kal. 75 mm Schneider wz.1897 z rozbrojonej kanonierki ORP "Generał Haller". Baterię posadowiono na improwizowanych działobitniach zbudowanych na fundamentach z drewnianych okrąglaków. Umiejscowiono ją niedaleko Punktu Obserwacyjnego Hel i Góry Szwedów. Sektor ostrzału i obrony przeciwdesantowej rozciągał się od strony morza i wejścia do Zatoki Gdańskiej. Dowódcą baterii został były oficer artylerii ORP "Wicher" por. mar. Zbigniew Kowalski, zastępcą dowódcy ppor. mar. Jerzy Brunon Broniewicz. Bateria szybko osiągnęła gotowość bojową i włączyła się do walk z niemieckimi jednostkami pływającymi. 
Wykaz pojedynków baterii nr 44 z niemieckimi okrętami:
29 września w godzinach porannych marynarze 44 baterii pod dowództwem por. Z. Kowalskiego stoczyli potyczkę z użyciem broni strzeleckiej, w tym maszynowej z częścią zbuntowanej 13 i 12 kompanii strzeleckiej w rejonie swojego zakwaterowania i zajmowanych stanowisk ogniowych. Dokonano licznych zatrzymań i rozbrojeń buntowników, wspierając żandarmerię i pododdziały marynarzy. 

</doc>
<doc id="5192606" url="https://pl.wikipedia.org/wiki?curid=5192606" title="Hispano-Suiza Carmen">
Hispano-Suiza Carmen

Hispano-Suiza Carmen – elektryczny hipersamochód, produkowany przez hiszpańskie przedsiębiorstwo Hispano-Suiza Cars od 2019 roku.
Historia i opis modelu.
Przedsiębiorstwo Hispano-Suiza Cars, założone przez spadkobierców historycznego Hispano-Suiza, z powodzeniem skonstruowało i wdrożyło do produkcji pierwszy od lat 30. XX wieku hiszpański samochód, noszący ponownie tę markę. Carmen miała swoją premierę w marcu 2019 roku podczas wystawy samochodowej Geneva Motor Show, przyjmując postać dwudrzwiowego coupe. Samochód zbudowano na karbonowej ramie, którą przykryto aluminiowym nadwoziem. Jako hipersamochód, hiszpańskie przedsiębiorstwo zbudowało odpowiedź na inne superszybkie samochody elektryczne takich firm jak Lotus czy Rimac.
Za projekt stylistyczny samochodu odpowiedzialne było hiszpańskie studio projektowe Cero Design z Barcelony, nadając mu estetykę łączącą awangardowe, futurystyczne rozwiązania stylistyczne z estetyką retro nawiązującą bezpośrednio do zbudowanego w jednym egzemplarzu samochodu oryginalnego Hispano-Suiza z 1938 roku – modelu H6C Dubonnet Xenia. Wyraźnie wykazały to m.in. zakryte nadkola nad tylnymi kołami, a także szpiczasty i ostro zakończony tył zdobiony przetłoczeniami i logotypami nawiązującymi do historycznych oznaczeń Hispano-Suiza.
Historyczne tło ma także nazwa, Hispano-Suiza Carmen, która bezpośrednio nawiązuje do prawnuczki jednego ze współzałożycieli dawnego Hispano-Suiza Damián Mateu, Carmen Mateu. Ta próbowała przywrócić działalność Hispano-Suiza jako firmy motoryzacyjnej bez powodzenia, przez co twórcy Hispano-Cuiza Cars oddali jej hołd.
Carmen Boulogne.
We wrześniu 2021 roku Hispano-Suiza Cars przedstawiło specjalny, limitowany wariant swojego elektrycznego hipersamochodu w postaci Carmen Boulogne. Samochód przeszedł obszerne wizualne modyfikacje, tracąc charakterystyczną zaślepkę tylnych kół, a zyskując za to nielakierowanym, czarnym nadwoziem z włókna węglowego wzbogaconego miedzianymi wstawkami. Samochód zyskał także mocniejszy układ napędowy, w którym do standardowych 2 silników elektrycznych dodano kolejne dwa, osiągając przez to łączną moc 1114 KM i 1600 Nm maksymalnego momentu obrotowego. Samochód osiąga 100 km/h w 2,7 sekundy, a prędkość maksymalną ograniczono do 290 km/h. Firma zaplanowała skonstruowanie 5 egzemplarzy, z dostawami wyznaczonymi na 2022 rok. Cena pojazdu wynosi niecałe 2 miliony euro.
Sprzedaż.
Carmen jest samochodem ściśle limitowanym, którego wolumen produkcyjny ograniczono do 19 sztuk włącznie ze specjalną, 5-egzemplarzową linią Carmen Boulogne. Każdy z egzemplarzy jest budowany ręcznie na zamówienie, a nabywca może personalizować swój samochód z szerokiej palety 1904 opcji. Cena standardowego modelu wynosi ponad 1,7 mln euro, a pula wszystkich przewidzianych do wyprodukowania egzemplarzy została w pełni wyprzedana w drugiej połowie 2021 roku.
Dane techniczne.
Hispano-Suiza Carmen jest samochodem w pełni elektrycznym, który napędzany jest dwoma silnikami elektrycznymi umieszczonymi przy tylnej osi, które rozwijają łączną moc 1019 KM. Samochód osiąga 100 km/h w 2,9 sekundy, a prędkość maksymalną ograniczono elektronicznie do 250 km/h. Moc przenoszona jest na tylną oś, a rozkład mas przedniej wobec tylnej części nadwozia wynosi 40:60. Akumulatory o pojemności 80 kWh pozwalają na przejechanie na jednym ładowaniu do maksymalnie 400 kilometrów.

</doc>
<doc id="5192607" url="https://pl.wikipedia.org/wiki?curid=5192607" title="Razińkowo (obwód kurski)">
Razińkowo (obwód kurski)

Razińkowo () – wieś (ros. деревня, trb. dieriewnia) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest nad Małają Kuricą (prawy dopływ Bolszajej Kuricy w dorzeczu Sejmu), 13 km od centrum administracyjnego sielsowietu (Wierchniekasinowo), 28 km na północny zachód od Kurska, 6 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się ulice Mołodiożnaja i Zariecznaja (98 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 298 osób.

</doc>
<doc id="5192616" url="https://pl.wikipedia.org/wiki?curid=5192616" title="Marian Sztul">
Marian Sztul

Marian Józef Sztul (Stule) (ur. 11 lutego 1921 w Sokolnikach, zm. 24 lutego 1987 w Edynburgu) – chorąży Polskich Sił Powietrznych, kawaler Virtuti Militari.
Życiorys.
Syn Ludwika i Józefy z domu Koniecznej, miał dwójkę rodzeństwa. Zdał maturę w 1936 r. i w 1937 r. rozpoczął naukę w Szkole Podoficerów Lotnictwa dla Małoletnich jako radiotelegrafista. Po wybuchu II wojny światowej został ewakuowany ze szkołą na wschodnie tereny Polski. 17 września, po agresji ZSRR na Polskę, przedostał się do Francji, w listopadzie 1939 r. trafił do polskie bazy w Lyon-Bron. Jako jeden z pierwszych zgłosił się do służby w Polskich Siłach Powietrznych w Wielkiej Brytanii, otrzymał numer służbowy RAF P-780363.
Przeszedł przeszkolenie w zakresie języka angielskiego i obsługi brytyjskich samolotów. W czerwcu 1940 r. otrzymał przydział do dywizjonu 300 jako radiooperator i brał udział w atakach na niemieckie barki inwazyjne w portach Calais i Boulogne. 13 października jego samolot Fairey Battle, po powrocie z zadania bojowego, lądował przymusowo na terenie Wielkiej Brytanii, załoga nie odniosła obrażeń. W okresie bitwy o Anglię wykonał dwa loty bojowe.
Po przezbrojeniu dywizjonu w samoloty Vickers Wellington brał udział w nalotach na zbiorniki paliwa w Rotterdamie, stocznię U-Bootów w Kiel, instalacje portowe w Hamburgu, Bremie i Emden, cele w Duisburgu, Osnabrück i Düsseldorfie oraz atakach na krążownik Prinz Eugen, pancernik Scharnhorst i krążownik Gneisenau w Brest.
23 marca 1941 r., w załodze dowódcy dywizjonu 300 płk. Wacława Makowskiego, brał udział w pierwszym nalocie Polaków na Berlin. 11 lipca 1941 r. brał udział w ataku na węzeł kolejowy w Kolonii, w drodze powrotnej jego samolot został zestrzelony przez niemiecki myśliwiec nocny. Załoga przeżyła i trafiła do niemieckiej niewoli. Przebywał w obozach jenieckich: Stalag IX C w Bad Sulza, Stalag Luft III Sagan, Stalag Luft I w Lübeck, Stalag IV Bw Mühlberg/Elbe, Stalag Luft VI w Heydekrug. Wobec zagrożenia szybkim natarciem Armii Czerwonej latem 1944 r. został ewakuowany drogą morską i trafił do Stalagu Luft IV w Groß Tychow. W styczniu 1945 r. jego obóz jeniecki został pieszo ewakuowany w głąb Niemiec. 2 maja 1945 r. został wyzwolony przez oddziały 2. Armii Brytyjskiej w rejonie Boizenburg/Elbe. Po zakończeniu działań wojennych i demobilizacji nie zdecydował się na powrót do Polski, pozostał na emigracji w Wielkiej Brytanii. Zmarł 24 lutego 1987 w Edynburgu, został pochowany na Mortonhall Cemetery.
Życie prywatne.
Ożenił się z Margaret, z którą miał syna Leonarda i córkę Jean.
Ordery i odznaczenia.
Za swą służbę otrzymał odznaczenia:

</doc>
<doc id="5192620" url="https://pl.wikipedia.org/wiki?curid=5192620" title="Raquel Corral">
Raquel Corral

Raquel Corral Aznar (ur. 1 grudnia 1980 w Madrycie) – hiszpańska pływaczka synchroniczna, medalistka olimpijska z Pekinu i olimpijka z Aten, sześciokrotna medalistka mistrzostw świata.
W 2004 wystąpiła w rozgrywanych w Atenach letnich igrzyskach olimpijskich, podczas których rywalizowała w konkurencji drużyn i zajęła 4. pozycję z rezultatem 96,751 pkt. Cztery lata później startowała w letnich igrzyskach olimpijskich w Pekinie, biorąc tam udział także wyłącznie w rywalizacji drużyn i zdobywając srebrny medal dzięki rezultatowi 98,251 pkt.
Począwszy od 2001 roku, pięciokrotnie startowała w mistrzostwach świata – medale zdobywała na czempionatach w Barcelonie (1 srebrny), Montrealu (2 brązowe) i Rzymie (1 złoty, 2 srebrne). W latach 2002-2008 na mistrzostwach Europy (Berlin, Madryt, Budapeszt, Eindhoven) wywalczyła siedem medali, w tym trzy złote.

</doc>
<doc id="5192624" url="https://pl.wikipedia.org/wiki?curid=5192624" title="World Grand Prix 2021">
World Grand Prix 2021

World Grand Prix 2021 – siódmy rankingowy turniej snookerowy w sezonie 2021/2022. Turniej ten rozegrany został w dniach 13-19 grudnia 2021 roku.
Nagrody.
Pieniężne.
Zwycięzca: £ 100 000
II Miejsce: £ 40 000
Półfinalista: £ 20 000
Ćwierćfinalista: £ 12 500
Runda 2: £ 7 500
Runda 1: £ 5 000
Najwyższy break turnieju: £ 10 000
Pula nagród: £ 380 000

</doc>
<doc id="5192625" url="https://pl.wikipedia.org/wiki?curid=5192625" title="Irina Rodríguez">
Irina Rodríguez

Irina Rodríguez Álvarez (ur. 16 września 1977 w Barcelonie) – hiszpańska pływaczka synchroniczna, medalistka olimpijska z Pekinu i olimpijka z Aten, ośmiokrotna medalistka mistrzostw świata.
W 2004 wystąpiła w rozgrywanych w Atenach letnich igrzyskach olimpijskich, podczas których rywalizowała w konkurencji drużyn i zajęła 4. pozycję z rezultatem 96,751 pkt. Cztery lata później startowała w letnich igrzyskach olimpijskich w Pekinie, biorąc tam udział także wyłącznie w rywalizacji drużyn i zdobywając srebrny medal dzięki rezultatowi 98,251 pkt.
Począwszy od 1998 roku, sześciokrotnie startowała w mistrzostwach świata – medale zdobywała na czempionatach w Barcelonie (1 srebrny), Montrealu (2 brązowe), Melbourne (1 srebrny, 1 brązowy) i Rzymie (1 złoty, 2 srebrne). W latach 2002-2010 na mistrzostwach Europy (m.in. Berlin, Madryt i Budapeszt) wywalczyła osiem medali, w tym trzy złote.

</doc>
<doc id="5192629" url="https://pl.wikipedia.org/wiki?curid=5192629" title="Paola Tirados">
Paola Tirados

Paola Tirados Sánchez (ur. 14 stycznia 1980 w Las Palmas) – hiszpańska pływaczka synchroniczna, medalistka olimpijska z Pekinu, uczestniczka letnich igrzysk olimpijskich w Sydney i Atenach, dziewięciokrotna medalistka mistrzostw świata.
Trzy razy w swej karierze brała udział w igrzyskach olimpijskich. W 2000 roku, w ramach olimpijskich zmagań w Sydney wystąpiła w konkurencji duetów. Uzyskała ona wynik 94,52 pkt plasujący je na 8. pozycji w tabeli wyników. W 2004 wystąpiła w rozgrywanych w Atenach letnich igrzyskach olimpijskich, podczas których rywalizowała w konkurencji duetów oraz drużyn. Na tych igrzyskach zajęła w obu konkurencjach 4. pozycję, uzyskując rezultaty odpowiednio 96,251 oraz 96,751 pkt. Cztery lata później startowała w letnich igrzyskach olimpijskich w Pekinie, biorąc tam udział w rywalizacji drużyn i zdobywając srebrny medal dzięki rezultatowi 98,251 pkt.
Począwszy od 1998 roku, pięciokrotnie startowała w mistrzostwach świata – medale zdobywała na czempionatach w Barcelonie (1 srebrny, 1 brązowy), Montrealu (1 srebrny, 2 brązowe) i Melbourne (3 srebrne, 1 brązowy). W latach 2000-2008 na mistrzostwach Europy (Helsinki, Berlin, Madryt, Budapeszt, Eindhoven) wywalczyła dziesięć medali, w tym trzy złote.

</doc>
<doc id="5192631" url="https://pl.wikipedia.org/wiki?curid=5192631" title="Alison Bartosik">
Alison Bartosik

Alison Bartosik (ur. 20 kwietnia 1983 w Flagstaff) – amerykańska pływaczka synchroniczna, dwukrotna medalistka olimpijska z Aten, dwukrotna medalistka mistrzostw świata.
W 2001 uczestniczyła w mistrzostwach świata w Fukuoce, ale stąd nie przywiozła żadnego medalu. Dwa lata później, w Barcelonie otrzymała dwa medale mistrzostw świata – srebrny w konkurencji zespołów kombinacja i brązowy w konkurencji zespołów.
W 2003 zdobyła dwa złote medale na igrzyskach panamerykańskich.
W 2004 wystąpiła w rozgrywanych w Atenach letnich igrzyskach olimpijskich, podczas których rywalizowała w konkurencji duetów oraz drużyn. W obu z nich zdobyła brązowy medal, w rywalizacji duetów uzyskała wynik 96,918 pkt a w rywalizacji drużyn – 97,418 pkt.

</doc>
<doc id="5192632" url="https://pl.wikipedia.org/wiki?curid=5192632" title="Imperium Motors">
Imperium Motors

Imperium Motors Corporation – amerykański producent elektrycznych mikrosamochodów, samochodów osobowych i ciężarowych oraz pojazdów elektrycznych z siedzibą w Fairfield działający od 2011 roku.
Historia.
Przedsiębiorstwo Imperium Motors założone zostało w 2011 roku w amerykańskiej Kalifornii przez Roberta Silzera. W kolejnych latach skonentrowano się na wprowadzeniu do sprzedaży obszernej gamy importowanych pojazdów oferowanych pod szyldem Imperium w postaci zarówno samochodów osobowych, jak i ciężarowych, autobusów, rowerów, skuterów, jak i mikrosamochodów klasyfiowanych w amerykańskim prawie jako tzw. "low-speed vehicle", czyli pojazdy niskich prędkości.
Rozbudowa oferty pojazdów rozpoczęła się w połowie 2021 roku, gdy firma zawarła współpracę z chińskim Skyworth Auto w celu wprowadzenia do sprzedaży w Stanach Zjednoczonych i Kanadzie elektrycznego SUV-a Skyworth EV6 pod nazwą Imperium ET5. Oferta samochodów osobowych ma zostać także docelowo poszerzona o elektryczny wariant innego chińskiego samochodu, Zhongxing Terralord pod nazwą Imperium Terra-E.

</doc>
<doc id="5192638" url="https://pl.wikipedia.org/wiki?curid=5192638" title="Sabri Fejzullahu">
Sabri Fejzullahu

Sabri Fejzullahu (ur. 16 września 1943 w miejscowości Besiana) – kosowski aktor, piosenkarz i polityk. Jest uważany za popularyzatora współczesnej muzyki w Kosowie, sam stał się popularny w Kosowie, Albanii i Macedonii Północnej dzięki występom w programie "Akordet e Kosovës".
Życiorys.
Zaczął studiować aktorstwo w 1967 roku. Jednocześnie w tym roku rozpoczął karierę piosenkarza, śpiewając piosenkę "Tash jo" w Radiotelewizji Prisztina.
W 2002 roku należał do Demokratycznej Partii Kosowa.
Życie prywatne.
Ojciec Sabriego miał na imię Hazir, a matka - Zyhraje. Jego nieżyjący już brat miał na imię Ruzhdi.
Jego syn, Ermal, również jest piosenkarzem.

</doc>
<doc id="5192642" url="https://pl.wikipedia.org/wiki?curid=5192642" title="Skarzyńscy herbu Bończa">
Skarzyńscy herbu Bończa

Skarzyńscy herbu Bończa, znani również jako Skarżyńscy – polski ród szlachecki wywodzący się z Mazowsza', występujący również na Podlasiu oraz w Wielkopolsce'. 
Rodzina ta wydała polskiej historii jednego senatora".
Historia.
Skarzyńscy są rodziną mazowiecką wywodzącą się ze Skarzyna (zlokalizowanego w dawnej ziemi łomżyńskiej)". 
Pierwsza zapiska z nimi związana pochodzi z 1436 roku w Wiźnie". 
Polski heraldyk, Bartosz Paprocki, w swoim herbarzu zawiera informację, że ze Skarzyńskich pochodził niejaki Łukasz – kanonik poznański, a także jego brat, Feliks Skarzyński – archidiakon dobrzyński, kanonik warszawski, kaznodzieja i spowiednik królowej Anny".
Niesiecki wspomina również o Stefanie Skarzyńskim, który urodził się na Podolu, miał on wstąpić do zakonu jezuitów, gdzie zmarł w roku 1675, administrował kolegium rawskim. Kolejny z tej rodziny Jerzy, zmarł w Pułtusku w 1611 roku".
Historyk Zbigniew Leszczyc wspomina, że pierwsza zapiska o tym rodzie pochodzi z 1436 roku w Wiźnie. Jedna z linii Skarzyńskich posiada w herbie czerwone pole zamiast niebieskiego. Inna gałąź tego rodu otrzymała we Francji tytuł baronów w 1813 roku, z tej okazji otrzymali również ulepszoną wersję herbu odpowiadającą nowemu statusowi (tzw. herb baronowski), tytuł baronowski tej rodziny został potwierdzony w Prusach w 1841 roku". 
Hrabia Zdzisław Lubieniecki poślubił dnia 2 lipca 1896 roku Marię Skarzyńską". 
Wraz z biegiem czasu oraz wpływy historyczne Skarzyńscy podzielili się na różne gałęzie. 
Gałąź pierwsza.
Pierwsza gałąź tego rodu miała liczne posiadłości ziemskie, przykładowo jej członkowie panowali na Gawłowie, Żukowie, Chodakowie, Drozdach i Konarowie. Aleksander Skarzyński zmarły w 1786 roku, właściciel tych dóbr, był starostą niegrodowym na Muchowie, cześnikiem brzezińskim i łowczym łomżyńskim".
Gawłów i Żuków to miejscowości szczególnie związane z tą rodziną, gdyż ich właścicielem był również Jerzy Skarzyński, zmarły w 1818 roku. Za życia pełnił liczne funkcje dygnitarskie, funkcjonował jako sędzia grodowy oraz podstarości grodowy sochaczewski w 1789 roku. Jerzy był także podkomorzym sochaczewskim w 1791 roku, prezesem sądu apelacyjnego księstwa warszawskiego w 1809 roku, senatorem-kasztelan Królestwa Polskiego (16 lipca 1817 roku). Niechlubnie zapisał się w historii jako marszałek spisku antypolskiego zwanego konfederacją targowicką z powiatu sochaczewskiego w 1792 roku"". 
Odnoga starsza.
Odnoga starsza pierwszej gałęzi, otrzymała tytuł hrabiowski (wł. "conte") papieski przyznany 8 stycznia 1884 roku". 
Odnoga średnia.
Odnoga średnia tej samej gałęzi otrzymała tytuł baronowski francuski prawem pierworodztwa z udostojeniem herbowym w dniu 16 marca 1814 roku. Tytuł ten został następnie przyznany w Królestwie Polskim 24 maja 1824 roku, a jego uznanie w Prusach nastąpiło 5 marca 1841 roku. Oznacza to, że dana odnoga posiadała tytuły baronowskie we Francji, Polsce oraz Prusach". 

</doc>
<doc id="5192644" url="https://pl.wikipedia.org/wiki?curid=5192644" title="Nadeżda Jordanowa">
Nadeżda Jordanowa

Nadeżda Georgiewa Jordanowa, bułg. Надежда Георгиева Йорданова (ur. 6 marca 1973 w Kubracie) – bułgarska polityk, prawniczka i urzędniczka, posłanka do Zgromadzenia Narodowego, od 2021 do 2022 minister sprawiedliwości.
Życiorys.
Ukończyła prawo na Uniwersytecie Sofijskim im. św. Klemensa z Ochrydy. Pracowała w miejskiej komisji wyborczej w Kubracie, od 1995 była urzędniczką w ministerstwie rozwoju regionalnego i robót publicznych, dochodząc do stanowisko dyrektora departamentu prawnego. W 2007 uzyskała uprawnienia adwokata w ramach izby adwokackiej w Razgradzie. W latach 2014–2015 kierowała gabinetem politycznym ministra sprawiedliwości Christa Iwanowa. Dołączyła do założonej przez niego partii Tak, Bułgaria!, wchodząc w skład jej kierownictwa.
W wyborach z kwietnia 2021 i z lipca 2021 z ramienia liberalnej koalicji Demokratyczna Bułgaria uzyskiwała mandat posłanki do Zgromadzenia Narodowego 45. i 46. kadencji.
W grudniu 2021 objęła stanowisko ministra sprawiedliwości w nowo utworzonym rządzie Kiriła Petkowa. Zakończyła urzędowanie wraz z całym gabinetem w sierpniu 2022. W tym samym roku kolejny raz została wybrana do bułgarskiego parlamentu.

</doc>
<doc id="5192650" url="https://pl.wikipedia.org/wiki?curid=5192650" title="Bateria artylerii nr 34">
Bateria artylerii nr 34

34 Bateria artylerii – polska trzydziałowa improwizowana bateria artylerii nadbrzeżnej kalibru 120 mm L/50 wz. 1936 Bofors, utworzona ze zdemontowanych armat z pokładu stawiacza min ORP "Gryf" ustawiona w miejsce baterii artylerii nadbrzeżnej nr 33 "greckiej". Po jej przeniesieniu na główną linię obrony. Usytuowana na Półwyspie Helskim (od strony pełnego morza). Wchodziła w skład Dywizjonu Artylerii Nadbrzeżnej, Rejonu Umocnionego Hel.
Formowanie i opis baterii.
Po zatopieniu w dniu 3 września 1939 roku przez lotnictwo niemieckie stawiacza min ORP "Gryf", ustalono, że do części jego uzbrojenia na rufie jest dostęp i istnieje możliwość jego pozyskania. Pomysłodawcą jego pozyskania dla celów obrony Helu był por. mar. Edmund Pappelbaum. Z uwagi na przeniesienie obu armat baterii artylerii nr 33 w kierunku głównej linii obrony lądowej w miejsce powstałej luki w systemie ogniowym półwyspu postanowiono ustawić armaty z rufy ORP "Gryf". Wybrano projektowane miejsce dla będącej w trakcie zakupu drugiej baterii dział kal. 152,4 mm "Bofors". Decyzję o budowie podjęto ok. 10 września i niezwłocznie podjęto prace ziemne i betonowanie fundamentów pod działobitnie. Przy pomocy dźwigu pływającego zdemontowano pojedyncze działo 1 x 120 mm, a następnie podwójne 2 x120 mm armata L/50 wz. 1936 Bofors, zdjęto maski przeciwodłamkowe działa i przy pomocy kolejki wąskotorowej przetransportowano działa w rejon budowanych stanowisk. Następnie na drewnianych saniach siłą ok. 100 marynarzy przetransportowano działa na odkryte stanowiska ogniowe osłonięte nasypem ziemnym i zamaskowano przy pomocy siatki maskującej. Poza działobitniami, wybudowano ziemno-drewniane schrony dla obsługi i dla amunicji. Pobudowano również punkt kierowania ogniem. Do obrony przeciwlotniczej 34 baterii zamontowano pozyskane z ORP "Gryf" dwa podwójne nkm 13,2 mm Hotchkiss wz.1930, oraz zgromadzono zapas amunicji. Po osiągnięciu przez specjalnie dobrany beton odpowiedniej twardości w dniu 30 września z pojedynczego działa przeprowadzono próbne strzelanie. Bateria artylerii nadbrzeżnej osiągnęła 30 września gotowość bojową, lecz nie zdążyła wziąć już udziału w walce. 
Obsada dowódcza.
Dowódcy baterii:

</doc>
<doc id="5192651" url="https://pl.wikipedia.org/wiki?curid=5192651" title="Konstantin Gamsachurdia">
Konstantin Gamsachurdia



</doc>
<doc id="5192652" url="https://pl.wikipedia.org/wiki?curid=5192652" title="László Lugossy">
László Lugossy

László Lugossy (ur. 23 października 1939 w Budapeszcie) – węgierski reżyser i scenarzysta filmowy. 
Absolwent Uniwersytetu Sztuk Teatralnych i Filmowych w Budapeszcie, gdzie studiował w latach 1957-1961. Autor trzech filmów fabularnych, z których wszystkie nagrodzono na MFF w Berlinie. "Identyfikacja" (1976) zdobyła Srebrnego Niedźwiedzia za wybitne osiągnięcie artystyczne, "Dzięki, wszystko w porządku" (1981) - wyróżnienie FIPRESCI, a "Płatki, kwiaty, wieńce" (1985) - Srebrnego Niedźwiedzia – Nagrodę Specjalną Jury.
Zasiadał w jury konkursu głównego na 12. MFF w Moskwie (1981) oraz na 32. MFF w Berlinie (1982).

</doc>
<doc id="5192653" url="https://pl.wikipedia.org/wiki?curid=5192653" title="Zamek Hohenbuchau">
Zamek Hohenbuchau

Zamek Hohenbuchau – nieistniejący pałac zbudowany w 1895 roku w Georgenborn (gmina Schlangenbad w powiecie Rheingau-Taunus w Hesji) w Niemczech. Zastąpił wiejską posiadłość zbudowaną w 1869 roku. Został rozebrany w 1963 roku. Zachowały się budynki gospodarcze i park. 
Historia.
Pierwsza posiadłość.
W 1863 r. pruski rotmistrz Constantin von Zachau nabył 50 akrów ziemi w Georgenborn i rozpoczął budowę wiejskiej posiadłości. Została ukończona w 1872 roku. Z powodu długów hazardowych Zachau musiał sprzedać posiadłość w 1879 roku. Zakupił ją Ferdynand Krauskopf. Krauskopf początkowo zarabiał na życie jako komiwojażer, następnie produkował kalosze i inne wyroby gumowe w Niemczech, zgodnie z procesem opracowanym i opatentowanym w Ameryce przez Charlesa Goodyeara. Ze względu na karne cła, Krauskopf przeniósł fabrykę do Sankt Petersburga. Wkrótce po zakupie majątku ziemskiego Krauskopf zmarł. Jego syn, obywatel rosyjski: baron Ferdinand von Krauskopf, niedawno wyniesiony do stanu szlacheckiego, odziedziczył także majątek w Georgenborn.
Do I wojny światowej rosyjsko-amerykańska firma India-Rubber Co. była najważniejszą fabryką gumowego obuwia na świecie, produkując 150 000 par gumowych butów dziennie, a także opony samochodowe.
Budowa zamku.
Wiejska rezydencja została zburzona i od 1895 roku na jej miejscu w rozległym parku ze stawem, chińską herbaciarnią i grecką świątynią wzniesiono budynek zwany „Zamkiem Hohenbuchau”: „jako marzenie człowieka, który był niezmiernie bogaty ze 120 milionami złotych marek”. Plany wykonał architekt z Wiesbaden Alfred Schellenberg. Malowidła ścienne w sali balowej wykonał malarz Max Friedrich Koch.
Z powodu skutków I wojny światowej i wywłaszczenia w Związku Radzieckim von Krauskopf stracił majątek i sprzedał „Hohenbuchau” swojemu rosyjskiemu rodakowi Salomonowi Soskinowi, który jednak przebywał w Hohenbuchau niewiele czasu. Jego żona Katharina Soskin, której podarował go w prezencie, również wolała zostać w Paryżu. 
Pożar i rozbiórka.
W III Rzeszy zamek został skonfiskowany jako własność wroga. Służył jako mieszkanie dla Służby Pracy Rzeszy, jako szkoła dla maszynistów Reichsbahn, dla Waffen SS i Gestapo.
Po II wojnie światowej Katharina Soskin odzyskała swój majątek, ale nie zainwestowała w jego utrzymanie. Pałac popadł w ruinę, a park zarósł. 28 grudnia 1947 r. na zamku wybuchł wielki pożar. Od 1947 do 1952 budynek był użytkowany jako klasztor Sióstr Elżbietanek przesiedlonych ze Śląska. 
W 1953 został wykorzystany przez Victora Vicasa jako tło dla swojego filmu "Droga bez powrotu". W 1961 roku Katharina Soskin sprzedała posiadłość firmie GeWoBau. Architektowi Richardowi Neutra zlecono zaprojektowanie nowoczesnej dzielnicy mieszkalnej. W tym celu „zamek” zburzono w 1963 roku.
Oprócz muru otaczającego z pawilonem chińskim, do dziś można zobaczyć dwa stawy, schody zamkowe, pensjonat (dom szwajcarski), jeden z domów portierni, szopę zamkową i liczne detale (mur, sekwoje).

</doc>
<doc id="5192655" url="https://pl.wikipedia.org/wiki?curid=5192655" title="Malcolmia">
Malcolmia



</doc>
<doc id="5192661" url="https://pl.wikipedia.org/wiki?curid=5192661" title="Dokument Harmonizacyjny">
Dokument Harmonizacyjny



</doc>
<doc id="5192662" url="https://pl.wikipedia.org/wiki?curid=5192662" title="Dokument harmonizacyjny">
Dokument harmonizacyjny



</doc>
<doc id="5192663" url="https://pl.wikipedia.org/wiki?curid=5192663" title="AC Pisa 1909">
AC Pisa 1909



</doc>
<doc id="5192667" url="https://pl.wikipedia.org/wiki?curid=5192667" title="Żałobnik żółtawy">
Żałobnik żółtawy

Żałobnik żółtawy ("Heliothraupis oneilli") – gatunek średniej wielkości ptaka z rodziny tanagrowatych (Thraupidae), podrodziny żałobników. Wędrowny, co jest bardzo rzadkie wśród tanagrowatych. Występuje w południowo-wschodnim Peru oraz zachodniej Boliwii. Odkryty został w 2000, tereny lęgowe zlokalizowano w 2011, natomiast formalnie opisany jako nowy gatunek pod koniec 2021. Wówczas nie był znany status zagrożenia.
Taksonomia i historia odkrycia.
Po raz pierwszy formalnie żałobnika żółtawego opisali Lane i inni (2021). Siedmioosobowy zespół opisał zarówno nowy gatunek, jak i przeznaczony dla niego monotypowy rodzaj około 21 lat po pierwszej obserwacji osobnika nieznanego wówczas gatunku. Nazwa rodzajowa "Heliothraupis" pochodzi od greckich słów "helios" – „słońce” i "thraupis" – „zięba” lub „mały ptak” (współcześnie głównie w odniesieniu do tanagr), natomiast epitet gatunkowy "oneilli" upamiętnia ornitologa Johna O’Neilla. Żałobnik żółtawy na tle rodziny wyróżnia się zarówno fenotypem, jak i głosem. Zasadność utworzenia osobnego rodzaju potwierdziły badania filogenetyczne.
Po raz pierwszy żałobnika żółtawego zaobserwowali amerykańscy ornitolodzy Daniel F. Lane i Gary H. Rosenberg 10 października 2000. Oprowadzali wówczas wycieczkę skupioną na obserwacji ptaków na drodze w dystrykcie Kosñipata, w prowincji Paucartambo w peruwiańskim regionie Cuzco. Usłyszeli śpiew nieznanego ptaka, który Rosenberg nagrał i odtworzył. Wówczas Lane zwrócił ich uwagę na zwabionego nagraniem ptaka, który na pozór przypominał kolorystyką niektóre wilgowate, na przykład wilgę maskową ("Oriolus chinensis"). Ponieważ nie mogła to być żadna z nich, obydwaj zaczęli podejrzewać, że to tanagra należąca do nieopisanego jeszcze gatunku. Przez kolejne dwa lata bezskutecznie próbowali namierzyć w tej samej okolicy podobnego osobnika. W międzyczasie pokazywali sporządzony na miejscu w październiku 2000 szkic różnym specjalistom od południowoamerykańskich ptaków, a ci zgodnie przyznawali, że ten nie pasuje do znanych gatunków. Lane i Rosenberg drugi raz obserwowali żałobnika żółtawego 7 października 2003, znów podczas oprowadzania wycieczki wzdłuż drogi w Kosñipata. W październiku 2000 nieznany ptak szybko zniknął z pola widzenia; tym razem był dobrze widoczny dla wszystkich uczestników wycieczki. Nowy gatunek wzbudził bardzo duże zainteresowanie w środowisku i zaczął otrzymywać nieoficjalne nazwy. "Manu tanager"/"Manu Road tanager" i "San Pedro tanager" odnosiły się do Manu Road, drogi cenionej przez obserwatorów ptaków (częściowo przylegającej do Parku Narodowego Manú), oraz regionu San Pedro wokół pewnego odcinka tej drogi (okolice ). Bardziej rozpowszechniona była nazwa "Kill Bill tanager" – druga obserwacja zbiegła się czasowo z premierą "Kill Bill" (ta miała miejsce kilka dni później), a ubiór głównej bohaterki skojarzono kolorystycznie z żółtym upierzeniem i czarną brwią nieopisanego wówczas ptaka. Rzekomo rok później jeden z nowo poznanych głosów żałobnika żółtego miano skojarzyć z tytułem filmu, jednak autorzy formalnego opisu gatunku potwierdzają wyłącznie źródło inspiracji oparte o kolorystykę upierzenia. Pomysł na obecnie obowiązującą anglojęzyczną nazwę zwyczajową Inti Tanager pojawił się w 2012. "Inti" oznacza „słońce” zarówno w języku puquina używanym przed powstaniem Państwa Inków, jak i w języku keczua używanym również współcześnie.
2 września 2013 w internecie pojawiło się pierwsze (z publicznie dostępnych) zdjęcie żałobnika żółtawego, którego autorem jest Julian Heavyside.
9 czerwca 2004 pozyskano pierwszy okaz muzealny (w momencie opisania gatunku w zbiorach w Limie), który, w chwili nieuwagi w miejscu jego odłowienia, zdążył uszkodzić niewielki, padlinożerny ssak. 10 grudnia 2011 odkryto w Boliwii populację lęgową. Z niej też pochodzi holotyp pozyskany 27 stycznia 2019. Oprócz holotypu istnieje 16 paratypów, jednak wśród nich jest tylko jedna samica.
Filogeneza.
Żałobnik żółtawy jest gatunkiem siostrzanym wobec ("Trichothraupis melanops"), również reprezentującego monotypowy rodzaj, a razem stanowią grupę siostrzaną wobec kolejnego monotypowego rodzaju, który tworzy szczotkogłówka ("Eucometis penicillata").
Morfologia.
Żałobniki żółtawe są jednymi z większych przedstawicieli tanagrowatych. Wymiary szczegółowe i masę ciała przedstawiono w poniższej tabeli.
W upierzeniu występuje dymorfizm płciowy, głównie w obrębie głowy i piersi. Na ciemieniu samców obecny jest krótki krzaczasty czub o jaskrawożółtej barwie, który rozpoczyna się już na czole u nasady szczęki, co jest nietypowe wśród tanagr. Żałobniki żółtawe wyróżniają się też żółtymi pokrywami podskrzydłowymi oraz chorągiewkami wewnętrznymi bardziej wewnętrznych lotek. U obydwu płci upierzenie jest głównie żółte, a dziób – łososiowy. Ogon jest dość długi, zaokrąglony i nieco stopniowany, podobny do ogona szarogrzbietów "Schistochlamys".
Zasięg, ekologia i zachowanie.
W momencie opisania gatunku znano dwa miejsca jego występowania. Populację lęgową odkryto w Machariapo Valley w okolicy Apolo w departamencie La Paz w Boliwii. Osobniki obserwowane w Kosñipata przebywały tam podczas pory suchej, stąd okoliczne tereny muszą służyć żałobnikom żółtawym jako zimowiska. Prawdopodobnie zimują w całej południowej części regionu Yungas na mniejszych wysokościach, tam gdzie występują wilgotne górskie lasy. Według przewidywań autorów pierwszego opisu żałobniki żółte gniazdują w dużym zagęszczeniu na stosunkowo niewielkim obszarze (około 2,5 tysiąca km²), natomiast zimują w znacznie mniejszym zagęszczeniu na większym terenie (około 26 tysięcy km²). Oprócz ziarnojadków "Sporophila" wiadomo o podobnych wędrówkach tylko dwóch innych tanagrowatych, ziębówek skromnych ("Asemospiza obscura") i żałobników białobrzuchych ("Conothraupis speculigera").
W miejscu gniazdowania żałobniki żółtawe obserwowano między 750 a 1500 m n.p.m., zarówno w lasach złożonych wyłącznie, jak i częściowo z drzew zrzucających liście. W roślinności dominują drzewa "Anadenanthera colubrina" i "Schinopsis brasiliensis", do tego wysokie kaktusy, prawdopodobnie "Cereus stenogonus", oraz niższe i smuklejsze od nich "C. yungasensis". W Kosñipata żałobniki żółtawe były widziane między 1000 a 1400 m n.p.m. w strefie, w której wilgotny podgórski las jest zastępowany przez las mglisty. Tam obserwacji dokonywano od 9 czerwca do 10 października, co pokrywa się z większą częścią pory suchej trwającej od kwietnia do października. Poszukiwania na początku listopada nie przynosiły rezultatów. Na miejscach gniazdowania żałobniki żółtawe widywano od 9 października do 13 marca (obserwacja z 13 marca miała miejsce w 1993 i dopiero w 2019 okazało się, jakiego gatunku dotyczyła). Ich okres lęgowy przypada prawdopodobnie na okres od listopada do marca, kiedy trwa pora deszczowa. Po opuszczeniu terenów lęgowych udają się na podnóża Andów. Tam żałobniki żółtawe były widywane w lesie wtórnym z dużym udziałem bambusów "Guadua", które rosną również w wyżej położonych częściach Machariapo Valley i być może stanowią ważną część roślinności zarówno na zimowiskach, jak i terenach lęgowych.
Żałobniki żółtawe prawdopodobnie są głównie owadożerne, a okazjonalnie zjadają też owoce, podobnie jak żałobniki płowe i szczotkogłówki. W ich żołądkach znaleziono prostoskrzydłe (Orthoptera), błonkoskrzydłe (Hymenoptera) i inne, niezidentyfikowane stawonogi.

</doc>
<doc id="5192671" url="https://pl.wikipedia.org/wiki?curid=5192671" title="Błonka zwodnicza">
Błonka zwodnicza

Błonka zwodnicza ("Athelia decipiens" (Höhn. &amp; Litsch.) J. Erikss.) – gatunek grzybów z rodziny błonkowatych ("Atheliaceae").
Systematyka i nazewnictwo.
Pozycja w klasyfikacji według Index Fungorum: "Athelia, Atheliaceae, Atheliales, Agaricomycetidae, Agaricomycetes, Agaricomycotina, Basidiomycota, Fungi".
Takson ten w 1908 roku opisali Franz Xaver Rudolf von Höhnel i Viktor Litschauer, nadając mu nazwę "Corticium decipiens". Obecną, uznaną przez Index Fungorum nazwę nadał mu w 1958 r. John Eriksson.
Synonimy:
Nazwę polską zaproponował Władysław Wojewoda w 2003 r.
Morfologia.
Na podłożu tworzy cienką i kruchą błonkę o barwie od białej do białoszarej, łatwo oddzielającą się, w stanie suchym popękaną. Hymenium bardzo cienkie, nieciągłe. Subikulum delikatne, pajęczynowate, w niektórych miejscach tak niepozorne, że hymenium wydaje się wyrastać bezpośrednio z podłoża.
System strzępkowy monomityczny. Wszystkie strzępki bez sprzążek. Strzępki subikulum proste, septowane, cienko- do średnio grubościenne, często inkrustowane, z licznymi odgałęzieniami pod kątem prostym. Brak cystyd. Podstawki w euhymenium wyrastające kandelabrowato, zwarte, maczugowate, 10–25 × 6–8 µm, 4-sterygmowe, z przegrodą w podstawie. Bazydiospory podłużne do elipsoidalnych, szkliste, gładkie, nieamyloidalne (4–)5–8 × 4–5,5 µm, z małym, ale widocznym wierzchołkiem. W acetokarminie jądra są łatwo widoczne. Strzępki i bazydiole są dikariotyczne, zarodniki monokariotyczne.
Występowanie i siedlisko.
Znane jest występowanie błonki zwodniczej w Ameryce Północnej, Europie, Azji, oraz na Nowej Gwinei i Nowej Zelandii. Prawdopodobnie jest najczęściej w Europie występującym gatunkiem rodzaju "Athelia". W Polsce W. Wojewoda w 2003 r. przytacza dwa jej stanowiska: w Górach Świętokrzyskich (2002 r.) i w Puszczy Niepołomickiej (1999) z uwagą, że rozprzestrzenienie tego gatunku i stopień jego zagrożenia nie są znane.
Nadrzewny grzyb saprotroficzny. Występuje na martwym drewnie drzew liściastych. Powoduje białą zgniliznę drewna.
Gatunki podobne.
Błonkę zwodniczą można rozpoznać po małych elipsoidalnych zarodnikach, które są mniejsze niż u gatunków z kompleksu błonki nalistnej "Athelia epiphylla", a częściowo po tym, że według W. Jülicha w jej strzępkach całkowicie brak sprzążek. Jednak zarówno Hjortstam, jak i Eriksson znaleźli pojedyncze sprzążki w kilku okazach. Z tego względu oddzielenie tych gatunków wymaga dalszych badań. Występowanie jednej sprzążki nie wystarczy do zidentyfikowania gatunku jako "A. epiphylla" zamiast " A. decipiens".

</doc>
<doc id="5192675" url="https://pl.wikipedia.org/wiki?curid=5192675" title="Puchar Włoch w piłce siatkowej kobiet (2018/2019)">
Puchar Włoch w piłce siatkowej kobiet (2018/2019)

Rozgrywki o Puchar Włoch w piłce siatkowej kobiet w sezonie 2018/2019 zainaugurowane zostały 16 stycznia 2019 roku. Składały się one z ćwierćfinałów, półfinałów i finału.
W turnieju o Puchar Włoch brało udział osiem najlepszych drużyn po 13. kolejce fazy zasadniczej Serie A1.
Półfinały i finał rozegrane zostały w dniach 2-3 lutego 2019 roku w AGSM Forum w Weronie.
Puchar Włoch zdobyła drużyna .

</doc>
<doc id="5192677" url="https://pl.wikipedia.org/wiki?curid=5192677" title="Dominique Baes">
Dominique Baes

Dominique Charles Jérôme Baes (ur. 2 lutego 1893 w Brugii – zm. 16 sierpnia 1918 w Beveren-aan-de-IJzer) – belgijski piłkarz grający na pozycji obrońcy. Był reprezentantem Belgii.
Kariera klubowa.
Całą swoją karierę piłkarską Baes spędził w klubie CS Brugeois, w którym w sezonie 1907/1908 zadebiutował w pierwszej lidze belgijskiej i grał w nim do 1914 roku. Wraz z CS Brugeois wywalczył mistrzostwo Belgii w sezonie 1910/1911.
Kariera reprezentacyjna.
W reprezentacji Belgii Baes zadebiutował 16 lutego 1913 roku w wygranym 3:0 towarzyskim meczu z Francją, rozegranym w Uccle. Był to jego jedyny mecz w kadrze narodowej.
Śmierć.
Baes zginął na froncie I wojny światowej i zmarł od rany postrzałowej w szpitalu Beveren-aan-de-Ijzer. Został pochowany na cmentarzu w Sint-Andries.

</doc>
<doc id="5192682" url="https://pl.wikipedia.org/wiki?curid=5192682" title="Lekkoatletyka na Letnich Igrzyskach Olimpijskich 1932 – bieg na 110 m przez płotki mężczyzn">
Lekkoatletyka na Letnich Igrzyskach Olimpijskich 1932 – bieg na 110 m przez płotki mężczyzn

Bieg na 110 metrów przez płotki mężczyzn był jedną z konkurencji rozgrywanych podczas X Letnich Igrzysk Olimpijskich. Biegi zostały rozegrane w dniach 2 i 3 sierpnia 1932 roku na stadionie Los Angeles Memorial Coliseum w Los Angeles. Wystartowało 17 zawodników z 10 krajów.
Wyniki.
Eliminacje.
Rozegrano cztery biegi eliminacyjne. Pierwszych trzech zawodników z każdego biegu awansowało do półfinałów (Q).
Półfinały.
Z każdego z półfinałów do finału awansowało trzech najlepszych zawodników (Q).

</doc>
<doc id="5192685" url="https://pl.wikipedia.org/wiki?curid=5192685" title="Athelia decipiens">
Athelia decipiens



</doc>
<doc id="5192696" url="https://pl.wikipedia.org/wiki?curid=5192696" title="Koriełowo">
Koriełowo

Koriełowo () – wieś (ros. село, trb. sieło) w zachodniej Rosji, w sielsowiecie brieżniewskim rejonu kurskiego w obwodzie kurskim.
Geografia.
Miejscowość położona jest w dorzeczu rzeki Bolszaja Kurica (prawy dopływ Sejmu), 14,5 km od centrum administracyjnego sielsowietu (Wierchniekasinowo), 28 km na północny zachód od Kurska, 12 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 12 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 6 osób.

</doc>
<doc id="5192698" url="https://pl.wikipedia.org/wiki?curid=5192698" title="Stanisław Eizerman">
Stanisław Eizerman



</doc>
