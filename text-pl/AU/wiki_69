<doc id="5217544" url="https://pl.wikipedia.org/wiki?curid=5217544" title="Gustav Seidenstücker">
Gustav Seidenstücker

Gustav Seidenstücker (ur. 1 czerwca 1912 w Norymberdze, zm. 18 listopada 1989) – niemiecki entomolog amator, specjalizujący się w hemipterologii.
Urodził się 1 czerwca 1912 roku w Norymberdze w rodzinie księgowych. Po ukończeniu szkoły został pracownikiem administracyjnym ds. ubezpieczeń w Allgemeinen Ortskrankenkasse (AOK). W 1946 roku został kierownikiem oddziału AOK w Gunzenhausen, a w 1954 kierownikiem oddziału AOK w Eichstätt. Od młodości interesował się entomologią, początkowo zbierając chrząszcze i rośliniarki. Pierwsza jego praca, opis "Gampsocoris culicinus" z 1948 roku, była już jednak poświęcona pluskwiakom. Zmarł 18 listopada 1989 roku po długiej chorobie. Miał córkę i syna.
Seidenstücker jest autorem 99 publikacji naukowych. Specjalizował się w pluskwiakach różnoskrzydłych z rodzin tasznikowatych i zwińcowatych, ale pisał też o innych rodzinach lądowych (np. prześwietlikowatych, wysysowatych, wtykowatych, tarczówkowatych czy Microphysidae). Opisał 7 nowych dla nauki rodzajów i około 100 nowych gatunków. Skupiał się zwłaszcza na faunie regionu śródziemnomorskiego i Turcji, ale prowadził także badania terenowe w Kurdystanie, Syrii, Iranie i Afganistanie. Jego liczący około 90 tysięcy okazów zbiór zdeponowany jest w sekcji pluskwiaków Muzeum Zoologicznego w Monachium.

</doc>
<doc id="5217548" url="https://pl.wikipedia.org/wiki?curid=5217548" title="Michał Piechocki">
Michał Piechocki

Michał Piechocki (ur. 25 września 1926 w Żylicach) – polski działacz partyjny, państwowy i związkowy, w latach 1980–1981 I sekretarz Komitetu Wojewódzkiego PZPR w Słupsku, wicewojewoda słupski.
Życiorys.
Syn Józefa i Marianny. W 1954 wstąpił do Polskiej Zjednoczonej Partii Robotniczej. Od 1960 do 1969 był wiceprzewodniczącym Wojewódzkiej Rady Związków Zawodowych w Koszalinie, zaś od 1960 do 1970 członkiem Centralnej Rady Związków Zawodowych. Od 1962 należał do egzekutywy Komitetu Wojewódzkiego PZPR w Koszalinie, od 1970 do 1975 był w niej sekretarzem ds. ekonomicznych. W latach 1975–1980 sekretarz KW PZPR w Słupsku, zaś od 14 listopada do 17 czerwca 1981 – I sekretarz. Jako I sekretarz uczestniczył m.in. w delegacji na miejscu Katastrofy lotniczej pod Słupskiem. W pierwszej połowie lat 80. był wicewojewodą słupskim.

</doc>
<doc id="5217549" url="https://pl.wikipedia.org/wiki?curid=5217549" title="Jalen Green">
Jalen Green

Jalen Romande Green (ur. 9 lutego 2002 w Merced) – amerykański koszykarz, występujący na pozycji rzucającego obrońcy, obecnie zawodnik Houston Rockets.
W 2017 został zaliczony do II składu debiutantów – MaxPreps Freshman All-American i nagrodzony tytułem California Interscholastic Federation Central Section Rookie of the Year. Rok później został uznany za najlepszego zawodnika II klasy szkoły średniej w kraju (MaxPreps National Sophomore of the Year).
W 2019 został zaliczony do II składu USA Today’s All-USA. Został też wybrany najlepszym zawodnikiem szkół średnich stanu Kalifornia (USA Today California Player of the Year). W 2020 został nagrodzony tytułem najlepszego sportowca szkół średnich w kraju (Sports Illustrated All-America Player of the Year). Wybrano go także go udział w spotkaniach gwiazd amerykańskich szkół średnich – McDonald’s All-American, Jordan Brand Classic, Nike Hoop Summit oraz zaliczono do I składu Naismith Boys High School All-American.
W 2021 reprezentował Houston Rockets podczas rozgrywek letniej ligi NBA.

</doc>
<doc id="5217550" url="https://pl.wikipedia.org/wiki?curid=5217550" title="Vila Nova da Rainha (Tondela)">
Vila Nova da Rainha (Tondela)

Vila Nova da Rainha – parafia "(freguesia)" w gminie Tondela, w Portugalii. Według danych na rok 2011 parafię zamieszkiwało 476 osób, a gęstość zaludnienia wyniosła 84,1 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5217553" url="https://pl.wikipedia.org/wiki?curid=5217553" title="Carlo Cossutta">
Carlo Cossutta

Carlo Cossutta (ur. 8 maja 1932 w Trieście, zm. 22 stycznia 2000 w Udine) – włoski śpiewak operowy, tenor.
Życiorys.
Studia odbył w Buenos Aires u Manfredo Misellego, Mario Melaniego i Arturo Wolkena, na scenie zadebiutował w 1958 roku Teatro Colón w roli Kasja w "Otellu" Giuseppe Verdiego. W 1963 roku wystąpił w Lyric Opera w Chicago, a w 1964 roku kreował rolę księcia Mantui w "Rigoletcie" w londyńskim Covent Garden Theatre. W 1964 roku wziął udział w prawykonaniu opery "Don Rodrigo" Alberto Ginastery w Buenos Aires, wykonując partię tytułową. W 1973 roku debiutował na deskach Metropolitan Opera w Nowym Jorku jako Pollio w "Normie" Vincenzo Belliniego. Gościnnie występował m.in. w Mediolanie, Paryżu, Berlinie, Mediolanie, Hamburgu, Filadelfii, Bostonie i San Francisco.
Do jego popisowych należały tytułowe role w "Otellu" i "Don Carlosie", Manrico w "Trubadurze", Cavaradossi w "Tosce", Turiddu w "Rycerskości wieśniaczej". Dokonał nagrań płytowych oper Giuseppe Verdiego, a także "La vida breve" Manuela de Falli.

</doc>
<doc id="5217554" url="https://pl.wikipedia.org/wiki?curid=5217554" title="Gimnastyka na Letnich Igrzyskach Olimpijskich 2020 – skoki kobiet">
Gimnastyka na Letnich Igrzyskach Olimpijskich 2020 – skoki kobiet

Skok kobiet były jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału zakwalifikowało się osiem najlepszych zawodniczek, z zastrzeżeniem, że z jednego kraju mogą wystartować w finale maksymalnie dwie zawodniczki. Każda z zawodniczek wykonywała dwa skoki. Na ocenę skoku składają się: punktacja za trudność elementów oraz ocena za "wykonanie, kompozycję i artyzm". Wynik zawodniczki to średnia z dwóch skoków.

</doc>
<doc id="5217556" url="https://pl.wikipedia.org/wiki?curid=5217556" title="Émile Rey">
Émile Rey

Émile Rey (ur. w 1846 r. w La Saxe, koło Courmayeur – zm. 24 sierpnia 1895 r. na Dent du Géant w masywie Mont Blanc) – włoski przewodnik wysokogórski z Doliny Aosty. Nazywany „księciem przewodników”, był najbardziej renomowanym i uznanym przewodnikiem ostatniej ćwierci XIX w. w całym rejonie Courmayeur.
Uważany za jednego z najwybitniejszych włoskich przewodników alpejskich, w swej działalności alpinistycznej koncentrował się głównie na masywie Mont Blanc. Jego życie spinały klamrą jedne z najwyżej cenionych celów wspinaczkowych w tym masywie: od Aiguille Noire de Peuterey, którą zdobył jako pierwszy w 1877 r. (wraz z lordem Wentworthem i J.-B. Bichem) po Dent du Géant, na którym zginął (podczas zejścia, prawdopodobnie wskutek zasłabnięcia) w roku 1895. Jego postać uhonorowano, nazywając jego imieniem przełęcz (wł. Col Émile Rey, 4027 m n.p.m.) w grani Brouillard po włoskiej stronie Mont Blanc, między Mont Brouillard a Picco Luigi Amedeo.
Jego syn, Adolphe Rey (1878-1969) był również przewodnikiem wysokogórskim i wybitnym znawcą masywu Mont Blanc.

</doc>
<doc id="5217557" url="https://pl.wikipedia.org/wiki?curid=5217557" title="Rudolf Patoczka">
Rudolf Patoczka

Rudolf Patoczka vel Rudolf Patočka (ur. 19 grudnia 1882 w Krakowie, zm. 10 sierpnia 1942 w KL Auschwitz) – pułkownik artylerii Wojska Polskiego.
Życiorys.
Urodził się 19 grudnia 1882 w Krakowie, w rodzinie Wincentego (1848–1922), nadoficjała Kolei Północnej, i Wilhelminy z Reichelów (1856–1935). Był bratem Ottokara Wilhelma (1885–1940), majora intendenta, zamordowanego w Katyniu, Jarosława (1894–1963), żołnierza Legionów Polskich, majora dyplomowanego artylerii, i Bogumiła (1884–1947), majora administracji.
W 1904 ukończył naukę w c. k. Wyższej Szkole Realnej w Krakowie. Po odbyciu służby wojskowej w cesarskiej i królewskiej armii, w charakterze jednorocznego ochotnika, został mianowany kadetem rezerwy–zastępcą oficera ze starszeństwem z 1 stycznia 1906 i przydzielony w rezerwie do 1 pułku artylerii dywizyjnej w Krakowie. W 1908 został przemianowany na oficera zawodowego, mianowany porucznikiem ze starszeństwem z 1 listopada 1908 w korpusie oficerów artylerii polowej i górskiej oraz wcielony do 1 pułku armat polowych w Krakowie. W 1913 został przeniesiony do 7 pułku artylerii górskiej w Mostarze i mianowany nadporucznikiem ze starszeństwem z 1 listopada 1913 w korpusie oficerów artylerii polowej i górskiej. W szeregach tego pułku wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach (1913–1914), a następnie walczył na frontach I wojny światowej. Na stopień kapitana został mianowany ze starszeństwem z 1 lutego 1916 w korpusie oficerów artylerii polowej i górskiej.
21 czerwca 1919 został dowódcą I dywizjonu 6 pułku artylerii ciężkiej. W listopadzie tego roku na czele dywizjonu wyjechał na front litewsko-białoruski. W kwietniu 1921 został zastępcą dowódcy 5 pułku artylerii ciężkiej w Krakowie, a w listopadzie tego roku objął jego dowództwo. W marcu 1929 został zwolniony ze stanowiska dowódcy 5 pac i oddany do dyspozycji dowódcy Okręgu Korpusu Nr V, a z dniem 31 sierpnia tego roku przeniesiony w stan spoczynku.
W 1934, jako oficer stanu spoczynku, pozostawał w ewidencji Powiatowej Komendy Uzupełnień Kraków Miasto. Posiadał przydział do Oficerskiej Kadry Okręgowej Nr V. Był wówczas „w dyspozycji dowódcy Okręgu Korpusu Nr V”.
Rudolf był żonaty z Jadwigą Płodowskich (1901–1943), z którą miał dwie córki: Wandę (ur. 1923) i Annę (ur. 1925). Rodzina mieszkała w Krynicy. W czasie okupacji niemieckiej wszyscy członkowie rodziny zostali osadzeni w obozie koncentracyjnym Auschwitz. Oboje małżonkowie zginęli w obozie: Rudolf 10 sierpnia 1942, a Jadwiga 15 lutego 1943. Obie córki w 1944 zostały przeniesione do obozu koncentracyjnego Natzweiler i przeżyły. Więźniem obozów Auschwitz i Buchenwald był bratanek Rudolfa (syn Ottokara Wilhelma) – Włodzimierz Andrzej (ur. 1914), porucznik piechoty, dowódca 6. kompanii 17 Pułku Piechoty.

</doc>
<doc id="5217561" url="https://pl.wikipedia.org/wiki?curid=5217561" title="Kieliszek do jajek">
Kieliszek do jajek



</doc>
<doc id="5217563" url="https://pl.wikipedia.org/wiki?curid=5217563" title="Antonio Scotti">
Antonio Scotti

Antonio Scotti (ur. 25 stycznia 1866 w Neapolu, zm. 26 lutego 1936 tamże) – włoski śpiewak operowy, baryton.
Życiorys.
Studiował w Neapolu u Ester Triffani-Paganini i Vincenzo Lombardiego. Zadebiutował na scenie w 1889 roku w Neapolu w roli Cynny w "Westalce" Gaspare Spontiniego. W kolejnych latach śpiewał na scenach włoskich, hiszpańskich i rosyjskich, gościł też w Ameryce Południowej. W 1898 roku jako Hans Sachs w "Śpiewakach norymberskich" Richarda Wagnera wystąpił w mediolańskiej La Scali. W 1899 roku tytułową rolą w "Don Giovannim" W.A. Mozarta debiutował na deskach nowojorskiej Metropolitan Opera, z którą następnie był związany jako solista do 1933 roku. W latach 1919–1922 z własnym zespołem Scotti Grand Opera Company odbył tournée koncertowe po Stanach Zjednoczonych.
Do jego popisowych należały tytułowe role w "Don Giovannim", "Falstaffie" i "Rigoletcie", a także role Scarpii w "Tosce" i Jagona w "Otellu".

</doc>
<doc id="5217567" url="https://pl.wikipedia.org/wiki?curid=5217567" title="Odpalenie">
Odpalenie

Odpalenie – operacja, której celem jest spowodowanie zapalenia ładunku materiału wybuchowego, ładunku miotającego w nabojach, a także materiału pędnego w silnikach pocisków rakietowych.
Wojska inżynieryjne stosują odpalanie ogniowe, elektryczne, mechaniczne oraz detonacyjne. Do środków odpalenia ogniowego ładunku zaliczamy spłonkę pobudzającą, lont prochowy, lont wybuchowy, knot tlący, środki zapalające itp.. Odpalenie elektryczne ładunku stosuje się do jednoczesnego zdetonowania kilku ładunków oraz, w celu jego odpalenia, w ściśle określonym czasie oraz z dowolnej odległości. Do środków odpalenia elektrycznego zalicza się: zapalnik elektryczny, przewody łączące źródło prądu takimi jak np., zapalarka lub bateria. Mogą być również wykorzystane elektryczne przewody pomiarowe oraz kontrolne. Elektryczna sieć wybuchowa jest nazywana sieć przewodów, która łączy zapalnik elektryczny ze źródłem prądu, który to zapalnik może być połączony szeregowo, równolegle, albo w sposób mieszany.
Odpalanie mechaniczne ładunku jest wykonywane przy pomocy zapalników mechanicznych, które powodują wybuch spłonki pobudzającej poprzez nacisk mechaniczny. Odpalanie detonacyjne polega na przeniesieniu detonacji na odległość na jaką odpalany jest ładunek aktywny, powodując wybuch ładunku biernego, który jest umieszczony w pewnej odległości, a na który działają silnie sprężone gazy mające wysoką temperaturę jaka powstaje, kiedy odpalany jest ładunek aktywny. Spłonkę pobudzającą ustawia się w ładunkach biernych tak, żeby ich otwory zwrócić dokładnie w stronę ładunku aktywnego. Odpalenie detonacyjne ma zastosowanie podczas wysadzania grupy obiektów, albo przedmiotów, np. pali w podporze mostowej. 

</doc>
<doc id="5217571" url="https://pl.wikipedia.org/wiki?curid=5217571" title="Rezerwat „Czarne Ziemie”">
Rezerwat „Czarne Ziemie”

Rezerwat „Czarne Ziemie” (ros. Государственный природный заповедник «Черные земли») – ścisły rezerwat przyrody (zapowiednik) w Kałmucji w Rosji. Znajduje się w rejonach: czernoziemielskim, jaszałtińskim i jaszkulskim. Jego obszar wynosi 1219,01 km², a strefa ochronna 911,7 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 11 czerwca 1990 roku. W latach 1993–2021 rezerwat biosfery UNESCO. W 1994 roku jego część ornitologiczna została wpisana na listę konwencji ramsarskiej. Dyrekcja rezerwatu znajduje się w miejscowości Komsomolskij.
Opis.
Rezerwat składa się z dwóch części:
Część stepowa (943 km²). Step przechodzący w półpustynię i pustynię położony w północno-zachodniej części Niziny Nadkaspijskiej między dolnym biegiem rzek Kuma i Wołga. Jest to lekko pofałdowana równina położona poniżej poziomu morza. 
Część ornitologiczna (276 km²). Słone jezioro Manycz-Gudiło wraz z wyspami położone w Obniżeniu Kumsko-Manyckim.
Klimat jest kontynentalny. Lata są gorące i suche, zimy zwykle bezśnieżne. Średnia temperatura w styczniu wynosi -6,5 ºС, w lipcu +24,5 °C. Minimalna temperatura w styczniu to -35 ºС, maksymalna temperatura w lipcu to +42 ºС.
Flora.
Flora rezerwatu reprezentowana jest przez gatunki stepowe i pustynne. Jest to m.in.: ostnica włosowata, ostnica powabna, bylica z gatunku "Artemisia lerchiana", "Kochia prostrata", turzyca ciemnokłosa, turzyca wczesna, tulipan wielobarwny, tulipan ogrodowy, tulipan z gatunku "Tulipa biebersteiniana", kosaciec niski, kosaciec z gatunku "Iris scariosa", "Bellevalia sarmatica", ostróżka z gatunku "Delphinium puniceum".
Na terenie rezerwatu zarejestrowano 291 gatunków roślin naczyniowych, z czego 159 gatunków w części stepowej, a 239 gatunków na wyspach w części ornitologicznej.
Fauna.
Część stepową rezerwatu utworzono głównie dla ochrony wpisanego do Czerwonej księgi gatunków zagrożonych IUCN, krytycznie zagrożonego wyginięciem, suhaka stepowego ("Saiga tatarica tatarica"). Żyje ich tu tysiące. Inne zwierzęta występujące w tej części rezerwatu to m.in.: świstak stepowy, lis stepowy, lis rudy, stepojeż uszaty, zając szarak, wilk szary i tchórz stepowy.
Awifaunę rezerwatu reprezentuje 260 gatunków ptaków. 175 gatunków ptaków zarejestrowano w części ornitologicznej, a 135 gatunków w części stepowej. W części ornitologicznej znajdują się lęgowiska i zimowiska wielu rzadkich gatunków ptactwa wodnego jak np.: bernikla rdzawoszyja, łabędź niemy, pelikan różowy, pelikan kędzierzawy, rożeniec zwyczajny, płaskonos zwyczajny. Na stepie spotkać można takie ptaki jak m.in.: drop zwyczajny, strepet, żuraw stepowy, orzeł stepowy, kurhannik.
W całym rezerwacie występują płazy i gady. Jest ich 16 gatunków. Są to m.in.: jaszczurka z gatunku "Phrynocephalus guttatus," krągłogłówka uszasta, boa piaskowy, połoz kaspijski, malpolon z gatunku "Malpolon monspessulanus", żmija z gatunku "Vipera renardi".

</doc>
<doc id="5217577" url="https://pl.wikipedia.org/wiki?curid=5217577" title="Eduard Wagner (entomolog)">
Eduard Wagner (entomolog)

Eduard Wagner (ur. 20 czerwca 1896 w Hamburgu, zm. 11 września 1978 tamże) – niemiecki entomolog, specjalizujący się w hemipterologii.
Eduard Wagner urodził się 20 czerwca 1896 roku w Hamburgu. Jego ojcem był hymenopterolog Andreas Christian Wilhelm Wagner, a jego wujem ze strony matki dipterolog Otto Kröber. Od młodości on i jego brat Wilhelm interesowali się pluskwiakami, przy czym Wilhelm wyspecjalizował się w piewikach, a Eduard w pluskwiakach różnoskrzydłych. W 1915 roku Eduard ukończył seminarium nauczycielskie w Hamburgu i podjął pracę w szkolnictwie. Od 1937 roku nauczał również w hamburskiej Hochschule für Lehrerbildung. W tym też roku zaczął publikować artykuły naukowe. W roku szkolnym 1946/1947 odbył kurs dla nauczycieli szkół podstawowych. W latach 1954–1960 był dyrektorem szkoły podstawowej w Hummelsbüttel.
Eduard Wagner jest autorem ponad 530 publikacji naukowych oraz 116 krótkich doniesień. Skupiają się one na pluskwiakach różnoskrzydłych Europy i krajów śródziemnomorskich, w szczególności na rodzinie tasznikowatych. Jako jego najważniejsze prace wymienia się wydawane w częściach "Die Tierwelt Deutschlands" oraz "Die Miridae des Mittelmeerraumes". Łącznie Wagner opisał 697 nowych dla nauki taksonów rangi gatunkowej oraz 92 nowe taksony rangi wyższej.
W 1966 roku nagrodzony został przez Wydział Matematyki i Nauk Przyrodniczych Uniwersytetu Hamburskiego doktoratem "honoris causa". W 1975 roku Deutsche Entomologische Gesellschaft uhonorowało go Medalem Fabrycjusza.

</doc>
<doc id="5217579" url="https://pl.wikipedia.org/wiki?curid=5217579" title="Eduard Wagner">
Eduard Wagner



</doc>
<doc id="5217581" url="https://pl.wikipedia.org/wiki?curid=5217581" title="Puchar Europy w Lekkoatletyce 1967 – półfinał mężczyzn (Sztokholm)">
Puchar Europy w Lekkoatletyce 1967 – półfinał mężczyzn (Sztokholm)

Półfinał pucharu Europy w lekkoatletyce w 1967 mężczyzn odbył się 22 i 23 lipca w Sztokholmie. Był to jeden z trzech półfinałów. Pozostałe odbyły się w Duisburgu i Ostrawie.
Wystąpiło sześć zespołów, z których dwa najlepsze awansowały do finału.
Wyniki indywidualne.
Kolorami oznaczono zawodników reprezentujących zwycięskie drużyny.

</doc>
<doc id="5217585" url="https://pl.wikipedia.org/wiki?curid=5217585" title="Boyuk Zira">
Boyuk Zira



</doc>
<doc id="5217586" url="https://pl.wikipedia.org/wiki?curid=5217586" title="Karl August Krebs">
Karl August Krebs

Karl August Krebs, właśc. Mied(c)ke (ur. 16 stycznia 1804 w Norymberdze, zm. 16 maja 1880 w Dreźnie) – niemiecki kompozytor i dyrygent.
Życiorys.
Jego rodzice byli aktorami. Po śmierci matki został adoptowany przez śpiewaka Johanna Baptistę Krebsa (1774–1851), którego nazwisko przyjął. W wieku 6 lat wystąpił po raz pierwszy publicznie grając na fortepianie, w wieku 7 lat zaczął komponować. Uczył się w Wiedniu u Ignaza von Seyfrieda. W 1826 roku został asystentem dyrygenta w wiedeńskim Theater am Kärntnertor. Od 1827 do 1850 roku pełnił funkcję kapelmistrza teatru operowego w Hamburgu. W 1850 roku objął po Richardzie Wagnerze stanowisko kapelmistrza teatru dworskiego w Dreźnie, które piastował do 1871 roku. Od 1871 roku był dyrektorem muzycznym drezdeńskiego kościoła dworskiego św. Trójcy.
Komponował utwory religijne, pieśni i utwory fortepianowe. Był też autorem oper "Sylvia" (wyst. Drezno 1830) i "Agnes" (wyst. Drezno 1833; wersja zrewid. pt. "Agnes Bernauer" wyst. 1858). Jako dyrygent propagował twórczość Giacomo Meyerbeera i Gaspare Spontiniego. Wspierał także początkującego Richarda Wagnera, w 1859 roku wystawił w Dreźnie jego "Lohengrina".
W 1850 roku poślubił śpiewaczkę Aloysię Michalesi (1823–1904), z którą miał córkę Mary zam. Brenning (1851–1900), pianistkę.

</doc>
<doc id="5217596" url="https://pl.wikipedia.org/wiki?curid=5217596" title="Acordulecera pellucida">
Acordulecera pellucida

Acordulecera pellucida – gatunek błonkówki z rodziny Pergidae.
Taksonomia.
Gatunek ten został opisany w 1898 roku przez Friedricha Konowa pod nazwą "Acorduleceros pellucidus ". Jako miejsce typowe podano Dallas w Teksasie. Syntypem jest samica. W 1908 MacGillivray opisał ten takson pod nazwą "Acordulecera minuta" (miejs. typ. Ames w st. Iowa, lektotyp (samica) wyznaczony przez Theodore'a Frisona w 1927 roku), zaś Rohwer w 1912 opisał go pod nazwą "Acordulecera scutellata" (miejs. typ. West Point w st. Nebraska, holotypem była samica). Obie te nazwy zostały zsynonimizowane z pierwotną przez Davida Smitha w 1973 roku. 
Zasięg występowania.
Ameryka Północna, znany z płd.-wsch. Kanady i wsch. części USA od Connecticut i Georgii na wsch., po Nebraskę i Teksas na zach.

</doc>
<doc id="5217597" url="https://pl.wikipedia.org/wiki?curid=5217597" title="Joanna Leszczyńska">
Joanna Leszczyńska



</doc>
<doc id="5217602" url="https://pl.wikipedia.org/wiki?curid=5217602" title="Trasno">
Trasno

Trasno – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Zaucie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Rundpol, własność Kwintów.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Mikołajów.
Powszechny Spis Ludności z 1921 roku nie podał danych dotyczących miejscowości. W 1931 w 7 domach zamieszkiwały 34 osoby.

</doc>
<doc id="5217603" url="https://pl.wikipedia.org/wiki?curid=5217603" title="Mariusz Wojciechowski (piłkarz)">
Mariusz Wojciechowski (piłkarz)

Mariusz Wojciechowski (ur. 20 stycznia 1964 w Przemyślu) – polski piłkarz, występujący na pozycji pomocnika.
Życiorys.
W 1975 roku został juniorem MRKS Gdańsk, a dwa lata później rozpoczął grę w młodzieżowych drużynach Stoczniowca Gdańsk. W Stoczniowcu rozpoczynał także seniorską karierę. Na początku 1986 roku został zawodnikiem Lechii Gdańsk. W I lidze zadebiutował 22 marca w wygranym 2:0 spotkaniu z Bałtykiem Gdynia. Ogółem w Lechii rozegrał sześć spotkań w I lidze. Po zakończeniu sezonu 1985/1986 powrócił do Stoczniowca. W 1988 roku przeszedł do Zagłębia Sosnowiec. W sezonie 1988/1989 rozegrał 21 spotkań ligowych w zespole, uzyskując jednocześnie z klubem awans do I ligi. W sezonie 1989/1990 wystąpił w 28 meczach I ligi. Po zakończeniu sezonu odszedł z klubu.

</doc>
<doc id="5217605" url="https://pl.wikipedia.org/wiki?curid=5217605" title="Acordulecera pumilio">
Acordulecera pumilio

Acordulecera pumilio – gatunek błonkówki z rodziny Pergidae.
Taksonomia.
Gatunek ten został opisany w 1874 roku przez Johna Westwooda pod nazwą "Perantherix pumilio". Jako miejsce typowe podał on "Amazonię". Holotypem była samica. 
Zasięg występowania.
Ameryka Południowa, znany jedynie z Brazylii (prawdopodobnie ze stanu Amazonas w płn.-zach. części kraju).

</doc>
<doc id="5217607" url="https://pl.wikipedia.org/wiki?curid=5217607" title="Treskuny">
Treskuny

Treskuny – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 59 osób, wszystkie były wyznania prawosławnego. Jednocześnie 58 mieszkańców zadeklarowało polską a 1 białoruską przynależność narodową. Było tu 13 budynków mieszkalnych. W 1931 w 16 domach zamieszkiwało 86 osób.
Wierni należeli do parafii prawosławnej w Hryhorowiczach. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5217609" url="https://pl.wikipedia.org/wiki?curid=5217609" title="Extreme Rules (2019)">
Extreme Rules (2019)

Extreme Rules (2019) – gala wrestlingu wyprodukowana przez federację WWE dla zawodników z brandów Raw, SmackDown i 205 Live. Odbyła się 14 lipca 2019 w Wells Fargo Center w Filadelfii w stanie Pensylwania. Emisja była przeprowadzana na żywo za pośrednictwem WWE Network oraz w systemie pay-per-view. Była to jedenasta gala w chronologii cyklu Extreme Rules.
Na gali odbyło się trzynaście walk, w tym dwie podczas pre-show. W walce wieczoru, Brock Lesnar wykorzystał swój kontrakt Money in the Bank i pokonał Setha Rollinsa wygrywając swoje trzecie Universal Championship, po tym jak Rollins i Raw Women’s Champion Becky Lynch obronili odpowiednio swoje tytuły przeciwko Baronowi Corbinowi i Lacey Evans w Last Chance Winner Takes All Extreme Rules Mixed Tag Team matchu. W innych ważnych walkach, Kofi Kingston pokonał Samoa Joe broniąc WWE Championship, AJ Styles pokonał Ricocheta i zdobył po raz trzeci United States Championship, The New Day (Big E i Xavier Woods) pokonali byłych mistrzów Daniela Bryana i Rowana oraz Heavy Machinery (Otisa i Tuckera) wygrywając po raz czwarty SmackDown Tag Team Championship, oraz The Undertaker i Roman Reigns pokonali Shane’a McMahona i Drew McIntyre’a w No Holds Barred Tag Team matchu.
Produkcja.
Extreme Rules oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw", "SmackDown Live" oraz ekskluzywnej dla dywizji cruiserweight "205 Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Na Stomping Grounds, Becky Lynch zachowała Raw Women’s Championship przeciwko Lacey Evans, a później tego wieczoru Seth Rollins obronił Universal Championship przeciwko Baronowi Corbinowi ze sędzią spejalnym wybranym przez Corbina. Corbin wybrał Evans, która zmieniła trwającą walkę na No Countout, No Disqualification match, a Evans ostatecznie zaatakowała Rollinsa, co skłoniło Lynch do przyjścia mu z pomocą. Rollins później zachował swój tytuł. Następnej nocy na odcinku "Raw", Corbin i Evans zkonfrontowali się z Rollinsem i Lynch oraz wyzwali ich na Mixed Tag Team match. Rollins i Lynch zgodzili się, o ile oznaczałoby to koniec ich feudu, podczas gdy Corbin i Evans nalegali, aby ich przeciwnicy postawili na szali swoje tytuły. W rezultacie zwycięzcy Last Chance Winner Takes All Mixed Tag Team matchu wygrają zarówno Universal Championship jak i Raw Women’s Championship, walkę ogłoszono na Extreme Rules, z kolejną stypulacją Extreme Rules match dodaną w następnym tygodniu.
Na Super ShowDown, Shane McMahon pokonał Romana Reignsa dzięki interwencji Drew McIntyre’a. Doprowadziło to do walki między Reignsem i McIntyrem na Stomping Grounds, którą Reigns wygrał, pomimo wielokrotnych prób Shane’a, aby odwrócić uwagę Reignsa. Na następnym odcinku "Raw", Shane i McIntyre zdominowali z dzikimi kartami Reignsa w Handicap matchu, dopóki nie pojawił się The Undertaker i zaatakował Shane’a i McIntyre’a. Walka Tag Teamowa z udziałem Reignsa i Undertakera przeciwko Shane’owi i McIntyre’owi został następnie zaplanowany na Extreme Rules, który w następnym tygodniu stał się walką No Holds Barred.
24 czerwca na odcinku "Raw", po tym jak WWE Champion Kofi Kingston pokonał Kevina Owensa i Samiego Zayna w kolejnych pojedynkach (zarówno Kingston, jak i Owens pojawili się na zasadzie dzikiej karty), Kingston został przypadkowo zaatakowany przez Samoa Joe, który wykonał "uranage" na Kingstonie. Gdy sędziowie zajęli się z pomocą Kingstonowi, Joe wrócił i założył na niego "Coquina Clutch". Następnie ogłoszono, że Kingston będzie bronił WWE Championship przeciwko Joemu na Extreme Rules. Na kolejnym odcinku "SmackDown", Dolph Ziggler, którego Kingston pokonał, aby zachować tytuł na Stomping Grounds, zmierzył się z Kingstonem w Two-out-of-three falls matchu, w którym gdyby Ziggler wygrał, zostałby dodany do walki o mistrzostwo, jednak przegrał.
Na Stomping Grounds, Bayley utrzymała SmackDown Women’s Championship przeciwko Alexie Bliss z Raw. Nikki Cross, która była w narożniku Bliss, uważała, że to jej wina, że Bliss przegrała, gdy próbowała atakować Bayley podczas walki. Na następnym odcinku "SmackDown", z dziką kartą Cross pokonała Bayley, zdobywając tym samym Bliss rewanż o tytuł na Extreme Rules. 8 lipca na odcinku "Raw", Cross i z dziką kartą Bayley wzięły udział w wyzwaniu Beat the Clock, w którym zwyciężczyni decydowała o walce o mistrzostwo Bayley i Bliss. Cross wygrała i zdecydowała, że walka o mistrzostwo będzie Handicap matchem, w którym Cross i Bliss zawalczą przeciwko Bayley.
Na Stomping Grounds Kickoff, Drew Gulak pokonał byłego mistrza Tony’ego Nese i Akirę Tozawę w Triple Threat match, przypinając Tozawę i zdobywając WWE Cruiserweight Championship. Na następnym odcinku "205 Live", Nese pokonał Tozawę, by zdobyć rewanż z Gulakiem na Extreme Rules Kickoff.
Na Stomping Grounds, Daniel Bryan i Rowan zachowali SmackDown Tag Team Championship przeciwko Heavy Machinery (Otis i Tucker). Na następnym odcinku "SmackDown", The New Day (reprezentowani przez Big E i Xaviera Woosa pokonali Bryana i Rowana w walce bez tytułu, zdobywając tym samym walkę o tytuł na Extreme Rules. W następnym tygodniu Heavy Machinery zostało dodane do walki o tytuł po pokonaniu Kevina Owensa i Dolpha Zigglera, zmieniając w ten sposób walkę o tytuł w Triple Threat Tag Team match.
Odkąd został przeniesiony na SmackDown podczas kwietniowego WWE Superstar Shake-up 2019, Aleister Black zaczął pojawiać się w złowieszczych promocjach na backstage’u w ciemnym pokoju, czekając na pretendenta. 25 czerwca na odcinku "SmackDown", rozległo się pukanie do drzwi Blacka, co oznacza, że ktoś przyjął jego wyzwanie. Jednak w następnym tygodniu Black stwierdził, że nikogo nie było pod jego drzwiami, kiedy odebrał i powiedział, że będzie na nich czekał na Extreme Rules. 9 lipca Cesaro z Raw został ujawniony jako tajemniczy pretendent.
Po tym, jak Ricochet zdobył United States Championship na Stomping Grounds, Luke Gallows, Karl Anderson i AJ Styles przerwali sesję zdjęciową, gratulując nowemu mistrzowi. Na następnym odcinku "Raw", Styles pokonał Ricocheta w walce bez tytułu, a po walce Styles i Ricochet okazywali sobie wzajemny szacunek. W następnym tygodniu w walce o tytuł Ricochet utrzymał tytuł w starciu ze Stylesem. Po walce Gallows i Anderson próbowali wejść do ringu i szydzili ze Stylesa, który ich powstrzymał, tylko po to, by zaatakować samego Ricocheta, przechodząc heel turn. Gallows i Anderson również przyłączyli się do ataku, i ponownie zjednoczyli The Club, a kolejna walka o tytuł pomiędzy Ricochetem i Stylesem została ogłoszona na Extreme Rules.
Na Super ShowDown, Braun Strowman pokonał Bobby’ego Lashleya. 17 czerwca na odcinku "Raw", Strowman wyeliminował Lashleya w Fatal 5-Way elimination matchu, by zdobyć szansę na United States Championship; Lashley z kolei pomógł w eliminacji Strowmana. W następnym tygodniu Lashley zaatakował Strowmana po przegranej walce z przeciąganiem liny.. Walka ze stypulacją Falls Count Anywhere match na odcinku z 1 lipca zakończyło się bez rezultatu po tym, jak Strowman wykonał "spear" na Lashleyu przez ścianę wideo LED przy wejściu i obaj zostali zabrani do lokalnej placówki medycznej. Walka ze stypulacją Last Man Standing match poiędzy nimi został następnie zaplanowany na Extreme Rules.
Na ShowDown Kickoff, The Usos (Jey Uso i Jimmy Uso) pokonali The Revival (Scott Dawson i Dash Wilder). Na następnym odcinku "Raw", The Revival pokonał byłych mistrzów Curta Hawkinsa i Zacka Rydera oraz The Usos i wygrali Raw Tag Team Championship. Po kolejnych feudach w kolejnych odcinkach, ogłoszono, że The Revival będzie broniło tytułów przeciwko The Usos na Extreme Rules.

</doc>
<doc id="5217613" url="https://pl.wikipedia.org/wiki?curid=5217613" title="Matka Grakchów">
Matka Grakchów



</doc>
<doc id="5217616" url="https://pl.wikipedia.org/wiki?curid=5217616" title="Ole Christian Kvarme">
Ole Christian Kvarme

Ole Christian Kvarme (ur. 11 lutego 1948 w Molde) – norweski teolog judaistyczny i duchowny luterański, w latach 2005–2017 biskup Oslo.
Życiorys.
W 1974 ukończył studia teologii judaistycznej, na które uczęszczał w Getyndze i Jerozolimie. W latach 1976–1981 był misjonarzem "Den norske Israelsmisjon" w Hajfie. W latach 1982–1986 dyrektor centrum Caspari w Jerozolimie, a w latach 1986–1996 sekretarz generalny Norweskiego Towarzystwa Biblijnego. W 1998 wybrany biskupem Borgu (z siedzibą we Fredrikstad), a w 2005 – biskupem Oslo. W 2017 z powodu problemów zdrowotnych zrezygnował z pełnienia funkcji biskupa.

</doc>
<doc id="5217617" url="https://pl.wikipedia.org/wiki?curid=5217617" title="Acordulecera pupula">
Acordulecera pupula

Acordulecera pupula – gatunek błonkówki z rodziny Pergidae.
Taksonomia.
Gatunek ten został opisany w 1903 roku przez Friedricha Konowa pod nazwą "Acorduleceros pupulus". Jako miejsce typowe podano Marcapata w Regionie Cuzco w Peru. Syntypem był samiec. 
Zasięg występowania.
Ameryka Południowa, znany jedynie z Peru.

</doc>
<doc id="5217624" url="https://pl.wikipedia.org/wiki?curid=5217624" title="113 Kresowy Pułk Artylerii Ciężkiej">
113 Kresowy Pułk Artylerii Ciężkiej



</doc>
<doc id="5217625" url="https://pl.wikipedia.org/wiki?curid=5217625" title="Flaga gminy Annopol">
Flaga gminy Annopol



</doc>
<doc id="5217627" url="https://pl.wikipedia.org/wiki?curid=5217627" title="Turczyno">
Turczyno

Turczyno (; ) – wieś na Białorusi, w obwodzie witebskim, w rejonie miorskim, w sielsowiecie Mikołajewo.
Dawniej używana nazwa – Turczany.
Historia.
W czasach zaborów wieś i folwark w gminie Mikołajewo, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś i folwark leżały w Polsce, w województwie wileńskim, w powiecie dziśnieńskim w gminie Mikołajów.
Według Powszechnego Spisu Ludności z 1921 roku zamieszkiwało:
Wierni należeli do parafii prawosławnej w Stefanpolu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5217631" url="https://pl.wikipedia.org/wiki?curid=5217631" title="Acordulecera ricata">
Acordulecera ricata

Acordulecera ricata – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros ricatus". Jako miejsce typowe podano Prowincję Pachitea w Regionie Huánuco w Peru. Syntypem była samica. 
Zasięg występowania.
Ameryka Południowa, znany jedynie z Peru.

</doc>
<doc id="5217633" url="https://pl.wikipedia.org/wiki?curid=5217633" title="Kieliszek na jajko">
Kieliszek na jajko



</doc>
<doc id="5217635" url="https://pl.wikipedia.org/wiki?curid=5217635" title="Namiot (herb szlachecki)">
Namiot (herb szlachecki)

Namiot ("Namiot I", "Kisiel", "Światołdycz", "Świętołdycz) – polski herb szlachecki".
Opis herbu.
Opis historyczny.
Juliusz Ostrowski blazonuje herb następująco:
Według Kaspra Niesieckiego:
Opis współczesny.
Opis skonstruowany współcześnie brzmi następująco:
"Na tarczy w polu czerwonym otwarty namiot obozowy biały, z kapą w czarne i srebrne łuski, zwieńcza go w kopule na gałce krzyż złoty."
"W klejnocie – nad hełmem w koronie – trzy ceglane, czerwone wieże z blankami."
"Labry herbowe czerwone, podbite srebrem."
Geneza.
Według Juliusza Ostrowskiego, herbownymi Namiotu byli członkowie rusko-kijowskiej rodziny Kisiel z przydomkiem Dorohinicki. Ich przodkiem jest prawdopodobnie hetman kijowski Świętołdycz Kisiel ("Światołdycz"), któremu nadano herb oraz przydomek "Kisiel" w zamian za obronę Kijowa przed Pieczyngami w 1040 roku.
Herb znajduje się na nagrobku Adama Kisiela w Niskieniczach, w cerkwi pw. Zaśnięcia Matki Boskiej.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (13 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Namiot. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Namiot':
Znani herbowni.
Źródła heraldyczne wskazują konkretne osoby, które nosiły herb Namiot. Wśród nich są m.in.:
Odmiany.
Namiot II"
Namiot III"

</doc>
<doc id="5217638" url="https://pl.wikipedia.org/wiki?curid=5217638" title="Kisiel (herb szlachecki)">
Kisiel (herb szlachecki)



</doc>
<doc id="5217640" url="https://pl.wikipedia.org/wiki?curid=5217640" title="Turkowo (rejon miorski)">
Turkowo (rejon miorski)

Turkowo (; ) – agromiasteczko na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów wieś w gminie Mikołajewo, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark i karczma leżała w Polsce, w województwie wileńskim, w powiecie dziśnieńskim w gminie Mikołajów.
Według Powszechnego Spisu Ludności z 1921 roku zamieszkiwało:
Wierni należeli do parafii prawosławnej w Hołomyślu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5217641" url="https://pl.wikipedia.org/wiki?curid=5217641" title="Acordulecera rudis">
Acordulecera rudis

Acordulecera rudis – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros rudis". Jako miejsce typowe podano brazylijski stan Pará. Syntypem była samica. 
Zasięg występowania.
Ameryka Południowa, znany jedynie ze stanu Pará w płn.-wsch. Brazylii.

</doc>
<doc id="5217644" url="https://pl.wikipedia.org/wiki?curid=5217644" title="Acordulecera russata">
Acordulecera russata

Acordulecera russata – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros russatu". Jako miejsce typowe podano brazylijski stan Pará. Lektotyp został wyznaczony przez Davida Smitha w 1990 roku. 
Zasięg występowania.
Ameryka Południowa, znany ze stanów Amapá, Amazonas i Pará w płn. Brazylii.

</doc>
<doc id="5217645" url="https://pl.wikipedia.org/wiki?curid=5217645" title="Czerniany">
Czerniany

Czerniany (, "Czarniany"; , "Czerniany") – agromiasteczko na Białorusi, w obwodzie brzeskim, w rejonie małoryckim, w sielsowiecie Czerniany, przy drodze magistralnej M12.
Siedziba parafii prawosławnej; znajduje się tu cerkiew pw. Narodzenia Matki Bożej.
Historia.
Wieś ekonomii brzeskiej w drugiej połowie XVII wieku. 
W XIX i w początkach XX w. wieś i folwark położone w Rosji, w guberni grodzieńskiej, w powiecie brzeskim, w gminie Wielkoryta.
W dwudziestoleciu międzywojennym wieś i kolonia leżące w Polsce, w województwie poleskim, do 12 kwietnia 1928 w powiecie brzeskim, w gminie Wielkoryta, następnie w powiecie kobryńskim, w gminie Nowosiółki.
W 1921 wieś liczyła 704 mieszkańców, w tym 543 Białorusinów, 98 Żydów, 48 Rosjan, 14 Polaków i 1 Rusina. 583 mieszkańców było wyznania prawosławnego, 105 mojżeszowego, 15 rzymskokatolickiego i 1 ewangelickiego. Kolonia liczyła 122 mieszkańców, w tym 121 Białorusinów i 1 Polaka. 121 mieszkańców było wyznania prawosławnego i 1 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.
Urodziła się tu polska śpiewaczka operowa Halina Słonicka.

</doc>
<doc id="5217648" url="https://pl.wikipedia.org/wiki?curid=5217648" title="Ulszczyzna">
Ulszczyzna

Ulszczyzna (; ) – chutor na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów wieś w gminie Mikołajewo, w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim w gminie Mikołajów.
Według Powszechnego Spisu Ludności z 1921 roku zamieszkiwało tu 40 osób, wszystkie były wyznania prawosławnego i zadeklarowali polską przynależność narodową. Było tu 6 budynków mieszkalnych. W 1931 w 8 domach zamieszkiwały 34 osoby.
Wierni należeli do parafii prawosławnej w Hołomyślu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5217653" url="https://pl.wikipedia.org/wiki?curid=5217653" title="Joasaf Krokowski">
Joasaf Krokowski



</doc>
<doc id="5217658" url="https://pl.wikipedia.org/wiki?curid=5217658" title="Kościół św. Małgorzaty w Lyskach">
Kościół św. Małgorzaty w Lyskach

Kościół św. Małgorzaty w Lyskach – rzymskokatolicki kościół parafialny zlokalizowany we wsi Lyski (powiat rybnicki, województwo śląskie). Funkcjonuje przy nim parafia św. Małgorzaty Dziewicy i Męczennicy.
Historia.
W 1313 wieś została podarowana klasztorowi sióstr Dominikanek w Raciborzu przez księcia raciborskiego Leszka. Początek parafii miał miejsce zapewne w połowie XIII wieku (pierwsza pisana wzmianka na ten temat pochodzi z 1335). Do początku XX wieku stał w Lyskach drewniany kościół, który prawdopodobnie nie był pierwszym (z 1526 pochodzi notatka o wybudowaniu kolejnego kościoła, który spalił się w 1669). W jego miejscu (w 1672) zbudowano następny, na osiemset osób, który zachował się do 1907. Na msze święte przybywało doń nawet do dwóch tysięcy parafian, co wpłynęło na decyzję o budowie większej świątyni. W 1870 powołano komitet budowy kościoła murowanego i rozpoczęto zbiórkę środków na ten cel.
Budowę zainicjowano w 1904 w miejscu zagrody plebańskiej. 1 maja 1904 proboszcz Henryk Ballon położył kamień węgielny. Projekt budowy neogotyckiej świątyni narzuciła rejencja opolska. Kierownikiem budowy był Pauwel z Rybnika. W pracach budowlanych uczestniczyli parafianie. Prace budowlane zakończono w 1906.
Architektura.
Trójnawowy kościół ma 42 metry długości, 24 metry szerokości, a wysokość wnętrza to 10 metrów. Wieża przylegająca do bryły od północy jest krytą blachą cynkową. Wnętrza przykrywają półkoliste sklepienia. Prezbiterium jest zamknięte trójbocznie i ma dwie, symetryczne zakrystie. Elewacje naw bocznych wsparte są szkarpami. Nad wejściem dominuje rozeta z profilowanych cegieł nałożonych na tynk, z okrągłym oknem w centrum. Wejście główne jest podwójne, ulokowane w ostrołukowych portalach z ceglanymi wimpergami. Dachy kryte są dachówką. Kruchtę i nawy boczne kryją sklepienia żaglaste. Dwa witraże (niezachowane) wykonało przedsiębiorstwo Franke z Naumburga. Droga krzyżowa namalowana jest przez Waldowskiego z Wrocławia. Obraz św. Małgorzaty (120 x 180 cm, w głównym ołtarzu) i ciało Jezusa na krucyfiksie pochodzą z poprzedniego kościoła. Ambona i chrzcielnica są dziełami z początku XX wieku (obie neogotyckie). Ołtarz główny pochodzi z 1907. Pancerne tabernakulum zostało stworzone w przedsiębiorstwie Ars Catholica (1964). Ołtarz boczny (lewy) jest z 1907 i przedstawia Matkę Boską z Dzieciątkiem podającą różaniec św. Dominikowi. Ołtarz prawy przedstawia św. Barbarę. 
Organy dostarczyło w 1905 przedsiębiorstwo Schlag i Synowie ze Świdnicy. W 1917 piszczałki i dzwon „Małgorzata” Niemcy zarekwirowali na cele wojenne. Organy restaurowano w 1924 (Klimasz i Durschlag z Rybnika). W 1930 zakupiono nowe dzwony („Salve Regina” i „Św. Paweł”), które Niemcy ponownie skonfiskowali w czasie II wojny światowej. W 1945, w trakcie działań wojennych, zniszczono wieżę, dach i prezbiterium.
Po odzyskaniu tych ziem przez Polskę kościół odbudowano siłami parafian. W 1949 został on odmalowany, a w 1956 przywieziono z Dąbrowy Górniczej nowe dzwony: "św. Małgorzatę", "Maryjny" i :św. Józefa" (poświęcił je biskup Juliusz Bieniek). W 1964 świątynię zradiofonizowano, a w 1972 założono ogrzewanie olejowe. W 1992 umieszczono nowe witraże ze św. Piusem X i św. Janem Vianeyem, a w 2007 zbudowano nowe probostwo z salką katechetyczną. W latach 2008–2009 wyremontowano organy, natomiast w 2011 otwarto kaplicę przedpogrzebową.
Otoczenie.
Na placu kościelnym stoją trzy kapliczki wybudowane z 1906:
Naprzeciw kościoła stoją monumentalne, neogotyckie zabudowania domu pomocy społecznej. Powstały one w latach 40. XIX wieku jako Dom Ubogich pod wezwaniem św. Józefa, który ufundował właściciel Lysek, Józef Benedykt Połednik.

</doc>
<doc id="5217666" url="https://pl.wikipedia.org/wiki?curid=5217666" title="Uście Mikołajewskie">
Uście Mikołajewskie

Uście Mikołajewskie – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark i wieś a następnie kolonia leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało:
W 1931 kolonię w 10 domach zamieszkiwało 56 osób.
Wierni należeli do parafii prawosławnej i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Dziśnie.

</doc>
<doc id="5217667" url="https://pl.wikipedia.org/wiki?curid=5217667" title="Acordulecera sahlbergi">
Acordulecera sahlbergi

Acordulecera sahlbergi – gatunek błonkówki z rodziny Pergidae.
Taksonomia.
Gatunek ten został opisany w 1925 roku przez Runara Forsiusa pod nazwą "Acorduleceros sahlbergi". Jako miejsce typowe podano płd. Brazylię. Holotypem była samica. 
Zasięg występowania.
Ameryka Południowa, znany z Brazylii.

</doc>
<doc id="5217668" url="https://pl.wikipedia.org/wiki?curid=5217668" title="Rodzaje ceny na polskim rynku aukcyjnym">
Rodzaje ceny na polskim rynku aukcyjnym

Сena jest określoną wartością danego dobra, wyrażoną w pieniądzu, wartością za pomocą której zarówno sprzedający, jak i kupujący są gotowi na dokonanie transakcji. Specyficzny rynek branżowy, jakim jest rynek sztuki wytworzył właściwe dla siebie rodzaje ceny. Dlatego na polskim rynku sztuki, w tym w szczególności rynku aukcyjnym, wyróżnia się kilka rodzajów cen. Mogą one mieć charakter jawny bądź ukryty dla kupujących na aukcjach. Informacje na temat cen aukcyjnych powinny znajdować się w regulaminie aukcji, podobnie jak zasady licytacji obiektów na aukcji.
Rynek aukcyjny, w odróżnieniu od rynku pierwotnego galeryjnego, podaje do wiadomości ceny dzieł sztuki w katalogach i notowaniach aukcyjnych. Dla wielu przyszłych nabywców sztuki są one często wyznacznikiem oceny wartości materialnej prac danego artysty.
Rodzaje ceny.
Cena szacunkowa / estymacyjna – zwana w skrócie estymacją, podawana w nawiasie w widełkach „od – do” przy danym obiekcie wystawionym na aukcję, zazwyczaj w katalogach aukcyjnych. Przedział kwotowy tej ceny jest prognozowany do osiągnięcia w wyniku licytacji, na podstawie szacowanej wyceny. Na wycenę składa się wiele czynników, w tym wyniki licytacji podobnych prac, ceny prac danego artysty, stan zachowania obiektu i inne dane z rynku sztuki, które powinien wziąć pod uwagę ekspert dokonujący wyceny i ustalenia ceny szacunkowej. Cena estymacyjna nie jest ceną sprzedaży, tak jak młotkowa nie zawiera opłat i kosztów dodatkowych domu aukcyjnego.
Cena rezerwowa – cena o charakterze poufnym, nie podawana do wiedzy kupujących, jest najniższą, minimalną kwotą, za jaką można sprzedać obiekt na aukcji. Nie oznacza to, że każdy wystawiony obiekt musi posiadać ceną rezerwową. Jednocześnie za cenę rezerwową można sprzedać obiekt bez dodatkowych negocjacji i zgód ze strony właściciela, który wystawił go na aukcji za pośrednictwem domu aukcyjnego. Jednak, gdy nie uda się osiągnąć ceny rezerwowej sprzedaż może zakończyć się transakcją warunkową (cena warunkowa). Wartość ceny rezerwowej sytuuje się pomiędzy ceną wywoławczą, od której powinna być wyższa, a dolnym progiem ceny estymacyjnej.
Cena gwarancyjna – cena ustalona w wyniku negocjacji pomiędzy domem aukcyjnym, a sprzedającym wystawiającym obiekt na aukcji za jego pośrednictwem i jest to minimalna cena sprzedaży zagwarantowana wystawiającemu. Ryzyko po stronie domu aukcyjnego jest połączone z oczekiwaniem większych zysków, gdy obiekt zostanie sprzedany za o wiele większą kwotę. Cena gwarancyjna może także dotyczyć negocjacji pomiędzy domem aukcyjnym, a przyszłym nabywcą, który jest gotowy zakupić dany obiekt na aukcji. Ustalenie ceny zobowiązuje do nabycia pracy przez kupującego po cenie gwarancyjnej, jeśli w wyniku licytacji nie nastąpi przebicie i nie będzie innych ofert kupna.
Cena wywoławcza – cena rozpoczynająca licytację, tzw. pierwsze postąpienie podczas aukcji. Licytacja może zakończyć się na cenie wywoławczej, jeżeli nie będzie kupujących chcących podbić wyżej cenę. Cena wywoławcza ustalana jest na podstawie ceny szacunkowej.
Cena młotkowa – cena, której uzyskanie jest ogłoszone uderzeniem młotkiem przez prowadzącego aukcję i stąd także pochodzi jej nazwa. Kwota ceny młotkowej jest kwotą wylicytowaną, ale nie kwotą ostateczną i rzeczywistą, jaką należy zapłacić za obiekt (cena sprzedaży). Do ceny młotkowej doliczane są opłaty, koszty organizacyjne domu aukcyjnego podane w regulaminie aukcji.
Cena sprzedaży – inaczej zwana ceną rzeczywistą czy nabycia, jest to kwota ceny młotkowej powiększona o wszelkie opłaty, prowizje i koszty organizacyjne domu aukcyjnego określone w regulaminie aukcji.
Cena warunkowa – cena w transakcji zawartej warunkowo, ma dwa warianty związane z obowiązującym podczas aukcji systemem licytacyjnym.
W systemie aukcyjnym tradycyjnym występuje, gdy w wyniku licytacji nie udało się osiągnąć ceny rezerwowej. Dom aukcyjny podejmuje negocjacje i zwraca się do kupującego o możliwość zapłacenia wyższej kwoty, a do właściciela sprzedawanej pracy czy zgadza się na sprzedaż w niższej cenie i jeśli uzyskuje zgodę i porozumienie stron, to dochodzi do sprzedaży. Jednak dom aukcyjny w Polsce nie jest zobowiązany do ujawnienia informacji czy cena warunkowa została zaakceptowana czy odrzucona przez sprzedającego i doszło do sprzedaży, w wyniku czego cena warunkowa pojawia się w notowaniach aukcyjnych i stanowi podstawę do przyszłych wycen obiektów na aukcjach. W przypadku braku pozytywnego zakończenia negocjacji prowadzących do sprzedaży po uzyskaniu ceny warunkowej, dom aukcyjny ma prawo wystawić obiekt poza licytacją po aukcji i sprzedać go za ceną rezerwową, jeśli znajdzie się inny nabywca, a kupujący po cenie warunkowej nie zdecyduje się na zapłacenie wyższej kwoty (kupujący, który wylicytował cenę warunkową ma prawo pierwszeństwa do nabycia obiektu w cenie rezerwowej).
Drugi rodzaj ceny warunkowej związany jest z systemem licytacji z postąpieniami w dół. Aukcja polega na stopniowym obniżaniu, w wyniku kolejnych postąpień, ceny wywoławczej, aż znajdzie się chętny nabywca. Dzieło zostaje sprzedane po cenie warunkowej, o ile na wylicytowaną cenę zgodzi się osoba wystawiająca obiekt na aukcji. Forma licytacji z postąpieniami w dół to aukcja holenderska, stosowana przez Dom Aukcyjny Rempex.
Znaczenie ceny szacunkowej i determinanty wyceny.
Na polskim rynku sztuki znaczenie ceny szacunkowej jest ogromne, ponieważ wpływa ona na wszelkie pozostałe rodzaje cen na rynku aukcyjnym. Wiarygodność cen jest jednym z dwóch najważniejszych elementów (obok autentyczności obiektów), niezbędnym dla funkcjonowania zdrowego rynku sztuki. Dlatego tak ważną czynnością jest moment wyceny, czyli określenia wartości rynkowej danego dzieła. Widełki ceny szacunkowej, czyli przedział cenowy, z jednej strony pozwalają na minimalizowanie błędów w wycenie, ale mogą też wynikać z braku kompetencji osoby wyceniającej obiekt na aukcję.
Kupujący nie mają bezpośredniego dostępu do wiedzy ekspertów na rynku sztuki, którzy dokonują wyceny obiektów oferowanych na aukcjach sztuki. Nie wiedzą często za pomocą jakich kryteriów dany ekspert wyznaczył poziom ceny szacunkowej i do jakiego stopnia jego wycena była subiektywna i uznaniowa. Rynek aukcyjny dyktując określone ceny szacunkowe dla poszczególnych obiektów oddziałuje na pierwotny rynek galeryjny. Dużą rolę odgrywają tu wyniki aukcyjne i nadmierne przywiązywanie wagi do wszelkich notowań aukcyjnych. W ten sposób tworzy się zamknięty krąg, gdzie dana cena szacunkowa tworzy podstawę i materiał porównawczy dla kolejnych wycen, a kupującym pozostaje zaufanie do osób, które z racji pełnienia funkcji eksperta, podjęły się wyceny i wskazania ceny szacunkowej.
Prawidłowa wycena powinna następować po dokonaniu oceny dzieła, jego autentyczności, proweniencji, stanu zachowania oraz uwzględnienia faktów odnoszących się do artysty. Jednak do pełnej wyceny potrzebna jest także znajomość rynku sztuki, jego mechanizmów, trendów, umiejętność selekcji wiedzy i interpretacji cen.
Główne determinanty prawidłowej wyceny to:
Błędy popełniane przez kupujących.
Jeden z podstawowych błędów wynika z przekonania, że ostateczną ceną nabycia dzieła na aukcji jest cena młotkowa, a nie cena sprzedaży. Nieświadomość różnicy pomiędzy ceną młotkową, a ceną sprzedaży wynika z nieuwzględnienia dodatkowych opłat i kosztów wynikających z zawarcia transakcji. Cena wylicytowana podczas aukcji (młotkowa) jest bowiem ostatecznie powiększana o koszty sprzedaży dzieła, do których zalicza się:
Inne dodatkowe koszty, które mogą się pojawić to:
Ostatecznie cena sprzedaży, powiększona o różnego rodzaju opłaty i koszty organizacyjne, może wynosić od 15–40% więcej w stosunku do ceny młotkowej. Wszelkie opłaty i rodzaje kosztów powinny być podane w regulaminie aukcji, dostępnym dla kupujących przed licytacją na aukcji. Jednak przyszli nabywcy nie zawsze zapoznają się z regulaminami domów aukcyjnych.
Błędem bywa także uleganie magii rekordów cenowych na rynku sztuki, rozbudzających wyobraźnię przyszłych możliwych zysków z prac zakupionych za niewielkie pieniądze, np. na Aukcjach Młodej Sztuki. Myśląc o odprzedaży dzieła na rynku wtórnym za pośrednictwem domu aukcyjnego, również należy brać pod uwagę koszty i opłaty wymienione powyżej, które wpływają na końcową cenę.
Brak wiedzy o rodzajach cen, różnicach w ich kształtowaniu i technikach licytacyjnych stosowanych przez domy aukcyjne prowadzi do łatwiejszego ulegania przez kupujących grom rynkowym.
Cena a gry rynkowe.
Gry rynkowe służą budowaniu ceny na polskim rynku aukcyjnym. Budowaniu ceny sprzyja kilka warunków na rynku, które mogą występować wspólnie lub oddzielnie. Zaliczamy do nich: dominująca pozycja uczestnika rynku w dostarczaniu obiektów na aukcję, umiejętne gospodarowanie zasobami, utrzymywanie przekonania o dobrej kondycji rynku i stałą opłacalność nabywania sztuki, wysoką cenę wywoławczą na aukcji oraz pozytywne notowania aukcyjne. Maksymalizacja ceny niekoniecznie ma związek z maksymalizacją obrotów domu aukcyjnego w danym momencie, będzie jednak rzutować na zysk w przyszłości.
Budowanie ceny dzieła sztuki za pomocą ceny warunkowej. W przypadku uzyskania ceny warunkowej podczas licytacji, dom aukcyjny w Polsce nie ma obowiązku przekazania informacji czy transakcja ostatecznie została zaakceptowana i doszła do skutku. Jednocześnie obiekt w notowaniach aukcyjnych ma cenę warunkową i nie występuje jako niesprzedany, nawet gdyby cena warunkowa nie została zaakceptowana przez zbywcę. Dzięki temu pozycja artysty rośnie w rankingach i notowaniach aukcyjnych, podobnie jak efektywność domu aukcyjnego i poziom zaufania do rynku. Efektem jest tworzenie wyższej ceny szacunkowej dla przyszłych sprzedaży.
Budowaniu ceny za pomocą efektu wąskiego gardła. Podniesieniu ceny będzie służyć umiejętne wykorzystanie ilości obiektów danego artysty, niewystawianie ich na aukcjach w dużej ilości, uzyskanie efektu niedostępności i braku informacji, kiedy kolejny obiekt będzie dostępny. Wzmaga się tym samym pożądanie u kupujących i chęć nabycia dzieła na aukcji w wyższej cenie.
Niedozwolone gry rynkowe mogą prowadzić do nieuczciwych manipulacji na rynku, fikcyjnych licytacji w kreowaniu jak najwyższej ceny, sztucznego podbijania kolejnych postąpień przez podstawione osoby. Manipulacji ceną na polskim rynku aukcyjnym sprzyja brak transparentności, brak zewnętrznej kontroli, asymetria informacyjna i chęć nadużycia po stronie podmiotów posiadających większą wiedzę o sprzedawanych obiektach.

</doc>
<doc id="5217671" url="https://pl.wikipedia.org/wiki?curid=5217671" title="Koniuszki (przystanek kolejowy)">
Koniuszki (przystanek kolejowy)

Koniuszki (, ) – przystanek kolejowy około 2 km na południe od wsi Czernichów, w rejonie samborskim, w obwodzie lwowskim na Ukrainie.
Przystanek istniał przed II wojną światową. Nosił wówczas nazwę "Koniuszki Siemianowskie", od pobliskiej wsi Koniuszki Siemianowskie (obecnie Łuki).

</doc>
<doc id="5217672" url="https://pl.wikipedia.org/wiki?curid=5217672" title="Myślin-Kocewo">
Myślin-Kocewo



</doc>
<doc id="5217673" url="https://pl.wikipedia.org/wiki?curid=5217673" title="Deklaracja Niepodległości Azerbejdżanu">
Deklaracja Niepodległości Azerbejdżanu

Deklaracja Niepodległości Azerbejdżanu (azer. Azərbaycanın İstiqlal Bəyannaməsi) – dokument sporządzony i podpisany przez Radę Narodową Azerbejdżanu 28 maja 1918 w Tyflisie i proklamujący niepodległość Demokratycznej Republiki Azerbejdżanu. Demokratyczna Republika Azerbejdżanu trwała tylko 23 miesiące i upadła w kwietniu 1920 roku po zajęciu kraju przez Armię Czerwoną. W jej miejsce utworzono Azerbejdżańską Socjalistyczną Republikę Radziecką, którą włączono do ZSRR. Po rozpadzie ZSRR Rada Najwyższa Republiki Azerbejdżanu, powołując się na Deklarację Niepodległości z 1918 roku, 18 października 1991 uchwaliła ustawę konstytucyjną. Oryginalny rękopis Deklaracji Niepodległości w języku azerskim jest przechowywany w Archiwach Państwowych Republiki Azerbejdżanu, oryginały w języku azerbejdżańskim i francuskim znajdują się w Muzeum Historii Azerbejdżanu. 28 maja jako dzień przyjęcia Deklaracji od 1990 roku jest obchodzony jest w Azerbejdżanie jako Dzień Republiki. Ponieważ jest to święto państwowe, jest dniem wolnym od pracy.
Tło historyczne.
W 1917 roku Rząd Tymczasowy oddał zarządzanie Zakaukaziem Ozakomowi (Osobyj Zakawkazskij Komitiet – Specjalny Komitet Zakaukaski) z siedzibą w Tyfilisie. Na terenach Baku i Tyfilisu istniały też i działały rady robotnicze i żołnierskie. 
Po rewolucji październikowej i upadku rządu tymczasowego politycy mienszewiccy po naradzie wszystkich sił politycznych Zakaukazia 15 listopada 1917 powołali w miejsce Ozakomu Komisariat Zakaukaski. Składał się on z dwunastu komisarzy. Każdy z nich tak jak w rządzie stał na czele jednego resortu. Na czele Komisariatu stanął Eugeni Gegeczkori pełniący również funkcję komisarza spraw zagranicznych. Komisariat za swoje zadanie uznał administrowanie Zakaukaziem oraz powołanie Zgromadzenia Ustawodawczego, które przejmie od niego władzę. Komisariat nie został uznany przez nowe władze w Piotrogrodzie. W grudniu 1918 roku komisarzem rządu do spraw Kaukazu został mianowany Stepan Szaumian.
Utworzenie Sejmu Zakaukaskiego.
W listopadzie 1917 roku odbyły się w Rosji wybory do Zgromadzenia Ustawodawczego Rosji. W styczniu 1918 roku Zgromadzenie zostało rozpędzone przez bolszewików, a deputowani z Zakaukazia podjęli decyzję o utworzeniu Sejmu Zakaukaskiego. Inauguracja obrad sejmu miała miejsce 10 lutego 1918. Znaleźli się w nim przedstawiciele trzech głównych frakcji politycznych: 30 mienszewików, 30 członków Musawatu i 24 dasznaków, a według innego źródła 32 gruzińskich mienszewików, 29 azerbejdżańskich musawatystów i 27 ormiańskich dasznaków oraz reprezentanci socjalrewolucjonistów, muzułmańskiego bloku socjalistycznego, socjalfederalistów i nacjonalistów–demokratów. Na czele Sejmu stanął Nikola Czcheidze. 
Sytuacja na froncie kaukaskim była niekorzystna. Na początku stycznia 1918 roku wojska tureckie zajęły obwody: ardahański, karski i batumski. Działania wojsk tureckich zmusiły Komisariat Zakaukaski do wysłania 6 lutego 1918 telegramu do dowódcy Frontu Kaukaskiego Mehmeta Wehib Paszy z propozycją przystąpienia do negocjacji pokojowych z Imperium Osmańskim. 
Konferencja Pokojowa w Trabzonie.
Rozpoczęcie konferencji pokojowej pomiędzy przedstawicielami Zakaukazia i Turcji zostało zaplanowane na 12 marca 1918 roku. Tymczasem 3 marca w Brześciu został podpisany odrębny traktat między Rosją a Niemcami, zgodnie z którym obwody ardahański, karski i batumski zostały przyznane Turcji. Sejm Zakaukaski nie uznał tej decyzji i wysłał do Piotrogrodu telegram do Rady Komisarzy Ludowych, w którym oznajmił, że nie może uznać traktatu brzeskiego, ponieważ Zakaukazie nigdy nie uznało rządu bolszewickiego i Rady Komisarzy Ludowych. 
Do udziału w negocjacjach z Turcją wybrano delegację, na czele której stanął gruziński Akaki Chchenkeli. Azerbejdżan reprezentowało dwóch muzawatystów – Məmməd Həsən Hacınski i Chalil-bek Chasmamed oraz po jednym przedstawicielu wszystkich pozostałych partii. Rozmowie w Trabzonie rozpoczęły się 12 marca i trwały do 14 kwietnia 2018 roku. Turcja na podstawie postanowień traktatu brzeskiego przedstawiła Sejmowi Zakaukaskiemu ultimatum z żądaniem natychmiastowego wycofania wojsk z Karsu, Batumi i Ardaganu. Ponieważ Zakaukazie nie ogłosiło niepodległości i nadal było częścią Rosji Sejm Zakaukaski musiał uznać postanowienia pokoju brzeskiego. Turcy nawiali Zakaukazie do ogłoszenia niepodległości oraz zgłaszali daleko idące żądania terytorialne. Prowadząc rozmowy nie przerwali działań wojennych. Stało się to powodem przerwania negocjacji. 1 kwietnia Turcy zajęli Batumi, a 15 kwietnia Ardahan.
Powstanie Zakaukaskiej Republiki Demokratycznej.
22 kwietnia 1918 roku Sejm Zakaukaski przyjął uchwałę o proklamowaniu niepodległej Zakaukaskiej Demokratycznej Republiki Federacyjnej. Tego samego dnia Sejm Zakaukaski zatwierdził skład nowego rządu Zakaukazia pod przewodnictwem Akakiego Czchenkeliego. 28 kwietnia Republika został uznana przez Turcję i rozmowy zostały wznowione. Republika Zakaukaska uznała postanowienia traktatu brzeskiego i oddanie Turcji obwodów: karskiego, ardagańskiego i batumskiego. 
Zakaukaska Demokratyczna Republika Federacyjna przestał istnieć, gdy 26 maja 1918 roku działająca przy Sejmie Zakaukaskim Rada Narodowa Gruzji ogłosiła Akt Niepodległości Gruzji. 26 maja 1918 odbyło się ostatnie posiedzenie Sejmu Zakaukaskiego. Po długich wzajemnych oskarżeniach ze strony Gruzinów i frakcji muzułmańskiej Sejm Zakaukaski wydał uchwałę stwierdzającą fakt rozpadu Republiki Zakaukaskiej .
Przyjęcie Deklaracji Niepodległości.
Po rozwiązaniu Sejmu 27 maja 1918 roku członkowie frakcji muzułmańskiej byłego już Sejmu Zakaukaskiego zwołali nadzwyczajne posiedzenie w celu omówienia aktualnej sytuacji politycznej. Po długiej debacie podjęto decyzję o utworzeniu Tymczasowej Rady Narodowej Azerbejdżanu. Partia Musawat nominowała na przewodniczącego Məhəmməd Əmin Rəsulzadə. Kandydatura została zatwierdzona przez wszystkie partie, z wyjątkiem Partii Muzułmańskiej Ittihad i wybrany przewodniczącym w tajnym głosowaniu. 
28 maja w Tyfilisie, w pałacu byłego namiestnika rosyjskiego na Kaukazie w Tyflisie na posiedzeniu pod przewodnictwem Həsəna bəy Ağayeva zebrało się 26 członków Rady Narodowej Azerbejdżanu. Podczas spotkania oczekiwano, że Həsən bəy Ağayev zrelacjonuje sprawę Jelizawetpola w związku z ostatnimi wydarzeniami, odczyta telegram i list Rəsulzadə z Batumi oraz omówi sytuację w Azerbejdżanie w związku z rozwiązaniem Sejmu i deklaracją niepodległość Gruzji. Obrady rozpoczął Həsən bəy Ağayev, który właśnie wrócił z Jelizawetpola i udzielił szczegółowych informacji o sytuacji w mieście i gubernii jelizawietpolskiej. Następnie Nəsib bəy Yusifbəyli przeczytał telegramy i list od Məhəmməda Əmina Rəsulzadə z Batumi. 
Potem Xəlil bəy Xasməmmədov przedstawił raport dowodzący konieczności ogłoszenia Azerbejdżanu niepodległą republiką. Fətəli xan Xoyski zaproponował wstrzymanie ogłoszenia niepodległości Azerbejdżanu do czasu wyjaśnienia pewnych kwestii w terenie oraz utworzenia pełnoprawnego rządu azerbejdżańskiego, który mógłby prowadzić negocjacje pokojowe z mocarstwami. Po dyskusji sekretarz Mustafa Mahmudov ogłosił, że Rada 24 głosami za, przy dwóch wstrzymujących się opowiedziała się za natychmiastowym ogłoszeniem Azerbejdżanu jako niezależnej republiki demokratycznej po czym odczytano Deklarację Niepodległości Azerbejdżanu. Deklaracja została wysłuchana przez Radę na stojąco. Podpisali ją Həsən bəy Ağayev, Fətəli xan Xoyski, Nəsib bəy Yusifbəyli, Camo bəy Hacınski, Şəfi bəy Rüstəmbəyli, Nəriman bəy Nərimanbəyli, Cavad bəy Məlik-Yeqanov i Mustafa Mahmudov. Spośród 26 członków Rady Narodowej od głosu wstrzymali się tylko Cəfər Axundov i jeden z przywódców partii İttihad, Sultan Məcid Qənizadə. Następnie Rada zleciła członkowi Rady Fətəli xan Xoyskiemu utworzenie rządu Demokratycznej Republiki Azerbejdzanu.
Po godzinnej przerwie wznowiono posiedzenie Rady w celu wysłuchania raportu Fətəli xan Xoyski'ego na temat formowania rządu. Podał on skład Rządu Tymczasowego: premierem i Ministerem Spraw Wewnętrznych został Fətəli xan Xoyski – bezpartyjny, Ministrem Finansów i Ministrem Edukacji Publicznej Nəsib bəy Yusifbəyli – z Musawatu, Ministrem Spraw Zagranicznych Məmməd Həsən Hacınski – z Musawatu, Ministrem Kolei oraz Poczty i Telegrafu Xudadat bəy Məlik-Aslanov – z Muzułmańskiego Bloku Socjalistycznego, Ministrem Sprawiedliwości Xəlil bəy Xasməmmədov – z Musawatu, Ministrem Rolnictwa i Pracy Əkbər ağa Şeyxülislamov – z Hümmət, Minister Wojny Xosrov bəy Sultanov – z İttihad, Minister Handlu i Przemysłu Məmməd Yusif Cəfərov– bezpartyjny, Minister Kontroli Państwowej Camo bəy Hacınski – z Müsəlman Sosialist Bloku.
Tekst Deklaracji Niepodległości.
28 maja odczytano tekst Deklaracji Niepodległości który mówił, że: Sytuacja wywołana eskalacją wojny między Rosją a Imperium Osmańskim oraz bezprecedensowa anarchia polityczna w tym kraju wymaga aby Azerbejdżan, składający się z Kaukazu Południowo-Wschodniego, powołał specjalną organizację państwową, która mogłaby przezwyciężyć problemy wewnętrzne i zewnętrzne. W związku z tym Rada Narodowa Azerbejdżanu oświadczyła, że
1. Od teraz ludy Azerbejdżanu są posiadaczami suwerennych praw, a Azerbejdżan, składający się ze wschodniego i południowego Zakaukazia, jest w pełni niezależnym państwem.
2. Formą struktury politycznej niepodległego Azerbejdżanu jest Republika Demokratyczna.
3. Demokratyczna Republika Azerbejdżanu dąży do ustanowienia dobrosąsiedzkich stosunków ze wszystkimi członkami społeczności międzynarodowej, a zwłaszcza z sąsiadującymi narodami i państwami.
4. Demokratyczna Republika Azerbejdżanu gwarantuje w swoich granicach prawa obywatelskie i polityczne wszystkim obywatelom, bez względu na narodowość, religię, status społeczny czy płeć.
5. Demokratyczna Republika Azerbejdżanu zapewni wszystkim narodowościom zamieszkującym jej terytorium szerokie możliwości swobodnego rozwoju.
6. Do czasu zwołania Zgromadzenia Ustawodawczego na czele administracji całego Azerbejdżanu stoją Rada Narodowa wybrana w głosowaniu powszechnym oraz Rząd Tymczasowy, odpowiedzialny przed Zgromadzeniem Narodowym.
Historia dokumentu Deklaracji Niepodległości.
Oryginalny rękopis Deklaracji Niepodległości w języku azerbejdżańskim z podpisami członków Rady Narodowej Azerbejdżanu jest przechowywany w Archiwum Państwowym Republiki Azerbejdżanu. Aby Deklaracja Niepodległości Azerbejdżanu mogła wejść w życie konieczne było uznanie Republiki Azerbejdżanu przez światowe mocarstwa. W związku z tym w grudniu 1919 roku w celu uzyskania poparcia zwycięskich I wojnie światowej mocarstw delegacja Azerbejdżańskiej Republiki Demokratycznej udała się do Paryża na konferencję pokojową. Nie zostali na nią zaproszeni, ani nie byli jej uczestnikami. Zabrali ze sobą teksty Deklaracji napisane w języku azerskim i francuskim. 15 stycznia 1920 roku przedstawiciele Azerbejdżanu zostali przyjęci przez I sekretarza francuskiego MSZ Julesa Cambona, który przedstawił Əlimərdanowi bəy Topçubaşovi oficjalną decyzję paryskiego pokoju Konferencja w sprawie faktycznego uznania Republiki Azerbejdżanu przez członków Rady Najwyższej i państwa sojusznicze. 19 stycznia 1920 roku na posiedzeniu Rady Najwyższej Konferencji Pokojowej w Paryżu z udziałem szefów rządów odczytano memorandum, którego pierwszy paragraf uznawał niepodległość Azerbejdżanu.
Jednak po zajęciu Azerbejdżanu 28 kwietnia 1920 roku przez Armię Czerwoną i obaleniu rządu Azerbejdżańskiej Republiki Demokratycznej, członkowie delegacji zostali zmuszeni do pozostania we Francji, a kopie Deklaracji Niepodległości, które zabrali ze sobą zaginęły. 
13 maja 2014 roku jeden z oryginałów Deklaracji Niepodległości Azerbejdżanu w języku azerbejdżańskim i francuskim, który delegacja przywiozła do Paryża, został przekazany do Muzeum Historii Azerbejdżanu. Według pracowników muzeum dokument odnaleziono w Londynie.

</doc>
<doc id="5217674" url="https://pl.wikipedia.org/wiki?curid=5217674" title="Myślin-Wątróbki">
Myślin-Wątróbki



</doc>
<doc id="5217675" url="https://pl.wikipedia.org/wiki?curid=5217675" title="Wilhelm Wagner (hemipterolog)">
Wilhelm Wagner (hemipterolog)

Wilhelm Wagner (ur. 29 marca 1895 w Hamburgu, zm. 18 stycznia 1977 tamże) – niemiecki entomolog, specjalizujący się w hemipterologii.
Wilhelm Wagner urodził się 20 czerwca 1896 roku w Hamburgu. Jego ojcem był hymenopterolog Andreas Christian Wilhelm Wagner, a jego wujem ze strony matki dipterolog Otto Kröber. Od młodości on i jego brat Eduard interesowali się pluskwiakami, przy czym Wilhelm wyspecjalizował się w piewikach, a Eduard w pluskwiakach różnoskrzydłych. Zawodowo obaj bracia byli nauczycielami.
Wilhelm był czołowym niemieckim specjalistą od piewików, zwłaszcza od ich fauny środkowoeuropejskiej. Od 1918 roku pracował woluntarystycznie ze zbiorem piewików i miodówek Muzeum Zoologicznego w Hamburgu, natomiast publikować zaczął w 1935 roku od pracy faunistycznej poświęconej piewikom północno-zachodnich Niemiec. Napisał liczne prace taksonomiczne dotyczące grup trudnych w oznaczaniu. W diagnostyce wykorzystywał nie tylko genitalia samców – jako pierwszy odkrył przydatność do tego celu morfologii stadiów larwalnych. Opisał liczne nowe dla nauki gatunki i rodzaje. Opracował m.in. opartą na filogenezie systematykę europejskich szydlakowatych.
Wyróżniony został przez Wydział Matematyki i Nauk Przyrodniczych Uniwersytetu Hamburskiego doktoratem "honoris causa".

</doc>
<doc id="5217677" url="https://pl.wikipedia.org/wiki?curid=5217677" title="64. ceremonia wręczenia nagród Grammy">
64. ceremonia wręczenia nagród Grammy

64. ceremonia wręczenia nagród Grammy, prestiżowych amerykańskich nagród muzycznych wręczanych przez Narodową Akademię Sztuki i Techniki Rejestracji odbyła się w niedzielę, 3 kwietnia 2022 roku. Gala miała miejsce po raz dwudziesty na arenie MGM Grand Garden Arena w Las Vegas w Nevada. Nominacje zostały ogłoszone w czasie transmisji na żywo 23 listopada 2021 roku. Prowadzącym galę został Trevor Noah. Najwięcej nominacji uzyskał Jon Batiste – 11, tuż za nim z 8 nominacjami znaleźli się Doja Cat, H.E.R. oraz Justin Bieber.
Uroczystość pierwotnie zaplanowano na 31 stycznia 2022 roku, jednak na początku stycznia organizatorzy przełożyli ceremonię na 3 kwietnia 2022 roku z powodu pandemii COVID-19 oraz wzrostu nowych przypadków wariantu koronawirusa Omikron.
Nagrody i nominacje.
Zwycięzcy zostali wymienieni jako pierwsi oraz wyróżnieni pogrubioną czcionką

</doc>
<doc id="5217678" url="https://pl.wikipedia.org/wiki?curid=5217678" title="Uzharelica">
Uzharelica

Uzharelica – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada a następnie folwark leżał w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwały 22 osoby.
Wierni należeli do parafii rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5217679" url="https://pl.wikipedia.org/wiki?curid=5217679" title="Acordulecera silvatica">
Acordulecera silvatica

Acordulecera silvatica – gatunek błonkówki z rodziny Pergidae.
Taksonomia.
Gatunek ten został opisany w 1913 roku przez Petera Jörgensena pod nazwą "Acorduleceros sahlbergi". Jako miejsce typowe podano Monte de Bompland w prowincji Misiones w Argentynie. Lektotyp (samica) został wyznaczony w przez Davida Smitha w 1990 roku. 
Zasięg występowania.
Ameryka Południowa, znany z płn. Argentyny (prowincja Misiones), oraz płd. Brazylii (stan Santa Catarina).

</doc>
<doc id="5217681" url="https://pl.wikipedia.org/wiki?curid=5217681" title="Rat´ (dopływ Sejmu)">
Rat´ (dopływ Sejmu)

Rat´ () – rzeka na południowym zachodzie europejskiej części Rosji w obwodzie kurskim (w rejonach szczigrowskim i kurskim), prawy dopływ Sejmu o długości około 40 km (32 km) i powierzchni zlewni 655 km².
Rzeka wypływa ze źródeł na Wyżynie Środkoworosyjskiej w pobliżu osiedla typu wiejskiego Suchodoł, ale z powodu jej wysychania latem przyjmuje się, że źródło znajduje się w pobliżu osiedla typu wiejskiego Płodowyj (rejon szczigrowski) i wsi (ros. деревня, trb. dieriewnia) Oziorki. Między osiedlem typu wiejskiego 1-je Krasnikowo a wsią (ros. село, trb. sieło) Biesiedino przecina drogę federalną R-298 (Kursk – Woroneż – R22 «Kaspij»; cześć europejskiej trasy E38). Uchodzi do Sejmu na prawym jego brzegu (603 km) w pobliżu wsi (trb. dieriewnia) Alabjewo (rejon kurski).
Głównymi dopływami rzeki są Ozierionka i Łazwiert (oba lewe).
Historycznie rzeka była naturalną zaporą obronną przed Tatarami, a w jej pobliżu następowały intensywne ruchy wojsk – nazwa cieku (obecnie archaiczna) może być przetłumaczona jako „wojsko” lub „bitwa”. Nad rzeką odkryto pozostałości kamiennej fortyfikacji.

</doc>
<doc id="5217682" url="https://pl.wikipedia.org/wiki?curid=5217682" title="Wasilonki">
Wasilonki

Wasilonki – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwały tu 33 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 8 domach zamieszkiwało 36 osób.
Wierni należeli do parafii prawosławnej w Hołomyślu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5217684" url="https://pl.wikipedia.org/wiki?curid=5217684" title="Rać (dopływ Sejmu)">
Rać (dopływ Sejmu)



</doc>
<doc id="5217690" url="https://pl.wikipedia.org/wiki?curid=5217690" title="Rat´">
Rat´

Rat´, Rać () – nazwa hydronimów w Rosji

</doc>
<doc id="5217691" url="https://pl.wikipedia.org/wiki?curid=5217691" title="Rać">
Rać



</doc>
<doc id="5217693" url="https://pl.wikipedia.org/wiki?curid=5217693" title="Esther Kinsky">
Esther Kinsky

Esther Kinsky (ur. 12 września 1956 w Engelskirchen) – niemiecka tłumaczka, pisarka, poetka i eseistka.
Życiorys.
Urodziła się 12 września 1956 roku w Engelskirchen, jej ojciec pochodził z Galicji Wschodniej. Studiowała slawistykę i anglistykę w Bonn. W 1986 roku zaczęła zajmować się tłumaczeniem literackim, przekładając z języka polskiego, rosyjskiego i angielskiego. Jej pierwszymi przekładami z polskiego były wiersze Aleksandra Wata i książka dla dzieci Wiktora Woroszylskiego, z czasem tłumaczyła także m.in. dzieła Hanny Krall, Zygmunta Haupta, Magdaleny Tulli, Olgi Tokarczuk Joanny Bator i Ryszarda Krynickiego. Z języka angielskiego przekładała zaś twórczość Johna Clareʼa, Henryʼego Davida Thoreau czy Iaina Sinclaira. Jej tłumaczenia zostały wyróżnione takimi nagrodami jak Brücke Berlin 2002 (wraz z Tokarczuk), Nagrodą im. Paula Celana (2009) czy Nagrodą im. Karla Dedeciusa (2011). Należy do grona najważniejszych współczesnych tłumaczy literatury polskiej na niemiecki.
W 2009 roku ukazała się jej debiutancka powieść "Sommerfrische". Do jej publikacji własnych należą powieści, tomiki poetyckie, eseje i książki dla dzieci. Jej utwory prozatorskie dwukrotnie zostały nominowane do nagrody Deutscher Buchpreis. W 2016 roku Kinsky otrzymała nagrodę Adelbert-von-Chamisso-Preis za całokształt twórczości ze szczególnym uwzględnieniem powieści "Nad rzeką".
Wykładała na Uniwersytecie Fryderyka Wilhelma w Bonn.

</doc>
<doc id="5217694" url="https://pl.wikipedia.org/wiki?curid=5217694" title="Wereszczaki (obwód witebski)">
Wereszczaki (obwód witebski)

Wereszczaki (; ) – chutor na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów wieś w gminie Mikołajewo, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim w gminie Mikołajów.
Według Powszechnego Spisu Ludności z 1921 roku zamieszkiwało tu 45 osób, wszystkie były wyznania prawosławnego i zadeklarowały polską przynależność narodową. Było tu 7 budynków mieszkalnych. W 1931 w 7 domach zamieszkiwało 43 osoby.
Wierni należeli do parafii prawosławnej w Hołomyślu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5217697" url="https://pl.wikipedia.org/wiki?curid=5217697" title="Andrij Melnyk (dyplomata)">
Andrij Melnyk (dyplomata)

Andrij Jarosławowycz Melnyk (, ur. 7 września 1975 we Lwowie) – ukraiński dyplomata, w latach 2014–2022 ambasador nadzwyczajny i pełnomocny Ukrainy w Niemczech. Od 2022 roku wiceminister spraw zagranicznych Ukrainy.
Życiorys.
Ukończył studia na wydziale stosunków międzynarodowych Uniwersytetu Lwowskiego oraz na wydziale praw człowieka i prawa humanitarnego Uniwersytetu w Lund w Szwecji. W 2004 uzyskał stopień kandydata nauk prawnych na Narodowej Akademii Nauk Ukrainy.
Od 1997 roku jest związany z dyplomacją. Był m.in. sekretarzem ambasady Ukrainy w Wiedniu oraz konsulem generalnym w Hamburgu, pełnił także funkcje w administracji prezydenckiej.
Od 2014 do 2022 roku pełnił urząd ambasadora Ukrainy w Berlinie.
29 czerwca 2022 roku Andrij Melnyk udzielił wywiadu Tilo Jungowi, w którym zaprzeczył historycznym dowodom na udział zwolenników Stepana Bandery w Holokauście i masowych mordach na Żydach lub obywatelach polskich podczas II wojny światowej. Po oficjalnym proteście polskiego rządu Ministerstwo Spraw Zagranicznych Ukrainy opublikowało 1 lipca 2022 roku oświadczenie, w którym stwierdziło, że była to prywatna opinia Melnyka.
1 lipca 2022 roku ambasada Izraela w Berlinie opublikowała oświadczenie w sprawie wywiadu Melnyka, w którym skrytykowano go za zniekształcenie faktów historycznych dotyczących Holokaustu.
9 lipca 2022 roku ogłoszono, że Melnyk został odwołany z urzędu ambasadora Ukrainy w Niemczech.
18 listopada 2022 roku został powołany na stanowisko wiceministra spraw zagranicznych Ukrainy.
Nominacja ta, w związku z licznymi kontrowersyjnymi wypowiedziami Andrija Melnyka, wywołała liczne emocje i komentarze. 

</doc>
<doc id="5217700" url="https://pl.wikipedia.org/wiki?curid=5217700" title="Wiaczesław Wojnarowski (urzędnik konsularny)">
Wiaczesław Wojnarowski (urzędnik konsularny)

Wiaczesław Anatolijowycz Wojnarowski (ur. 14 listopada 1971 we Lwowie) – ukraiński urzędnik konsularny, od 14 marca 2020 jest konsulem generalnym Ukrainy w Krakowie. 
Życiorys.
W 1997 roku kończył Lwowską Akademię Sztuk Pięknych, a w 2001 roku Uniwersytet Lwowski (prawo międzynarodowe). W latach 1997–1998 pracował w lwowskim urzędzie obwodowym. W 1998 roku pracował w Ministerstwie Spraw Zagranicznych Ukrainy. 
W latach 1998–2002 pracował na stanowisku sekretarza w ambasadzie Ukrainy w Warszawie odpowiadając za współpracę kulturalno-humanistyczną. W latach 2002–2005 był kierownikiem przedstawicielstwa MSZ Ukrainy we Lwowie. W latach 2005–2009 był kierownikiem wydziału konsularnego w Ambasadzie Ukrainy w Polsce. W latach 2009–2020 był ponownie kierownikiem przedstawicielstwa MSZ Ukrainy we Lwowie.
14 marca 2020 roku został konsulem generalnym Ukrainy w Krakowie.

</doc>
<doc id="5217703" url="https://pl.wikipedia.org/wiki?curid=5217703" title="Werki (obwód witebski)">
Werki (obwód witebski)

Werki – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Cezarego Medunickiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 33 osoby, wszystkie były wyznania prawosławnego i zadeklarowały białoruską przynależność narodową. Były tu 4 budynki mieszkalne. W 1931 w 3 domach zamieszkiwało 26 osób.
Wierni należeli do parafii prawosławnej w Hryhorowiczach i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5217704" url="https://pl.wikipedia.org/wiki?curid=5217704" title="Finał Grand Prix na żużlu">
Finał Grand Prix na żużlu



</doc>
<doc id="5217706" url="https://pl.wikipedia.org/wiki?curid=5217706" title="Jan Drzymała">
Jan Drzymała

Jan Drzymała (ur. 1949 r.) – polski inżynier chemik. Absolwent Politechniki Wrocławskiej. Od 2002 r. profesor na Wydziale Górniczym (od 2004 r. Wydziale Geoinżynierii, Górnictwa i Geologii) Politechniki Wrocławskiej.

</doc>
<doc id="5217708" url="https://pl.wikipedia.org/wiki?curid=5217708" title="Koiatu Koiatu">
Koiatu Koiatu

Koiatu Koiatu (ur. 26 listopada 1977) – rugbysta grający w formacji ataku, reprezentant Wysp Cooka, trzykrotny uczestnik igrzysk Wspólnoty Narodów, następnie trener.
W trakcie kariery sportowej związany był z klubami Bombay RFC z Auckland oraz Wanneroo RUFC i Kalamunda DRUC z Perth.
Na poziomie regionalnym grał dla Perth Spirit w National Rugby Championship (2014) oraz w barwach Counties Manukau, zarówno w National Provincial Championship jak i New Zealand National Rugby Sevens Tournament.
Z reprezentacją Wysp Cooka w rugby 7 występował w igrzyskach Wspólnoty Narodów (w 2002, 2006 i 2014), a także w turniejach z cyklu IRB Sevens World Series.
Trenował Wanneroo RUFC i regionalny zespół Australii Zachodniej.

</doc>
<doc id="5217709" url="https://pl.wikipedia.org/wiki?curid=5217709" title="Christian Roeste Solberg">
Christian Roeste Solberg



</doc>
<doc id="5217711" url="https://pl.wikipedia.org/wiki?curid=5217711" title="Krystyna Dubel">
Krystyna Dubel

Krystyna Dubel (ur. 1932, zm. 25 lutego 2015) – polska geograf, specjalistka z zakresu ochrony środowiska i planowania przestrzennego. 
Absolwentka Uniwersytetu Łódzkiego. W latach 1985-1995 pracownik naukowo-dydaktyczny Wyższej Szkoły Pedagogicznej w Opolu. Dyrektor Instytutu Ochrony i Kształtowania Środowiska, w 1990 założyciel nowego kierunku studiów - ochrona środowiska. Od 1996 roku pracownik naukowo-dydaktyczny w Katedrze Planowania Przestrzennego Wydziału Architektury Politechniki Wrocławskiej. Od 2002 profesor na Wydziale Architektury Politechniki Wrocławskiej.

</doc>
<doc id="5217713" url="https://pl.wikipedia.org/wiki?curid=5217713" title="Wołodymyr Jacenkiwski">
Wołodymyr Jacenkiwski

Wołodymyr Wołodymyrowycz Jacenkiwski, (, ur. 23 listopada 1962 w Kijowie) – ukraiński dyplomata, który od 2015 roku służy jako Ambasador Ukrainy w Wilnie.
Ukończył studia filologiczne na Uniwersytecie Kijowskim. Od 1992 roku jest związany z dyplomacją ukraińską, pracował m.in. w ambasadzie w Polsce (1992–1996), ambasadzie we Włoszech (1998–2001) i ambasadzie w USA (2001–2003). Pełnił także funkcję dyrektora departamentu Ministerstwa Spraw Zagranicznych Ukrainy do spraw kulturowo-humanitarnych i diaspory ukraińskiej za granicą (2010–2014).

</doc>
<doc id="5217714" url="https://pl.wikipedia.org/wiki?curid=5217714" title="Piotr Dudziński">
Piotr Dudziński

Piotr Antoni Dudziński (ur. 1949) – polski inżynier mechanik. Absolwent Politechniki Wrocławskiej. Stopień doktora nauk technicznych uzyskał na podstawie rozprawy pt. „Metoda doboru układu skrętu maszyn przegubowych na podwoziu kołowym”. Praca ta została wyróżniona nagrodą Ministra Edukacji Narodowej. W 1991 uzyskał stopień doktora habilitowanego na Technicznym Uniwersytecie w Dreźnie na podstawie rozprawy pt. „Porównanie układów skrętu w pojazdach terenowych na podwoziu kołowym”. Od 2004 profesor na Wydziale Mechanicznym Politechniki Wrocławskiej. W 2021 odznaczony Krzyżem Kawalerskim Orderu Odrodzenia Polski

</doc>
<doc id="5217717" url="https://pl.wikipedia.org/wiki?curid=5217717" title="Wianuża">
Wianuża

Wianuża (; ) – wieś na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów folwark w gminie Mikołajewo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Platerów.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim w gminie Mikołajów.
Według Powszechnego Spisu Ludności z 1921 roku zamieszkiwały tu 84 osoby, 78 było wyznania rzymskokatolickiego, 5 prawosławnego a 1 ewangelickiego. Jednocześnie wszyscy mieszkańcy zadeklarowali polską przynależność narodową. Było tu 15 budynków mieszkalnych. W 1931 w 3 domach zamieszkiwało 20 osób.
Wierni należeli do parafii prawosławnej i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Dziśnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5217718" url="https://pl.wikipedia.org/wiki?curid=5217718" title="Włodzimierz Dudziński">
Włodzimierz Dudziński

Włodzimierz Jan Dudziński (ur. 1946) – polski inżynier mechanik. Absolwent z 1969 Politechniki Wrocławskiej. Od 2015 r. profesor na Wydziale Mechanicznym Politechniki Wrocławskiej.

</doc>
<doc id="5217719" url="https://pl.wikipedia.org/wiki?curid=5217719" title="Andrzej Dziedzic">
Andrzej Dziedzic



</doc>
<doc id="5217722" url="https://pl.wikipedia.org/wiki?curid=5217722" title="Andrzej Dziedzic (inżynier)">
Andrzej Dziedzic (inżynier)

Andrzej Dziedzic (ur. 1957) – polski inżynier elektronik. Absolwent Politechniki Wrocławskiej. Od 2010 r. profesor na Wydziale Elektroniki Mikrosystemów i Fotoniki Politechniki Wrocławskiej i dziekan Wydziału Elektroniki Mikrosystemów i Fotoniki (2007–2012 i od 2012 r.).

</doc>
<doc id="5217724" url="https://pl.wikipedia.org/wiki?curid=5217724" title="Marjana Beca">
Marjana Beca

Marjana Ołeksandriwna Beca (, ur. 1 stycznia 1978 w Kijowie) – ukraińska dyplomatka, która od 2018 roku służy jako ambasador w Tallinnie.
Ukończyła instytut stosunków międzynarodowych Uniwersytetu Kijowskiego, a także kursy dyplomatyczne w UK, USA, Indonezji, Bułgarii i Niderlandach.
Od 2001 roku pracuje w ukraińskiej służbie dyplomatycznej pełniąc funkcje m.in. sekretarza w ambasadzie Ukrainy w Holandii i radcy przedstawicielstwa Ukrainy przy OBWE oraz rzecznika prasowego Ministerstwa Spraw Zagranicznych Ukrainy. 

</doc>
<doc id="5217725" url="https://pl.wikipedia.org/wiki?curid=5217725" title="Acordulecera sonoita">
Acordulecera sonoita

Acordulecera sonoita – gatunek błonkówki z rodziny Pergidae.
Taksonomia.
Gatunek ten został opisany w 2010 roku przez Davida Smitha. Jako miejsce typowe podano miejscowość Sonoita w Hrabstwie Santa Cruz w płd. Arizonie, na wysokości 1535 m n.p.m. 
Zasięg występowania.
Ameryka Północna, notowany w Arizonie w USA.

</doc>
<doc id="5217726" url="https://pl.wikipedia.org/wiki?curid=5217726" title="WWE Smackville">
WWE Smackville

Smackville – gala wrestlingu wyprodukowana przez federację WWE dla zawodników z brandu SmackDown. Odbyła się 27 lipca 2019 w Bridgestone Arena w Nashville w stanie Tennessee i była transmitowana ekskluzywnie na WWE Network.
Na gali odbyło się dziewięć walk, trzy z nich zostało pokazane jako jednogodzinny WWE Network special. W walce wieczoru w telewizyjnym wydarzeniu, Kofi Kingston pokonał Dolpha Zigglera i Samoa Joe broniąc WWE Championship.
Produkcja.
Smackville oferowało walki profesjonalnego wrestlingu z udziałem wrestlerów należących do brandu SmackDown. Oskryptowane rywalizacje (storyline’y) kreowane są podczas cotygodniowych gal "SmackDown Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
21 maja na odcinku "SmackDown" Dolph Ziggler, który był nieaktywny od styczniowej gali Royal Rumble, niespodziewanie powrócił i zaatakował Kofiego Kingstona. Ziggler, wrestler z Raw, który pojawił się na zasadzie dzikiej karty, wyjaśnił później, że to on powinien dostać walkę o tytuł na WrestleManii 35 i wygrać WWE Championship zamiast Kingstona. Ziggler, który z kolei został przeniesiony na SmackDown, przegrał z Kingstonem zarówno na Super ShowDown, jak i na Stomping Grounds. 24 czerwca na odcinku "Raw", po tym jak Kingston pokonał Kevina Owensa i Samiego Zayna w kolejnych pojedynkach,Kingston został przypadkowo zaatakowany przez Samoa Joe, który wykonał "uranage" na Kingstonie. Gdy sędziowie zajęli się z pomocą Kingstonowi, Joe wrócił i założył na niego "Coquina Clutch". Kingston pokonał Joe na Extreme Rules. 18 lipca ogłoszono Triple Threat match o WWE Championship pomiędzy tymi trzema wrestlerami na Smackville.
Na Money in the Bank, Bayley wygrała Money in the Bank ladder match kobiet, a później tego wieczoru wykorzystała kontrakt na Charlotte Flair, aby wygrać SmackDown Women’s Championship. 4 czerwca na odcinku "SmackDown", Flair zmierzyła się w Triple Threat matchu z Carmellą i Alexą Bliss z Raw, która pojawiła się dzięki zasadzie dzikiej karty, aby zdobyć rewanż z Bayley o tytuł na Stomping Grounds. Bliss jednak wygrała mecz, tym samym Bliss zdobyła walkę o tytuł, ale przegrała. Ona i Cross zmierzyli się następnie z Bayley na Extreme Rules w 2-on-1 Handicap matchu o tytuł, ale obydwie zostały pokonane przez Bayley. 18 lipca ogłoszono, że Bayley, Flair i Bliss zmierzą się w Triple threat matchu o SmackDown Women’s Championship, ale ta walka nie była pokazywana w WWE Network special.
Podczas pre-show Extreme Rules, Shinsuke Nakamura pokonał Finna Bálora i wygrał Intercontinental Championship. Później ogłoszono rewanż na Smackville; jednak Bálor został usunięty z walki 27 lipca po nieujawnionej kontuzji i został zastąpiony przez Aliego.

</doc>
<doc id="5217728" url="https://pl.wikipedia.org/wiki?curid=5217728" title="Maciej Dymkowski">
Maciej Dymkowski

Maciej Dymkowski (ur. 1947) – polski socjolog i psycholog, najbardziej interesuje się psychologią społeczną i historyczną.
Absolwent socjologii na Uniwersytecie Warszawskim. W 1990 habilitował się na Uniwersytecie im. Adama Mickiewicza w Poznaniu na podstawie pracy "Samowiedza a psychologiczne konsekwencje ocen". Do 1995 profesor na Wydziale Informatyki i Zarządzania Politechniki Wrocławskiej oraz (do 1997) w Instytucie Psychologii Uniwersytetu Wrocławskiego, członek senatów tych uczelni. W 1997 otrzymał tytuł profesora nauk humanistycznych. 1997-2003 w Instytucie Psychologii Uniwersytetu Opolskiego, od 2003 profesor zwyczajny na Uniwersytecie Humanistycznospołecznym SWPS (Wydział Psychologii we Wrocławiu), od 2019 profesor emerytowany. 
Wśród otrzymanych nagród: 1979 nagroda Ministra Nauki, Szkolnictwa Wyższego i Techniki za pracę doktorską "Uwarunkowania dynamiki postaw interpersonalnych w grupie"; 1990 nagroda Ministra Edukacji Naukowej za osiągnięcia naukowe. 1980-1981 kierownik Zespołu Badań Opinii Związkowej przy władzach regionalnych NSZZ Soildarność we Wrocławiu.
Autor artykułów publicystycznych i popularnonaukowych; część z nich złożyła się na zbiór "Szkice psychologa o historii" (wyd. II poszerzone, Avalon: Kraków 2020).

</doc>
<doc id="5217730" url="https://pl.wikipedia.org/wiki?curid=5217730" title="Mercedes-AMG SL">
Mercedes-AMG SL

Mercedes-AMG SL – samochód sportowy klasy wyższej produkowany przez niemieckie przedsiębiorstwo Mercedes-AMG od 2022 roku.
Historia i opis modelu.
Prace rozwojowe nad nową generacją modelu SL wkroczyły w zaawansowany etap na początku 2018 roku, gdy podczas marcowych targów Geneva Motor Show ówczesny prezes koncernu Daimler przedstawił pierwsze informacje, zdradzając, że tym razem konstruowaniem zajmuje się departament Mercedes-AMG. Finalny produkt miał swoją premierę 3 i pół roku później, z końcem października 2021 roku - ponad rok po zakończeniu produkcji modelu dotychczas noszącego nazwę "SL", produkowanego przez departament Mercedes-Benz. Poza SL-em, nowy model zastąpił także Mercedesa-AMG GT w wersji Roadster, a także Mercedesa-Benza klasy S Cabriolet.
Samochód przeszedł obszerną metamorfozą w stosunku do poprzednika, zamiast luksusowej charakterystyki stając się samochodem o bardziej sportowej specyfice nawiązującej do pierwszych modeli z serii SL z połowy XX wieku. Zyskał on bardziej agresywną stylistykę z dużą ilością ostrych linii, a także miękki składany dach zamiast dotychczas stosowanej konwencji twardego w stylu coupé-cabrioletu. Ponadto, po raz pierwszy od 1989 roku model noszący nazwę SL stał się samochodem 4-osobowym. Smukłe proporcje nadwozia podyktowane zostały pozyskaniem jak najlepszych właściwości aerodynamicznych - współczynnik oporu powietrza wyniósł 0,31, łącząc się z relatywnie niwielką masą nadwozia. Tę udało się zredukować dzięki wykorzystaniu mieszanki aluminium, stali i kompozytów.
Kabina pasażerska w pełnym zakresie przejęła estetykę wprowadzoną do użytku w 2020 roku przy okazji premiery nowej generacji flagowej Klasy S, zyskując masywny, położony pod kątem centralny ekran dotykowy o regulowanym nachyleniu wyposażony w system multimedialny MBUX. Dodatowo, kabinę pasażerską wykończono mieszanką skóry i włókna węglowego, wkomponowując w kokpit i boczki drzwi oświetlenie ambientowe.
Mercedes-AMG finalizując prace nad pierwszym w historii SL-em firmowanym własną submarką zdecydował wyposażyć się roadstera w napęd AWD, przewidując dwie podwójnie turbodoładowane 4-litrowe jednostki napędowe typu V8 w wariantach mocy 478 lub 585 KM. Opcjonalnie pojazd wyposażyć można także w aktywnie regulowany tylny spojler, a także skrętną tylną oś.
Sprzedaż.
Po niespełna dwóch latach przerwy w oferowaniu modelu z "SL" w nazwie, Mercedes-AMG SL trafił do oferty niemieckiej firmy na początku 2022 roku. Dostawy pierwszych egzemplarzy modelu oferowanego w ramach submarki Mercedes-AMG zaplanowane zostały na wiosnę 2022 roku.

</doc>
<doc id="5217731" url="https://pl.wikipedia.org/wiki?curid=5217731" title="STANAG 4569">
STANAG 4569

STANAG 4569 – norma należąca do porozumień standaryzacyjnych (STANAG) krajów członkowskich NATO, określająca wymogi wobec poziomu ochrony osób zajmujących miejsca w logistycznych i lekko opancerzonych pojazdach (ang. "Protection Levels for Occupants of Logistic and Light Armored Vehicles").
Norma STANAG 4569 powstała w maju 1999 roku, określając początkowo pięć rosnących poziomów odporności balistycznej – przeciwko ostrzałowi pojazdów określonym rodzajem amunicji. W 2005 roku została rozszerzona o wymagania dotyczące odporności przeciwko odłamkom z wybuchów pocisków artyleryjskich i granatów oraz przeciw minom. W zakresie odporności balistycznej norma określa odporność na minimalnej odległości dla danego naboju i rodzaju pocisku, wystrzelonego z określoną prędkością wylotową. W zakresie odporności przeciw odłamkom artyleryjskim norma posługuje się pojęciem odłamków wielkości 20 mm, symulujących wybuch pocisku odłamkowego kalibru 155 mm w określonej odległości (przy tym, do poziomu III odporność ta jest jedynie opcjonalna).
Ogólnie, poziom I zapewnia odporność przeciwko zwykłej amunicji wystrzeliwanej z karabinów szturmowych i słabszej, poziom II przeciwko karabinowej amunicji przeciwpancernej, poziom III przeciw amunicji przeciwpancernej karabinów maszynowych i snajperskich, poziom IV przeciw wielkokalibrowym karabinom maszynowym kalibru 14,5 mm (m.in. uzbrojenie BTR-80 i BRDM-2), poziom V przeciw działkom automatycznym kalibru 25 mm z przedniej strefy pojazdu, a poziom VI przeciw działkom automatycznym kalibru 30 mm z przedniej strefy pojazdu.
Poziom I.
Ostrzał:
Odłamki:
Wybuchy:
Poziom II.
Ostrzał:
Odłamki:
Wybuchy:
Poziom III.
Ostrzał:
Odłamki:
Wybuchy:
Poziom IV.
Ostrzał:
Odłamki:
Wybuchy:
Poziom V.
Ostrzał:
Odłamki:
Poziom VI.
Ostrzał:
Odłamki:

</doc>
<doc id="5217732" url="https://pl.wikipedia.org/wiki?curid=5217732" title="Widoki (rejon miorski)">
Widoki (rejon miorski)

Widoki – dawny folwark i osada. Tereny, na których leżały, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark i osada leżały w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania prawosławnego i zadeklarowały polską przynależność narodową. Były tu 2 budynki mieszkalne. W 1931 osadę w 1 domu zamieszkiwały 4 osoby, a folwark w 2 domach 10 osób.
Wierni należeli do parafii prawosławnej Hryhorowiczach i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5217733" url="https://pl.wikipedia.org/wiki?curid=5217733" title="Jan Felba">
Jan Felba

Jan Felba (ur. 1947) – polski inżynier elektronik. Absolwent Politechniki Wrocławskiej. Od 2011 r. profesor na Wydziale Elektroniki Mikrosystemów i Fotoniki Politechniki Wrocławskiej.

</doc>
<doc id="5217741" url="https://pl.wikipedia.org/wiki?curid=5217741" title="Wilcze Doły (obwód witebski)">
Wilcze Doły (obwód witebski)

Wilcze Doły – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim, w gminie Mikołajów.
Powszechny Spis Ludności z 1921 roku nie podał danych dotyczących miejscowości. W 1931 osada Wilcze Doły i kolonia Buszerowo zostały spisane razem. W 11 domach zamieszkiwało 60 osób.
Wierni należeli do parafii prawosławnej i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Dziśnie.

</doc>
<doc id="5217745" url="https://pl.wikipedia.org/wiki?curid=5217745" title="Innofreight Solutions">
Innofreight Solutions

Innofreight Solutions GmbH – austriackie kolejowe przedsiębiorstwo transportowo-logistyczne z siedzibą w Bruck an der Mur. Jest jednym z przodujących w Europie przedsiębiorstw, wprowadzających na rynek nowatorskie rozwiązania transportowe. Jest członkiem Austriackiej Izby Handlowej.
Przedsiębiorstwo założono w 2002. Początkowo zajmowało się transportem modułowym w przemyśle drzewnym. Z czasem rozwinęło działalność na inne gałęzie, w tym rolnictwo, materiały budowlane, stal, produkty chemiczne i płyny. W 2022 tabor Innofreightu był używany w dwudziestu krajach europejskich i był obecny na wszystkich trzech popularnych europejskich szerokościach toru (1435, 1520 i 1668 mm). Przedsiębiorstwo codziennie uruchamia ponad dwieście składów całopociągowych w Europie. Posiada 15.000 kontenerów i 2000 wagonów. Rocznie rozładowuje 1.300.000 miliona kontenerów.
Dzięki wsparciu Unii Europejskiej przedsiębiorstwo wdrożyło projekt ITECCO Demo. Z funduszu tego opracowano m.in. modułową platformę złożoną z lekkiego wagonu i dedykowanego do niego kontenera. Przy pomocy tego systemu można transportować zrębkę drzewną, biomasę, węgiel, koks, kruszywa, rudy metali i surowce wtórne (np. makulaturę, szkło, czy złom).

</doc>
<doc id="5217746" url="https://pl.wikipedia.org/wiki?curid=5217746" title="Acordulecera spathulata">
Acordulecera spathulata

Acordulecera spathulata – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros spathulatus". Jako miejsce typowe podano Oyapock w brazyliskim stanie Amapá. Syntypem jest samiec. 
Zasięg występowania.
Ameryka Południowa, znany jedynie ze stanu Amapá w płn. Brazylii.

</doc>
<doc id="5217748" url="https://pl.wikipedia.org/wiki?curid=5217748" title="Jan Dzwonek">
Jan Dzwonek

Jan Szymon Dzwonek (ur. 18 lipca 1913 w Kielcach, zm. 13 maja 1982 w Warszawie) – podporucznik pilot Wojska Polskiego, kawaler Virtuti Militari.
Życiorys.
Syn Franciszka i Marianny z domu Jasińska. Od 11 roku życia pracował w hucie szkła, następnie w tartaku. Pasjonował się lotnictwem, w 1933 r. ukończył przeszkolenie szybowcowe w szkole w Polichnie. W 1934 r. ukończył Gimnazjum Matematyczno-Przyrodnicze im. Jana Śniadeckiego w Kielcach i zgłosił się do służby w Wojsku Polskim. Jako ochotnik miał możliwość wyboru formacji i wybrał lotnictwo. W 1935 r. został przyjęty do Szkoły Podchorążych Lotnictwa, którą ukończył w 1937 r. z 19. lokatą.
Otrzymał przydział do 161 eskadry myśliwskiej. W sierpniu 1938 r. w Wojskowym Obozie Szybowcowym w Ustianowej zdobył kategorię „D” pilota szybowcowego. Od marca do sierpnia 1939 r. przebywał na lotnisku w Sarnach, gdzie w składzie klucza czterech PZL P.11c współpracował z Korpusem Ochrony Pogranicza. W maju 1939 r. zaprojektował godło 161 eskadry myśliwskiej przedstawiające indyka w białym kole. Godło nie zostało zaakceptowane przez dowództwo, pozostało na samolocie Dzwonka.
Tuż przed wybuchem II wojny światowej powrócił do służby w III/6 dywizjonie myśliwskim, z którym został przebazowany w rejon Łodzi. Jednostka została przydzielona do Armii „Łódź”. 1 września wykonał trzy loty bojowe, 2 września został przeniesiony do Kłoniszewa gdzie wszedł w skład czterosamolotowej zasadzki. W locie bojowym, wspólnie z ppor. Edwardem Kramarskim, zestrzelił samolot rozpoznawczy Hs 126. Następnie włączył się do walki w rejonie Łodzi z samolotami z eskadry 1./ZG 76 oraz eskadry sztabowej Stab/ZG 76. Jego samolot został trafiony przez Messerschmitta Bf 110. Udało mu się wyskoczyć z płonącego samolotu i wylądować na polu koło wioski Bychlew, trafił do szpitala w Warszawie z poparzeniami III stopnia twarzy i obu dłoni. Ponadto miał rany lewej dłoni i lewego podudzia. Po wkroczeniu Niemców uciekł ze szpitala i pod przybranym nazwiskiem Jasiński kontynuował leczenie. Wymagało to przeprowadzenia kilkunastu operacji, rekonwalescencja została zakończona dopiero w 1943 r.
W 1940 r. podjął dwie nieudane próby przedostania się do Francji. Zgłosił się do działania w podziemnych strukturach – był żołnierzem Związku Walki Zbrojnej a następnie Armii Krajowa. W 1943 rozpoczął studia na Politechnice Lwowskiej.
Po zakończeniu działań wojennych kontynuował studia na Akademii Górniczo-Hurniczej w Krakowie. Jednocześnie działał jako instruktor szybownictwa w Bodzowie, Krakowie i na górze Żar. 14 czerwca 1947 r., wynikiem 3600 m., ustanowił rekord Polski w przewyższeniu, jesienią tego roku został powołany w skład narodowej reprezentacji szybowcowej. Również w 1947 r. rozpoczął pracę jako asystent w Katedrze Lotniczej AGH i na Wydziale Lotniczym Politechniki Wrocławskiej. Był jednym z inicjatorów powstania Sekcji Lotniczej Studentów AGH, w 1949 r. został wybrany na jej przewodniczącego. 
W czerwcu 1948 r. wziął udział w VII Krajowych Zawodach Szybowcowych, podczas których zajął 16 miejsce, w sierpniu tego samego roku (w załodze z Adamem Bułatem) zwyciężył w IX Krajowych Zawodach Lotniczych.
W 1950 r. obronił pracę magisterską i uzyskał tytuł inżyniera mechanika i magistra nauk technicznych. Na fali stalinowskich czystek został odsunięty w 1951 r. od latania, został również odsunięty od pracy na uczelniach. Znalazł pracę poza lotnictwem, zatrudnił się w Krakowskich Zakładach Budownictwa Przemysłowego jako główny energetyk. Od 1953 r. pracował jako kierowniki warsztatu mechanicznego w krakowskiej spółdzielni, rozpoczął również pracę w miejskim technikum. Na skutek odwilży politycznej w 1956 r. odzyskał licencję pilota i został zatrudniony w Zespole Lotnictwa Sanitarnego w Łodzi, gdzie od 15 kwietnia pracował jako kierownik. W 1959 r. został przeniesiony do Centralnego Zespołu Lotnictwa Sanitarnego w Warszawie, rok później przeszedł przeszkolenie w zakresie pilotażu śmigłowców. W lotnictwie sanitarnym pracował do 1970 r. 
Zmarł 13 maja 1982 r. i został pochowany w Warszawie. Na liście Bajana został sklasyfikowany na 360. pozycji.

</doc>
<doc id="5217749" url="https://pl.wikipedia.org/wiki?curid=5217749" title="Acordulecera stigmatica">
Acordulecera stigmatica

Acordulecera stigmatica – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros stigmaticus". Jako miejsce typowe podano brazyliski stan Pará. Syntypem jest samica. 
Zasięg występowania.
Ameryka Południowa, znany jedynie ze stanu Pará w płn. Brazylii.

</doc>
<doc id="5217752" url="https://pl.wikipedia.org/wiki?curid=5217752" title="Aston Martin DBS Superleggera">
Aston Martin DBS Superleggera



</doc>
<doc id="5217753" url="https://pl.wikipedia.org/wiki?curid=5217753" title="FK Laktaši">
FK Laktaši

FK Laktaši (serb. cyr. ФК Лакташи, bośn. FK Laktaši) – bośniacki klub piłkarski, mający siedzibę w mieście Laktaši, na północy kraju, grający od sezonu 2012/13 w Drugiej lidze Republiki Serbskiej.
Historia.
Chronologia nazw:
Klub sportowy LSK został założony w Laktaši 30 sierpnia 1958 roku z inicjatywy dwóch miłośników piłki nożnej, Miloša Vrančića i Branko Banjaca. Inicjatorem i zwolennikiem tego pomysłu był FK Partizan. W socjalistycznej Jugosławii zespół rywalizował w różnych niższych ligach. W 1968 roku, w związku z tym, że większość młodzieży z miasteczka wyjeżdżała na studia w całym kraju, klub został rozwiązany.
17 czerwca 1974 roku klub piłkarski został odrodzony i przyjął nazwę FK Laktaši. Drużyna rozpoczęła rozgrywki od najniższego rzędu. W 1981 zespół awansował na piąty poziom. Ten złoty okres klubu wiąże się z nazwiskiem trenera Dušana Tatica, który najbardziej zasłużył na sukces klubu. Od 1982 do 1986 zespół występował w Regionalnej lidze, grupie Zapad (D4). Potem znów grał na piątym poziomie.
Kiedy w 1992 roku wybuchła wojna w Jugosławii klub nie rozgrywał oficjalnych gier aż do 1995 roku. Po zakończeniu wojny klub startował w grupie Banja Luka drugiej ligi Republiki Serbskiej (D2), jednak nie udało się awansować do pierwszej ligi Republiki Serbskiej (D1) (w latach 1995-2002 "Prva liga RS" była najwyższym poziomem - tak jak Republika Serbska bojkotowała Związek Piłkarski Bośni i Hercegowiny, ale nie była uznana przez UEFA). W 2000 zespół spadł do Područnej ligi Republiki Serbskiej (D3). Od sezonu 2002/03 po porozumieniu ze Związkiem Piłki Nożnej Bośni i Hercegowiny pierwsza liga Republiki Serbskiej spadła w hierarchii na drugi poziom i wraz z pierwszą ligą Bośni i Hercegowiny została zapleczem bośniackiej Premijer Ligi. Po wygraniu grupy Banja Luka "Područnej ligi" sezon 2002/03 klub rozpoczął w drugiej lidze Republiki Serbskiej (D3). Podczas przerwy zimowej prezes klubu Mićo Ugrenović zatrudnił Vlado Jagodića na czele sztabu szkoleniowego. Po zakończeniu sezonu, z nowym trenerem, zawodnicy wygrali rywalizację w grupie zachodniej drugiej ligi. Tylko przez rok klub pozostawał w drugiej lidze zachodniej, bo w kolejnym sezonie (2003/04) wszedł do elity Republiki Serbskiej. Do 2006 klub zajmował końcowe miejsca na środku tabeli, a w sezonie 2006/07 Jagodić poprowadził drużynę na tron, wygrywając pierwszą ligę Republiki Serbskiej (D2). W sezonie 2007/08 klub debiutował w najwyższej randze rozgrywek w kraju - "Premijer Lidze Bośni i Hercegowiny", zajmując 10.miejsce. Po trzech sezonach na najwyższym poziomie, sezon 2009/10 zakończył na 15.pozycji, (jednego punktu zabrakło, aby pozostać w lidze). Następne dwa sezony klub spędził w pierwszej lidze Republiki Serbskiej. W sezonie 2011/12 zajął przedostatnie 13.miejsce i spadł do drugiej ligi Republiki Serbskiej.
Barwy klubowe, strój, herb, hymn.
Klub ma barwy niebiesko-białe. Piłkarze swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na Gradskim stadionie w Laktaši, który może pomieścić 3.500 widzów.

</doc>
<doc id="5217754" url="https://pl.wikipedia.org/wiki?curid=5217754" title="Acordulecera tegularis">
Acordulecera tegularis

Acordulecera tegularis – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros tegularis". Jako miejsce typowe podano miasto Barcelos w brazyliskim stanie Amazonas. Syntypem jest samica. 
Zasięg występowania.
Ameryka Południowa, znany jedynie ze stanu Amazonas w płn.-zach. Brazylii.

</doc>
<doc id="5217760" url="https://pl.wikipedia.org/wiki?curid=5217760" title="Septaliphoria">
Septaliphoria

Septaliphoria - rodzaj ramienionogów żyjących w jurze i kredzie. Obejmuje formy o dwuwypukłych muszlach urzeźbionych wydatnymi żeberkami. W miejscu styku komórek tworzy się zygzakowata komisura. Skorupka brzuszna jest większa, ma dobrze rozwinięte umbo, a w części środkowej głęboką bruzdę. Na skorupce brzusznej brak arei, wykształcony jest natomiast tak zwany palintrop. Jest on odpowiednik arei, a różni się od niej brakiem spłaszczenia i wyraźnych krawędzi. W obrębie palintropu znajduje się wtórny, okrągły otworek nóżkowy ("foramen pedunculare")

</doc>
<doc id="5217766" url="https://pl.wikipedia.org/wiki?curid=5217766" title="Acordulecera telya">
Acordulecera telya

Acordulecera telya – gatunek błonkówki z rodziny Pergidae.
Taksonomia.
Gatunek ten został opisany w 1981 roku przez Davida Smitha. Holotyp (samica) został odłowiony w brazylijskim Dystrykcie Federalnym. 
Zasięg występowania.
Ameryka Południowa, notowany w Dystryktcie Federalnym w Brazylii.

</doc>
<doc id="5217767" url="https://pl.wikipedia.org/wiki?curid=5217767" title="Acordulecera thoracalis">
Acordulecera thoracalis

Acordulecera thoracalis – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros thoracalis". Jako miejsce typowe podano brazyliski stan Pará. Lektotyp został wyznaczony przez Davida Smitha w 1990 roku. 
Zasięg występowania.
Ameryka Południowa, znany jedynie ze stanu Pará w płn. Brazylii.

</doc>
<doc id="5217769" url="https://pl.wikipedia.org/wiki?curid=5217769" title="Hekkingia">
Hekkingia



</doc>
<doc id="5217771" url="https://pl.wikipedia.org/wiki?curid=5217771" title="Acordulecera trux">
Acordulecera trux

Acordulecera trux – gatunek błonkówki z rodziny Pergidae.
Taksonomia.
Gatunek ten został opisany w 1899 roku przez Friedricha Konowa pod nazwą "Acorduleceros trux". Jako miejsce typowe podano brazyliski stan Rio Grande do Sul. Syntypem była samica. 
Zasięg występowania.
Ameryka Południowa, znany ze stanów Rio Grande do Sul i Santa Catarinaw płd. Brazylii.

</doc>
<doc id="5217779" url="https://pl.wikipedia.org/wiki?curid=5217779" title="Acordulecera tristis">
Acordulecera tristis

Acordulecera tristis – gatunek błonkówki z rodziny Pergidae.
Zasięg występowania.
Ameryka Północna, notowany w Arizonie w USA.

</doc>
<doc id="5217786" url="https://pl.wikipedia.org/wiki?curid=5217786" title="VS-6">
VS-6



</doc>
<doc id="5217788" url="https://pl.wikipedia.org/wiki?curid=5217788" title="Smoczy Most">
Smoczy Most

Smoczy Most () – most drogowy na rzece Ljubljanicy, znajdujący się na północnym wschodzie Lublany i zaczynający się od Vodnikov trg.
Został zbudowany za czasów burmistrza Ivana Hribara w miejscu poprzedniego drewnianego Mostu Rzeźniczego, który stał w tym miejscu, lecz został uszkodzony podczas trzęsienia ziemi w Lublanie w 1895 roku. 
Budowla na swoje czasy była nowatorska, ponieważ wykonano ją ze zbrojonego betonu według techniki austriackiego inżyniera Josefa Melana. Zamiast żelaznych prętów wbudowanych w betonową konstrukcję, oparto ją na łuku z żelaznych belek, co pozwoliło na budowę bez tymczasowej konstrukcji nośnej.
Most został zaprojektowany przez architekta Jurija Zaninovicia (1876–1946). Ukończył on Wiedeńską Szkołę Architektury profesora Wagnera (którego uczniem był również m.in. Plecnik). Według projektu Zaninovicia zbudowano jedno z najpiękniejszych dzieł architektury secesyjnej na terenie Europy. Na bocznych elewacjach z obu stron mostu znajdują się napisy i płaskorzeźby imitujące patynowany brąz.
Z uwagi na wysoką cenę brązu, otwory mostowe nad łukiem głównym wykonano z betonowych płyt elewacyjnych z reliefem liści. Z betonu wykonano również słupy balustrad ogrodzenia mostu. Aby uzyskać wygląd kamienia, Zaninović zastosował obróbkę powierzchni betonu poprzez układanie w stos. Najważniejszą ozdobą mostu są cztery smoki (słoweń. "zmaje") rozmieszczone na postumentach w czterech rogach mostu. Dodatkowo, na moście znajduje się wiele mniejszych posągów smoków - łącznie jest ich 20. Pierwotnie na moście zamiast smoków planowano zamieścić posągi skrzydlatych lwów, lecz później zastąpiono je symbolem Lublany. Wykonano je z blachy miedzianej, ponieważ brąz był za drogi. Zostały wykonane w wiedeńskiej fabryce artykułów dekoracyjnych AM Beschorner. W Wiedniu odlano też kandelabry z brązu i dodano do nich szklane kule. Podczas otwarcia mostu w 1901 roku nie były jeszcze na nim zamontowane lampy gazowych, które dodano tam później. Sama nawierzchnia drogi została wykonana z asfaltu i przymocowana do betonowego podłoża. Była to pierwsza nawierzchnia asfaltowa w Słowenii. Wybrukowano również chodniki. Kolejnym nowoczesnym elementem było zainstalowanie na rurach gazowych pod chodnikami kinkietów do oświetlenia.
Całkowity koszt budowy mostu wyniósł 158 500 koron (kwota ta nie obejmuje smoków i kandelabrów).
W chwili otwarcia w 1901 roku most został poświęcony czterdziestej rocznicy panowania cesarza Franciszka Józefa I i został nazwany "Mostem Jubileuszowym" ( ). Z tego powodu na bokach mostu napisane są lata 1848–1888, a rocznicę upamiętniono również tablicami pamiątkowymi w języku słoweńskim i niemieckim. W czasie otwarcia był to jeden z pierwszych mostów żelbetowych w Europie i pierwsza konstrukcja żelbetowa w Lublanie. Mając średnicę 33,34 metra, most posiadał trzeci najdłuższy łuk wśród ówczesnych europejskich mostów.
Używania oficjalnej nazwy budowli wkrótce zaniechano, a zaczęto stosować nazwę „Smoczy most” z uwagi na jego dekoracje. Most został gruntownie odnowiony w latach 1983–1984. Dziś jest uważany za jeden z najpiękniejszych przykładów architektury secesyjnej wśród mostów na świecie i jest chroniony jako zabytek techniki. Jest również jedną z atrakcji Lublany.
Przez most przejeżdżają miejskie linie autobusowe nr 13, 20 i 20Z.

</doc>
<doc id="5217790" url="https://pl.wikipedia.org/wiki?curid=5217790" title="Prozor (herb książęcy)">
Prozor (herb książęcy)

Prozor ("Prozor I") – polski herb książęcy. Herb własny rodziny Prozorów".
Opis herbu.
Opis historyczny.
Juliusz Ostrowski blazonuje herb następująco":
Seweryn Uruski natomiast"":
Opis współczesny.
Opis skonstruowany współcześnie brzmi następująco:
"Na tarczy o polu dwudzielnym; w I polu czerwonym pół orła białego; w II polu błękitnym trzy złote sześciopromienne gwiazdy ułożone jedna nad drugą."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Według Juliusza Ostrowskiego, herbownymi Prozoru był ród Prozorów osiadły w XVII w. na terenie ówczesnego województwa trockiego. Członkowie rodu rościli prawo do pochodzenia od rosyjskich książąt prorozowskich. Nie znaleziono jednak wzmianki o wyjeździe z Rosji kogokolwiek z Prozorów"".
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Prozor. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Prozor jest herbem własnym, wiec do jego używania uprawniona jest zaledwie jedna rodzina":
Odmiany herbu.
Prozor II – należący do członków rodu Jackowskich w winnickiem".
Prozor III – odmiana opisana w rękopisie witebskiego ziemianina Iwana Chrzczona".

</doc>
<doc id="5217797" url="https://pl.wikipedia.org/wiki?curid=5217797" title="Marcin Kretzmer">
Marcin Kretzmer

Marcin Kretzmer (alternatywne wersje nazwiska: Kreczmer, Kretsmer, Kretschmer, Kreyzmer; ur. 1631 w Lidzbarku Warmińskim, zm. 19 maja 1696 w Braniewie) - jezuita prowincji litewskiej, teolog, prawnik i kompozytor. Profesor retoryki w Braniewie (1665-1666), filozofii w Braniewie (1666-1669) i Wilnie (1670-1673), teologii w Braniewie (1673-1677), prefekt szkół w Warszawie (1678-1688), teolog i doradca na dworze biskupa warmińskiego, Jana Stanisława Zbąskiego (1689-1696).
Życiorys.
Marcin Kretzmer urodził się 12 (lub 19) listopada 1631 roku w Lidzbarku Warminśkim, w rodzinie mieszczańskiej. Uczęszczał do gimnazjum jezuickiego w Reszlu, w 1650 roku wstąpił do Towarzystwa Jezusowego w Wilnie. W wyniku wojen szwedzkich lata 1655-1663 spędził za granicą, studiując filozofię w Jiczynie i teologię w Ołomuńcu, a także piastując stanowisko nauczyciela klas niższych w gimnazjum w Opawie i Wrocławiu. Po powrocie do Polski w 1663 roku odbył trzecią probację w Jarosławiu, następnie działał przy kolegiach w Poznaniu i Krakowie jako kaznodzieja. Od 1665 roku uczył retoryki i filozofii w gimnazjum w Braniewie, gdzie również złożył profesję czterech ślubów 15 sierpnia 1668 roku . W latach 1670-1673 wykładał na Akademii Wileńskiej, gdzie też uzyskał stopień magistra filozofii. Od 1677 roku był profesorem teologii scholastycznej i polemicznej w Braniewie, rok później otrzymał stopień doktora teologii i nominację na prefekta szkół wyższych w Warszawie, gdzie pozostał do roku 1688, wykładając w warszawskim kolegium teologię, Pismo Święte i prawo kanoniczne. Po krótkim pobycie w Wilnie, gdzie uzyskał tytuł doktora obojga praw, trafił na dwór biskupa warmińskiego, Jana Stanisława Zbąskiego, jako teolog i doradca. Zmarł w Braniewie 19 maja 1696 roku.
Twórczość.
Twórczość piśmiennicza - dzieła wybrane.
Z zachowanych pism Marcina Kretzmera można wymienić wygłaszane przez niego mowy okolicznościowe, np. z okazji otwarcia fakultetu teologicznego w warszawskim kolegium ("Oratio pro introductione Sacrosanctae Theologiae ad Publicum Auditorium Collegii Varsaviensis Soc. Jesu", 1680), czy jubileuszu stulecia obecności jezuitów w Braniewie ("Omen de secundo seculo Athenaei Brunopolitani", 1665). Przetrwały także druki o treści teologicznej ("Assertiones ex Universa Theologia" […] 1683) oraz skrypt wykładów z logiki z Akademii Wileńskiej (rok szkolny 1670/1671).
Twórczość muzyczna.
Z życiorysu Marcina Kretzmera napisanego przez jezuitę Jana Poszakowskiego wynika, że był on twórcą różnorodnych gatunków muzyki religijnej: mszy, nieszporów, litanii i hymnów, a konieczną do ich komponowania wiedzę muzyczną zdobywał samodzielnie, studiując teoretyczny traktat Atanazego Kirchera "Musurgia Universalis, sive Ars Magna Consoni et Dissoni" (Rzym, 1650). Działalność kompozytorska nie stanowiła jednak głównego pola jego aktywności - warto w tym miejscu zauważyć, że Towarzystwo było zasadniczo przeciwne uprawianiu muzyki przez profesów, tak więc sam fakt zajmowania się tą materią przez Kretzmera należał do wyjątków.
Zachowane utwory.
4 koncerty.
"Sacerdotes Dei benedicite Dominum"
Forma utworu jest wariantem weneckiego koncertu rondowego. W trzykrotnie powracającym, bardzo rozbudowanym refrenie, wykorzystano technikę imitacyjną. Partie kupletowe zostały podzielone na drobne odcinki, kontrastujące ze sobą poprzez wykorzystanie odmiennych grup dźwiękowych. Tekst utworu to kompilacja cytatów z Kantyku Trzech Młodzieńców (Dn 3,84), psalmów oraz responsorium "Elegit te Dominus" z liturgii "commune unius confessoris" lub "confessorum pontificium". Utwór nie jest skomplikowany pod względem wykonawczym (dublowanie głosów, prosta instrumentacja etc.), co może wskazywać na to, że został napisany dla chóru szkolnego i instrumentalistów z bursy muzycznej.
"Memorare o piisima Virgo"
Utwór oparty na tekście modlitwy maryjnej domniemanego autorstwa św. Bernarda z Clairvaux. Charakteryzuje się stosowaniem naprzemiennych trybów dur i moll. W otwierającej dzieło "sinfonii" pojawiają się dwa kontrastujące ze sobą motywy, których materiał muzyczny jest wykorzystany w warstwie melodycznej dalszej części dzieła.
"Aeterne rerum omnium effector Deus"
Utwór oparty na tekście modlitwy św. Franciszka Ksawerego "pro conversione infidelium". Składa się z dwóch zróżnicowanych metrycznie części, wykazujących cechy melodyki deklamacyjnej. Duetom wokalistów towarzyszy organowe basso continuo, z często zmieniającym się trybem. Kolejne wersy tekstu skontrastowano od strony muzycznej poprzez naprzemienne zastosowanie homorytmii i techniki imitacyjnej.
"Laudem te Dominum"
Utwór jest oparty na budowie ABA. Jego tekst to kompilacja wezwań modlitewnych, których źródłem jest psalmodia oraz pisma Ojców Kościoła. Kolejnym fragmentom tekstu utworu, charakteryzującym się wspólną formą gramatyczną, przyporządkowano konkretne odcinki muzyczne, kontrastujące ze sobą od strony melodycznej, rytmicznej i fakturalnej.

</doc>
<doc id="5217798" url="https://pl.wikipedia.org/wiki?curid=5217798" title="Maszewo Małe">
Maszewo Małe

Maszewo Małe – część miasta Płocka, położona na północno-zachodnich obrzeżach miasta. Rozpościera się w okolicy ul. Maszewskiej. 
Historia.
Dawna wieś Maszewo Małe należała w latach 1867–1931 do gminy Brwilno, a w latach 1931–1954 do gminy Biała w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 utworzyła gromadę Maszewo Małe w granicach gminy Biała, składającą się z samego Maszewa Małego.
Podczas II wojny światowej włączona do III Rzeszy. Po wojnie ponownie w Polsce. W związku z reorganizacją administracji wiejskiej (zniesienie gmin) jesienią Maszewo Małe weszło w skład nowo utworzonej gromady Maszewo Duże w powiecie płockim. 
31 grudnia 1961 Maszewo Małe wyłączono z gromady Maszewo Duże (którą równocześnie zniesiono), włączając je do Płocka

</doc>
<doc id="5217801" url="https://pl.wikipedia.org/wiki?curid=5217801" title="Powsino">
Powsino

Powsino – część miasta Płocka, położona na północnych obrzeżach miasta. Rozpościera się w okolicy ul. Powsino. 
Historia.
Dawna wieś Powsino należała w latach 1867–1931 do gminy Brwilno, a w latach 1931–1954 do gminy Biała w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 utworzyła gromadę Powsino w granicach gminy Biała, składającą się z samego Powsina.
Podczas II wojny światowej włączona do III Rzeszy. Po wojnie ponownie w Polsce. W związku z reorganizacją administracji wiejskiej (zniesienie gmin) jesienią Powsino weszło w skład nowo utworzonej gromady Trzepowo Nowe w powiecie płockim. 
31 grudnia 1961 Powsino wyłączono z gromady Trzepowo Nowe (którą równocześnie zniesiono), włączając je do Płocka

</doc>
<doc id="5217805" url="https://pl.wikipedia.org/wiki?curid=5217805" title="Niegłosy">
Niegłosy

Niegłosy – część miasta Płocka, położona na północnych obrzeżach miasta. Rozpościera się w okolicy ul. Sierpeckiej. 
Historia.
Dawniej przysiółek wsi Trzepowo. Niegłosy należała w latach 1867–1931 do gminy Brwilno, a w latach 1931–1954 do gminy Biała w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 weszły w skład gromady Trzepowo w granicach gminy Biała, składającą się ze wsi Trzepowo i Niegłosy Szkoła Rolnicza.
Podczas II wojny światowej włączona do III Rzeszy. Po wojnie ponownie w Polsce. W związku z reorganizacją administracji wiejskiej (zniesienie gmin) jesienią Niegłosy (jako część Trzepowa) weszły w skład nowo utworzonej gromady Trzepowo Nowe w powiecie płockim. 
31 grudnia 1961 Niegłosy wyłączono z gromady Trzepowo Nowe (którą równocześnie zniesiono), włączając je do Płocka

</doc>
<doc id="5217806" url="https://pl.wikipedia.org/wiki?curid=5217806" title="Katedra w Alghero">
Katedra w Alghero

Katedra pw. Maryi Niepokalanie Poczętej – katedra sardyńskiej Diecezji Alghero-Bosa. Jeden z najważniejszych obiektów architektonicznych miasta należący do grupy największych kościołów na Sardynii.
Historia.
W 1503 roku papież Juliusz II ogłosił reformę administracji kościelnej na Sardynii, łącząc trzy małe diecezje (Castro, Bisarcio, Ottana) w jedną nową metropolię z siedzibą w Alghero. Reforma kościelna współgrała z reformą administracyjną na mocy której, miasto w 1501 roku otrzymało przywilej i status miasta królewskiego (città reggia), co w znacznym stopniu przyczyniło się do jego rozwoju. W tym czasie w mieście nie było wystarczająco dużego kościoła, który mógłby pełnić rolę katedry, co skutkowało tym, że biskupi rezydowali w Sassari. Budowę katedry rozpoczęto w latach 30. XVI w. Pierwszy etap budowy zakończył się w roku 1547 (dzwonnica, kaplice boczne, chór), po czym w związku z chronicznym brakiem funduszy prace budowlane zostały niemal przerwane. Przyśpieszono je w czasach biskupa Pietro Perez del Frago, mianowanego biskupem Alghero w 1566 roku. Wtedy to niemodny już styl gotycki został zastąpiony stylem późnorenesansowym. Konsekracja katedry miała miejsce w 1592 roku przy okazji sakry biskupa Bacallara, ale prace trwały przez cały XVII wiek, aż do 1730 roku, w którym to zakończono prace nad wystrojem wnętrza, do którego wykorzystano m.in. marmur intarsjowany. Wtedy miała też miejsce rekonsekracja katedry. Ostatnim dobudowanym do katedry elementem, który znacząco wpłynął na jej zewnętrzny wygląd, a w zasadzie całkowicie zmienił fasadę główną, jest klasycystyczny portyk z 1862 roku.
Architektura.
Wygląd zewnętrzny.
Fasada główna katedry znajduje się przy Placu Katedralnym (wł. Piazza Duomo) i charakteryzuje się czterema monumentalnymi, klasycystycznymi kolumnami w porządku doryckim, które wraz ze wspartym na nich tympanonem tworzą wysoki portyk pod którym znajduje się wejście główne. Fasada po obu stronach portyku, na około dwóch trzecich swojej wysokości wyróżnia się horyzontalnym boniowaniem. Drugą dominantą w zewnętrznym wyglądzie katedry jest wysoka, architektonicznie późnogotycka dzwonnica (ukończona około 1545 roku), położona na przeciwległej stronie katedry, przy absydzie za ołtarzem głównym. Z racji na swoją wysokość i charakterystyczny wygląd, jest jednym z symboli miasta. Dzwonnica wybudowana jest na planie ośmioboku. Charakteryzuje się gotyckim portalem zdobionym stylizowanymi motywami roślinnymi, oraz łukiem zakończonym tzw. oślim grzbietem. Mury dzwonnicy wieńczą niewysokie sterczyny oraz wysoki dach namiotowy pokryty ceramiczną dachówką. Obecnie dzwonnica pełni też funkcję tarasu widokowego.
Wnętrze.
Wewnętrzna przestrzeń świątyni jest zbudowana na planie krzyża, podzielona na trzy nawy, oddzielone od siebie potężnymi filarami i kolumnami. Nawa główna jest nieznacznie wyższa od naw bocznych, wszystkie trzy nawy są pokryte późnorenesansowym sklepieniem kolebkowym. Przecięcie nawy głównej i transeptu (nawy poprzecznej) jest zwieńczone kopułą z XVI w. na bazie ottagramu z wysoką latarnią, która oświetla prezbiterium położone bezpośrednio pod kopułą. Na uwagę zasługują:
– prezbiterium (I poł. XVII w.) – wybudowane na podwyższeniu na przecięciu nawy głównej i transeptu. Przestrzeń prezbiterium wydziela barokowa balustrada z wielokolorowego, intarsjowanego marmuru. Z tego samego okresu pochodzi ambona.
– ołtarz główny (połowa XVII w.) – przedstawia patronkę katedry, Maryję Wniebowziętą (wł. Assunta), adorowaną przez dwa anioły. Całą grupę rzeźb prezentującą styl późnobarokowy wykonał pochodzący z Genui Giuseppe Massetti.
– absyda – znajduje się z tyłu prezbiterium. Jest najstarszą częścią katedry z I poł. XVI w. i charakteryzuje się pięcioma kaplicami w stylu gotyckim.
– kaplice naw bocznych – trzy w każdej nawie, pochodzące z różnych okresów historycznych. Szczególnie wyróżnia się pierwsza kaplica po prawej stronie. Wybudowana z białego marmuru w 1824 r. w stylu klasycystycznym, przedstawiająca trzy cnoty teologalne (wiara, nadzieja, miłość).
– w lewym skrzydle transeptu klasycystyczne mauzoleum Maurizio di Savoia (1762–1799), księcia Monferrato.

</doc>
<doc id="5217811" url="https://pl.wikipedia.org/wiki?curid=5217811" title="Nowa Biała (Płock)">
Nowa Biała (Płock)

Nowa Biała (dawn. "Biała Nowa") – dawna część miasta Płocka, położona na północnych obrzeżach miasta. Graniczy ze wsią Nowa Biała.
Nazwę zniesiono z 2023.
Historia.
Do 1961 była to wschodnia część kolonii Nowa Biała. Należała w latach 1867–1931 do gminy Brwilno, a w latach 1931–1954 do gminy Biała w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 utworzyła gromadę Biała Nowa w granicach gminy Biała, składającą się z samej kolonii Biała Nowa.
Podczas II wojny światowej włączona do III Rzeszy. Po wojnie ponownie w Polsce. W związku z reorganizacją administracji wiejskiej (zniesienie gmin) jesienią Biała Nowa weszła w skład nowo utworzonej gromady Biała Stara w powiecie płockim.
31 grudnia 1961 część wsi Biała Nowa wyłączono z gromady Biała Stara, włączając ją do Płocka.

</doc>
<doc id="5217814" url="https://pl.wikipedia.org/wiki?curid=5217814" title="Marine Scout Bomber Squadron 241">
Marine Scout Bomber Squadron 241

Marine Scout Bomber Squadron 241 (VMSB-241) – wchodząca w skład piechoty morskiej amerykańska eskadra bombowców nurkujących. 
Jednostka została sformowana 1 marca 1942 roku i rozmieszczona na atolu Midway, gdy wyposażona została w przestarzałe bombowce Vought SB2U Vindicator oraz pewną liczbę nowoczesnych Douglas SBD Dauntless. 4 czerwca, startując z Midway, eskadra wzięła udział w bitwie pod Midway, podczas której poniosła bardzo duże straty – w ataku na japońskie lotniskowce Kidō-butai, zginął m.in. dowódca eskadry mjr Lofton Henderson. We wrześniu 1944 roku eskadra została przerzucona na Filipiny, gdzie z Wyspy Bougainville’a prowadziła loty wsparcia bojowego dla 6 Armii podczas wyzwalania Luzonu. Jednostka została rozwiązana 16 lipca 1945 roku. W latach 1946–1960 funkcjonalizowała jako kontynuująca tradycję VMSB-241 jednostka rezerwy Marine Attack Squadron 241 (VMA-241)

</doc>
<doc id="5217815" url="https://pl.wikipedia.org/wiki?curid=5217815" title="VMSB-241">
VMSB-241



</doc>
<doc id="5217817" url="https://pl.wikipedia.org/wiki?curid=5217817" title="VMA-241">
VMA-241



</doc>
<doc id="5217827" url="https://pl.wikipedia.org/wiki?curid=5217827" title="Borowiczki-Parcele">
Borowiczki-Parcele

Borowiczki-Parcele – część miasta Płocka, położona na wschodnich obrzeżach miasta. Rozpościera się w okolicach ul. Borowickiej i Botanicznej. Wchodzi w skład osiedla Borowiczki.
Historia.
Dawna wieś Borowiczki-Parcele należała w latach 1867–1954 do gminy Bielino w powiecie płockim. W Królestwie Polskim przynależała do guberni warszawskiej, a w okresie międzywojennym do województwa warszawskiego. Tam, 20 października 1933 utworzyła gromadę Borowiczki w granicach gminy Bielino, składającą się z miejscowości Borowiczki-Parcele.
Podczas II wojny światowej włączona do III Rzeszy. Po wojnie ponownie w Polsce. W związku z reorganizacją administracji wiejskiej (zniesienie gmin) jesienią 1954 r. weszły w skład nowo utworzonej gromady Borowiczki w powiecie płockim. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Borowiczki-Parcele weszły w skład nowo utworzonej gminy Borowiczki. W latach 1975–1979 miejscowość administracyjnie należała do województwa płockiego. 1 grudnia 1981 Borowiczki-Parcele włączono do Płocka.

</doc>
<doc id="5217829" url="https://pl.wikipedia.org/wiki?curid=5217829" title="Andrzej Zbigniew Zalewski (filozof)">
Andrzej Zbigniew Zalewski (filozof)

Andrzej Zbigniew Zalewski (ur. 1952 w Łodzi, zm. 25 lipca 2021) – polski filozof, filmoznawca, profesor nauk humanistycznych. Zajmował się fenomenologią oraz filozofią filmu.
Życiorys.
Studiował na Uniwersytecie Łódzkim. W 1976 roku ukończył filologię polską (specjalność: filmoznawstwo), a w 1979 roku filozofię. W 1983 roku obronił pracę doktorską "Zagad­nie­nia powieści dyskursywnej", która była pracą z pogranicza filozofii fenomenologicznej i teorii powieści. Przez kolejnych dziesięć lat, zarówno pod względem naukowym, jak i dydaktycznym, zajmował się „czys­tą”­ filozofią, a ściślej fenomeno­logią. Efektem tych prac była rozprawa habilitacyjna "Nowa fenomenologia sensu" (1994). W latach 1994-2004 prowadził w Katedrze Mediów i Kultury Audiowizualnej Uniwersytetu Łódzkiego badania nad podstawami sztuk audiowizualnych. W 2004 roku uzyskał tytuł profesora nauk humanistycznych i został zatrudniony w Instytucie Filozofii, Socjologii i Psychologii Akademii im. Jana Długosza w Częstochowie. W 2017 r. przeszedł na emeryturę.
Przez wiele lat realizował i rozwijał projekt spotkań poświęcony filozofii autorskiej, w ramach którego rozwijał zagadnienie „refleksografii”. Był także autorem wielu rozpraw i artykułów naukowych z zakresu fenomenologii, jak również estetyki filmu i nowych mediów.

</doc>
<doc id="5217830" url="https://pl.wikipedia.org/wiki?curid=5217830" title="Borowiczki-Cukrownia">
Borowiczki-Cukrownia

Borowiczki-Cukrownia – część miasta Płocka, położona na wschodnich obrzeżach miasta. Rozpościera się w okolicach ul. Żelaznej. Wchodzi w skład osiedla Borowiczki.
Historia.
W Królestwie Polskim przynależały do guberni warszawskiej, a w okresie międzywojennym do województwa warszawskiego. Tam, 20 października 1933 weszły w skład gromady Ośnica w granicach gminy Bielino, składającej się ze wsi Ośnica, Ośnica-Pieńki, Borowiczki-Cukrownia, Grabówka, Ośnica-Urbanowo I i Ośnica-Urbanowo II.
Podczas II wojny światowej włączone do III Rzeszy. Po wojnie ponownie w Polsce. 12 sierpnia 1953 część gromady Ośnica włączono do Płocka.
Do 1954 należały do gminy Bielino w powiecie płockim. W związku z reorganizacją administracji wiejskiej (zniesienie gmin), jesienią tego roku weszły w skład nowo utworzonej gromady Borowiczki w powiecie płockim. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Borowiczki-Cukrownia weszły w skład nowo utworzonej gminy Borowiczki. W latach 1975–1979 miejscowość administracyjnie należała do województwa płockiego. 1 grudnia 1981 Borowiczki-Cukrownię włączono do Płocka.

</doc>
<doc id="5217839" url="https://pl.wikipedia.org/wiki?curid=5217839" title="Polana Andrzejówka">
Polana Andrzejówka



</doc>
<doc id="5217841" url="https://pl.wikipedia.org/wiki?curid=5217841" title="Rüfət İsmayılov">
Rüfət İsmayılov

Rüfət İsmayılov (ur. 16 czerwca 1996) – azerski judoka.
Startował w Pucharze Świata w latach 2014, 2017, 2019 i 2020. Mistrz w drużynie na igrzyskach solidarności islamskiej w 2017 roku.

</doc>
<doc id="5217842" url="https://pl.wikipedia.org/wiki?curid=5217842" title="Nəzakət Əzizova">
Nəzakət Əzizova

Nəzakət Əzizova (ur. 21 czerwca 1997) – azerska judoczka.
Uczestniczka mistrzostw świata w 2017. Srebrna medalistka igrzysk solidarności islamskiej w 2017 roku, indywidualnie i drużynowo. Trzecia na MŚ i ME juniorów w 2017 roku.

</doc>
<doc id="5217843" url="https://pl.wikipedia.org/wiki?curid=5217843" title="İqor Getman">
İqor Getman

İqor Yevgeni oğlu Getman (ur. 7 czerwca 1971 w Baku) – azerski piłkarz grający na pozycji prawego obrońcy. Był reprezentantem Azerbejdżanu.
Kariera klubowa.
Swoją karierę piłkarską Getman rozpoczął w klubie MCOP-Bakiniec Baku. W 1988 roku awansował do kadry pierwszego zespołu i wtedy też zadebiutował w jego barwach we wtorej lidze radzieckiej. W klubie tym występował do 1991 roku i między czasie, w 1989 roku, spadł z nim do czwartej ligi. W 1991 roku przeszedł do grającego w pierwej lidze radzieckiej, Neftçi PFK. W 1992 roku grał w nim w nowo powstałej azerskiej ekstraklasie i w sezonie 1992 wywalczył z nim tytuł mistrza Azerbejdżanu.
W 1993 roku Getman został piłkarzem rosyjskiego klubu Anży Machaczkała. Grał w nim przez pięć lat, do końca 1997 roku, na poziomie Wtoroj diwizion.
W 1998 roku Getman wrócił do Azerbejdżanu i ponownie został piłkarzem klubu Neftçi PFK. Grał w nim do końca swojej kariery czyli do końca sezonu 2006/2007. Wraz z Neftçi wywalczył dwa mistrzostwa Azerbejdżanu w sezonach 2003/2004 i 2004/2005, trzy wicemistrzostwa Azerbejdżanu w sezonach 2000/2001, 2001/2002 i 2006/2007 oraz zdobył trzy Puchary Azerbejdżanu w sezonach 1998/1999, 2001/2002 i 2003/2004.
Kariera reprezentacyjna.
W reprezentacji Azerbejdżanu Getman zadebiutował 26 kwietnia 1995 w przegranym 1:4 meczu eliminacji do Euro 96 z Rumunią, rozegranym w Trabzonie. Grał również w eliminacjach do MŚ 1998, do Euro 2000 i do MŚ 2002. Od 1995 do 2002 rozegrał w kadrze narodowej 27 meczów.

</doc>
<doc id="5217846" url="https://pl.wikipedia.org/wiki?curid=5217846" title="Xanım Hüseynova">
Xanım Hüseynova

Xanım Akif qızı Hüseynova (ur. 1 marca 1993) – azerska judoczka. 
Złota medalistka igrzysk paraolimpijskich w 2020 roku. 
Uczestniczka igrzysk europejskich w 2015. Startowała w Pucharze Świata w latach 2009, 2010, 2013 i 2015-2017. Srebrna medalistka igrzysk solidarności islamskiej w 2017 roku, indywidualnie i drużynowo. Druga na ME kadetów w 2009 roku.

</doc>
<doc id="5217847" url="https://pl.wikipedia.org/wiki?curid=5217847" title="Gülsədəf Kərimova">
Gülsədəf Kərimova

Gülsədəf Muxtar qızı Kərimova (ur. 23 sierpnia 1990) – azerska judoczka.
Uczestniczka mistrzostw świata w 2017. Srebrna medalistka igrzysk solidarności islamskiej w 2017 roku, w drużynie.

</doc>
<doc id="5217850" url="https://pl.wikipedia.org/wiki?curid=5217850" title="Erdenebatyn Badzarragczaa">
Erdenebatyn Badzarragczaa

Erdenebatyn Badzarragczaa (ur. 5 stycznia 1996) – mongolska, a od 2017 roku azerska judoczka.
Uczestniczka mistrzostw świata w 2017. Startowała w Pucharze Świata w 2014 i 2017. Złota medalistka igrzysk solidarności islamskiej w 2017. Mistrzyni Mongolii w 2016; druga w 2017. Wicemistrzyni Azerbejdżanu w 2017 roku.

</doc>
<doc id="5217854" url="https://pl.wikipedia.org/wiki?curid=5217854" title="Rasim Abuşev">
Rasim Abuşev

Rasim Fərzi oğlu Abuşev (ur. 15 października 1963 w Baku) – azerski piłkarz grający na pozycji defensywnego pomocnika. Był reprezentantem Azerbejdżanu.
Kariera klubowa.
Swoją karierę piłkarską Abuşev rozpoczął w klubie Ganclik Baku. W 1985 roku awansował do kadry pierwszego zespołu i wtedy też zadebiutował w jego barwach we wtorej lidze radzieckiej. W 1986 roku przeszedł do Neftczi Baku, grającego w wyższej lidze radzieckiej. 23 marca 1986 zadebiutował w nim w zremisowanym 1:1 wyjazdowym meczu z Dynamem Kijów. Na koniec sezonu 1988 spadł z Neftczi do pierwej ligi. W połowie 1991 roku odszedł z Neftczi do Karabachu Ağdam, grającego we wtorej lidze.
W 1992 roku Abuşev wrócił do Neftçi i w sezonie 1992 zaczął w nim grać w rozgrywkach nowo powstałej azerskiej ekstraklasie. W sezonie 1992 wywalczył z Neftçi tytuł mistrza Azerbejdżanu. W trakcie sezonu 1993/1994 ponownie został piłkarzem Qarabağu. W sezonie 1993/1994 został z nim wicemistrzem kraju. Na początku 1996 ponownie został piłkarzem Neftçi. W sezonie 1995/1996 sięgnął z nim po dublet – mistrzostwo i Puchar Azerbejdżanu, a w sezonie 1996/1997 został z nim mistrzem tego kraju.
W 1997 roku Abuşev przeszedł do rosyjskiego klubu Dinamo Stawropol, grającego w Pierwyj diwizion. W sezonie 1999 spadł z nim do Wtoroj diwizion. Grał w nim do połowy 2002 roku, z przerwą na wypożyczenie do Qarabağu w 2002 roku. W latach 2002–2003 grał w Żemczużynie Budionnowsk. W sezonie 2004 był piłkarzem Kawkaztransgazu Izobilny, a w 2005 grał w Xəzərze Lenkoran, z którym został wicemistrzem Azerbejdżanu w sezonie 2004/2005. Po tym sukcesie zakończył karierę.
Kariera reprezentacyjna.
W reprezentacji Azerbejdżanu Abuşev zadebiutował 19 kwietnia 1994 w przegranym 0:5 towarzyskim meczu z Maltą, rozegranym w Attardzie. Grał w eliminacjach do Euro 96, do MŚ 1998 i do Euro 2000. Od 1994 do 1999 rozegrał w kadrze narodowej 40 meczów i strzelił 2 gole.

</doc>
<doc id="5217855" url="https://pl.wikipedia.org/wiki?curid=5217855" title="Rasim Abushev">
Rasim Abushev



</doc>
<doc id="5217857" url="https://pl.wikipedia.org/wiki?curid=5217857" title="Géza Horváth">
Géza Horváth

Géza Horváth (ur. 23 listopada 1847 w Csécsu, zm. 8 września 1937 w Budapeszcie) – węgierski entomolog, specjalizujący się w hemipterologii i entomologii stosowanej.
Życiorys.
Géza Horváth urodził się 23 listopada 1847 w ówczesnym Csécsu, a obecnych Čečejovcach. Uczęszczał do szkoły w Koszycach. Już w tych latach miał okazję prowadzić odłowy owadów z entomologiem Ludwigiem Heinrichem Jeittelsem. Studiował na Uniwersytecie Wiedeńskim. W 1872 roku uzyskał tam stopień doktora nauk medycznych. W 1873 i 1874 roku pracował tymczasowo jako asystent w Węgierskim Muzeum Narodowym. Od 1875 roku odbywał praktyki medyczne w Forró. W 1878 roku został lekarzem rejonowym w Varannó. W 1880 roku węgierskie Ministerstwo Rolnictwa zleciło mu ustanowienie stacji badawczej celem walki z gradacją filoksery winiec. Po zwalczeniu plagi tego szkodnika stacja przemianowana została z Országos Phylloxera Állomás na Magyar Királyi Állami Rovartani Állomás, a Horváth, pozostając jej kierownikiem, kontynuował w niej badania na innymi pluskwiakami fitofagicznymi. Od 1986 do 1923 roku Géza był kierownikiem wydziału zoologicznego Węgierskiego Muzeum Narodowego.
Praca naukowa.
Horváth jest autorem 467 publikacji naukowych. Specjalizował się w taksonomii i faunistyce pluskwiaków. Zajmował się pluskwiakami różnoskrzydłymi, piewikami, mszycami, koliszkami i czerwcami. Jego prace dotyczyły głównie fauny Palearktyki, a zwłaszcza Węgier i Bałkanów. Opublikował m.in. katalog węgierskich pluskwiaków, opisy 33 nowych gatunków środkwoeuropejskich piewików czy opisy dwóch nowych gatunków czerwców. Odbywał liczne wyprawy entomologiczne, w tym do Kaukazu. Był redaktorem naczelnym czterech części „General Catalogue of Hemiptera”. Jako osoba zainteresowana entomologią stosowaną badał także drapieżniki pluskwiaków i rozważał zastosowanie ich w kontroli biologicznej ich populacji.
Od 1877 roku Horváth był członkiem Węgierskiej Akademii Nauk. W 1884 roku założył entomologiczne czasopismo naukowe "Rovartani Lapok". W 1989 roku na spotkaniu Sekcji Zoologicznej Węgierskiego Królewskiego Towarzystwa Historii Naturalnej jako pierwszy zaproponował spisanie całej fauny węgierskiej; trudności związane z kompilacją tomu o stawonogach położyły podwaliny pod powstanie Budapesti Entomologusok Asztaltársasága. W 1927 roku Horváth został prezydentem X Międzynarodowej Konferencji Zoologicznej, która odbyła się w Budapeszcie.

</doc>
<doc id="5217861" url="https://pl.wikipedia.org/wiki?curid=5217861" title="Puchar Europy w Lekkoatletyce 1967 – eliminacje mężczyzn (Kopenhaga)">
Puchar Europy w Lekkoatletyce 1967 – eliminacje mężczyzn (Kopenhaga)

Eliminacje pucharu Europy w lekkoatletyce w 1967 mężczyzn odbyły się 24 i 25 czerwca w Kopenhadze. Były to jedne z trzech zawodów eliminacyjnych. Pozostałe odbyły się w Atenach i Dublinie.
Wystąpiły cztery zespoły, z których zwycięzca awansował do półfinału w Ostrawie.
Wyniki indywidualne.
Kolorem oznaczono zawodników reprezentujących zwycięską drużynę.

</doc>
<doc id="5217864" url="https://pl.wikipedia.org/wiki?curid=5217864" title="Parafia św. Józefa w Sulejówku">
Parafia św. Józefa w Sulejówku

Parafia pw. św. Józefa w Sulejówku – parafia rzymskokatolicka w dekanacie Sulejówek diecezji warszawsko-praskiej. Erygowana w 1 października 2021 roku w miejsce dotychczasowego kościoła rektorskiego prowadzonego przez Księży Marianów. Zgromadzeniu zostało powierzone dalsze duszpasterstwo nowej parafii.

</doc>
<doc id="5217867" url="https://pl.wikipedia.org/wiki?curid=5217867" title="Samir Ələkbərov">
Samir Ələkbərov

Samir Dadaş oğlu Ələkbərov (ur. 8 października 1968 w Baku) – azerski piłkarz grający na pozycji napastnika. Był reprezentantem Azerbejdżanu.
Kariera klubowa.
Swoją karierę piłkarską Ələkbərov rozpoczął w klubie Ganclik Baku. W 1985 roku awansował do kadry pierwszego zespołu i wtedy też zadebiutował w jego barwach we wtorej lidze radzieckiej. W 1986 roku przeszedł do Karabachu Stepanakert, gdzie grał przez rok. W 1987 roku trafił do Neftczi Baku, grającego w wyższej lidze radzieckiej. 2 maja 1987 zadebiutował w nim w przegranym 1:3 wyjazdowym meczu z Kajratem Ałmaty. Na koniec sezonu 1988 spadł z Neftczi do pierwej ligi. W 1992 roku zaczął z nim grać w rozgrywkach nowo powstałej azerskiej ekstraklasie. W sezonie 1992 wywalczył z Neftçi tytuł mistrza Azerbejdżanu. W sezonie 1993 z 16 golami został królem strzelców ligi. Zarówno w 1991, 1992, jak i 1993 roku, został wybrany Piłkarzem Roku w Azerbejdżanie.
Latem 1994 Ələkbərov przeszedł do izraelskiego Maccabi Petach Tikwa, a już na początku 1995 wrócił do Azerbejdżanu i do końca sezonu 1994/1995 występował w Kür-Nur Mingeczaur.
W 1995 roku Ələkbərov wrócił do Neftçi. W sezonie 1995/1996 wywalczył z nim dublet – mistrzostwo i Puchar Azerbejdżanu, a w sezonie 1996/1997 został mistrzem tego kraju. W sezonie 1998/1999 zdobył z nim kolejny puchar kraju. W latach 1999–2001 grał w Xəzərze Universiteti, w którym zakończył karierę.
Kariera reprezentacyjna.
W reprezentacji Azerbejdżanu Ələkbərov zadebiutował 17 września 1992 w przegranym 3:6 towarzyskim meczu z Gruzją, rozegranym w Gurdżaani, będącym jednocześnie pierwszym w historii oficjalnym meczu reprezentacji Azerbejdżanu. Grał w eliminacjach do Euro 96 i do MŚ 1998. Od 1992 do 1996 rozegrał w kadrze narodowej 16 meczów i strzelił 2 gole.

</doc>
<doc id="5217869" url="https://pl.wikipedia.org/wiki?curid=5217869" title="Samir Alakbarov">
Samir Alakbarov



</doc>
<doc id="5217877" url="https://pl.wikipedia.org/wiki?curid=5217877" title="Rajd Niemiec 1998">
Rajd Niemiec 1998

Rajd Niemiec 1998 (17. ADAC Rallye Deutschland) – 17 edycja rajdu samochodowego Rajd Niemiec rozgrywanego w Niemczech. Rozgrywany był od 2 lipca do 4 lipca 1998 roku. Była to dwudziesta ósma runda Rajdowych Mistrzostw Europy w roku 1998 (rajd miał najwyższy współczynnik - 20), czwarta runda Rajdowych Mistrzostw Niemiec i trzecia runda Rajdowych Mistrzostw Holandii.

</doc>
<doc id="5217878" url="https://pl.wikipedia.org/wiki?curid=5217878" title="Tutkarz lakowiec">
Tutkarz lakowiec

Tutkarz lakowiec ("Tatianaerhynchites aequatus") – gatunek chrząszcza z rodziny tutkarzowatych. Zamieszkuje palearktyczną Eurazję od Półwyspu Iberyjskiego po Azję Środkową i Iran. Żeruje na drzewach i krzewach z rodziny różowatych.
Morfologia.
Chrząszcz o dość krępym ciele długości od 2,7 do 4,5 mm, metalicznie połyskującym. Spód ciała jest czarny, wierzch głowy i przedplecza brązowy, pokrywy zaś czerwone z przyciemnionymi nasadami międzyrzędów przyszwowych. Owłosienie wierzchu ciała jest długie, ciemne, wzniesione lub półwzniesione, na przedpleczu skierowane do przodu, na pokrywach zaś do tyłu.
Ryjek ma smukłe czułki o luźnych buławkach umieszczone w połowie długości oraz wyraźne żeberko wzdłuż środka strony grzbietowej ciągnące się od nasad czułków do jego podstawy. U samca ryjek jest niewiele krótszy od głowy i przedplecza razem wziętych, u samicy zaś około półtora raza od nich dłuższy. Głowa jest za oczami, dużymi u samca i mniejszymi u samicy, rozszerzona ku tyłowi. Czoło jest wypukłe.
Przedplecze jest trochę szersze niż długie, na wierzchu ze słabą bruzdą podłużną i tak dużym jak na głowie punktowaniem, po bokach słabo zaokrąglone. Pokrywy są około 1,3 raza dłuższe niż w barkach szerokie. Rzędy są wyraźnie punktowane; przytarczkowy z nich jest skrócony, a dziewiąty łączy się w połowie długości pokrywy z dziesiątym. Międzyrzędy są znacznie szersze od rzędów, słabo sklepione, drobno punktowane.
Ekologia i występowanie.
Owad ten zasiedla lasy, zakrzewienia, sady, ogrody, parki i inne formy zieleni miejskiej. Owady dorosłe aktywne są od kwietnia do końca lipca. Są foliofagami żerującymi na liściach i pąkach drzew i krzewów z rodziny różowatych. Larwy są owocożerne. Do roślin pokarmowych larw należą czeremchy, głogi, grusze, jabłonie, jarzęby, pigwy, śliwy i wiśnie. Samica składa po jednym jaju do niedojrzałego owocu, po czym nagryza jego szypułkę, celem spowolnienia jego wzrostu. Larwa rozwija się wewnątrz owocu, po czym schodzi do gleby. Tam też zimuje, a wczesną wiosną przepoczwarcza się na głębokości od 5 do 10 cm.
Gatunek palearktyczny. W Europie znany jest z Portugalii, Hiszpanii, Wielkiej Brytanii, Francji, Belgii, Luksemburga, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Serbii, Czarnogóry, Albanii, Macedonii Północnej, Grecji oraz europejskich części Rosji i Turcji. W Azji zamieszkuje Cypr, azjatycką część Turcji, Gruzję, Armenię, Azerbejdżan, Syrię, Izrael, Jordanię, Kazachstan, Turkmenistan oraz Iran. W Polsce jest owadem pospolitym.

</doc>
<doc id="5217879" url="https://pl.wikipedia.org/wiki?curid=5217879" title="Tatianaerhynchites aequatus">
Tatianaerhynchites aequatus



</doc>
<doc id="5217880" url="https://pl.wikipedia.org/wiki?curid=5217880" title="Rhynchites aequatus">
Rhynchites aequatus



</doc>
<doc id="5217881" url="https://pl.wikipedia.org/wiki?curid=5217881" title="Curculio aequatus">
Curculio aequatus



</doc>
<doc id="5217883" url="https://pl.wikipedia.org/wiki?curid=5217883" title="Caenorhinus aequatus">
Caenorhinus aequatus



</doc>
<doc id="5217884" url="https://pl.wikipedia.org/wiki?curid=5217884" title="Merhynchites creticus">
Merhynchites creticus



</doc>
<doc id="5217886" url="https://pl.wikipedia.org/wiki?curid=5217886" title="Merhynchites aequatus creticus">
Merhynchites aequatus creticus



</doc>
<doc id="5217888" url="https://pl.wikipedia.org/wiki?curid=5217888" title="Rhynchites interstitialis">
Rhynchites interstitialis



</doc>
<doc id="5217889" url="https://pl.wikipedia.org/wiki?curid=5217889" title="Coenorrhinus phryganophilus">
Coenorrhinus phryganophilus



</doc>
<doc id="5217890" url="https://pl.wikipedia.org/wiki?curid=5217890" title="Caenorrhinus phryganophilus">
Caenorrhinus phryganophilus



</doc>
<doc id="5217891" url="https://pl.wikipedia.org/wiki?curid=5217891" title="Rhinomacer ruber">
Rhinomacer ruber



</doc>
<doc id="5217893" url="https://pl.wikipedia.org/wiki?curid=5217893" title="Rhynchites ruber">
Rhynchites ruber



</doc>
<doc id="5217896" url="https://pl.wikipedia.org/wiki?curid=5217896" title="Józef Szczęśniak">
Józef Szczęśniak

Józef Szczęśniak (ur. 11 marca 1902 w Woli Morawickiej, zm. 20 czerwca 1979 w Sosnowcu) – polski działacz partyjny i państwowy, górnik i związkowiec. Poseł do Krajowej Rady Narodowej i na Sejm Ustawodawczy, wojewoda warszawski (1948–1949), przewodniczący Prezydiów Wojewódzkich Rad Narodowych we Wrocławiu (1951–1953), Koszalinie (1953–1954) i Białymstoku (1954–1956).
Życiorys.
Wychowywał się w Milowicach, tam w 1914 ukończył przykopalnianą szkołę powszechną. Od 1917 pracował jako pomocnik górniczy i górnik w kopalni w Milowicach, później w Hucie Milowice. Wstąpił do Związku Zawodowego Robotników Przemysłu Górniczego w Polsce, uczestniczył w strajkach i agitacjach, a także kolportował literaturę. Od 1923 członek Komunistycznej Partii Polski, wchodził w skład jej komitetów dzielnicowego w Czeladzi oraz Sosnowcu, zakładowego w hucie Milowice, został także sekretarzem w okręgu Zawiercie. Po 1929 pracował w Robotniczej Spółdzielni Spożywców Zagłębia Dąbrowskiego oraz kierownik sklepu przy kopalni „Hrabia Renard”. W 1935 wstąpił do Ligi Obrony Praw Człowieka i Obywatela. W czasie okupacji pracował jako robotnik torowy. W 1942 osadzony w obozie w Sosnowcu za ukrywanie córki przed wywózką na roboty przymusowe, ponownie aresztowany od 1943/4 do stycznia 1945 w obozie policyjnym w Mysłowicach.
Po II wojnie światowej szef Okręgowej Komisji Związków Zawodowych w Sosnowcu i Centralnego Związku Zawodowego Górników w Katowicach. W lutym 1945 wstąpił do Polskiej Partii Robotniczej, z którą w 1948 przystąpił do PZPR. W ramach PPR był zastępcą członka Komitetu Centralnego oraz przewodniczącym Wojewódzkiej Komisji Rewizyjnej w Katowicach. Od 1945 radny i członek prezydium Wojewódzkiej Rady Narodowej w Katowicach. W grudniu 1945 powołany w skład Krajowej Rady Narodowej, następnie od 1947 do 1952 zasiadał w Sejmie Ustawodawczym. Od 1948 do 1950 zajmował stanowisko dyrektora Centralnego Zarządu Przemysłu Węglowego. Od grudnia 1948 do marca 1954 wchodził w skład Komitetu Centralnego PZPR. Był przewodniczącym Prezydiów Wojewódzkich Rad Narodowych oraz jednocześnie członkiem Komitetów Wojewódzkich PZPR we Wrocławiu (p.o., 24 listopada 1950 – 24 czerwca 1953), Koszalinie (27 czerwca 1953 – 15 grudnia 1954) oraz Białymstoku (15 grudnia 1954 – 1 grudnia 1956). Po odwilży październikowej 1956 odsunięty na boczny tor, od 1957 do 1960 kierownik działu norm, płacy i pracy w kopalni „Milowice”, w 1960 przeszedł na rentę. W Sosnowcu pełnił też funkcję członka Komitetu Miejskiego PZPR oraz radnego Miejskiej Rady Narodowej. Objął funkcję szefa Zarządu Wojewódzkiego Związku Emerytów i Inwalidów w Katowicach.
Pochowany na cmentarzu parafialnym przy bazylice katedralnej Wniebowzięcia Najświętszej Maryi Panny w Sosnowcu.
Odznaczenia.
Odznaczony Krzyżem Oficerskim (dwukrotnie, w tym raz w 1946) i Komandorskim Orderu Odrodzenia Polski oraz Srebrnym Orderem Sztandaru Pracy I klasy.

</doc>
<doc id="5217897" url="https://pl.wikipedia.org/wiki?curid=5217897" title="WTA Challenger Tour">
WTA Challenger Tour



</doc>
<doc id="5217902" url="https://pl.wikipedia.org/wiki?curid=5217902" title="CSI (franczyza)">
CSI (franczyza)

CSI ("Crime Scene Investigation") – franczyza amerykańskich programów telewizyjnych stworzonych przez Anthony E. Zuikera, emitowany w telewizji CBS.

</doc>
<doc id="5217906" url="https://pl.wikipedia.org/wiki?curid=5217906" title="Karol Tkocz">
Karol Tkocz

Karol Tkocz (ur. 16 lutego 1908 w Szarlocińcu, obecnie część Chorzowa, zm. 17 lipca 1988) – polski działacz partyjny i państwowy, górnik i związkowiec. Poseł do Krajowej Rady Narodowej, wiceprezydent Katowic, przewodniczący Prezydium Wojewódzkiej Rady Narodowej w Katowicach.
Życiorys.
Po ukończeniu szkoły powszechnej pracował w kopalniach „Śląsk” w Chropaczowie (1922–1928) i „Hohenzollern” w Szombierkach (1928–1930). Po 1930 bezrobotny, udzielał się w ruchu związkowym górników i metalowców, wstąpił do Komunistycznej Partii Polski. W okresie II RP trzykrotnie skazywany na kary więzienia za nielegalną działalność polityczną, wyroki odbywał w Katowicach. Od 1940 do 1942 pracował w tartaku w Bytomiu, następnie wcielony przymusowo do armii niemieckiej. Zdezerterował na froncie, przechodząc na stronę Armii Czerwonej. Od 1944 działał w grupie partyzanckiej, walcząc w regionach Równego i Łucka, a następnie Nowego Targu i Wadowic oraz prowadząc działalność wywiadowczą na obszarze Górnego Śląska.
W lutym 1945 powrócił do Polski, został następnie wiceprezydentem Katowic. Wstąpił do Polskiej Partii Robotniczej. W maju 1945 wybrany radnym i przewodniczącym Prezydium Wojewódzkiej Rady Narodowej w Katowicach (dla województwa śląsko-dąbrowskiego); stanowisko to zajmował co najmniej do 1947. Należał do inicjatorów powołania i członka Kuratorium Instytutu Śląskiego w Katowicach. W maju 1945 powołany w skład Krajowej Rady Narodowej z okręgu Gliwice, zasiadał w niej do końca kadencji. Był także posłem na Sejm Ustawodawczy (1947-1952). Działał w PZPR m.in. jako członek plenum i egzekutywy Komitetu Wojewódzkiego w Katowicach, a następnie w Opolu, od 1950 był zastępcą przewodniczącego Wojewódzkiej Rady Narodowej w Opolu i przewodniczącym Wojewódzkiej Rady Związków Zawodowych. W późniejszych latach był dyrektorem do spraw pracowniczych w Kopalni Węgla Kamiennego "Wujek". 
Autor publikowanych wspomnień. Pochowany na cmentarzu ewangelickim przy ul. Francuskiej w Katowicach.

</doc>
<doc id="5217911" url="https://pl.wikipedia.org/wiki?curid=5217911" title="Bundesliga austriacka w piłce nożnej (2018/2019)">
Bundesliga austriacka w piłce nożnej (2018/2019)

Bundesliga 2018/2019 (znana jako Tipico Bundesliga ze względów sponsorskich)
była 107. edycją najwyższej klasy rozgrywkowej piłki nożnej w Austrii.
Liga została powiększona z 10 do 12 drużyn, które w okresie od 27 lipca 2018 do 26 maja 2019 rozegrały 32 kolejki meczów. 
Wprowadzono nowy format, w ramach którego po 22 meczach liga dzieliła się na dwie grupy, sześć najlepszych drużyn grało w grupie mistrzowskiej, pozostałe w grupie spadkowej.
Punkty zdobyte w sezonie zasadniczym zostały zmniejszone o połowę (i zaokrąglone w dół).
Sezon zakończyły play-offy o miejsce w Lidze Europy.
Red Bull Salzburg zdobył szósty tytuł z rzędu, a 13. w swojej historii.
Baraże o Ligę Europy.
Sturm Graz wygrał dzięki bramkom wyjazdowym z Rapid Wien finał baraży o miejsce w Lidze Europy UEFA na sezon 2019/2020.

</doc>
<doc id="5217917" url="https://pl.wikipedia.org/wiki?curid=5217917" title="Claudia Durastanti">
Claudia Durastanti

Claudia Durastanti (ur. 1984 w Brooklynie) – włoska pisarka i tłumaczka.
Życiorys.
Urodziła się w 1984 roku w Brooklynie w rodzinie głuchych włoskich imigrantów. Po separacji rodziców, w wieku sześciu lat przeniosła się z matką do wioski w regionie Basilicata. Studiowała antropologię kulturową na Uniwersytecie Rzymskim „La Sapienza”, po czym kontynuowała naukę na Uniwersytecie De Montfort. W Rzymie uzyskała dyplom ukończenia studiów. Współzałożyła festiwal literatury włoskiej w Londynie oraz współpracowała z targami książki w Turynie. 
Zadebiutowała w 2010 roku powieścią "Un giorno verrò a lanciare sassi alla tua finestra", która została wyróżniona nagrodą Premio Mondello Giovani. Jej autobiograficzna powieść "La straniera" (2019) znalazła się w finale Nagrody Stregi oraz wygrała Premio Pozzale Luigi Russo i Premio Strega Off. Dzieło przetłumaczono na 21 języków. 
Durastanti współpracuje z redakcjami dzienników „La Repubblica” oraz „Internazionale”, pisała także dla anglojęzycznych periodyków „Granta”, „Bomb” i „Los Angeles Review of Books”. Zajmuje się przekładem z angielskiego na włoski; przetłumaczyła dzieła , Donny Haraway, a także powieść "Wielki Gatsby". 

</doc>
<doc id="5217919" url="https://pl.wikipedia.org/wiki?curid=5217919" title="Uczniowski Klub Sportowy SAMURAJ Konin">
Uczniowski Klub Sportowy SAMURAJ Konin



</doc>
<doc id="5217920" url="https://pl.wikipedia.org/wiki?curid=5217920" title="Prykarpattia-Tepłowyk Iwano-Frankiwsk">
Prykarpattia-Tepłowyk Iwano-Frankiwsk

Prykarpattia-Tepłowyk Iwano-Frankiwsk (ukr. ФК «Прикарпаття-Тепловик» Івано-Франківськ) – ukraiński klub piłkarski, mający siedzibę w mieście Iwano-Frankiwsk, na zachodzie kraju, grający od sezonu 2020/21 w rozgrywkach ukraińskiej Amatorskiej ligi.
Historia.
Chronologia nazw:
Klub piłkarski Tepłowyk został założony w Iwano-Frankiwsku w roku 1998. Założycielem oraz głównym sponsorem klubu jest komunalne przedsiębiorstwo miasta "Tepłokomunenergo" (TKE). Przez dwa sezony (1998 i 1999) zespół startował w mistrzostwach obwodowych pod egidą Rady Krajowej Towarzystwa Sportowego "Ukraina" i zostawał za każdym razem zwycięzcą tego turnieju. Od 2000 roku występował w rozgrywkach Mistrzostw (w najwyższej klasie) oraz Pucharu obwodu iwanofrankiwskiego. W 2000 roku na potrzeby klubu przekazano opuszczony stadion miejski "Lokomotyw", który został odnowiony przez przedsiębiorstwo i otrzymał nazwę "Hirka".
W 2003 klub debiutował w Amatorskich Mistrzostwach Ukrainy, a w 2004 i 2011 startował w rozgrywkach Amatorskiego Pucharu Ukrainy.
W latach 2012-2013 występował w mistrzostwach obwodu iwanofrankowskiego jako zjednoczona drużyna Nika-Tepłowyk. W 2014 fuzja z Niką Iwano-Frankiwsk została anulowana, po czym klub wrócił do nazwy Tepłowyk i rozpoczął sezon w drugiej lidze mistrzostw obwodu iwanofrankowskiego. W 2015 do struktury klubu została przyjęta Szkoła Sportowa nr 3, w związku z czym przyjął nazwę Tepłowyk-DJuSSz-3.
Wiosną 2016 roku klub po raz drugi startował w mistrzostwach Ukrainy wśród amatorów pod nazwą Tepłowyk-Prykarpattia i jednocześnie grał pod nazwą Tepłowyk-DJuSSz-3 w mistrzostwach obwodu iwanofrankowskiego.
W lipcu 2016 roku miejski klub piłkarski "Tepłowyk" oddzielił się od "Tepłowyk-DJuSSz-3" i jako Tepłowyk-Prykarpattia zgłosił się do rozgrywek w Drugiej Lidze, otrzymując status profesjonalny.
W tym samym czasie "Tepłowyk-DJuSSz-3" nadal kontynuował grę w mistrzostwach obwodu.
Latem 2018 roku klub zmienił nazwę na "Prykarpattia-Tepłowyk", stając się farm-klubem Prykarpattia.
W sezonie 2020/21 po raz trzeci startował w mistrzostwach Ukrainy wśród amatorów.
Barwy klubowe, strój, herb, hymn.
Klub ma barwy zielono-żółte. Zawodnicy swoje domowe spotkania zazwyczaj grają w zielonych koszulkach, zielonych spodenkach oraz zielonych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach o Puchary europejskie.
Struktura klubu.
Stadion.
Klub piłkarski rozgrywa swoje mecze domowe na stadionie Górka w Iwano-Frankiwsku, który może pomieścić 2400 widzów.
Inne sekcje.
Klub prowadzi drużyny dla dzieci i młodzieży w każdym wieku.
Sponsorzy.
Sponsorem głównym JEST komunalne przedsiębiorstwo miasta "Tepłokomunenergo" (TKE).

</doc>
<doc id="5217921" url="https://pl.wikipedia.org/wiki?curid=5217921" title="Michał Rogalski (reżyser)">
Michał Rogalski (reżyser)



</doc>
<doc id="5217923" url="https://pl.wikipedia.org/wiki?curid=5217923" title="Uniwersytet w Sofii">
Uniwersytet w Sofii



</doc>
<doc id="5217925" url="https://pl.wikipedia.org/wiki?curid=5217925" title="Jay Scrubb">
Jay Scrubb

Jayden Amari „Jay” Scrubb (ur. 1 września 2000 w Louisville) – amerykański zawodowy koszykarz, występujący na pozycji rzucającego obrońcy, obecnie zawodnik Los Angeles Clippers oraz zespołu G-League – Agua Caliente Clippers.
W 2021 reprezentował Los Angeles Clippers podczas rozgrywek letniej ligi NBA w Las Vegas.
Został pierwszym zawodnikiem JUCO od czasów Donta Smitha (2004) wybranym w drafcie NBA. 

</doc>
<doc id="5217927" url="https://pl.wikipedia.org/wiki?curid=5217927" title="Tryggve Olafsson">
Tryggve Olafsson

Tryggve Olafsson (Staronordyjski: "Tryggvi Óláfsson)" (ur. 928, zm. 963) – norweski król Viken, wnuk Haralda Pięknowłosego, syn Olafa Haraldssona. Brał udział w licznych wikińskich rajdach na wybrzeża Szkocji i Irlandii. Został zabity przez Haralda II Szarą Opończę ze względu na ambicję tegoż do rządzenia całym krajem. Miał z Astrydą Eiriksdatter troje dzieci: Olafa, późniejszego króla Norwegii, Ingeborg i Astrydę.

</doc>
<doc id="5217929" url="https://pl.wikipedia.org/wiki?curid=5217929" title="Arif Əsədov">
Arif Əsədov

Arif Gülağa oğlu Əsədov (ur. 18 sierpnia 1970 w Baku) – azerski piłkarz grający na pozycji obrońcy. Był reprezentantem Azerbejdżanu.
Kariera klubowa.
Swoją karierę piłkarską Əsədov rozpoczął w klubie Neftczi Baku, grającego w wyższej lidze radzieckiej. W 1988 roku awansował do kadry pierwszej drużyny i 27 marca 1988 zadebiutował w nim w przegranym 0:2 wyjazdowym meczu z Žalgirisem Wilno. Na koniec sezonu 1988 spadł z Neftczi do pierwej ligi. W 1992 roku zaczął z nim grać w rozgrywkach nowo powstałej azerskiej ekstraklasie. W sezonie 1992 wywalczył z Neftçi tytuł mistrza Azerbejdżanu. Zawodnikiem Neftçi był do końca 1993 roku.
Na początku 1994 Əsədov przeszedł do rosyjskiego Spartaka Władykaukaz. Swój debiut w nim w Priemjer-Lidze zaliczył 19 marca 1994 w zwycięskim 2:1 domowym meczu z Urałmaszem Jekaterynburg. W Spartaku spędził rok.
W 1995 roku Əsədov wrócił do Neftçi. W sezonie 1995/1996 wywalczył z nim dublet – mistrzostwo i Puchar Azerbejdżanu, a w sezonie 1996/1997 został mistrzem tego kraju. W sezonie 1997/1998 grał natomiast w innym klubie z Baku, Dinamie, z którym został wicemistrzem Azerbejdżanu.
W 1998 roku Əsədov znów trafił do rosyjskiej ligi i został zawodnikiem FK Tiumeń. Zadebiutował w nim 28 marca 1998 w przegranym 0:4 wyjazdowym spotkaniu z Lokomotiwem Moskwa. Na koniec sezonu 1998 spadł z nim do Pierwyj diwizion. W 1999 roku grał w Anży Machaczkała, z którym wywalczył awans do Priemjer-Ligi.
W 2000 roku Əsədov wrócił do Azerbejdżanu i wiosną 2000 grał w Qarabağu. Latem 2000 wrócił do Neftçi. W sezonie 2000/2001 wywalczył wicemistrzostwo kraju, a w sezonie 2001/2002 oprócz wicemistrzostwa zdobył także Puchar Azerbejdżanu. W latach 2002–2004 był piłkarzem Qarabağu. W sezonie 2004/2005 był zawodnikiem, najpierw Xəzəru Lenkoran, z którym został wicemistrzem Azerbejdżanu, a następnie Gəncə FK. Po sezonie 2004/2005 zakończył karierę.
Kariera reprezentacyjna.
Əsədov grał w młodzieżowych reprezentacjach Związku Radzieckiego na szczeblach U-16, U-18 i U-20. Z kadrą U-16 wystąpił na Mistrzostwach Świata U-16 w 1987, z kadrą U-18 na Mistrzostwach Europy U-18 w 1988, a z kadrą U-20 na Mistrzostwach Świata U-20 w 1989.
W reprezentacji Azerbejdżanu Əsədov zadebiutował 25 maja 1993 w przegranym 0:1 towarzyskim meczu z Gruzją, rozegranym w Gandży, gdy w 36. minucie zmienił Mehmana Yunusova. Grał w eliminacjach do Euro 96, do MŚ 1998 i do Euro 2000. Od 1993 do 2002 rozegrał w kadrze narodowej 46 meczów.
Kariera trenerska.
Po zakończeniu kariery piłkarskiej Əsədov pracował jako trener. Dwukrotnie prowadził zespół Neftçi PFK w latach 2010–2011 i 2014–2015. W sezonie 2010/2011 doprowadził go do wywalczenia mistrzostwa Azerbejdżanu. W latach 2017–2018 pracował w Sabahu Baku.

</doc>
<doc id="5217930" url="https://pl.wikipedia.org/wiki?curid=5217930" title="Andrzej Jenicz">
Andrzej Jenicz

Andrzej Jenicz, v. Skumin-Jenicz (ur. 25 grudnia 1898 w Kawonówce, pow. zwinogródzki, gub. kijowska, zm. 8 stycznia 1963 w Warszawie) – polski inżynier rolnik, urzędnik konsularny, spółdzielczy i państwowy.
Życiorys.
Syn Stefana i Małgorzaty z d. Turowicz. Uczeń liceum w Żytomierzu (1909–1917). Służył w Wojsku Polskim (1918-). Absolwent Szkoły Głównej Gospodarstwa Wiejskiego w Warszawie (1921-1925). Odbył praktykę w Spółce Akcyjnej „Kooprolna” w Warszawie (1925-1926), pracował w Centrali Spółdzielni Rolniczo-Handlowych „Storol” w Warszawie (1926–1932), i w Polskim Monopolu Tytoniowym (1932–1939). Ukończył Szkołę Podchorążych Rezerwy Piechoty.
Był współodpowiedzialnym za transport złota Banku Polskiego SA z Warszawy do Rumunii (1939). Następnie dotarł przez Francję do Anglii; służył w Polskich Siłach Zbrojnych, w randze porucznika. Pracował jako "attaché" w Ambasadzie RP w Moskwie (1941-), organizując m.in. aparat opiekuńczy Ambasady RP w Syktywkarze, pełniąc funkcję delegata Ambasady RP w Kirowie (1942) i przedstawiciela Ambasady RP przy Sztabie Polskich Sił Zbrojnych w ZSRR w Jangi-Julu k. Taszkentu (1942). Był delegatem PCK na Palestynę (1942-) i wicekonsulem w Tel-Avivie (1943-1945). Zainicjował powstanie Izby Polsko-Palestyńskiej. Wcielony do Polskich Sił Zbrojnych przebywał w obozie przejściowym w Quassasin w Egipcie. Przewodniczący Komitetu Współpracy z Rządem Polski [Ludowej] w Palestynie oraz komitetu pomocy Warszawie, oba z siedzibą w Tel-Avivie.
W 1946 wrócił do Polski. Był zatrudniony w centrali Społem (1946–1948), w „Przemyśle Torfowym” (1948-), Centralnym Zarządzie Przemysłu Mięsnego w Warszawie, Centralnym Zarządzie Szkolenia Zawodowego Ministerstwa Handlu Wewnętrznego, Departamencie Wyższych Szkół Rolniczych w Ministerstwie Szkolnictwa Wyższego, w Urzędzie Gospodarki Torfowej (1955-). Od 1946 członek Stronnictwa Ludowego, a w 1948 członek Komitetu Naczelnego ZSL. Pochowany na Cmentarzu Powązkowskim w Warszawie.

</doc>
<doc id="5217931" url="https://pl.wikipedia.org/wiki?curid=5217931" title="Arif Asadov">
Arif Asadov



</doc>
<doc id="5217936" url="https://pl.wikipedia.org/wiki?curid=5217936" title="Brandon Boston">
Brandon Boston

Brandon Elliot „B.J.” Boston Jr (ur. 28 listopada 2001 w Norcross) – amerykański koszykarz, występujący na pozycji rzucającego obrońcy, obecnie zawodnik Los Angeles Clippers oraz zespołu G-League – Agua Caliente Clippers.
W 2020 został wybrany do udziału w meczach gwiazd amerykańskich szkół średnich – McDonald’s All-American, Allen Iverson Roundball Classic i Jordan Brand Classic, został też wybrany najlepszym koszykarzem i sportowcem szkół średnich stanu Kalifornia (California Mr. Basketball według CalHiSports, USA Today).
W 2021 reprezentował Los Angeles Clippers podczas rozgrywek letniej ligi NBA w Las Vegas.

</doc>
<doc id="5217944" url="https://pl.wikipedia.org/wiki?curid=5217944" title="Julian Andrzejewski">
Julian Andrzejewski

Julian Andrzejewski, właściwie Pinkus Warum (ur. 7 stycznia 1907 w Lublinie, zm. ?) – polski działacz partyjny i komunistyczny pochodzenia żydowskiego, poseł do Krajowej Rady Narodowej (1945–1947).
Życiorys.
Pochodził z ubogiej rodziny żydowskiej, urodzony jako Pinkus Warum, syn Maurycego. Od 1927 działał w Komunistycznym Związku Młodzieży Polski, od 1930 w Komunistycznej Partii Polski; należał do ich Komitetów Dzielnicowych w Warszawie-Ochocie i Warszawie-Pradze oraz kierował Wydziałem Agitacji KPP w Warszawie. Później na emigracji we Francji, pracował w redakcjach polskojęzycznych czasopism komunistycznych (m.in. "Pismo polskiego Wychodźstwa pracującego we Francji" w Grenoble). Od 1933 do 1940 członek Francuskiej Partii Komunistycznej, od 1943 działał też w miejscowym ruchu oporu i polskich komórkach tego ugrupowania. W 1944, pozostając we Francji, został członkiem Polskiego Komitetu Wyzwolenia Narodowego i Polskiej Partii Robotniczej. W maju 1945 powołany w skład Krajowej Rady Narodowej na wniosek I Zjazdu Emigracji Polskiej we Francji, zasiadał w niej do końca kadencji.
Był starszym instruktorem w Wydziale Ogólnym Komitetu Centralnego PPR, potem od 1949 do 1955 inspektorem w Wydziale Organizacyjnym KC Polskiej Zjednoczonej Partii Robotniczej. Od kwietnia 1955 do stycznia 1957 sekretarz ds. organizacyjnych Komitetu Wojewódzkiego PZPR w Lublinie. W tym okresie faktycznie zarządzał Komitetem Wojewódzkim wobec niskich kwalifikacji I sekretarza Bazylego Hołoda, jednocześnie sam nie mógł objąć tej funkcji, gdyż od 1954 działacze pochodzenia żydowskiego nie byli powoływani na eksponowane stanowiska. Odwołany na skutek odwilży październikowej. Od 1957 do 1981 był zastępcą kierownika w Kancelarii Sekretariatu KC PZPR. W grudniu 1983 odznaczony Pamiątkowym Medalem z okazji 40 rocznicy powstania Krajowej Rady Narodowej.

</doc>
<doc id="5217945" url="https://pl.wikipedia.org/wiki?curid=5217945" title="Australian Open 2022 (gra pojedyncza mężczyzn na wózkach)">
Australian Open 2022 (gra pojedyncza mężczyzn na wózkach)

Australian Open 2022 – gra pojedyncza mężczyzn na wózkach – zawody singlowe mężczyzn na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 23–27 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5217948" url="https://pl.wikipedia.org/wiki?curid=5217948" title="Australian Open 2022 (gra pojedyncza kobiet na wózkach)">
Australian Open 2022 (gra pojedyncza kobiet na wózkach)

Australian Open 2022 – gra pojedyncza kobiet na wózkach – zawody singlowe kobiet na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 23–27 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5217951" url="https://pl.wikipedia.org/wiki?curid=5217951" title="Australian Open 2022 (gra podwójna mężczyzn na wózkach)">
Australian Open 2022 (gra podwójna mężczyzn na wózkach)

Australian Open 2022 – gra podwójna mężczyzn na wózkach – zawody deblowe mężczyzn na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 24–26 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5217954" url="https://pl.wikipedia.org/wiki?curid=5217954" title="33. ceremonia wręczenia Europejskich Nagród Filmowych">
33. ceremonia wręczenia Europejskich Nagród Filmowych

33. ceremonia wręczenia Europejskich Nagród Filmowych odbyła się 12 grudnia 2020 roku w trybie online ze względu na pandemię koronawirusa. Pierwotnym miejscem wręczenia nagród miał być Reykjavík. Jednakże kiedy zdecydowano się, że uroczystość odbędzie się bez udziału publiczności i bez transmisji telewizyjnej, a zdobywcy nagród zostaną ogłoszeni w siedzibie Europejskiej Akademii Filmowej w Berlinie, ustalono, że w Reykjavíku zorganizowana zostanie 35. ceremonia w 2022 roku.
Nominacje do nagród zostały ogłoszone 10 listopada 2020.
Niekwestionowanym zwycięzcą tej edycji rozdania nagród został duński film "Na rauszu" w reżyserii Thomasa Vinterberga. Obraz zdobył łącznie cztery statuetki w najważniejszych kategoriach (najlepszy film, reżyseria, aktor i scenariusz). Dwie nagrody w kategoriach technicznych otrzymał włoski film "Chciałem się ukrywać" w reżyserii Giorgio Dirittiego.

</doc>
<doc id="5217956" url="https://pl.wikipedia.org/wiki?curid=5217956" title="Australian Open 2022 (gra podwójna kobiet na wózkach)">
Australian Open 2022 (gra podwójna kobiet na wózkach)

Australian Open 2022 – gra podwójna kobiet na wózkach – zawody deblowe kobiet na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 24–26 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5217958" url="https://pl.wikipedia.org/wiki?curid=5217958" title="Puchar Europy w Lekkoatletyce 1967 – półfinał mężczyzn">
Puchar Europy w Lekkoatletyce 1967 – półfinał mężczyzn



</doc>
<doc id="5217959" url="https://pl.wikipedia.org/wiki?curid=5217959" title="Australian Open 2022 (gra pojedyncza na quadach)">
Australian Open 2022 (gra pojedyncza na quadach)

Australian Open 2022 – gra pojedyncza na quadach – zawody singlowe na quadach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 23–27 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5217960" url="https://pl.wikipedia.org/wiki?curid=5217960" title="Ryszard Matuszewski (ur. 1962)">
Ryszard Matuszewski (ur. 1962)



</doc>
<doc id="5217965" url="https://pl.wikipedia.org/wiki?curid=5217965" title="Australian Open 2022 (gra podwójna na quadach)">
Australian Open 2022 (gra podwójna na quadach)

Australian Open 2022 – gra podwójna na quadach – zawody deblowe na quadach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 24–26 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5217968" url="https://pl.wikipedia.org/wiki?curid=5217968" title="Hákon Valdimarsson">
Hákon Valdimarsson



</doc>
<doc id="5217969" url="https://pl.wikipedia.org/wiki?curid=5217969" title="Łuki (przystanek kolejowy)">
Łuki (przystanek kolejowy)

Łuki (, ) – przystanek kolejowy w pobliżu miejscowości Łuki, w rejonie samborskim, w obwodzie lwowskim, na Ukrainie.

</doc>
<doc id="5217970" url="https://pl.wikipedia.org/wiki?curid=5217970" title="Frashër Demaj">
Frashër Demaj

Frashër Demaj (ur. 8 lipca 1973 w Radavcu) – kosowski historyk.
Życiorys.
W 1996 roku Frashër Demaj ukończył studia filozoficzne i historyczne na Uniwersytecie w Prisztinie. W 2005 został magistrem, a w 2009 roku obronił pracę doktorską pod tytułem "Britania e Madhe dhe çështja shqiptare 1875-1913" (pol. "Wielka Brytania i sprawa albańska 1875-1913") na Wydziale Historyczno-Filologicznym Uniwersytetu w Tiranie. Pracował jako nauczyciel kilku szkół podstawowych i średnich w Prisztinie.
W latach 1999-2002 pracował w redakcji kosowskich gazet: "Rrezja", "Kosovarja", "Tempulli" i w skopijskim dzienniku "Fakti".
Od lipca 2003 roku pracował w Instytucie Historycznym, którego w latach 2012–2013 był dyrektorem.
Od 2010 roku jest profesorem w Kolegium FAMA w Prisztinie; w maju 2014 został wybrany jego lektorem i tę funkcję pełnił do 2018.
21 grudnia 2016 został wybrany członkiem korespondentem Akademii Nauk i Sztuk Kosowa.
Wykładał historię na Uniwersytecie w Bari, na Uniwersytecie Sofijskim i na Northern Illinois University w Chicago.

</doc>
<doc id="5217971" url="https://pl.wikipedia.org/wiki?curid=5217971" title="Przyrwa (rzeka)">
Przyrwa (rzeka)



</doc>
<doc id="5217973" url="https://pl.wikipedia.org/wiki?curid=5217973" title="XLVII Puchar Gordona Bennetta (balonowy)">
XLVII Puchar Gordona Bennetta (balonowy)

47 Puchar Gordona Bennetta – zawody balonów wolnych o Puchar Gordona Bennetta zorganizowane w Arc-et-Senans we Francji. Start nastąpił 14 września 2003 roku.
Uczestnicy.
Wyniki zawodów.

</doc>
<doc id="5217974" url="https://pl.wikipedia.org/wiki?curid=5217974" title="Chłopczyce (przystanek kolejowy)">
Chłopczyce (przystanek kolejowy)

Chłopczyce (, ) – przystanek kolejowy w miejscowości Chłopczyce, w rejonie samborskim, w obwodzie lwowskim, na Ukrainie.
Dawniej stacja kolejowa. Istniała przed II wojną światową. Zdegradowana do przystanku w czasach współczesnych.

</doc>
<doc id="5217975" url="https://pl.wikipedia.org/wiki?curid=5217975" title="Drzystki (Jagiełła)">
Drzystki (Jagiełła)



</doc>
<doc id="5217979" url="https://pl.wikipedia.org/wiki?curid=5217979" title="Florian Radziwiłłowicz">
Florian Radziwiłłowicz

Florian Radziwiłłowicz (ur. 3 maja 1920, zm. 20 października 1989) – polski działacz partyjny i państwowy, inżynier rolnictwa, żołnierz Armii Krajowej i partyzantki, w latach 1973–1975 wicewojewoda gdański.
Życiorys.
Walczył jako szeregowiec w Armii Krajowej, następnie do sierpnia 1945 w partyzantce na terenie powiatu przeworskiego. W kwietniu 1947 ujawnił się w miejscowym Powiatowym Urzędzie Bezpieczeństwa Publicznego, podlegał amnestii, jednak według danych archiwalnych poddawany był obserwacji aż do lat 80. W grudniu 1948 wstąpił do Polskiej Zjednoczonej Partii Robotniczej. Absolwent Wyższej Szkoły Rolniczej w Olsztynie (1956), zajmował później stanowiska kierownicze w przedsiębiorstwach i administracji. Od 1961 do 1963 zastępca kierownika Wydziału Rolnictwa i Leśnictwa w Prezydium Wojewódzkiej Rady Narodowej w Gdańsku, następnie od 1963 do 1973 dyrektor Zjednoczenia Państwowych Gospodarstw Rolnych. Od 1973 zajmował stanowisko wicewojewody tzw. „dużego”, a w 1975 tzw. „małego” województwo gdańskiego. Od czerwca 1975 do listopada 1976 należał do egzekutywy Komitetu Wojewódzkiego PZPR w Gdańsku.
Pochowany na Cmentarzu Oliwskim.

</doc>
<doc id="5217981" url="https://pl.wikipedia.org/wiki?curid=5217981" title="Acordulecera ventralis">
Acordulecera ventralis

Acordulecera ventralis – gatunek błonkówki z rodziny Pergidae.
Taksonomia.
Gatunek ten został opisany w 1898 roku przez Friedricha Konowa pod nazwą "Acorduleceros ventralis". Jako miejsce typowe podano Gwatemalę. Syntypem była samica. 
Zasięg występowania.
Ameryka Północna, znany z Gwatemali oraz płd.-wsch. Meksyku (stan Veracruz).

</doc>
<doc id="5217982" url="https://pl.wikipedia.org/wiki?curid=5217982" title="Deni Gajsumow">
Deni Gajsumow

Deni Chasanowicz Gajsumow (; ur. 6 lutego 1968 w Szali) – rosyjski i azerski pochodzenia czeczeńskiego piłkarz grający na pozycji lewego obrońcy. Był reprezentantem Azerbejdżanu.
Kariera klubowa.
Swoją karierę piłkarską Gajsumow rozpoczął w klubie Wajnach Szali. W latach 1985-1988 grał w nim w czwartej lidze radzieckiej. W 1989 roku przeszedł do Tereku Grozny. W latach 1989-1991 grał w nim we Wtorej lidze. W 1992 roku został piłkarzem Erzu Grozny. W sezonie 1992 awansował z nim z Wtoroj diwizion do Pierwyj diwizion. W Erzu grał do końca sezonu 1994.
Na początku 1995 Gajsumow przeszedł do rosyjskiego CSKA Moskwa. Swój debiut w nim w Priemjer-Lidze zaliczył 1 maja 1995 w zwycięskim 4:0 domowym meczu z Rostselmaszem Rostów. W CSKA spędził rok.
W 1996 roku Gajsumow występował w Sokole Saratów, a w 1997 roku najpierw grał w rezerwach Spartaka Moskwa,a następnie ponownie w CSKA. W latach 1997-2000 był piłkarzem Shabab Al-Ahli Dubaj ze Zjednoczonych Emiratów Arabskich. W 2001 roku był zawodnikiem kazachskiego FK Atyrau, z którym wywalczył wicemistrzostwo kraju. W 2002 roku wrócił do Tereku Grozny, z którym w sezonie 2004 awansował do Priemjer-Ligi. W 2005 roku zakończył w nim swoją karierę.
Kariera reprezentacyjna.
W reprezentacji Azerbejdżanu Gajsumow zadebiutował 15 listopada 1995 w zremisowanym 0:0 meczu eliminacji do Euro 96 z Polską, rozegranym w Trabzonie. Grał w również w eliminacjach do MŚ 1998 i do Euro 2000. Od 1995 do 1998 rozegrał w kadrze narodowej 24 mecze.

</doc>
<doc id="5217983" url="https://pl.wikipedia.org/wiki?curid=5217983" title="Deni Gaisumov">
Deni Gaisumov



</doc>
<doc id="5217991" url="https://pl.wikipedia.org/wiki?curid=5217991" title="Stawczany (stacja kolejowa)">
Stawczany (stacja kolejowa)

Stawczany (, ) – stacja kolejowa w miejscowości Stawczany, w rejonie lwowskim, w obwodzie lwowskim, na Ukrainie.
Stacja istniała przed II wojną światową.

</doc>
<doc id="5217992" url="https://pl.wikipedia.org/wiki?curid=5217992" title="Woyzeck (film)">
Woyzeck (film)



</doc>
<doc id="5217993" url="https://pl.wikipedia.org/wiki?curid=5217993" title="Gesundbrunnen (dzielnica Berlina)">
Gesundbrunnen (dzielnica Berlina)



</doc>
<doc id="5217998" url="https://pl.wikipedia.org/wiki?curid=5217998" title="Hansaviertel (dzielnica Berlina)">
Hansaviertel (dzielnica Berlina)



</doc>
<doc id="5217999" url="https://pl.wikipedia.org/wiki?curid=5217999" title="Tiergarten (dzielnica Berlina)">
Tiergarten (dzielnica Berlina)



</doc>
<doc id="5218000" url="https://pl.wikipedia.org/wiki?curid=5218000" title="Ferenc Kozár">
Ferenc Kozár

Ferenc Kozár (ur. 20 marca 1943 w Budapeszcie, zm. 16 czerwca 2013 w Padwie) – węgierski entomolog, specjalizujący się w hemipterologii i entomologii stosowanej.
Życiorys.
Ferenc urodził się 20 marca 1943 roku w Budapeszcie. Od młodości interesował się czerwcami i ochroną roślin. W 1962 roku rozpoczął studia na Węgierskim Uniwersytecie Rolnictwa w Budapeszcie. W 1963 roku przeniósł się na Wydział Ochrony Roślin Uniwersytetu Leningradzkiego w obecnym Petersburgu. Tam otrzymał tytuł magistra dzięki pracy poświęconej czerwcom drzew owocowych. Później przez pół roku prowadził badania w Piatigorsku na Przedkaukaziu, a następnie pracował na Uniwersytecie Leningradzkim. W tym czasie odwiedzał Instytut Zoologii Rosyjskiej Akademii Nauk w Petersburgu. W 1968 roku uczestniczył w Światowym Kongresie Entomologicznym w Moskwie. Od 1971 roku odbywał studia doktorskie jednocześnie w Rosji i na Węgrzech. Po powrocie do Węgier znalazł zatrudnienie w Instytucie Badań nad Ochroną Roślin oraz na Wydziale Zoologii Węgierskiej Akademii Nauk. W latach 1978–1990 był kierownikiem tegoż wydziału. Po tym czasie pełnił tam funkcję konsultanta naukowego. Stopień doktora nauk rolniczych uzyskał w 1991 roku. Zmarł 16 czerwca 2013 roku w Padwie.
Praca naukowa.
Kozár jest autorem ponad 220 publikacji naukowych. Większość z nich ukazała się po 1990 roku. Wszystkie z wyjątkiem dwóch dotyczą pluskwiaków z infrarzędu czerwców. Był najbardziej płodnym kokcydiologiem przełomu tysiącleci. Jego badania nad tą grupą owadów dotyczyły taksonomii, faunistyki, biologii rozwoju, dynamiki populacji, przewidywania gradacji gatunków szkodliwych i ich zwalczania. Opisał 13 nowych dla nauki taksonów rangi rodzinowej, 32 nowe rodzaje i około 175 nowych gatunków. Badania terenowe prowadził w ponad 30 krajach, w tym na Węgrzech, Bałkanach, w Szwajcarii, Grecji, Rosji, Turcji, Kanadzie, Stanach Zjednoczonych i Południowej Afryce. Napisał 9 publikacji książkowych. Wspólnie z Michaelem Kosztarabem stworzyli pozycję o czerwcach Węgier (wydana w 1978 roku) oraz około 500-stronicową pozycję o czerwcach Europy Środkowej (wydana w 1988 roku). Był autorem katalogu czerwców Palearktyki (wydany w 1998 roku) oraz współautorem pozycji o dynamice populacji zwierząt (wydana w 1992 roku).
Kozár był członkiem, wiceprezydentem i prezydentem wielu towarzystw i komitetów entomologicznych, zoologicznych i poświęconych ochronie roślin. Był profesorem wizytującym na uniwersytetach we Włoszech, Turcji i Szwajcarii. Należał do sekcji badań zachodniopalearktycznych International Organization for Biological Control.

</doc>
<doc id="5218002" url="https://pl.wikipedia.org/wiki?curid=5218002" title="Synagoga w Mińsku">
Synagoga w Mińsku



</doc>
<doc id="5218004" url="https://pl.wikipedia.org/wiki?curid=5218004" title="Wedding (dzielnica Berlina)">
Wedding (dzielnica Berlina)



</doc>
<doc id="5218009" url="https://pl.wikipedia.org/wiki?curid=5218009" title="Deni Qaysumov">
Deni Qaysumov



</doc>
<doc id="5218014" url="https://pl.wikipedia.org/wiki?curid=5218014" title="Henryk Gurgul">
Henryk Gurgul



</doc>
<doc id="5218015" url="https://pl.wikipedia.org/wiki?curid=5218015" title="İlham Yadullayev">
İlham Yadullayev

İlham Həmzə oğlu Yadullayev (ur. 17 września 1975) – azerski piłkarz grający na pozycji środkowego obrońcy. Był reprezentantem Azerbejdżanu.
Kariera klubowa.
Swoją karierę piłkarską Yadullayev rozpoczął w klubie Neftçi PFK. W 1993 roku awansował do kadry pierwszego zespołu i wtedy też zadebiutował w jego barwach w azerskiej Premyer Liqası. W sezonie 1994/1995 zdobył z nim Puchar Azerbejdżanu. Wiosną 1995 grał w İnşaatçı Baku. Latem 1995 wrócił do Neftçi i w sezonie 1995/1996 wywalczył z nim dublet - mistrzostwo i Puchar Azerbejdżanu, a w sezonie 1996/1997 został z nim mistrzem kraju. Od wiosny 1997 do końca 1998 roku grał w OİK Bakı. Na początku 1999 wrócił do Neftçi. W sezonie 1998/1999 zdobył z nim Puchar Azerbejdżanu, a w sezonie 2000/2001 wywalczył wicemistrzostwo kraju. W sezonie 2001/2002 grał w Şəmkirze FK, z którym został mistrzem Azerbejdżanu.
Latem 2002 Yadullayev przeszedł do irańskiego Sanatu Naft Abadan. Jeszcze w tym samym roku odszedł do ukraińskiego Wołyni Łuck, w której zadebiutował 17 lipca 2002 w przegranym 1:8 wyjazdowym meczu z Arsenałem Kijów. Był to zarazem jego jedyny mecz w barwach Wołyni.
Latem 2003 Yadullayev został piłkarzem innego ukraińskiego klubu, Tawrii Symferopol. Swój debiut w nim zanotował 22 lipca 2003 w zremisowanym 0:0 wyjazdowym meczu z Worskłą Połtawa. W Tawrii grał przez pół roku.
Na początku 2004 Yadullayev przeszedł do Qarabağu, gdzie grał przez pół sezonu. W sezonie 2004/2005 najpierw grał w Neftçi PFK, z którym został wicemistrzem kraju, a następnie w Gəncə FK, gdzie występował do końca sezonu 2005/2006. W latach 2006-2010 grał w klubie Karvan Yevlax, w którym zakończył karierę.
Kariera reprezentacyjna.
W reprezentacji Azerbejdżanu Yadullayev zadebiutował 14 października 1998 w przegranym 1:2 meczu eliminacji do Euro 2000 z Liechtensteinem, rozegranym w Vaduz. Grał w również w eliminacjach do MŚ 2002 i do Euro 2004. Od 1998 do 2004 rozegrał w kadrze narodowej 37 meczów.

</doc>
<doc id="5218017" url="https://pl.wikipedia.org/wiki?curid=5218017" title="Ilham Yadullayev">
Ilham Yadullayev



</doc>
<doc id="5218022" url="https://pl.wikipedia.org/wiki?curid=5218022" title="David Cox">
David Cox



</doc>
<doc id="5218023" url="https://pl.wikipedia.org/wiki?curid=5218023" title="Santo (singel Christiny Aguilery)">
Santo (singel Christiny Aguilery)

„Santo” – piosenka wykonywana przez amerykańską wokalistkę Christinę Aguilerę we współpracy z portorykańskim artystą Ozuną, wydana na singlu 20 stycznia 2022 roku. Był to trzeci singel promujący minialbum wykonawczyni "La Fuerza".
Informacje o utworze.
Aguilera nagrała utwór we współpracy z portorykańskim wokalistą Ozuną, choć początkowo w sieci pojawiały się informacje, że na featuringu obecna będzie Becky G. „Santo” to piosenka utrzymana w konwencji latynoskiego popu, reggaetonu, muzyki latin urban oraz muzyki cumbia. Zawiera wpływy rumby, wykorzystano w niej instrumenty perkusyjne, bębny oraz marakasy. Monitor Latino, wydawca list przebojów, podaje, że utwór „zaprogramowano” z myślą o formacie radiowym CHR. Nagranie skomponowano w tonacji a-moll, jest ono oparte na umiarkowanie szybkich ruchach 96 uderzeń na minutę. Tekst utworu opowiada historię dwóch osób, które są skłonne umrzeć dla ciebie nawzajem i są gotowe popełnić każdy grzech.
W refrenie Aguilera śpiewa: „Święty, ocal mnie / Za twoją sprawą tańczę perreo / Skosztuj mnie i ugryź; powiem, kiedy możesz przestać”. W swojej zwrotce Ozuna nakazuje kobiecie tańczyć w szpilkach i nazywa ją groźniejszą niż karabin.
Nawiązanie do utworu padło w piosence „Brujería” z minialbumu Aguilery "La Tormenta", gdzie wokalistka nazywa tajemniczego kochanka „świętym, który okazał się diabłem”.
Wydanie singla.
Wersja demo piosenki wyciekła do internetu na początku października 2021 roku. „Santo” znalazł się na liście dziesięciu utworów z najlepszym debiutem w serwisie streamingowym Spotify w dniach 21–23 stycznia 2022.
Pod koniec miesiąca singel trafił na oficjalną playlistę Spotify zestawiającą najczęściej słuchane piosenki stycznia.
W Portoryko singel spędził pięć tygodni na miejscu pierwszym listy Top 20 Airplay – Pop.
W Surinamie utwór debiutował z miejsca trzydziestego na liście przebojów Nationale Top 40, a jako szczytowe zajął na niej miejsce dwudzieste pierwsze.
W Ekwadorze piosenka weszła na listę Top 100 Airplay &amp; Streaming, kompilowaną przez Charts Ecuador, debiutując na niej pod koniec stycznia 2022. Powróciła na listę w połowie marca, a jako szczytowe zajęła na niej miejsce pięćdziesiąte pierwsze.
Odbiór.
Recenzje.
Piosenka została pozytywnie oceniona przez krytyków. Lideny Villatoro, dziennikarka Univision, uznała, że utwór inspirowany jest tańcem perreo oraz kulturą Portoryko i stanowi „obietnicę wielkiego przeboju”. Zdaniem Villatoro „grzechem jest nie zatańczyć do «Santo», słuchając jego rytmu”. Liz Calvario‍ ("Entertainment Tonight") nazwała „Santo” „najgorętszą piosenką roku”. W omówieniu dla portalu "CGM" utwór określono jako „natychmiastowy hit”, a o Aguilerze i Ozunie napisano: „gwiazdy z pełną mocą wnoszą (do piosenki – przyp.) swoje niezrównane wokale”. Lucas Villa z serwisu "Rolling Stone" skwitował nagranie jako seksowne. Albert Nowicki, recenzując minialbum "La Fuerza" dla strony "Prime News", stwierdził, że piosenka ma „największy potencjał komercyjny” i „za kilka lat może okazać się równie kultowa, jak «Livin’ la vida loca» czy «Despacito»”. Shirley Gómez, na łamach tygodnika "¡Hola!", podsumowała utwór jako „silny”, „hołdujący latynoskim i afrokaraibskim rytmom”.
Serwis Rosario3.com, należący do argentyńskiej stacji telewizyjnej El Tres, również wydał pozytywną recenzję: napisano w niej, że utwór „napędzany jest przez zaraźliwy, reggaetónowy rytm”. Według Zuzanny Janickiej ("The-Rockferry") nagranie „natychmiastowo wpada w ucho”, a w serwisie "That Grape Juice" nazwano je „skwiercząco gorącym”. Pip Ellwood-Hughes, współpracujący z portalem "Entertainment Focus", wskazał „Santo” jako najsilniejszy ustęp płyty, chwaląc piosenkę za „pulsujący beat”, który powinien przynieść jej popularność w latynoamerykańskich klubach. Hughes docenił też „charakterystyczny” głos Ozuny, który dobrze współgra z wokalem Aguilery i dodał: „kawałek jest niezaprzeczalnie chwytliwy”. Podobnego zdania był recenzent piszący dla serwisu Monitor Latino, który uznał, że piosenka jest „bardzo rytmiczna” i „wszyscy do niej zatańczą”. Polski serwis "El Cultura", poświęcony kulturze Ameryki Łacińskiej, podsumował utwór jako „hipnotyzujący”, „przyprawiający o zawrót głowy”. Enrique Cerros ("NEIU Independent") twierdził, że nagranie jest „pikantne” i okazuje się „prawdziwym klubowym bangerem”; Aldo Magallanes ("El Siglo de Torreón") nazwał je „doskonałą fuzją” i „latynoskim hitem”.
Późniejsze opinie.
Jacob Uitti, piszący dla magazynu "American Songwriter", przypisał singlowi miejsce piąte na liście dziesięciu najlepszych piosenek w dorobku Aguilery. W lipcu 2022 serwis "Billboard" wymienił „Santo” na liście sześciu „najlepszych latynoskich featuringów roku”.
Teledysk.
Historia przedstawiona w teledysku kontynuuje tę, którą opowiedziano w dwóch poprzednich wideoklipach Aguilery („Pa mis muchachas”, „Somos nada”). Abstrakcyjny teledysk rozpoczyna się sceną, w której Aguilera odwiedza kino: emitowany jest w nim film "Santo – Chapter III". Artystka ma na sobie czarną suknię i welon oraz mocny makijaż. Po wejściu do budynku Aguilera przenosi się do mistycznego lasu w świecie podziemi, gdzie staje twarzą w twarz z byłym kochankiem i współpracownikiem. Bohater zmarł pod koniec klipu do utworu „Somos nada” i prześladuje wokalistkę jako duch. Ozuna pojawia się w teledysku jako zbawca, który ratuje Aguilerę (wers refrenu można przetłumaczyć jako: „Święty, ocal mnie”).
Aguilera trafia do ogrodu, w którym towarzyszą jej tancerze – poubierani w kwiaty i przypominający postać Trującego Bluszczu. Artystka ma na sobie czerwoną suknię i piercing – kolczyk w kształcie kwiatu w dolnej wardze.
W serwisie "Entertainment Tonight" teledysk określono jako „skwarny” i zmysłowy, a w recenzji dla portalu "CGM" pisano, że jest on „wizualnie oszałamiający”. Krytyk Albert Nowicki uznał, że wideoklip przypomina „skrzyżowanie «Get Ur Freak On» z «Everybody» zespołu Backstreet Boys”. Tomás Mier, dziennikarz "Rolling Stone", porównał Aguilerę i Ozunę do Adama i Ewy, ale w „dzikim wydaniu”, a scenografię teledysku okrzyknął jako „mroczny Eden”.
Wersja alternatywna.
10 lutego 2022 na profilu Aguilery w serwisie Facebook opublikowano alternatywną wersję teledysku. Trwający niewiele ponad trzy minuty wideoklip także wyreżyserował Nuno Gomes. Aguilera i Ozuna śpiewają w nim wersy i refren piosenki, ubrani w czerwone, lateksowe stroje. Akcja toczy się w lesie przy pełni Księżyca, a klip utrzymany jest w kolorystyce jaskrawego, neonowego fioletu. 15 czerwca 2022 alternatywny wideoklip pojawił się też na oficjalnym youtube’owym kanale Aguilery.
Promocja i wykonania koncertowe.
W lutym 2022 roku popularność w sieci zyskał klip, w którym do piosenki tańczy Shiloh Jolie-Pitt. Aguilera wykonała utwór po raz pierwszy w trakcie wydarzenia muzycznego Mallorca Live Festival pod koniec czerwca 2022.

</doc>
<doc id="5218024" url="https://pl.wikipedia.org/wiki?curid=5218024" title="COX">
COX



</doc>
<doc id="5218025" url="https://pl.wikipedia.org/wiki?curid=5218025" title="Strzępkoskórka kremowa">
Strzępkoskórka kremowa

Strzępkoskórka kremowa ("Hyphoderma litschaueri" (Burt) J. Erikss. &amp; Å. Strid) – gatunek grzybów z rzędu szczeciniakowców ("Hymenochaetales").
Systematyka i nazewnictwo.
Pozycja w klasyfikacji według Index Fungorum: "Hyphoderma, Hyphodermataceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Gatunek ten opisał w 1926 roku Edward Angus Burt, nadając mu nazwę "Corticium litschaueri". Obecną, uznaną przez Index Fungorum nazwę nadali mu 1975 r. John Eriksson i Åke Strid w 1975 r.
Synonimy:
Polską nazwę zaproponował Władysław Wojewoda w 2003 r.
Morfologia.
Rozpostarty o grubości do 170 µm. Powierzchnia hymenialna gładka lub grudkowata, na świeżych owocnikach szarobiała, na wyschniętych pomarańczowobiała do jasnopomarańczowej. Brzeg cienki, strzępiasty, tej samej barwy, ale jaśniejszy.
System strzępkowy monomityczny. Strzępki generatywne o szerokości do 3,8 μm, cienkościenne, rozgałęzione, podzielone, zaciśnięte; strzępki bazalne luźne, równoległe do podłoża. Strzępki subhymenium zwarte, pionowe. Cystydy 65,0–79 × 6,2–10 μm, maczugowate zwężające się ku wierzchołkom, cienkościenne do nieco grubościennych, ze sprzążkami u podstawy. Podstawka grzyba|Podstawki 30–40 × 6,2–7,2 μm, maczugowate do prawie cylindrycznych, 4-sterygmowe, ze sprzążką w podstawie. Sterygmy o długości do 6,8 μm. Bazydiospory 12,4–13,8 × 4,8–5,4 μm, niemal cylindryczne do cylindrycznych, gładkie, cienkościenne, niecyjanofilne, nieamyloidalne, z oleistą zawartością.
Występowanie i siedlisko.
Występuje w Ameryce Północnej i Południowej, Eurazji, Australii i na Nowej Zelandii. W Polsce do 2003 roku podano dwa stanowiska. Według W. Wojewody rozprzestrzenienie tego gatunku w Polsce nie jest znane.
Nadrzewny grzyb saprotroficzny. Występuje w lasach liściastych na martwym drewnie, zwłaszcza brzozy i buka. Rozwija się na leżących na ziemi pniach i gałęziach.

</doc>
<doc id="5218026" url="https://pl.wikipedia.org/wiki?curid=5218026" title="Hyphoderma litschaueri">
Hyphoderma litschaueri



</doc>
<doc id="5218029" url="https://pl.wikipedia.org/wiki?curid=5218029" title="Böyük Kirs">
Böyük Kirs

Böyük Kirs ( "Böyük Kirs Dağı", "Մեծ Քիրս Լեռ", także "Wielki Kirs") – góra o wysokości 2725 m n.p.m. (lub według źródeł ormiańskich 2724,6 m n.p.m.) w paśmie Gór Karabaskich, znajdująca się "de iure" na terenie Azerbejdżanu, "de facto" pod kontrolą Republiki Górskiego Karabachu (Arcach). Po tym, jak Górski Karabach utracił część terytorium, na którym leżał szczyt Murovdağ (3724 m n.p.m.) w wyniku konfliktu zbrojnego, od 2020 Böyük Kirs stanowi faktycznie najwyższy szczyt na terytorium kontrolowanym przez to państwo. Według azerskiego podziału administracyjnego znajduje się na styku rejonów Laçın, Xocavənd i Şuşa, natomiast według karabaskiego – w rejonie Szuszi przy granicy z rejonem Kaszatagh. Góra składa się ze skał osadowych jury środkowej, z jej stoków wypływa rzeka Allı çayı.

</doc>
<doc id="5218032" url="https://pl.wikipedia.org/wiki?curid=5218032" title="Dávid Rédei">
Dávid Rédei

Dávid Rédei – węgierski entomolog, specjalizujący się w hemipterologii.
Jest kuratorem zbioru pluskwiaków w Węgierskim Muzeum Historii Naturalnej w Budapeszcie oraz pracownikiem Instytutu Entomologii Uniwersytetu Nankai w chińskim Tiencinie. Zatrudniony także jako profesor entomologii na North Dakota State University.
Jest autorem około 40 publikacji naukowych, poświęconych głównie taksonomii, morfologii porównawczej i faunistyce pluskwiaków różnoskrzydłych. Zajmuje się takimi rodzinami jak tarczówkowate, ziemikowate, żółwinkowate, puklicowate i pawężowate. Liczne jego prace dotyczą fauny orientalnej, zwłaszcza Tajwanu. Opisał wiele nowych dla nauki gatunków i kilka nowych rodzajów, w tym "Claviplatys", "Labroplatys" i "Zhengica".

</doc>
<doc id="5218033" url="https://pl.wikipedia.org/wiki?curid=5218033" title="Olszyca">
Olszyca



</doc>
<doc id="5218036" url="https://pl.wikipedia.org/wiki?curid=5218036" title="Olszyca (powiat jędrzejowski)">
Olszyca (powiat jędrzejowski)



</doc>
<doc id="5218039" url="https://pl.wikipedia.org/wiki?curid=5218039" title="Siemianówka (województwo podlaskie)">
Siemianówka (województwo podlaskie)



</doc>
<doc id="5218043" url="https://pl.wikipedia.org/wiki?curid=5218043" title="Acordulecera vericulata">
Acordulecera vericulata

Acordulecera vericulata – gatunek błonkówki z rodziny Pergidae.
Taksonomia.
Gatunek ten został opisany w 1899 roku przez Friedricha Konowa pod nazwą "Acorduleceros vericulatus". Jako miejsce typowe podano Callanga w stanie Cuzco w Peru. Lektotyp (samica) został wyznaczony w 1990 roku przez Davida Smitha. 
Zasięg występowania.
Ameryka Południowa, znany jedynie z Peru.

</doc>
<doc id="5218045" url="https://pl.wikipedia.org/wiki?curid=5218045" title="Rəhman Hacıyev">
Rəhman Hacıyev

Rəhman Xudayət oğlu Hacıyev (ur. 25 lipca 1993 w Tovuzie) – azerski piłkarz grający na pozycji lewego pomocnika. Od 2020 jest piłkarzem klubu Keşlə Baku, do którego jest wypożyczony z Neftçi PFK.
Kariera klubowa.
Swoją karierę piłkarską Hacıyev rozpoczął w klubie Bakı FK. W 2008 roku awansował do kadry pierwszego zespołu i w sezonie 2008/2009 zadebiutował w jego barwach w azerskiej Premyer Liqası. W debiutanckim sezonie wywalczył mistrzostwo Azerbejdżanu. W sezonie 2009/2010 zdobył z Bakı FK Puchar Azerbejdżanu. Jesienią 2010 był wypożyczony do tureckiego klubu Altay SK, jednak nie zaliczył w nim debiutu w 1. Lig. Wiosną wrócił do Bakı FK i w sezonie 2011/2012 zdobył z nim krajowy puchar.
Na początku 2014 roku Hacıyev odszedł do Sumqayıtu FK. Swój debiut w nim zaliczył 2 lutego 2014 w przegranym 0:3 domowym meczu z Qəbələ FK. Zawodnikiem Sumqayıtu był przez pół roku.
Latem 2014 Hacıyev ponownie zmienił klub i przeszedł do tureckiego Gaziantep BB. Swój debiut w nim zanotował 31 sierpnia 2014 w zremisowanym 1:1 domowym meczu z Bolusporem.
W styczniu 2015 Hacıyev przeszedł do Neftçi PFK. Zadebiutował w nim 6 lutego 2015 w zremisowanym 0:0 domowym meczu z Simurqiem Zaqatala. W sezonach 2018/2019 i 2019/2020 wywalczył z Neftçi dwa wicemistrzostwa Azerbejdżanu.
Latem 2020 Hacıyev został wypożyczony z Neftçi do Keşlə Baku, w którym swój debiut zaliczył 21 sierpnia 2020 w zwycięskim 1:0 wyjazdowym spotkaniu z Sumqayıtem FK.
Kariera reprezentacyjna.
Hacıyev w swojej karierze grał w młodzieżowych reprezentacjach Azerbejdżanu na szczeblach U-17, U-19 i U-21. reprezentacji Azerbejdżanu zadebiutował 17 listopada 2015 w wygranym 2:1 towarzyskim meczu z Mołdawią, rozegranym w Baku.

</doc>
<doc id="5218046" url="https://pl.wikipedia.org/wiki?curid=5218046" title="Rahman Hajiyev">
Rahman Hajiyev



</doc>
<doc id="5218049" url="https://pl.wikipedia.org/wiki?curid=5218049" title="Acordulecera westwoodii">
Acordulecera westwoodii

Acordulecera westwoodii – gatunek błonkówki z rodziny Pergidae.
Taksonomia.
Gatunek ten został opisany w 1883 roku przez Petera Camerona pod nazwą "Perantherix westwoodii". Jako miejsce typowe podano rejon Bugaba w Panamie. Syntypem była samica. 
Zasięg występowania.
Ameryka Środkowa, znany jedynie z Panamy.

</doc>
<doc id="5218050" url="https://pl.wikipedia.org/wiki?curid=5218050" title="Mikuláš z Bubna-Litic">
Mikuláš z Bubna-Litic

Mikuláš z Bubna-Litic (ur. 14 czerwca 1897 w Doudleby nad Orlicí, zm. 17 sierpnia 1954 w Grazu) – czeski arystokrata i polityk, minister rolnictwa Protektoratu Czech i Moraw w latach 1940–1942. 
Życiorys.
Urodził się w rodzinie hrabiego Michaela z Bubna-Litic. Początkowo był przeciwny powstaniu Czechosłowacji, jednak w 1939 roku był jednym z sygnatariuszy deklaracji szlachty czeskiej w obronie czechosłowackiej państwowości, przesłanej następnie do prezydenta Emila Háchy. 
Po ucieczce ministra rolnictwa Ladislava Feierabenda do Wielkiej Brytanii w 1940 roku objął funkcję ministra rolnictwa Protektoratu Czech i Moraw, zostając pierwszym pochodzącym z arystokracji ministrem od 1918 roku. Głównym powodem wybrania go na to stanowisko było jego pochodzenie i nadzieja, że dzięki niemu stanie się łącznikiem rządu z protektorem Konstantinem von Neurathem. Po aresztowaniu premiera Aloisa Eliáša był jednym z inicjatorów głosowania nad dymisją rządu, próbował namówić do dymisji również prezydenta Hachę. Wkrótce potem aresztowano i stracono kilku jego najbliższych współpracowników z ministerstwa rolnictwa. Po tych wydarzeniach złożył dymisję z funkcji ministra, jednak prezydent Hacha namówił go aby pozostał na stanowisku do czasu powołania nowego rządu.
Po powołaniu rządu Jaroslava Krejčíego, 19 stycznia 1942 roku przestał pełnić funkcję ministra. Według świadków przesłuchanych podczas powojennego śledztwa, podczas pełnienia funkcji ministra aktywnie angażował się w działalność ruchu oporu. Resztę wojny spędził zarządzając swoim majątkiem.
W maju 1945 roku został aresztowany i spędził 14 miesięcy w więzieniu Pankrác, prowadzono śledztwo, ale nigdy nie odbył się jego proces. Spośród wielu przesłuchanych wtedy świadków tylko jeden miał wypowiadać się o nim negatywnie. W 1946 roku zmarła jego żona.
28 października 1948 roku wraz z synem Adamem udał się na rzekome polowanie na Morawy, w rzeczywistości jednak wspólnie przekroczyli granicę i udali się na emigrację do Austrii. Czechosłowacka prokuratura dopiero w lutym 1950 roku wszczęła postępowanie w sprawie nielegalnego przekroczenia granicy. Na emigracji mieszkał w Wiedniu, gdzie w 1950 roku ożenił się ponownie. Zmarł w 1954 roku.

</doc>
<doc id="5218056" url="https://pl.wikipedia.org/wiki?curid=5218056" title="Acordulecera whittelli">
Acordulecera whittelli

Acordulecera whittelli – gatunek błonkówki z rodziny Pergidae.
Taksonomia.
Gatunek ten został opisany w 2010 roku przez Davida Smitha. Jako miejsce typowe podano dolinę Post Canyon, ok. 3 km (2 mile) na płd. od Elgin w Hrabstwie Santa Cruz w płd. Arizonie, na wysokości 1535 m n.p.m. 
Zasięg występowania.
Ameryka Północna, notowany w Arizonie w USA.

</doc>
<doc id="5218057" url="https://pl.wikipedia.org/wiki?curid=5218057" title="WorldSkills Poland">
WorldSkills Poland

WorldSkills Poland – istniejąca od 2017 r. w Polsce inicjatywa, której głównym celem jest wspieranie młodych ludzi w zakresie podnoszenia kwalifikacji zawodowych i promocji szkolnictwa zawodowego w Polsce.
Inicjatywa umożliwia udział w prestiżowych konkursach EuroSkills i WorldSkills, w ten sposób wskazuje ich uczestnikom atrakcyjną ścieżkę kariery zawodowej. WorldSkills Poland jest organizatorem konkursów branżowych w Polsce, w tym największego konkursu branżowego do 23 roku życia: SkillsPoland. Pierwszy konkurs odbył się w dniach 25–26.11.2021 w Gdańsku na terenie Centrum Wystawienniczo-Kongresowym AmberExpo.
Historia.
Polska przystąpiła do WorldSkills Europe w październiku 2017 r., podczas Zgromadzenia Ogólnego WorldSkills w AbuDhabi, a rok później w trakcie Zgromadzenia Ogólnego w Amsterdamie dołączyła do grona państw zrzeszonych w WorldSkills International. W 2020 r. Fundacja Rozwoju Systemu Edukacji, która pełni rolę instytucji koordynującej, z ramienia Ministerstwa Edukacji i Nauki, powołała biuro WorldSkills Poland. Oficjalnym Delegatem inicjatywy WorldSkills Poland jest dr Paweł Poszytek, a Delegatem Technicznym Izabela Laskowska.
Polska do tej pory brała udział trzykrotnie w konkursach międzynarodowych WorldSkills i EuroSkills:
• EuroSkills Budapeszt 2018, 7 konkurencji z polskim udziałem w konkurencjach: ciesielstwo, florystyka, fryzjerstwo, gotowanie, mechatronika, murarstwo, tynkarstwo i sucha zabudowa.
• WorldSkills Kazań 2019, 8 konkurencji z polskim udziałem w konkurencjach: gotowanie, florystyka, mechatronika, obrabiarki CNC, spawanie, technologia mody, BIM, roboty mobilne.
• EuroSkills Graz 2021, 16 konkurencji z polskim udziałem w konkurencjach: dekarstwo, florystyka, frezowanie CNC, fryzjerstwo, gotowanie, instalacje elektryczne, meblarstwo, obsługa gości hotelowych, projektowanie graficzne, spawalnictwo, stolarstwo, układanie parkietów, technik laboratorium chemicznego, technologia mody, technologia pojazdów ciężkich, technologia samochodowa.
12-17 października 2022 drużyna WorldSkills Poland wystąpi w międzynawowym konkursie WorldSkills Shanghai 2022.
Konkursy krajowe.
2020 r.:
Eliminacje Krajowe WorldSkills Poland 2020 (Poznań) w 4 konkurencjach: gotowanie, serwis restauracyjny, cukiernictwo, carving.
2021 r.:
Eliminacje Krajowe WorldSkills Poland 2021 (Tarnów) w konkurencji: technik laboratorium chemicznego.
Eliminacje Krajowe WorldSkills Poland 2021 (Lublin) w 5 konkurencjach: chmura obliczeniowa, cyberbezpieczeństwo, mechatronika, przemysł 4.0 robotyka mobilna.
Eliminacje Krajowe WorldSkills Poland 2021 (Kraków), w konkurencji: budownictwo cyfrowe/BIM.
SkillsPoland 2021 (Gdańsk), w 9 konkurencjach: florystyka, frezowanie CNC, fryzjerstwo, instalacje sanitarne i grzewcze, instalacje elektryczne, meblarstwo, mechanika pojazdów rolniczych i budowlanych, obsługa gości hotelowych, stolarstwo.
EuroSkills i WorldSkills.
EuroSkills i WorldSkills to międzynarodowe, cykliczne wydarzenia, których zadaniem jest promowanie umiejętności zawodowych. Konkursy dają możliwość udziału zarówno uczniom szkół branżowych, techników, jak i studentom uczelni wyższych. W ramach EuroSkills i WorldSkills rywalizuje 31 państw z Europy i aż 85 państwa w edycji globalnej. Eliminacje organizowane w ramach inicjatywy WorldSkills Poland pozwalają wyłaniać zawodników na EuroSkills i WorldSkills.

</doc>
<doc id="5218063" url="https://pl.wikipedia.org/wiki?curid=5218063" title="Okna (województwo kujawsko-pomorskie)">
Okna (województwo kujawsko-pomorskie)



</doc>
<doc id="5218065" url="https://pl.wikipedia.org/wiki?curid=5218065" title="Przemysław Szafran">
Przemysław Szafran

Przemysław Szafran (ur. 1929, zm. 5 listopada 2021) – polski historyk, dr hab.
Życiorys.
Obronił pracę doktorską, w 1982 habilitował się na podstawie pracy zatytułowanej "Żuławy Gdańskie w XVII w. (Studium z dziejów gospodarczych i społecznych)". Został zatrudniony na stanowisku docenta w Polskiej Akademii Nauk Biblioteki Gdańskiej.
Zmarł 5 listopada 2021.

</doc>
<doc id="5218066" url="https://pl.wikipedia.org/wiki?curid=5218066" title="Okna (powiat Česká Lípa)">
Okna (powiat Česká Lípa)



</doc>
<doc id="5218069" url="https://pl.wikipedia.org/wiki?curid=5218069" title="Elvin Camalov">
Elvin Camalov

Elvin Sərkər oğlu Camalov (ur. 4 lutego 1995 w Qax) – azerski piłkarz grający na pozycji środkowego pomocnika. Od 2021 jest piłkarzem klubu Sabah Baku.
Kariera klubowa.
Swoją karierę piłkarską Camalov rozpoczął w klubie Qəbələ FK. W 2013 roku awansował do kadry pierwszego zespołu i 25 października 2010 zadebiutował w jego barwach w azerskiej Premyer Liqası w wygranym 2:0 domowym meczu z Sumqayıtem FK. W sezonach 2016/2017 i 2017/2018 wywalczył z Qəbələ FK dwa wicemistrzostwa Azerbejdżanu. W klubie tym grał do końca sezonu 2018/2019.
Latem 2019 roku Camalov odszedł z Qəbələ FK do Zirə Baku. Swój debiut w nim zaliczył 18 sierpnia 2019 w przegranym 0:1 wyjazdowym meczu z Səbailem Baku. W Zirə występował przez dwa sezony.
Latem 2021 Camalov odszedł do klubu Sabah Baku w którym swój debiut zanotował 14 sierpnia 2021 w przegranym 0:1 domowym spotkaniu z Səbailem Baku.
Kariera reprezentacyjna.
Camalov w swojej karierze grał w młodzieżowych reprezentacjach Azerbejdżanu na szczeblach U-17, U-19 i U-21. W reprezentacji Azerbejdżanu zadebiutował 19 listopada 2019 w przegranym 0:2 meczu eliminacji do Euro 2020 ze Słowacją, rozegranym w Trnawie.

</doc>
<doc id="5218071" url="https://pl.wikipedia.org/wiki?curid=5218071" title="Katastrofa lotu Palair Macedonian Airlines 301">
Katastrofa lotu Palair Macedonian Airlines 301

Katastrofa lotu Palair Macedonian Airlines 301 – katastrofa lotnicza, która wydarzyła się 5 marca 1993 roku. Lot 301 państwowych linii lotniczych Palair Macedonian Airways, który miał wystartować z lotniska w Skopju oraz wylądować w lotnisku w Zurychu. Samolot rozbił się po starcie z lotniska. W katastrofie zginęły 83 osoby – 79 pasażerów i 5 członków załogi, a 14 osób przeżyło. Lot 301 jest drugą największą co do śmierci katastrofą z udziałem samolotu Fokker 100. Badanie katastrofy wykazało, że przyczyną wypadku była utrata sterowności samolotu z powodu nagromadzenia się lodu na skrzydłach.
Samolot.
Samolot, który uległ katastrofie to Fokker 100, o numerze rejestracyjnym PH-KXL, i numerze seryjnym 11393. Samolot został zbudowany w 1992 r. i został wysłany do Palair w dniu 27 stycznia 1993 r. Naliczył łącznie 188 godzin lotu i 136 cykli lotu.
Załoga i pasażerowie.
Lot 301 przewoził 92 pasażerów i 5 członków załogi. Większość pasażerów stanowili Kosowianie, którzy lecieli do pracy w Szwajcarii.
Dowódcą kapitana był 49-letni Peter Bierdrager, który mieszkał w Holandii. Ostatnią kontrolę lekarską przeszedł w 1992 roku i zdobył łącznie 11 200 godzin doświadczenia w lataniu, z czego 1180 godzin na samolocie Fokker 100. Oprócz licencji na ten samolot, uzyskał również licencje na Fokker F-27, Fokker 28 i Fokker 50. Kapitanem był 34-letni Macedończyk. Jego doświadczenie w lataniu wyniosło 5580 godzin, z czego 65 godzin na Fokkerze. Zanim został zatrudniony przez Palair Macedonian Airlines, był pilotem w JAT Jugosławii.
Lot.
Lot 301 był międzynarodowym regularnym lotem pasażerskim rozpoczynającym się w Skopje w Macedonii, z miejscem docelowym w Zurychu w Szwajcarii. Na pokładzie samolotu znajdowało się 92 pasażerów i 5 członków załogi. Fokker 100, zarejestrowany jako PH-KXL, należał do Palair Macedonian Airlines, ówczesnych krajowych linii lotniczych.
Zezwolenie na start zostało wydane o 11:11 czasu lokalnego. Gdy lot 301 wystartował, padał śnieg, a widoczność była ograniczona do 900 metrów. Lot 301 wzbił się w powietrze 28 sekund po zezwoleniu na start.
Zaledwie 2 sekundy po starcie z pasa startowego 34 samolot zaczął gwałtownie się trząść. Podczas wznoszenia się na wysokość około 50 stóp lot 301 przechylił się ostro w lewo, a potem w prawo, pod kątem 50 i 55 stopni. Załoga natychmiast zastosowała lotki, aby skorygować położenie samolotu.
Prawe skrzydło samolotu uderzyło w ziemię poza końcem pasa startowego pod kątem 90 stopni. Samolot spadł na ziemię, a kadłub rozpadł się na trzy części. Samolot natychmiast eksplodował i stanął w płomieniach. 20 ocalałych, z których 5 było w stanie krytycznym, przewieziono do szpitala w Skopje. 4 ocalałych zostało później uznanych za zmarłych po przybyciu do szpitala.
Dochodzenie.
Pogoda.
Dane pogodowe zebrane przez badaczy sugerowały, że przed wypadkiem i w jego trakcie padał lekki lub umiarkowany śnieg. Pracownicy lotniska poinformowali, że śnieg topił się, gdy dotknął ziemi.
Przed wypadkiem na pasie startowym, drodze kołowania i płycie postojowej nie było widocznego śniegu. Śledczy potwierdzili, że był to śnieg zmieszany z deszczem. Na lotnisku zarejestrowano temperaturę 0°C.
Śnieg na skrzydle.
Przed startem samolot został sprawdzony przez obsługę naziemną pod kątem śladów śniegu i lodu. Śledczy zauważyli, że nie ma dowodów na to, że lewe skrzydło zostało zbadane tak dokładnie, jak prawe. Ze względu na panujące warunki pogodowe badacze sądzili, że górna powierzchnia skrzydła samolotu została pokryta cienką warstwą śniegu i prawdopodobnie przymarzła. Według załóg naziemnych kilka osób dotknęło krawędzi natarcia skrzydła, aby wykryć lód. Jednak ze względu na wysokość samolotu mogli to zrobić tylko wysocy ludzie. Mogliby również dotknąć tylko krawędzi natarcia w pobliżu końcówki skrzydła; jednak nie byliby w stanie dosięgnąć górnej powierzchni skrzydła. Dalsze badania wykazały, że samolot przyleciał do Skopje ze stosunkowo dużą ilością paliwa o bardzo niskiej temperaturze. Spowodowało to zamarznięcie mokrego śniegu, który padał na powierzchnię skrzydła. Zostało to później potwierdzone, gdy inspekcja wykazała, że pod zbiornikami paliwa wykryto lód. Jednak pomimo tego, że samolot był pokryty śniegiem, inżynier stacji lotów i obsługa naziemna zgłosili, że wszystko jest w porządku i nie widzą śniegu. Śledczy stwierdzili, że prawdopodobnie mieli złudzenia. Zgodnie z raportem końcowym śledczy stwierdzili, że przyczyną katastrofy było oblodzenie skrzydła.
Później potwierdzono, że obsługa naziemna sprawdziła tylko wewnętrzną część skrzydła, a nie zewnętrzną. Stopienie śniegu w wewnętrznej części skrzydła stwarzało wrażenie, że na skrzydle nie ma już śniegu i że stopił się cały śnieg, łącznie z tym na zewnętrznym skrzydle, dlatego badacze nazwali to złudzeniem.
Brak uwagi na odlodzenie.
Standardowa procedura operacyjna linii lotniczych określała, że pilot musi przeprowadzić zewnętrzną inspekcję samolotu przed lotem. W tym samolocie jednak ta zasada nie była przestrzegana. Zamiast tego inspekcję zewnętrzną zlecono Inżynierowi Stacji Lotów. Inżynier stacji lotów był uważany za bardzo doświadczonego, dlatego załoga uwierzyła w jego słowa, gdy powiedział, że samolot nie wymaga odladzania. Analiza powypadkowa danych pogodowych sugeruje jednak, że samolot musiałby zostać odlodzony.

</doc>
<doc id="5218072" url="https://pl.wikipedia.org/wiki?curid=5218072" title="Mistrzostwa Świata w Łucznictwie 2003">
Mistrzostwa Świata w Łucznictwie 2003

42. Mistrzostwa Świata w Łucznictwie odbyły się między 14 a 20 lipca 2003 w Nowym Jorku w Stanach Zjednoczonych. Organizatorem była Międzynarodowa Federacja Łucznicza. 

</doc>
<doc id="5218082" url="https://pl.wikipedia.org/wiki?curid=5218082" title="Państwowe Gimnazjum Polskie w Rēzekne">
Państwowe Gimnazjum Polskie w Rēzekne

Państwowe Gimnazjum Polskie w Rēzekne (łot. "Rēzeknes valsts poļu ģimnāzija") – szkoła średnia w Rzeżycy na Łotwie, działająca w systemie bilingwalnym, jedyna polska szkoła w tym mieście. 
Historia i współczesność.
Przed II wojną światową w Rzeżycy istniało gimnazjum, którym kierowała polska aktywistka Olga Tallat-Kiełpsz. Placówka została zamknięta w 1941 roku. Po ponownym włączeniu Łotwy w skład Związku Sowieckiego po 1945 roku nie istniała ani jedna polska szkoła w mieście. Polskość w Rzeżycy odrodziła się na przełomie lat osiemdziesiątych i dziewięćdziesiątych XX wieku. 
Polska szkoła początkowa w Rzeżycy została otwarta 1 września 1993 roku przy ulicy Kaļķu 12. Uczyło się w niej wówczas 22 uczniów.. W marcu 1997 roku szkoła była akredytowana jako szkoła podstawowa i przeniosła swoją siedzibę do przebudowanych pomieszczeń przedszkola przy Lubānas ielā 49, gdzie znajduje się po dzień dzisiejszy We wrześniu 2002 roku placówkę przekształcono w szkołę średnią, zaś w czerwcu 2010 roku przywrócono jej przedwojenną nazwę Państwowe Gimnazjum Polskie w Rēzekne. 
W szkole pracują zarówno nauczyciele miejscowi, jak i przesłani przez Ośrodek Rozwoju Polskiej Edukacji Zagranicą w Warszawie. Zajęcia w szkole są prowadzone po polsku i łotewsku, język rosyjski jest zaś przedmiotem dodatkowym. Wieloletnią dyrektorką placówki, od początku jej funkcjonowania, była Walentyna Szydłowska.Na początku 2020 roku zastąpiła ją w tej funkcji nauczycielka szkoły Olga Burowa.
Placówka funkcjonuje pod patronatem Kuratorium Miasta Rēzekne, na podstawie umowy polsko-łotewskiej o szkolnictwie. Obecnie w szkole uczy się 600 uczniów, pracuje 61 nauczycieli. Gimnazjum aktywnie realizuje projekty Unii Europejskiej. Uważane jest za jedną z najlepszych szkół w skali kraju.

</doc>
<doc id="5218086" url="https://pl.wikipedia.org/wiki?curid=5218086" title="Jason Preston">
Jason Preston

Jason Preston (ur. 10 sierpnia 1999 w Orlando) – amerykański koszykarz, występujący na pozycji rozgrywającego, obecnie zawodnik Los Angeles Clippers.
W 2021 reprezentował Los Angeles Clippers podczas rozgrywek letniej ligi NBA w Las Vegas.

</doc>
<doc id="5218093" url="https://pl.wikipedia.org/wiki?curid=5218093" title="Keon Johnson">
Keon Johnson

Christopher Keon Johnson (ur. 10 marca 2002 w Shelbyville) – amerykański koszykarz, występujący na pozycji rzucającego obrońcy, obecnie zawodnik Portland Trail Blazers.
W 2018 i 2019 został wybrany najlepszym koszykarzem szkół średnich stanu Tennessee dywizji II A (Tennessee Mr. Basketball).
W 2021 reprezentował Los Angeles Clippers podczas rozgrywek letniej ligi NBA w Las Vegas.
4 lutego 2022 trafił w wyniku wymiany do Portland Trail Blazers.

</doc>
<doc id="5218096" url="https://pl.wikipedia.org/wiki?curid=5218096" title="Rejon czerwonogrodzki">
Rejon czerwonogrodzki

Rejon czerwonogrodzki (, "Czerwonohradśkyj rajon") – rejon na Ukrainie, w obwodzie lwowskim, ze stolicą w Czerwonogrodzie.
Historia.
Rejon został utworzony 17 lipca 2020 roku decyzją Rady Najwyższej o przeprowadzeniu reformy administracyjno-terytorialnej Ukrainy. W jego skład weszły w całości dotychczasowe rejony radziechowski, sokalski i obszar czerwonogrodzkiej rady miejskiej oraz mniejsza część rejonów kamioneckiego i żółkiewskiego.

</doc>
<doc id="5218102" url="https://pl.wikipedia.org/wiki?curid=5218102" title="Kamal Mirzəyev">
Kamal Mirzəyev

Mirzəyev Kamal Nəsrullah oğlu (ur. 14 września 1994 w Alpout-Udzhar) – azerski piłkarz grający na pozycji defensywnego pomocnika w klubie Qəbələ FK.
Kariera klubowa.
Şüvəlan Baku.
Mirzəyev przeszedł do Şüvəlan Baku 2 lutego 2015. Zadebiutował on dla tego klubu 22 maja 2015 w meczu z Simurq Zaqatala (wyg. 5:0). Pierwszą bramkę zawodnik ten zdobył 13 marca 2016 w zremisowanym 1:1 spotkaniu przeciwko Neftçi PFK. Łącznie dla Şüvəlan Baku Azer rozegrał 43 mecze, strzelając jednego gola.
Sumqayıt FK.
Mirzəyev przeniósł się do Sumqayıt FK 1 lipca 2017. Debiut dla tego zespołu zaliczył on 13 sierpnia 2017 w wygranym 2:1 spotkaniu przeciwko Kəpəz Gəncə. Pierwszego gola piłkarz ten strzelił 29 listopada 2017 w meczu Pucharu Azerbejdżanu z Sabah Baku. Ostatecznie w barwach Sumqayıt FK Azer wystąpił 24 razy, zdobywając dwie bramki.
Zirə Baku.
Mirzəyev trafił do Zirə Baku 1 lipca 2018. Zadebiutował on dla tego zespołu 26 września 2019 w przegranym 3:2 spotkaniu przeciwko Qarabağ FK. Łącznie dla Zirə Baku Azer rozegrał 15 meczów, nie strzelając żadnego gola.
Qəbələ FK.
2010–2015, 2019.
Mirzəyev występował w drugim zespole Qəbələ FK w latach 2010–2015. Dla pierwszej drużyny zadebiutował on 28 kwietnia 2015 w meczu z Qarabağ FK (przeg. 0:2). W 2019 roku Azer ponownie przeniósł się do Qəbələ FK, nie rozgrywając tam jednak żadnego meczu.
2020.
Mirzəyev trafił do Qəbələ FK 22 września 2020. Pierwsze spotkanie po powrocie rozegrał 30 listopada 2020 występując przeciwko Sumqayıt FK (wyg. 0:2).
Al Salmiya.
Mirzəyev przeniósł się do Al Salmiya 23 sierpnia 2019. Występował tam przez nieco ponad rok.

</doc>
<doc id="5218107" url="https://pl.wikipedia.org/wiki?curid=5218107" title="Eleonora Sikora">
Eleonora Sikora

Eleonora Sikora (ur. 5 marca 1963 w Hrubieszowie, zm. 2 stycznia 2021) – polska piłkarka, mistrzyni i reprezentantka Polski, doktor nauk o kulturze fizycznej, pracownik Zamiejscowego Wydziału Kultury Fizycznej w Gorzowie Wielkopolskim Akademii Wychowania Fizycznego im. Eugeniusza Piaseckiego w Poznaniu, dziewica konsekrowana.
Życiorys.
Od 1984 uprawiała piłkę nożną, w barwach TKKF Stilonu Gorzów Wielkopolski, występowała jako bramkarka. Z gorzowskim klubem zdobyła mistrzostwo Polski w 1992 i 1995, srebrny medal w 1993, brązowy medal mistrzostw Polski w 1986, 1990 i 1991, Puchar Polski w 1992. Ponadto halowych mistrzostwach Polski zdobyła złote medale w 1987, 1990, 1991 i 1994, srebrny medal w 1986 i 1988. Podczas halowych mistrzostw Polski w 1986 i 1994 otrzymała nagrodę dla najlepszej bramkarki.
27 czerwca 1987 wystąpiła jedyny raz w reprezentacji Polski seniorek, w spotkaniu przeciwko Czechosłowacji (jako rezerwowa grała od 78. minuty).
W 1987 ukończyła studia w ZWKF Akademii Wychowania Fizycznego w Poznaniu, broniąc pracy magisterskiej "Powstanie i rozwój piłki nożnej w Polsce do 1986 roku". W 1996 obroniła pracę doktorską "Obustronne rzutowanie neuronów jąder bladego i ciemnego szwu do kory płacików przypośrodkowych móżdżku u królika. Badania przy użyciu znaczników fluorescencyjnych" napisaną pod kierunkiem Kazimierza Grottela, pracowała na gorzowskiej uczelni jako asystent (1987–1996), adiunkt (1996–2006) i starszy wykładowca (od 2006).
Była też trenerem, jako pierwsza kobieta w Polsce posiadała licencję UEFA A. Pracowała m.in. jako trener grup młodzieżowych (od 1997) i trener I-ligowej drużyny w TKKF Stilon oraz trener koordynator kadry juniorek młodszych województwa lubuskiego. W 1998 zwyciężyła z zespołem MUKS Stilon Gorzów w III edycji turnieju mini piłki nożnej im. Marka Wielgusa. W 2012 ukończyła Szkołę Trenerów Polskiego Związku Piłki Nożnej. W latach 2001–2016 była działaczką Wydziału Piłkarstwa Kobiecego PZPN.
W 2009 została włączona do stanu dziewic konsekrowanych.
Została wyróżniona brązową i srebrną odznaką PZPN, srebrną odznaką honorową za zasługi dla piłkarstwa lubuskiego. W 1998 wybrano ją trenerem roku województwa gorzowskiego. Pośmiertnie otrzymała wyróżnienie w konkursie „Trenerka Roku 2020” organizowanym przez Komisję Sportu Kobiet przy Polskim Komitecie Olimpijskim.

</doc>
<doc id="5218108" url="https://pl.wikipedia.org/wiki?curid=5218108" title="Jadwiga Piotrkowczykowa">
Jadwiga Piotrkowczykowa

Jadwiga Piotrkowczykowa (ur. ok. 1560 w Krakowie — zm.?) – polska poetka.
Życiorys.
Urodziła się prawdopodobnie w 1560 w Krakowie w rodzinie Piotra niezamożnego mieszczanina. Otrzymała skromne i proste wychowanie i w młodym wieku została wydana za mąż za sławnego krakowskiego drukarza Andrzeja Piotrowczyka. Praca męża oraz styczność z uczonymi osobami ówczesnego czasu pozwoliły na zdobycie wykształcenia. Po wychowaniu swoich dzieci – Andrzeja (młodszego), Piotra, Jana, Jadwigi i Agnieszki – poznawszy język łaciński, pisała wiersze. Znamy jej elegię na śmierć męża Andrzeja oraz „Fawor miłości Boskiej” wydany w Krakowie w 1663. Pisała pieśni moralne i religijne również w języku polskim.
Po śmierci męża prowadziła drukarnię, którą następnie przejął jej syn Andrzej.
Data jej śmierci nie jest znana.

</doc>
<doc id="5218109" url="https://pl.wikipedia.org/wiki?curid=5218109" title="BARS-8MMK">
BARS-8MMK



</doc>
<doc id="5218113" url="https://pl.wikipedia.org/wiki?curid=5218113" title="Karol Dombrovski">
Karol Dombrovski



</doc>
<doc id="5218116" url="https://pl.wikipedia.org/wiki?curid=5218116" title="Anathulea bimaculata">
Anathulea bimaculata

Anathulea bimaculata – gatunek błonkówki z rodziny Pergidae.
Taksonomia.
Gatunek ten został opisany w 1883 roku przez Petera Camerona pod nazwą "Perantherix bimaculata". Jako miejsce typowe podano Pancina w historycznym regionie Verapaz w środkowej Gwatemali. Syntypem była samica. 
Zasięg występowania.
Ameryka Środkowa, znany z Gwatemali, Kostaryki oraz Panamy.
Biologia i ekologia.
Rośliną żywicielką jest krzew "Hippocratea volubilis" z rodziny dławiszowatych.

</doc>
<doc id="5218119" url="https://pl.wikipedia.org/wiki?curid=5218119" title="Anathulea fatima">
Anathulea fatima

Anathulea fatima – gatunek błonkówki z rodziny Pergidae.
Taksonomia.
Gatunek ten został opisany w 1882 roku przez Williama Kirby'ego pod nazwą "Perantherix fatima". Jako miejsce typowe podano stan Amazonas w Brazylii. Holotypem była samica. 
Zasięg występowania.
Ameryka Południowa, znany jedynie ze stanu Amazonas w płn.-zach. Brazylii.

</doc>
<doc id="5218122" url="https://pl.wikipedia.org/wiki?curid=5218122" title="SummerSlam (2019)">
SummerSlam (2019)

SummerSlam (2019) – gala wrestlingu wyprodukowana przez federację WWE dla zawodników z brandów Raw, SmackDown i 205 Live. Odbyła się 11 sierpnia 2019 w Scotiabank Arena w Toronto w prowincji Ontario w Kanadzie. Emisja była przeprowadzana na żywo za pośrednictwem WWE Network oraz w systemie pay-per-view. Była to trzydziesta druga gala w chronologii cyklu SummerSlam.
Na gali odbyło się dwanaście walk, w tym trzy podczas pre-show. W walce wieczoru, Seth Rollins pokonał Brocka Lesnara wygrywając drugi raz Universal Championship. W przedostatniej walce Bray Wyatt zadebiutował w swojej nowej personie „The Fiend” i pokonał Finna Bálora. W innych ważnych walkach, Charlotte Flair pokonała WWE Hall of Famerkę Trish Stratus poprzez submission, Kevin Owens pokonał Shane’a McMahona zachowując swoją pracę w WWE, WWE Champion Kofi Kingston walczył z Randym Ortonem i walka zakończyła się podwójnym wyliczeniem pozaringowym i Kingston obronił tytuł oraz Goldberg pokonał Dolpha Zigglera.
Produkcja.
SummerSlam oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw", "SmackDown Live" oraz ekskluzywnej dla dywizji cruiserweight "205 Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Na WrestleManii 35, Seth Rollins pokonał Brocka Lesnara i wygrał Universal Championship. Lesnar następnie zniknął z telewizji na kilka tygodni, zanim włączył się do Money in the Bank ladder matchu 2019 i wygrał, zdobywając walkę o wybrane przez siebie mistrzostwo świata w dowolnym momencie w ciągu następnego roku. Po dokuczaniu kilku wykorzystań kontraktu, Lesnar w końcu wykorzystał swój kontrakt Money in the Bank na Extreme Rules i odzyskał Universal Championship zaraz po tym, jak Rollins właśnie zachował tytuł. Następnej nocy na "Raw", Rollins wygrał wielobrandową 10-osobowy Battle Royal, aby zdobyć rewanż przeciwko Lesnarowi na SummerSlam. Podczas "Raw Reunion" w dniu 22 lipca, adwokat Lesnara Paul Heyman stwierdził, że Lesnar wykorzystał kontrakt na Rollinsie ponieważ Rollins zrobił to samo Lesnarowi na Wrestlemanii 31 w marcu 2015 roku.
15 lipca na odcinku "Raw", Naomi, Natalya, Alexa Bliss i gościnie z dziką kartą Carmella zmierzyły się w Fatal 4-Way Elimination match, aby wyłonić pretendentkę do walki z Becky Lynch o Raw Women’s Championship na SummerSlam. Natalya wygrała przez ostatnią eliminację Bliss. Po walce Lynch, która odbyła się 29 lipca, Natalya założyła "Sharpshooter" na Lynch, a później zasugerowała stypulację walki Submission match, który została oficjalnie ogłoszona w następnym tygodniu.
16 lipca na odcinku "SmackDown", po tym, jak SmackDown Women’s Champion Bayley i Ember Moon pokonały Mandy Rose i Sonyę Deville w Tag Team matchu, w którym Moon zdobyła przypięcie, Bayley wybrała Moon jako pretendentkę do jej tytułu na SummerSlam.
Latem 2019 roku Kevin Owens wpadł w furię na Shane’a McMahona, ponieważ ten ostatni z każdym tygodniem zajmował coraz więcej czasu na ekranie od innych wrestlerów i wywierał jeszcze większy autorytet, co było sprzeczne z tym, co The McMahon Family (Vince McMahon, Stephanie McMahon, Shane McMahon i Triple H) obiecali kilka miesięcy wcześniej. Pomimo prób Shane’a zbanowania Owensa ze "SmackDown", Owens mimo wszystko pojawiał się i atakował Shane’a w odpowiednich momentach. Podczas "Raw Reunion" 22 lipca, Owens wyzwał Shane’a na pojedynek na SummerSlam i powiedział, że odejdzie z WWE, jeśli przegra, a Shane się zgodził.
23 lipca na odcinku "SmackDown", WWE Champion Kofi Kingston wybrał Randy’ego Ortona jako swoją kolejną obronę tytułu na SummerSlam. Kingston nawiązał do swojej dawnej rywalizacji w 2009 roku, w której Kingston pokonał Ortona, ale twierdził, że Orton wykorzystał swoje wpływy, aby utrzymać Kingston z dala od głównej sceny walki wieczoru. Orton stwierdził, że miał rację, że powstrzymał Kingstona i przyjął wyzwanie. Orton przyznał również, że Kingston został WWE Championem, ponieważ to Orton doznał kontuzji Aliego, którego Kingston zastąpił w walce o WWE Championship na Elimination Chamber, co doprowadziło do zdobycia tytułu przez Kingstona na WrestleManii 35.
Po kwietniowym Superstar Shake-up, Bray Wyatt, który był na przerwie od poprzedniego lata, zaczął pojawiać się jako niesamowity artysta dla dzieci w nagranych odcinkach o nazwie "Firefly Fun Fuse" W końcu ujawnił nową złowrogą alternatywną postać o nazwie "The Fiend". Po walce gościa z dziką kartą, Finna Bálora, 15 lipca na odcinku "Raw", zgasły światła, a Wyatt pojawił się jako "The Fiend" i zaatakował Bálora. W następnym tygodniu na "SmackDown", Bálor wyzwał Wyatta na pojedynek na SummerSlam. Wyatt pojawił się w Fun House i stwierdził, że jest fanem Bálora, jednak "The Fiend" nie był i że "The Fiend" przyjął wyzwanie.
Na Extreme Rules, AJ Styles pokonał Ricocheta i zdobył United States Championship dzięki pomocy kolegów z drużyny O.C., Luke’a Gallowsem i Karla Andersona. 29 lipca na odcinku "Raw", Ricochet wygrał Gauntlet match, aby zdobyć rewanż o tytuł na SummerSlam.
23 lipca na odcinku "SmackDown", występ WWE Hall of Famera Shawna Michaelsa w "Miz TV" został przerwany przez Dolpha Zigglera, który obraził Michaelsa. Miz interweniował, ale został wycofany przez Michaelsa. Ziggler następnie próbował uderzyć Michaelsa, ale zamiast tego przypadkowo uderzył Miza, a następnie wykonał Superkick na Michaelsie. W następnym tygodniu ogłoszono walkę pomiędzy Mizem i Zigglerem na SummerSlam, jednak podczas podpisywania kontraktu na odcinku "Raw" z 5 sierpnia, Miz ujawnił, że ich walka faktycznie odbędzie się na następnym Raw i że Ziggler będzie walczył z kimś innym na SummerSlam. Ziggler przypuszczał, że odnosi się to do Michaelsa, ale zamiast tego pojawił się WWE Hall of Famer Goldberg (którego Ziggler dyskredytował w swoich promocjach przeciwko Michaelsowi) i został ujawniony jako przeciwnik Zigglera.
Na backstage’u 23 lipca na odcinku "SmackDown", Charlotte Flair wyraziła swoje niezadowolenie, że nie ma swojej walki na SummerSlam. Pomimo tego, że nie była na karcie, Flair stwierdziła, że będzie częścią SummerSlam, aby udowodnić, że jest "greatest female superstar of all-time". W następnym tygodniu WWE Hall of Famer Trish Stratus była gościem w "King's Court" Jerry’ego Lawlera. Przerwała im Flair, który wyzwała Stratus na pojedynek na SummerSlam. Po lekceważących komentarzach Flair Stratus przyjęła wyzwanie.
6 sierpnia w odcinku "205 Live", Oney Lorcan wygrał Six-Pack Challenge, aby zdobyć prawo do zmierzenia się z Drew Gulakiem w walce o WWE Cruiserweight Championship podczas SummerSlam Kickoff.

</doc>
<doc id="5218124" url="https://pl.wikipedia.org/wiki?curid=5218124" title="Ülvi İsgəndərov">
Ülvi İsgəndərov

Ülvi Hümbət İsgəndərov (ur. 24 października 1997) – azerski piłkarz grający na pozycji środkowego napastnika w klubie Qəbələ FK.
Kariera juniorska.
İsgəndərov grał jako junior w Qəbələ FK w latach 2016–2017.
Kariera seniorska.
Qəbələ FK.
İsgəndərova awansowano do pierwszej drużyny Qəbələ FK 1 stycznia 2018. Zadebiutował on dla tego klubu już wcześniej, 29 listopada 2017 w meczu Pucharu Azerbejdżanu z Mil-Muğan İmişli (8:0). Zawodnik ten w tym spotkaniu zdobył również swoją pierwszą bramkę i zanotował asystę. 
Sumqayıt FK.
İsgəndərov został wypożyczony do Sumqayıtu FK 2 stycznia 2018. Debiut dla tego klubu zaliczył on 10 lutego 2018 w zremisowanym 1:1 spotkaniu przeciwko Zirə Baku. Pierwszego gola piłkarz ten strzelił 19 sierpnia 2018 w meczu z Sabahem Baku (wyg.1:4). Łącznie w barwach Sumqayıtu FK Azer wystąpił 20 razy i zdobył 5 bramek. W sezonie 2018/2019 İsgəndərov dotarł z tym zespołem do finału Puchar Azerbejdżanu.
Kariera reprezentacyjna.
Azerbejdżan U-21.
İsgəndərov był dwukrotnie powoływany do kadry Azerbejdżanu do lat 21 – na mecze eliminacji do Mistrzostw Europy U-21 w marcu i październiku 2018 roku. Zagrał tylko w jednym z nich. Było to spotkanie z Kosowem, przegrane przez Azerów 0:2. 
Sukcesy.
Sukcesy w karierze klubowej:

</doc>
<doc id="5218125" url="https://pl.wikipedia.org/wiki?curid=5218125" title="Anathulea nigriceps">
Anathulea nigriceps

Anathulea nigriceps – gatunek błonkówki z rodziny Pergidae.
Taksonomia.
Gatunek ten został opisany w 1900 roku przez Friedricha Konowa pod nazwą "Thulea nigriceps". Jako miejsce typowe podano brazylijskie miasto São Leopoldo. Syntypem była samica. 
Zasięg występowania.
Ameryka Południowa, znany ze stanów Rio Grande do Sul i Santa Catarina w płd. Brazylii.

</doc>
<doc id="5218127" url="https://pl.wikipedia.org/wiki?curid=5218127" title="Franciszek Żak (pułkownik)">
Franciszek Żak (pułkownik)

Franciszek Jan Żak, ps. „Siwosz”, „Raźny”, „Franek” „Doktor”, „Ignacy” vel Włodzimierz Hanusza (ur. 6 września 1897 w Krakowie, zm. 29 grudnia 1952 w Namysłowie) – pułkownik piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 6 września 1897 w Krakowie, w rodzinie Jana i Marii z domu Batko. Uczęszczał do Szkoły Powszechnej w Krakowie. Naukę kontynuował w Wyższej Szkole Przemysłowej w Krakowie, wstąpił do Związku Strzeleckiego, w którym odbył przeszkolenie wojskowe i uczestniczył w kursie podoficerskim.
W 1914 uczestniczył w walkach na froncie rosyjskim jako żołnierz I Brygady Legionów Polskich. W kwietniu 1916 nadano mu stopień sierżanta.
Do armii austriackiej został powołany w 1917, walczył jako dowódca plutonu, potem zastępca d-cy kompanii. W 1918 został skierowany do szkoły lotniczej w Wiener Neustadt, skąd dezerteruje na wieść o demonstracjach niepodległościowych w Galicji. W Krakowie wstępuje do Polskiej Organizacji Wojskowej i bierze udział w rozbrajaniu żołnierzy austriackich.
Został przyjęty do Wojska Polskiego do Kompanii Sztabowej Dowództwa Okręgu Generalnego „Kielce”, awansuje do stopnia podchorążego, powierzono mu dowodzenie I kompanią Baonu Wartowniczego w Kielcach.
Po kolejnym awansie do stopnia podporucznika otrzymał przydział do 5 pułku piechoty Legionów, w którym walczył w wojnie polsko-bolszewickiej. W czasie walk odznaczył się wyjątkowymi umiejętnościami dowódczymi i odwagą, za co został odznaczony Krzyżem Srebrnym Orderu Virtuti Militari. W 1921 uzyskał awans do stopnia porucznika piechoty i został przydzielony do Dowództwa Okręgu Korpusu Nr X w Przemyślu na stanowisko referenta ewidencyjnego. W 1923 skierowano go do Oficerskiej Szkoły Piechoty w Warszawie. W 1924 otrzymał awans do stopnia kapitana i przydział do 38 pułku piechoty w Przemyślu. 17 grudnia 1931 prezydent RP nadał mu z dniem 1 stycznia 1932 stopień majora w korpusie oficerów piechoty i 34. lokatą. W marcu 1932 został wyznaczony w 38 pp na stanowisko obwodowego komendanta Przysposobienia Wojskowego. W 1935 został przeniesiony do 74 pułku piechoty w Lublińcu na stanowisko dowódcy batalionu. Później został przesunięty na stanowisko stanowisko komendanta obwodowego Przysposobienia Wojskowego. Od maja 1939 równocześnie pełnił funkcję dowódcy batalionu ON „Lubliniec”.
II Wojna Światowa.
We wrześniu 1939 batalion ON „Lubliniec” został zaatakowany przez niemieckie czołgi 2 Dywizji Lekkiej. Batalion brał udział w walkach pod Woźnikami i Żarkami. W czasie walk pod Koniecpolem Franciszek Żak został ranny, jednak unika niewoli i wraca do Krakowa. Od października 1939 r. działa w strukturach krakowskiej Służby Zwycięstwu Polski. W grudniu 1939 zostaje skierowany przez Dowództwo Okręgu w Krakowie do Inspektoratu Armii Krajowej w Nowym Sączu, gdzie obejmuje funkcję komendanta.
Na terenie Słowacji został pojmany przez słowacką policję emisariusz Jan Karski, który trafił po przesłuchaniach przez Gestapo do szpitala w Nowym Sączu, gdzie był pilnie strzeżony. Franciszek Żak zatwierdził plan akcji i wydał polecenie swoim podwładnym wykradzenia emisariusza ze szpitala. 28 lipca 1940 r. przeprowadzono akcję, Karski został uwolniony. Żak zmienia z czasem swoje pseudonimy konspiracyjne na: „Siwosz”, „Raźny”, „Franek” dla utrudnienia identyfikacji na wypadek dekonspiracji. W marcu 1941 r. podczas aresztowań konspiratorów przez Gestapo na terenie Nowego Sącza, ukrywa się na terenie Obwodu AK Limanowa. Decyzją dowództwa okręgu zostaje skierowany w maju 1941 r. do Inspektoratu ZWZ/AK Zamość, gdzie obejmuje funkcję inspektora z fałszywymi dokumentami na nazwisko „Włodzimierz Hanusza” pod pseudonimami: „Inżynier”, „Siwy” i „Zuzia”.
11 listopada 1942 uzyskał awans na stopień podpułkownika, w sierpniu 1944 r. obejmuje funkcję komendanta Okręgu AK Lublin, gdzie przyjął nowe pseudonimy: „Ignacy”, „Róg”, „Wir”. Po zajęciu przez oddziały Armii Czerwonej terenu Lubelszczyzny, płk. Franciszek Żak zawiadamia gen. Stanisława Kopańskiego szefa Sztabu Naczelnego Wodza w Londynie. W depeszy pisze: " Propaganda PKWN nazywa nas bandytami, mordercami, faszystami, pachołkami Hitlera itp. Terror NKWD taki sam jak gestapo […]". Gen. Ludwik Bittner ps. „Halka”, dowódca 9 Podlaskiej Dywizja Piechoty Armii Krajowej 4 sierpnia zameldował do sztabu w Londynie możliwość udziału swojej dywizji w Walce o Warszawę po otrzymaniu rozkazu. 14 sierpnia komendant okręgu "Wir" powiadomił Londyn: "9 Dywizja Piechoty rozbrojona, generał „Halka” internowany, oddziały: 3, 9, i 27 dywizji piechoty rozbrojone".
Na terenie Okręgu Lubelskiego sowiecka NKWD przeprowadza aresztowania żołnierzy AK pod zarzutami współpracy z Niemcami, a komunistyczny Polski Komitet Wyzwolenia Narodowego to toleruje. 25 lipca 1944 r. w okolicach Skrobowa w powiecie lubartowskim rozbrojono 27 Wołyńską Dywizję Piechoty AK, która walczyła z Niemcami we współpracy z radziecką partyzantką na Polesiu Wołyńskim. Podczas „Akcji Burza” po wkroczenia Armii Czerwonej do Lublina, „Wir” zgodnie z planem nie ujawnił się, pozostał w konspiracji z „zastępczą komendą okręgu”. Oficjalny komendant okręgu gen. Kazimierz Tumidajski ps. „Marcin” prowadził rozmowy z gen. Zygmuntem Berlingiem, nie zgodził się na wcielenie żołnierzy AK do 1 Armii Wojska Polskiego. Podczas narady w siedzibie komendy Okręgu Lubelskiego AK w Lublinie, NKWD aresztowało wszystkich uczestników oraz komendanta Kazimierza Tumidajskiego. Po aresztowaniu sztabu i komendanta Tumidajskiego, Franciszek Żak przejął dowodzenie Okręgiem Lublin AK.
Od października 1944 r. na terenie okręgu lubelskiego, NKWD i sowiecki kontrwywiad wojskowy „Śmiercz” nasila działania operacyjne przeciwko Armii Krajowej. Franciszek Żak wyjeżdża z Lublina do Warszawy, gdzie ukrywa się pod przybranym nazwiskiem, nadal utrzymuje kontakt z Okręgiem Lublin. Wydaje rozkaz przeprowadzenia rozpoznania i zaplanowania zamachu na prezydenta Bolesława Bieruta i przewodniczącego PKWN Edwarda Osóbkę-Morawskiego, zamach nie został zrealizowany.
W styczniu 1945 Franciszek Żak nadal dowodzi okręgiem do czasu jego rozwiązania 19 stycznia 1945. Kilka dni później otrzymuje awans na pułkownika i dowodzi okręgiem, który podlegał pod organizację konspiracyjną Ruch Oporu Armii Krajowej. 21 marca 1945 podczas odprawy sztabu okręgu w lokalu konspiracyjnym w Warszawie nastąpiło aresztowanie uczestników odprawy przez funkcjonariuszy Urzędu Bezpieczeństwa Publicznego wskutek donosu tajnych agentów będących w strukturach Armii Krajowej. Żak został przewieziony do Lublina, gdzie w więzieniu na Zamku Lubelskim był torturowany podczas przesłuchań.
Płk Jan Mazurkiewicz dowódca Obszaru Centralnego Delegatury Sił Zbrojnych na Kraj uznał, że dalsza walka staję się bezcelowa, wystosował apel do żołnierzy będących nadal w konspiracji, aby skorzystali z ogłoszonej amnestii i ujawniali się. Wobec tej sytuacji, pod naciskiem Urzędu Bezpieczeństwa (UB), Franciszek Żak przyjął propozycję objęcia funkcji zastępcy przewodniczącego Komisji Likwidacyjnej ds. AK na Okręg Lubelski.
Okres powojenny.
Po zakończeniu prac komisji likwidacyjnej na początku 1946 Żak wyjechał do Warszawy. Pracował w Ministerstwie Finansów, organizował i otwierał oddziały Komunalnej Kasy Oszczędności w Polanicy Zdroju oraz w Namysłowie, gdzie ostatecznie zamieszkał ze swoją rodziną. Po przekształceniu KKO w Bank Rolny został mianowany dyrektorem tego banku, z czasem został zwolniony z pracy w banku z powodu swojej działalności w AK, miał trudności z uzyskaniem następnej pracy, nadal był pod obserwacją UB. Pomimo trudności uzyskał pracę na stanowisku głównego księgowego namysłowskiego tartaku. Zmarł 29 grudnia 1952 na chorobę nowotworową górnych dróg oddechowych, został pochowany na namysłowskim cmentarzu komunalnym przy ul. Opolskiej (obecnie Jana Pawła II).
Życie prywatne.
W 1920 Franciszek Żak wziął ślub z Magdaleną z d. Przebinda, był ojcem córki Krystyny Marii (po mężu Zenkowska, ur. 1921) oraz syna Jerzego Pawła (1924–1943). Jerzy Żak już jako uczeń działał w Związku Harcerstwa Polskiego, w czasie okupacji niemieckiej przystąpił do konspiracji, jako łącznik ZWZ został aresztowany, a w styczniu 1942 zesłany do obozu zagłady KL Auschwitz, gdzie zginął 2 września 1943.

</doc>
<doc id="5218130" url="https://pl.wikipedia.org/wiki?curid=5218130" title="Sejm (nie doszły) 1728">
Sejm (nie doszły) 1728



</doc>
<doc id="5218131" url="https://pl.wikipedia.org/wiki?curid=5218131" title="Anathulea nigripectus">
Anathulea nigripectus

Anathulea nigripectus – gatunek błonkówki z rodziny Pergidae.
Taksonomia.
Gatunek ten został opisany w 1942 roku przez René Malaise. Jako miejsce typowe podano brazylijski stan Santa Catarina. Syntypem był samiec. 
Zasięg występowania.
Ameryka Południowa, znany jedynie ze stanu Santa Catarina w płd. Brazylii.

</doc>
<doc id="5218136" url="https://pl.wikipedia.org/wiki?curid=5218136" title="Genowefa Pohl">
Genowefa Pohl

Genowefa Pohl, po 1945 Eugenia Pol (ur. 23 lutego 1923 w Ozorkowie, zm. 2003 w Łodzi) – pracownica funkcyjna w hitlerowskim obozie dla dzieci i młodzieży przy ulicy Przemysłowej w Łodzi, zbrodniarka wojenna.
Życiorys.
Przez większość życia nazywała się "Eugenia Pol" od 1945 do swojej śmierci w 2003; wersji "Genowefa Pohl" używała od urodzenia (1923) do 1941; a w 1941 wystawiono jej "Ausweis der Deutschen Volksliste" na nazwisko "Eugenia Pohl". Była niezamężna.
Genowefa Pohl urodziła się 23 lutego 1923 w Ozorkowie jako drugie dziecko Jana Pohla i Janiny Pohl z domu Wróblewskiej. Miała starszego o 3 lata brata, Mieczysława, który w czasie II wojny światowej był żołnierzem Wehrmachtu i walczył na froncie wschodnim. Genowefa, Jan i Mieczysław "Volkslistę" podpisali w październiku 1941, a Janina (jako osoba polskiego pochodzenia) w kwietniu 1942.
Pohl ukończyła 7 klas szkoły podstawowej (przy ul. Kopcińskiego i na Księżym Młynie). Z zawodu była krawcową. W latach 1937–1939 przebywała w Dębach w powiecie tarnobrzeskim. We wrześniu 1939 powróciła do Łodzi. W czerwcu 1940, niecały rok po zajęciu Łodzi przez Niemców, wystąpiła o przyjęcie Volkslisty, którą otrzymała 28 października 1941. W 1942 podjęła pracę w Kriminalpolizei i otrzymała skierowanie do pracy w obozie przy ul. Przemysłowej w Łodzi. Pohl została zatrudniona w Oddziale VI, czyli w obozie dziewczęcym i dzieci poniżej 8 roku życia. W latach 1943–1944, na krótko, została przeniesiona do filii obozu w Dzierżąznej nadzorując pracę więźniów. Po kilku miesiącach powróciła do Łodzi i dalej pracowała w obozie pełniąc, do 18 stycznia 1945, funkcję pomocniczą ("Hilfskraft") przy kierowniczce obozu dziewczęcego Sydoni Bayer. W Oddziale VI obozu pracowały także: Maria Koster, Maria Linke, Olga Reichel, Helena Bidermann oraz Olga Schmidt.
18 stycznia 1945, na dzień przed wyzwoleniem Łodzi, opuściła z innymi funkcjonariuszami w pośpiechu obóz, i po dotarciu ciężarówką na ul. Kilińskiego 152, gdzie mieściła się siedziba łódzkiego Kriminalpolizei (Kripo), Pohl oddaliła się nieniepokojona do domu. Nie ukrywała się i nadal mieszkała w przedwojennym, rodzinnym domu. W latach 1945–1946 odbyła Kurs Handlowo-Spółdzielczy w Łodzi. W tym okresie spotykała się z dziećmi więzionymi w byłym obozie, a z innymi pracownikami obozu utrzymywała kontakt. W styczniu 1949 została oskarżona o odstępstwo od narodowości polskiej oraz współpracę z okupantem niemieckim, jednak została uniewinniona. Jej rodzina również została uniewinniona z zarzutów o „zdradę państwa polskiego i działalność na jego szkodę”. Według Instytutu Pamięci Narodowej (IPN) wpływ na to miała postawa jej ojca, który był cenionym murarzem oraz przodownikiem pracy.
Eugenia Pol po wyzwoleniu najpierw pracowała, na podstawie przedstawionego nieukończonego kursu administracyjno-handlowego, w biurze w Zakładach Metalowych nr 10 (dawna Fabryka Maszyn C. Bernharda), a od 1956 przez kilkanaście lat pracowała jako intendentka żłobka przy Zakładach Przemysłu Bawełnianego im. Armii Ludowej w Łodzi (dawna fabryka Adolfa Horaka, następnie Zakłady Przemysłu Bawełnianego „Alba”). Od 1965 należała do Związku Bojowników o Wolność i Demokrację (ZBoWiD), gdzie wystawiała m.in. zaświadczenia potwierdzające pobyt różnych osób w obozie przy ul. Przemysłowej. Ponadto Pohl od 1955 należała do klubu sportowego „Włókniarz”, a następnie „Łodzianka”, gdzie trenowała przede wszystkim rzut oszczepem, o czym donosiła ówczesna prasa.
26 listopada 1962 złożyła w Muzeum Historii Ruchu Rewolucyjnego w Łodzi sprawozdanie ze swojej pracy w obozie. Od tego samego roku ponownie widywała się z niektórymi byłymi więźniami. Pod koniec lat 60. XX w., kiedy zaczęły ukazywać się, po ponad 20 latach, pierwsze publikacje na temat obozu, a w planach była budowa pomnika ofiar, Pol zaangażowała się w prace upamiętniające obóz oraz współpracę z więźniarkami, mając za cel ukazanie swojej osoby w lepszym świetle, jako niosącej pomoc więźniom, oraz uniknięcie przypisania jej roli obozowej nadzorczyni na rzecz uznania za personel pomocniczy.
11 grudnia 1970 trafiła do aresztu. Pierwszy akt oskarżenia wpłynął do sądu we wrześniu 1971 i zawierał zarzut morderstwa 6 uwięzionych dziewczynek. Proces trwał w lutym i marcu 1972. Wielokrotnie w trakcie rozpraw dochodziło do zmiany zeznań przez świadków oraz innych modyfikacji bazy dowodowej, a obrona wskazywała na niespójność składanych wyjaśnień. Ostatecznie dowody przedstawione przez prokuratora nie wystarczyły do skazania Pol w tym procesie, a sąd nakazał ponowne zbadanie sprawy i uzupełnienie dowodów.
Kolejny akt oskarżenia z listopada 1973 zawierał m.in. zarzuty morderstwa: "Eugenia Pol podejrzana jest, że w latach 1942–1944 w Łodzi jako nadzorczyni obozu karnego dla dzieci polskich, idąc na rękę władzy hitlerowskiej państwa niemieckiego, brała udział w eksterminacji dzieci polskich, przebywających w obozie, a w szczególności w bestialskim zamordowaniu więźniarek Urszuli Kaczmarek i Danuty Jakubowskiej". W kolejnym procesie, prowadzonym przed IV wydziałem Karnym w Łodzi od marca 1974, oskarżona stwierdziła, że jako członek załogi obozu istotnie jest współwinna popełnianych tam zbrodni, nie przyznała się jednak do indywidualnej winy w zakresie śmierci wskazanych dwóch więźniarek; deklarowała też m.in., że nie zna języka niemieckiego.
Proces poszlakowy Eugenii Pol został zakończony 2 kwietnia 1974 orzeczeniem kary 25 lat pozbawienia wolności, karą 10 lat pozbawienia praw publicznych i konfiskatą mienia w całości. Prasa łódzka i ogólnopolska relacjonowała wydarzenia z sali sądowej; procesy odbywały się pod olbrzymią presją społeczną. Prokurator generalny naciskał, że jeśli drugi proces będzie się przeciągał i zabraknie wyroku skazującego, to zostanie zmieniony skład sędziowski oraz prokuratorzy. Był to ostatni proces osoby z załogi hitlerowskiego obozu dla dzieci i młodzieży w Łodzi. W 1976 Sąd Najwyższy wyrok podtrzymał.
W 1989 Eugenia Pol została przedterminowo zwolniona z więzienia. Zmarła w 2003 w Łodzi.

</doc>
<doc id="5218152" url="https://pl.wikipedia.org/wiki?curid=5218152" title="Puchar Europy w Lekkoatletyce 1967 – eliminacje mężczyzn (Ateny)">
Puchar Europy w Lekkoatletyce 1967 – eliminacje mężczyzn (Ateny)

Eliminacje pucharu Europy w lekkoatletyce w 1967 mężczyzn odbyły się 24 i 25 czerwca w Atenach. Były to jedne z trzech zawodów eliminacyjnych. Pozostałe odbyły się w Dublinie i Kopenhadze.
Wystąpiły cztery zespoły, z których zwycięzca awansował do półfinału w Duisburgu.
Wyniki indywidualne.
Kolorem oznaczono zawodników reprezentujących zwycięską drużynę.

</doc>
<doc id="5218161" url="https://pl.wikipedia.org/wiki?curid=5218161" title="Lorenzo Sotomayor">
Lorenzo Sotomayor

Lorenzo Sotomayor Collazo (ur. 16 lutego 1985 w Hawanie) – azerski bokser urodzony na Kubie, wicemistrz olimpijski z Rio de Janeiro i olimpijczyk z Tokio, dwukrotny medalista igrzysk europejskich, wielokrotny uczestnik mistrzostw Europy i świata.
Jest siostrzeńcem Javiera Sotomayora, lekkoatlety i mistrza olimpijskiego.
Przebieg kariery.
Zawodnik uprawia boks od 2000 roku, natomiast pierwszy pojedynek bokserski z jego udziałem odbył się w 2006 roku. W latach 2008-2012 uczestniczył w mistrzostwach Kuby, na których zdobył m.in. złoty medal w ramach mistrzostw w 2009 roku. W 2014 otrzymał z kolei złoty medal mistrzostw Azerbejdżanu. 
W 2015 wystartował w igrzyskach europejskich, na których zdołał wywalczyć złoty medal po pokonaniu w finałowym pojedynku Wiktora Pietrowa. Zadebiutował także w mistrzostwach świata, które były rozegrane w Dosze. W swym występie pokonał kolejno Kanadyjczyka Artura Bijarsłanowa (wynikiem 3:0) oraz Algierczyka Abdelkadera Chadiego (wynikiem 3:0), ale odpadł w ćwierćfinale po porażce 0:3 z Rosjaninem Witalijem Dunajcewem.
W 2016 wywalczył awans do letnich igrzysk olimpijskich w Rio de Janeiro. W ramach europejskiego turnieju kwalifikacyjnego do igrzysk, rozgrywanego w Samsun, zakwalifikował się aż do finału w swej kategorii wagowej i w samym finale pokonał wynikiem 3:0 reprezentanta Litwy Evaldasa Petrauskasa. Na samych igrzyskach zawodnik otrzymał srebrny medal olimpijski. W ramach olimpijskiego występu pokonał kolejno reprezentanta Ukrainy Wołodymyra Matwijczuka (wynikiem 3:0), reprezentanta Francji Hassana Amzile'a (2:1), reprezentanta Kuby Yasniela Toledo oraz reprezentanta Niemiec Artema Harutyunyana (3:0). Został pokonany dopiero w finale przez Uzbeka Fazliddina Gaibnazarova (przegrał 1:2).
Uczestniczył w mistrzostwach Europy w 2017 roku. W 1/8 finału pokonał wynikiem 4:1 Francuza Wahida Hambli'ego, ale w ćwierćfinale pokonany został przez Polaka Mateusza Polskiego (0:5). W tym samym roku wystartował w mistrzostwach świata, na których zakończył rywalizację już po pierwszym pojedynku, przegrywając wynikiem 2:3 walkę z Egipcjaninem Eslamem El-Gendy.
W 2019 otrzymał drugi w karierze medal igrzysk europejskich, w ramach zmagań tej rangi w Mińsku sięgnął po brązowy medal po tym, jak w półfinale przegrał z Brytyjczykiem Patem McCormackiem. W tym samym roku wystartował również w mistrzostwach świata, na których w pierwszym starciu pokonał wynikiem 3:2 Australijczyka Jasona Mallię a w drugim odpadł z dalszej rywalizacji po tym, jak przegrał wynikiem 2:3 walkę z reprezentantem Algierii Chemseddine Kramou.
W czerwcu 2021 awansował do półfinału europejskiego turnieju kwalifikacyjnego do letnich igrzysk olimpijskich w Tokio, tym samym zapewniając sobie prawo do startu w drugich w karierze igrzyskach olimpijskich. W samym półfinale zawodnik przegrał z reprezentantem Rosji Andriejem Zamkowojem. Podczas samych igrzysk rozgrywanych miesiąc później, odpadł z rywalizacji po pierwszym pojedynku, który stoczył z Eskierżanem Madijewem.

</doc>
<doc id="5218163" url="https://pl.wikipedia.org/wiki?curid=5218163" title="Linia Nocna">
Linia Nocna

Linia Nocna – polski zespół muzyczny założony w 2017 w Warszawie jako duet: Monika Wydrzyńska i Mikołaj Trybulec. Eklektyczna stylistyka Linii Nocnej nie poddaje się prostej klasyfikacji. Zespół nie stroni zarówno od muzyki tanecznej, jak i ballad. Najczęściej wskazuje się electropop i dream pop.
Historia.
Monika Wydrzyńska i Mikołaj Trybulec założyli zespół w okresie studiów. Debiutem duetu był singel "Znikam na chwilę". Został m.in. nagrodzony w plebiscycie Chillizet w kategorii "Chilloutowy utwór roku 2017". Pierwszym koncertem była sesja live w Chillizet.
Albumy.
Po wydaniu debiutanckiego singla "Znikam na chwilę", duet nagrała płytę długogrającą pod tym samym tytułem. "Znikam na chwilę" był nominowany do Fryderyków 2019 w kategorii elektronika
Kolejny album, "Szepty i dropy", powstawał przez dwa lata. Dawid Bartkowski uznał go za jeden z najciekawszych albumów 2020 w swojej kategorii.
Krytycy doceniają subtelny, naturalny, głos wokalistki, bez wykorzystywania autotunera.
Prócz albumów, zespół regularnie wydaje single. Przed premierą zawierającej je płyty "Szepty i dropy" ukazały się: "Gdziekolwiek" (z gościnnym udziałem Kuby Badacha), "Kranówka", "Wpadłeś mi w inne" i "Wyszłam z ciała zaraz wracam". Latem 2021 zespół wydał single: "Tosty", a w styczniu 2022 "Balladę do płakania w aucie".

</doc>
<doc id="5218164" url="https://pl.wikipedia.org/wiki?curid=5218164" title="Gajusz Juliusz Werus Maksymus">
Gajusz Juliusz Werus Maksymus



</doc>
<doc id="5218167" url="https://pl.wikipedia.org/wiki?curid=5218167" title="Vilar de Besteiros">
Vilar de Besteiros

Vilar de Besteiros – parafia "(freguesia)" w gminie Tondela, w Portugalii. Według danych na rok 2011 parafię zamieszkiwały 893 osoby, a gęstość zaludnienia wyniosła 75,9 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5218168" url="https://pl.wikipedia.org/wiki?curid=5218168" title="Wołkowo (wieś w sielsowiecie Mikołajewo)">
Wołkowo (wieś w sielsowiecie Mikołajewo)

Wołkowo – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania mojżeszowego i zadeklarowały białoruską przynależność narodową. Był tu 1 budynek mieszkalny. W 1931 w 2 domach zamieszkiwało 10 osób.
Wierni należeli do parafii prawosławnej Hołomyślu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218170" url="https://pl.wikipedia.org/wiki?curid=5218170" title="Kamienica przy ulicy Warszawskiej 35 w Katowicach">
Kamienica przy ulicy Warszawskiej 35 w Katowicach

Kamienica przy ulicy Warszawskiej 35 w Katowicach – zabytkowa kamienica mieszkalno-handlowa, położona przy ulicy Warszawskiej 35 w Katowicach-Śródmieściu. Została ona wybudowana w 1894 roku w stylu neobarokowym i charakteryzuje się bogato udekorowaną fasadą. 
Historia.
Kamienica została oddana do użytku w 1894 roku, zaś cztery lata później, w 1898 roku wzniesiono oficynę boczną. W 1935 roku właścicielem budynku przy ówczesnej ulicy Marszałka Józefa Piłsudskiego 35 był Henryk Weinmann. W dniu 31 października 1991 roku budynek wpisano do rejestru zabytków.
Dnia 25 listopada 2008 roku radna Rady Miasta Katowice Ewa Kołodziej złożyła interpelację w sprawie złego stanu technicznego dachu należącej wówczas do miasta kamienicy, a wraz z tym konieczności jego naprawy. W odpowiedzi z 15 grudnia 2008 roku Komunalny Zakład Gospodarki Mieszkaniowej w Katowicach potwierdził konieczność pilnego remontu dachu i obiecał przeprowadzić niezbędne prace.
Pod koniec 2015 roku z kamienicy wyprowadzili się wszyscy dotychczasowi mieszkańcy i od tego czasu budynek stał opuszczony. Przejęciem budynku było zainteresowane Katowickie Towarzystwo Budownictwa Społecznego, lecz wpis kamienicy do rejestru zabytków, jej stan techniczny i związane z tym koszty ewentualnego odnowienia odstąpiło TBS od planów przejęcia zabytku.
W dniu 24 lutego 2020 roku miasto Katowice wystawiło zabytkową kamienicę wraz z oficyną (budynki nr 35, 35a i 35b) na sprzedaż w drodze przetargu. Cena wywoławcza wynosiła wówczas 3,7 mln złotych. Do przetargu, który się odbył 10 września 2020 roku dopuszczono łącznie trzy podmioty, a zespół budynków za kwotę 5,032 mln złotych nabyła spółka Black Pearl Property.
Na początku 2022 roku w systemie REGON był czynne dwa aktywne podmioty gospodarcze z siedzibą przy ulicy Warszawskiej 35. 
Charakterystyka.
Zabytkowa kamienica mieszkalno-handlowa położona jest przy ulicy Warszawskiej 35 w katowickiej dzielnicy Śródmieście. 
Jest ona wybudowana w stylu neobarokowym, na rzucie w kształcie prostokąta, pokryta dachem półmansardowym. Powierzchnia użytkowa budynku wynosi 1795,73 m², zaś powierzchnia zabudowy 280 m². Kamienica posiada cztery kondygnacje nadziemne, użytkowe poddasze oraz podpiwniczenie.
Fasada kamienicy posiada bogatą dekorację sztukatorską. Na jej dwóch skrajnych osiach znajdują się ryzality, które na wysokości czwartej kondygnacji zwieńczono płytą balkonową, na których urządzono balkony. Nad nimi znajdują się ściany szczytowe w formie bogato zdobionych lukarn, wzbogaconych m.in. w nawiązujące architektonicznie do stylu barokowego esownice. Lukarny te mają formę połączonych trapezów, zaś okna w lukarnach zwieńczone są naczółkami z kartuszami.
Nad bramą wjazdową do kamienicy znajdują się różnego rodzaju zdobienia, m.in. motywy roślinne czy też głowa znajdująca się na tle muszli. Na elewacji widnieje także inskrypcja z datą: „1894”.
Kamienica jest wpisana do rejestru zabytków pod współczesnym numerem A/722/2020 – granice ochrony obejmują działkę, na której stoi budynek. Budynek wpisany jest także do gminnej ewidencji zabytków miasta Katowice. 

</doc>
<doc id="5218174" url="https://pl.wikipedia.org/wiki?curid=5218174" title="Wołkowo (kolonia w sielsowiecie Mikołajewo)">
Wołkowo (kolonia w sielsowiecie Mikołajewo)

Wołkowo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 56 osób, 55 było wyznania rzymskokatolickiego a 1 prawosławnego. Jednocześnie 5 mieszkańców zadeklarowało polską, 2 białoruską a 49 litewską przynależność narodową. Było tu 12 budynków mieszkalnych. W 1931 w 13 domach zamieszkiwały 83 osoby.
Wierni należeli do parafii prawosławnej Hołomyślu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218178" url="https://pl.wikipedia.org/wiki?curid=5218178" title="Wyszki (obwód witebski)">
Wyszki (obwód witebski)

Wyszki – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 12 osób, 2 były wyznania rzymskokatolickiego a 10 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 1 domu zamieszkiwały 4 osoby.
Wierni należeli do parafii prawosławnej i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Dziśnie.

</doc>
<doc id="5218188" url="https://pl.wikipedia.org/wiki?curid=5218188" title="Dzięcioł żółtawy">
Dzięcioł żółtawy

Dzięcioł żółtawy ("Celeus flavescens") – gatunek średniej wielkości ptaka z rodziny dzięciołowatych (Picidae). Jest jednym z najbardziej rozpowszechnionych gatunków z rodzaju "Celeus". Występuje we wschodniej Ameryce Południowej. Nie jest zagrożony.
Systematyka.
Gatunek po raz pierwszy zgodnie z zasadami nazewnictwa binominalnego opisał Johann Friedrich Gmelin, nadając mu nazwę "Picus flavescens". Opis ukazał się w 1788 roku na łamach 13. edycji "Systema Naturae". Obecnie gatunek umieszczany jest w rodzaju "Celeus". Wyróżnia się dwa podgatunki:
Za jego podgatunek uznawany był także dzięcioł ochrowy ("C. ochraceus"), w drugiej dekadzie XXI wieku uznany za odrębny gatunek. Niekiedy łączono dzięcioła żółtawego w jeden gatunek z dzięciołem jasnoczubym ("C. lugubris").
Morfologia.
Średniej wielkości dzięcioł o stosunkowo krótkim, lekko zakrzywionym i szpiczastym dziobie o barwie rogowej lub ciemniejszej niebieskoszarej do czarnej, dolna szczęka jaśniejsza. Tęczówki czerwonobrązowe lub czerwone, wokół oka naga, niebieska skóra. Nogi silne, niebiesko-szare. Pióra głowy tworzą charakterystyczny szpiczasty poziomy czub. Głowa w kolorze od bladokremowego poprzez płowożółty do żółtawo-białego. Samce mają karmazynowe wąsy i policzki, których brak u samic. Podbródek i gardło w tym samym kolorze co cała głowa, w części dolnej czarne przebarwienia. Górna część ciała, górne pokrywy skrzydeł i grzbiet czarne. Lotki czarne z wąskimi poprzecznymi paskami bladożółtymi, a w dolnej części białymi. Ogon czarny, a w części przy zadzie płowo-żółty. Długość ciała 27–30 cm, masa ciała 110–165 g (podgatunek nominatywny).
Zasięg występowania.
Dzięcioł żółtawy występuje we wschodniej części Ameryki Południowej. Zasiedla obszary od poziomu morza do wysokości 1200 m n.p.m. Poszczególne podgatunki występują w:
Jest gatunkiem osiadłym.
Ekologia.
Jego głównym habitatem są nizinne lasy tropikalne, sawanna i formacja "caatinga"; spotykany również na obrzeżach lasów, w lasach galeriowych i w sadach. Odżywia się głównie mrówkami i termitami. Spożywa także owoce, w tym jagody. Żeruje w parach lub w niewielkich grupach rodzinnych.
Rozmnażanie.
Sezon lęgowy ma miejsce w okresie kwiecień–czerwiec we wschodniej Brazylii i październik–listopad w Argentynie. Gniazda buduje w dziuplach drzew, często w nadrzewnym gnieździe mrówek. Brak szczegółowych informacji o rozmnażaniu tego gatunku.
Status.
W Czerwonej księdze gatunków zagrożonych IUCN dzięcioł żółtawy klasyfikowany jest jako gatunek najmniejszej troski (LC, "Least Concern"). Liczebność populacji nie została oszacowana, ale ptak ten jest opisywany jako dość pospolity. Zasięg jego występowania według szacunków organizacji BirdLife International obejmuje około 3,02 mln km². Trend liczebności populacji uznawany jest za spadkowy ze względu na utratę siedlisk spowodowaną przede wszystkim wylesianiem.

</doc>
<doc id="5218189" url="https://pl.wikipedia.org/wiki?curid=5218189" title="Hitorigoto de kataru kurainara">
Hitorigoto de kataru kurainara

 – szósty singel japońskiego zespołu STU48, wydany w Japonii 17 lutego 2021 roku przez You! Be Cool.
Singel został wydany w pięciu edycjach: dwóch regularnych i dwóch limitowanych (Type A, Type B) oraz „teatralnej” (CD). Osiągnął 2 pozycję w rankingu Oricon i pozostał na liście przez 13 tygodni. Singel zdobył status platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="5218191" url="https://pl.wikipedia.org/wiki?curid=5218191" title="Lista obsady w serialach Filmowego Uniwersum Marvela (Marvel Studios)">
Lista obsady w serialach Filmowego Uniwersum Marvela (Marvel Studios)

Filmowe Uniwersum Marvela, skrót. FUM (oryg. , skrót. ) – franczyza, w której skład wchodzą filmy, seriale i krótkometrażówki "Marvel One-Shots" o superbohaterach produkcji Marvel Studios i Marvel Television opierające się na komiksach wydawnictwa Marvel Comics. W produkcjach Filmowego Uniwersum Marvela występują liczne crossovery, wspólne wątki i członkowie obsady. Seriale produkcji Marvel Studios udostępnione są od 2021 roku w serwisie Disney+.
Tytułowe role w produkcjach dla platformy Disney+ produkowanych przez Marvel Studios powtórzyli z filmów: Elizabeth Olsen jako Wanda Maximoff i Paul Bettany jako Vision w serialu "WandaVision" (2021), Sebastian Stan jako James „Bucky” Barnes i Anthony Mackie jako Sam Wilson w serialu "Falcon i Zimowy Żołnierz" (2021), Tom Hiddleston jako Loki w serialu "Loki" (2021–) i Jeremy Renner jako Clint Barton w serialu "Hawkeye" (2021). Oscar Isaac jako Marc Spector / Moon Knight, Iman Vellani jako Kamala Khan i Tatiana Maslany jako Jennifer Walters / She-Hulk zagrali tytułowe role w serialach "Moon Knight" (2022), "Ms. Marvel" (2022) i "Mecenas She-Hulk" (2022). Swoje role z filmów powtórzą również: Samuel L. Jackson jako Nick Fury, Ben Mendelsohn jako Talos i Don Cheadle jako James Rhodes w serialu "Tajna inwazja" (2023) oraz Dominique Thorne jako Riri Williams / Ironheart w serialu "Ironheart" (2023). Kathryn Hahn jako Agatha Harkness i Alaqua Cox jako Maya Lopez / Echo, które wystąpiły w serialach "WandaVision" (2021) i "Hawakeye" (2021) powrócą w spin-offach ' (2023) i "Echo" (2023). Charile Cox jako Matt Murdock / Daredevil i Vincent D’Onofrio jako Wilson Fisk / Fisk, którzy zagrali w serialu "Daredevil" (2015–2018) wyprodukowanym przez Marvel Television, powrócą w serialach "Echo" (2023) i ' (2024). D’Onofrio ponadto wystąpił w serialu "Hawakeye" (2021), a Cox pojawi się w "Mecenas She-Hulk" (2022) i użyczy głosu postaci w "Spider-Man: Freshman Year" (2024).
Ponadto w rolę narratora w serialu animowanym "A gdyby…?" (2021–) wcielił się Jeffrey Wright jako Uatu / Obserwator. Znaczna część aktorów występujących w filmach franczyzy użyczyła głosów alternatywnym wersjom postaci w tym serialu. Cal Dodd użyczy głosu Wolverine’owi w serialu animowanym "X-Men ‘97" (2023). Dodd wraz z innymi aktorami powtórzą swoje role z serialu "X-Men" (1992), który nie jest częścią MCU.

</doc>
<doc id="5218192" url="https://pl.wikipedia.org/wiki?curid=5218192" title="Roszkowscy herbu Ogończyk">
Roszkowscy herbu Ogończyk

Roszkowscy herbu Ogończyk, znani również jako Ruszkowscy' – żyjący do dziś, polski ród szlachecki'.
Etymologia nazwiska.
Nazwisko rodowe Roszkowskich ma charakter odmiejscowy i pochodzi od Roszkowa (obecnie Ruszki, woj. kujawsko-pomorskie)".
Historia.
Pierwsze wzmianki związane z rodem Roszkowskich datuje się na XIV wiek, kiedy to legendarny rycerz o imieniu Zawisza, ze wsi Roszkowo, będący rycerzem armii Króla Polski, Władysława II Jagiełły, w brawurowej akcji uratował Krzyżaka tonącego w Niemnie, akcja ta miała miejsce w 1390 roku. W 1613 decyzją Króla Polski Zygmunta III Wazy i za zgodą Sejmu walnego I Rzeczypospolitej ród Roszkowskich został nobilitowany i otrzymał herb Ogończyk". 
Wspomniane Roszkowo jest pierwszą udokumentowaną lokalizacją związaną z tym rodem. Na podstawie kronik i herbarzy wiadomo że w XVI wieku część rodu osiedliła się na Podlasiu, zaś pozostała część, w kolejnym stuleciu przeniosła się do województwa krakowskiego. Jednak niewątpliwie to Podlasie stało się obszarem w szczególności związanym z tym rodem. Roszkowscy po osiedleniu się w tamtym terenie założyli kilkanaście osad o nazwie Roszki, które razem stworzyły tzw. okolicę szlachecką. Pozostałościami po tych osadach są współczesne wsie: Roszki-Chrzczony, Roszki Leśne, Roszki-Sączki, Roszki-Włodki, Roszki-Wodźki i Roszki-Ziemaki".
W latach 1836-1861 Heroldia Królestwa Polskiego, będąca organem mającym za zadanie zweryfikować szlachectwo, jednoznacznie potwierdziła przynależność rodu Roszkowskich herbu Ogończyk do szlachty. Proces ten nazywany jest legitymacją szlachectwa". 

</doc>
<doc id="5218193" url="https://pl.wikipedia.org/wiki?curid=5218193" title="Lista obsady w serialach Filmowego Uniwersum Marvela">
Lista obsady w serialach Filmowego Uniwersum Marvela



</doc>
<doc id="5218195" url="https://pl.wikipedia.org/wiki?curid=5218195" title="Lista seriali telewizyjnych Filmowego Uniwersum Marvela (Marvel Studios)">
Lista seriali telewizyjnych Filmowego Uniwersum Marvela (Marvel Studios)

Seriale telewizyjne Filmowego Uniwersum Marvela (oryg. ) są produkcjami telewizyjnymi o superbohaterach na podstawie komiksów wydawnictwa Marvel Comics produkowanymi od 2021 roku przez Marvel Studios. Studio pracuje nad ponad dziesięcioma serialami, które są na różnym etapie rozwoju. Wszystkie produkcje mają zostać wyemitowane na platformie Disney+.
Pierwszym serialem wyprodukowanym przez studio jest "WandaVision", który rozpoczął Fazę IV w 2021 roku. W tym samym roku swoją premierę miały również inne seriale tej Fazy: "Falcon i Zimowy Żołnierz", "Loki", "Hawkeye", "Moon Knight", "Ms. Marvel" i "Mecenas She-Hulk" (2022) oraz pierwszy animowany serial franczyzy, "A gdyby…?" i seria animowanych krótkometrażówek "Ja jestem Groot" (2022).
W 2023 roku Fazę V rozpocznie "Tajna inwazja". Ponadto na ten rok zapowiedziane są: "Echo", "Ironheart", ' oraz drugi sezon serialu "Loki", drugi sezon serialu "A gdyby…?" i pierwszy sezon serialu "X-Men ‘97". Na 2024 rok zapowiedziano ' oraz animowane "Spider-Man: Freshman Year" i "Marvel Zombies". Ponadto studio pracuje nad "Wonder Man", "Vision Quest" i "Spider-Man: Sophomore Year"; kolejnymi sezonami "A gdyby…?", "X-Men ‘97" i "Ja jestem Groot" oraz innymi niezatytułowanymi serialami.
Studio stworzyło również dwa seriale dokumentalne "Legendy Marvela" i "Assembled".
Rozwój.
We wrześniu 2018 roku ujawniono, że Marvel Studios jest w trakcie prac nad kilkoma limitowanymi serialami na potrzebę powstającego serwisu Disney+, które skoncentrowane mają być wokół postaci z filmów Filmowego Uniwersum Marvela. W przeciwieństwie do poprzednich seriali, Marvel Television miało się nimi nie zajmować, a odpowiadać miał za nie szef studia, Kevin Feige. Budżet jednego takiego serialu miał wynosić w granicach 100–150 milionów dolarów. Wśród pierwszych doniesień pojawiły się seriale o Lokim i Scarlet Witch, a w następnym miesiącu pojawiła się informacja o produkcji z Falconem i Zimowym Żołnierzem.
W kwietniu 2019 roku oficjalnie zapowiedziano seriale "WandaVision", "Falcon i Zimowy Żołnierz" i "Loki" oraz pierwszą animowaną produkcję studia, "A gdyby…?". Jeszcze w tym samym miesiącu pojawiła się informacja o serialu "Hawkeye", który został potwierdzony oficjalnie w lipcu podczas San Diego Comic-Conu. Feige poinformował podczas konwentu, że będą one częścią Fazy IV. W sierpniu podczas D23 Expo ujawniono kolejne trzy tytuły seriali tej Fazy: "Ms. Marvel", "She-Hulk" i "Moon Knight". Szef studia ujawnił również, że postacie przedstawione w tych serialach pojawią się w kolejnych filmach franczyzy. W grudniu Marvel Television zostało włączone do Marvel Studios, a nowe produkcje planowane przez to studio anulowane.
We wrześniu 2020 roku pojawiły się doniesienia, że studio pracuje nad serialem, w którym główną rolę zagra Samuel L. Jackson jako Nick Fury. W grudniu, podczas Disney Investor Day przedstawiono kolejne plany studia na Fazę IV dla Disney+. Wśród nich znalazł się serial z Jacksonem, "Tajna inwazja" oraz "Ironheart" i "Armor Wars". Zapowiedziano wtedy również serię animowanych krótkometrażówek "Ja jestem Groot".
Na początku lutego 2021 roku poinformowano, że w przygotowaniu jest serial, którego akcja umiejscowiona będzie w Wakandzie. Odpowiadać ma za niego Ryan Coogler. W marcu pojawiła się informacja, że w przygotowaniu jest spin-off serialu "Hawkeye", o postaci Echo granej przez Alaquę Cox, natomiast październiku ujawniono, że w planowany jest spin-off serialu "WandaVision" z Kathryn Hahn. W listopadzie oficjalnie zapowiedziano seriale "Echo" i "Agatha: House of Harkness" oraz poinformowano, że studio pracuje nad kolejnymi serialami animowanymi: "Spider-Man: Freshman Year" i "Marvel Zombies" oraz "X-Men ‘97", który ma być kontynuacją serialu animowanego "X-Men" z 1992 roku. W grudniu wyjawiono, że Destin Daniel Cretton, który odpowiadał za film "Shang-Chi i legenda dziesięciu pierścieni", pracuje nad serialem dla studia. W czerwcu 2022 roku pojawiła się informacja, że będzie to "Wonder Man". W lipcu zapowiedziano serial '. Ponadto został zmieniony tytuł spin-offu "WanadaVision" na '. Pod koniec września poinformowano, że "Armor Wars" nie powstanie jako serial, tylko jako film. W październiku ujawniono, że studio pracuje nad kolejnym spin-offem serialu "WandaVision", zatytułowanym "Vision Quest".
Faza IV.
Seriale fabularne.
"WandaVision" (2021).
"WandaVision" opowiada o Wandzie Maximoff i Visionie, którzy po wydarzeniach z "" prowadzą idealne życie w miasteczku Westview, jednak po pewnym czasie odkrywają, że rzeczy nie są takie, na jakie wyglądają. Serial zadebiutował 15 stycznia 2021 roku.
Głównym scenarzystą serialu była Jac Schaeffer, a za reżyserię odpowiadał Matt Shakman. Tytułowe role zagrali Elizabeth Olsen jako Wanda Maximoff i Paul Bettany jako Vision, a obok nich w głównych rolach wystąpili: Debra Jo Rupp jako Sharon Davis, Fred Melamed jako Todd Davis, Teyonah Parris jako Monica Rambeau, Evan Peters jako Ralph Bohner, Randall Park jako Jimmy Woo, Kat Dennings jako Darcy Lewis i Kathryn Hahn jako Agatha Harkness.
Olsen, Bettany, Dennings i Park powtórzyli swoje role z filmów franczyzy. Parris zagrała dorosłą Monicę, postać ta jako dziecko pojawiła się w filmie "Kapitan Marvel". Natomiast Peters, który w serialu odgrywał rolę fałszywego brata Wandy, Pietra, wcześniej wystąpił jako Peter Maximoff w serii "X-Men". Zapowiedziany został spin-off serialu, "Agatha: House of Harkness" z Kathryn Hahn w tytułowej roli.
"Falcon i Zimowy Żołnierz" (2021).
"Falcon i Zimowy Żołnierz" (oryg. "The Falcon and the Winter Soldier") opowiada historię Sama Wilsona i Bucky’ego Barnesa po wydarzeniach z "", którzy łączą siły, aby zwalczyć anarchistyczną grupę o nazwie Flag-Smashers. Serial zadebiutował 19 marca 2021 roku.
Głównym scenarzystą serialu był Malcolm Spellman, a za reżyserię odpowiadała Kari Skogland. Tytułowe role zagrali Anthony Mackie jako Sam Wilson i Sebastian Stan jako Bucky Barnes, a obok nich w głównych rolach wystąpili: Emily VanCamp jako Sharon Carter, Wyatt Russell jako John Walker, Erin Kellyman jako Karli Morgenthau, Julia Louis-Dreyfus jako Valentina Allegra de Fontaine, Florence Kasumba jako Ayo, Danny Ramirez jako Joaquin Torres, Georges St-Pierre jako Georges Batroc, Adepero Oduye jako Sarah Wilson, Daniel Brühl jako Helmut Zemo i Don Cheadle jako James Rhodes.
Mackie, Stan, VanCamp, Kasumba, St-Pierre, Brühl i Cheadle powtórzyli swoje role z filmów. Zapowiedziana została kontynuacja serialu w postaci czwartego filmu o Kapitanie Ameryce, gdzie tytułową rolę zagra Mackie.
"Loki" sezon 1 (2021).
Pierwszy sezon serialu "Loki" opowiada historię Lokiego po kradzieży Tesseraktu w "", który zostaje pojmany przez tajemniczą organizację o nazwie Agencja Ochrony Chronostruktury i podróżuje w czasie, zmieniając historię ludzkości uwięziony we własnym thrillerze kryminalnym. Zadebiutował on 9 czerwca 2021 roku.
Głównym scenarzystą sezonu był Michael Waldron, a za reżyserię odpowiadała Kate Herron. Tytułową rolę zagrał Tom Hiddleston jako Loki, a obok niego w głównych rolach wystąpili: Sophia Di Martino jako Sylvie, Gugu Mbatha-Raw jako Ravonna Renslayer, Wunmi Mosaku jako B-15, Eugene Cordero jkao Casey, Sasha Lane jako C-20, Tara Strong jako Panna Minutka, Owen Wilson jako Mobius M. Mobius i Jonathan Majors jako Ten, Który Trwa oraz Jack Veal, DeObia Oparei i Richard E. Grant jako alternatywne warianty Lokiego.
Poza Hiddlestonem swoją rolę z filmów powtórzyła również gościnnie Jaimie Alexander jako Sif. Zamówiony został drugi sezon serialu.
"Hawkeye" (2021).
"Hawkeye" opowiada historię Clint Barton, który rok po wydarzeniach w "" musi współpracować z Kate Bishop, aby zmierzyć się z wrogami ze swojej przeszłości jako Ronin i wrócić do swojej rodziny na Boże Narodzenie. Serial zadebiutował 24 listopada 2021 roku.
Głównym scenarzystą serialu był Jonathan Igla, a za reżyserię odpowiadali Rhys Thomas i duet Bert &amp; Bertie. Tytułową rolę zagrał Jeremy Renner jako Clint Barton / Hawkeye, a obok niego w głównych rolach wystąpili: Hailee Steinfeld jako Kate Bishop, Tony Dalton jako Jack Duquesne, Alaqua Cox jako Maya Lopez / Echo, Fra Fee jako Kazi Kazimierczak, Brian d’Arcy James jako Derek Bishop, Aleks Paunovic jako Ivan, Piotr Adamczyk jako Tomas, Linda Cardellini jako Laura Barton, Simon Callow jako Armand Duquesne III, Vera Farmiga jako Eleanor Bishop, Zahn McClarnon jako William Lopez, Florence Pugh jako Yelena Belova i Vincent D’Onofrio jako Wilson Fisk / Kingpin.
Renner, Pugh i Cardellini oraz Ben Sakamoto, Ava Russo i Cade Woodward jako Cooper, Lila i Nathaniel Bartonowie powtórzyli swoje role z filmów. D’Onofrio zagrał wcześniej Kingpina w serialu "Daredevil" (2015–2018), który został wyprodukowany przez Marvel Television. Zapowiedziany został spin-off serialu, "Echo" z Alaquą Cox w tytułowej roli.
"Moon Knight" (2022).
"Moon Knght" opowiada historię Marca Spectora, najemnika cierpiącego na dysocjacyjne zaburzenie tożsamości, który zostaje wciągnięty w niebezpieczną tajemnicę z udziałem egipskich bogów. Serial zadebiutował 30 marca 2022 roku.
Głównym scenarzystą serialu był Jeremy Slater, a za reżyserię odpowiadali Mohamed Diab, Justin Benson i Aaron Moorhead. Tytułową rolę zagrał Oscar Isaac jako Marc Spector / Moon Knight, a obok niego w głównych rolach wystąpili: May Calamawy jako Layla El-Faouly / Scarlet Scarab, Ethan Hawke jako Arthur Harrow, F. Murray Abraham i Karim El-Hakim jako Chonsu, Ann Akinjirin jako Bobbi Kennedy, David Ganly jako Billy Fitzgerald, Gaspard Ulliel jako Anton Mogart, Khalid Abdalla jako Selim, jako Rey Lucas jako Elias Spector, Fernanda Andrade jako Wendy Spector, Antonia Salib jako Tawaret oraz Saba Mubarak i Sofia Danu jako Ammit.
"Ms. Marvel" (2022).
"Ms. Marvel" opowiada historię szesnastolatki, Kamali Khan, pochodzącej z pakistańskiej rodziny z New Jersey, która jest fanką Kapitan Marvel i ma nadludzkie umiejętności. Serial zadebiutował 8 czerwca 2022 roku.
Głównym scenarzystą serialu był Bisha K. Ali, a za reżyserię odpowiadali Adil El Arbi i Bilall Fallah, Sharmeen Obaid-Chinoy i Meera Menon. Tytułową rolę zagrała Iman Vellani jako Kamala Khan / Ms. Marvel, a obok niej w rolach głównych wystąpili: Aramis Knight jako Kareem / Red Dagger, Saagar Shaikh jako Amir Khan, Rish Shah jako Kamran, Zenobia Shroff jako Muneeba Khan, Mohan Kapur jako Yusuf Khan, Matt Lintz jako Bruno Carrelli, Yasmeen Fletcher jako Nakia Bahadir i Laith Naki jako Sheikh Abdullah oraz Azher Usman, Travina Springer i Nimra Bucha.
Vellani ponadto zagra jedną z głównych ról w filmie "The Marvels" (2023).
"Mecenas She-Hulk" (2022).
"Mecenas She-Hulk" (oryg. ) opowiada historię Jennifer Walters, kuzynki Bruce’a Bannera, dzięki któremu zyskuje nadludzkie zdolności i zajmuje się sprawami prawnymi superbohaterów. Serial zadebiutował 18 sierpnia 2022 roku.
Głównym scenarzystą serialu jest Jessica Gao, a za reżyserię odpowiadają Kat Coiro i Anu Valia. Tytułową rolę zagrała Tatiana Maslany jako Jennifer Walters / She-Hulk, a obok niej w głównych rolach wystąpili: Mark Ruffalo jako Bruce Banner / Hulk, Tim Roth jako Emil Blonsky / Abomination, Renée Elise Goldsberry jako Amelia i Jameela Jamil jako Mary MacPherran / Titania i Benedict Wong jako Wong, Charlie Cox jako Matt Murdock / Daredevil oraz Josh Segarra i Jon Bass.
Ruffalo, Roth i Wong powtarzają swoje role z filmów franczyzy.
Seriale animowane.
"A gdyby…?" sezon 1 (2021).
"A gdyby…?" (oryg. "What If…?") jest antologią przedstawiającą wydarzenia ukazane w filmach w alternatywnych rzeczywistościach. W pierwszym sezonie między innymi to Peggy Carter przyjmuje serum superżołnierza zamiast Steve’a Rogersa; T’Challa zostaje porwany przez pomyłkę zamiast Petera Quilla i zostaje Star-Lordem; świat opanowała epidemia zombie; czy Ultron wygrał z Avengers. Pierwszy sezon zadebiutował 11 sierpnia 2021 roku.
Głównym scenarzystą pierwszego sezonu była A.C. Bradley, a za reżyserię odpowiadał Bryan Andrews. Jeffrey Wright jest narratorem wydarzeń jako Uatu / Obserwator, a obok niego głosu użyczyło znaczna część aktorów występujących w filmach.
Zamówiony został drugi sezon serialu. Ponadto zapowiedziany został spin-off serialu, "Marvel Zombies".
"Ja jestem Groot" sezon 1 (2022).
"Ja jestem Groot" (oryg. ) to seria krótkometrażówek przedstawiająca historię Baby Groota, która zadebiutowała 10 sierpnia 2022 roku. Główną scenarzystką jest Kirsten Lepore, która odpowiadała również za reżyserię. W serialu głosów użyczyli Vin Diesel jako Baby Groot i Bradley Cooper jako Rocket.
Faza V.
Seriale fabularne.
"Tajna inwazja" (2023).
"Tajna inwazja" (oryg. ) opowiadać będzie historię frakcji zmiennokształtnych Skrullów, którzy infiltrują Ziemię od lat. Serial zadebiutuje 21 czerwca 2023 roku.
Głównym scenarzystą serialu jest Kyle Bradstreet, a za reżyserię odpowiadają Thomas Bezucha i Ali Selim. W rolach głównych wystąpią: Samuel L. Jackson jako Nick Fury, Ben Mendelsohn jako Talos, Cobie Smulders jako Maria Hill, Martin Freeman jako Everett K. Ross i Don Cheadle jako James Rhodes / War Machine oraz Kingsley Ben-Adir, Olivia Colman, Emilia Clarke, Killian Scott i Christopher McDonald.
Jackson, Mendelsohn, Smulders, Freeman i Cheadle powtarzają swoje role z filmów franczyzy.
"Echo" (2023).
"Echo" opowiadać będzie historię Mai Lopez. Jest to spin-off serialu "Hawkeye", w którym wprowadzona została ta postać. Główną scenarzystką serialu jest Marion Dayre, a za reżyserię odpowiadają Sydney Freeland i Catriona McKenzie. W tytułowej roli wystąpi Alaqua Cox jako Maya Lopez / Echo, a obok niej w rolach głównych wystąpią: Charlie Cox jako Matt Murdock / Daredevil, Vincent D’Onofrio jako Wilson Fisk / Kingpin, Zahn McClarnon jako William Lopez oraz Chaske Spencer, Tantoo Cardinal, Devery Jacobs, Cody Lightning i Graham Greene. Serial zadebiutuje w 2023 roku.
Charlie Cox i D’Onofrio powtarzają swoje role z serialu "Daredevil" (2015–2018), a Alaqua Cox i McClarnon z serialu "Hawkeye" (2021).
"Loki" Sezon 2 (2023).
Drugi sezon serialu "Loki" kontynuować będzie losy Lokiego. Tom Hiddleston powróci w tytułowej roli. Głównym scenarzystą został Eric Martin, a reżyserią większości odcinków zajmą się Justin Benson i Aaron Moorhead. Sezon zadebiutuje w 2023 roku.
"Ironheart" (2023).
"Ironheart" opowiadać będzie historię Riri Williams, genialnej wynalazczyni, która tworzy najbardziej zaawansowaną zbroję podobną do pancerza Iron Mana. Głównym scenarzystą serialu jest Chinaka Hodge, a za reżyserię odpowiadają Sam Bailey i Angela Barnes. W tytułowej roli wystąpi Dominique Thorne jako Riri Williams / Ironheart, a obok niej w rolach głównych wystąpią: Anthony Ramos, Lyric Ross i Harper Anthony. Thorne zadebiutuje w swojej roli w filmie "" (2022). Serial zadebiutuje w 2023 roku.
"Agatha: Coven of Chaos" (2023).
"Agatha: Coven of Chaos" opowiadać będzie historię Agathy Harkness. Jest to spin-off serialu "WandaVision", w którym wprowadzona została ta postać. Głównym scenarzystą serialu jest Jac Schaeffer. W tytułowej roli wystąpi Kathryn Hahn. Serial zadebiutuje w 2023 roku.
"Daredevil: Born Again" (2024).
"Daredevil: Born Again", do którego scenariusz napiszą Matt Corman i Chris Ord. Zapowiedziany został w maju 2022 roku, a oficjalnie potwierdzony w lipcu tego samego roku z premierą zapowiedzianą na 2024 rok. W tytułowej roli powróci Charlie Cox z serialu "Daredevil" (2015–2018). Swoją rolę powtórzy również Vincent D’Onofrio jako Wilson Fisk / Kingpin.
Seriale animowane.
"A gdyby…?" sezon 2 (2023).
Drugi sezon serialu "A gdyby…?" (oryg. What If…?) pokaże kolejne wydarzenia ukazane w filmach w alternatywnych rzeczywistościach. Zadebiutuje on w 2023 roku. Głównym scenarzystą drugiego sezonu jest A.C. Bradley, a za reżyserię odpowiada Bryan Andrews.
"X-Men ‘97" sezon 1 (2023).
"X-Men ‘97" będzie kontynuacją serialu animowanego "X-Men" (1992) i równocześnie częścią FUM, którą produkcja z 1992 roku nie jest. Serial ma zadebiutować w 2023 roku. Głównym scenarzystą serialu został Beau DeMayo, a za reżyserię odpowiadać będzie Jake Castorena. Z oryginalnej obsady mają powrócić: Cal Dodd, Lenore Zann, George Buza, Adrian Hough, Christopher Britton, Catherine Disher, Chris Potter, Alison Sealy-Smith i Alyson Court, a dołączą do nich Jennifer Hale, Anniwaa Buachie, Ray Chase, Matthew Waterson, JP Karliak, Holly Chou, Jeff Bennett i AJ LoCascio.
"Spider-Man: Freshman Year" (2024).
"Spider-Man: Freshman Year" opowiadać będzie o początkach Petera Parkera jako Spider-Mana. Głównym scenarzystą został Jeff Trammel. W serialu głosu użyczy Charlie Cox jako Matt Murdock / Daredevil.
"Marvel Zombies" (2024).
"Marvel Zombies" to spin-off odcinka "What If… Zombies!?" serialu "A gdyby…?". Głównym scenarzystą został Zeb Wells, a za reżyserię odpowiadać będzie Bryan Andrews.
Obsada i postacie powracające.
Filmowe Uniwersum Marvela jest pewnego rodzaju ewenementem. Postacie i obsada wchodzące w jego skład pojawiają się zarówno w filmach, krótkometrażówkach i serialach. Swoje role powtarzają ci sami aktorzy. W serialach pojawiło się wielu aktorów z filmów FUM.
Tytułowe role w produkcjach dla platformy Disney+ produkowanych przez Marvel Studios powtórzyli z filmów: Elizabeth Olsen jako Wanda Maximoff i Paul Bettany jako Vision w serialu "WandaVision" (2021), Sebastian Stan jako James „Bucky” Barnes i Anthony Mackie jako Sam Wilson w serialu "Falcon i Zimowy Żołnierz" (2021), Tom Hiddleston jako Loki w serialu "Loki" (2021–) i Jeremy Renner jako Clint Barton w serialu "Hawkeye" (2021). Oscar Isaac jako Marc Spector / Moon Knight, Iman Vellani jako Kamala Khan i Tatiana Maslany jako Jennifer Walters / She-Hulk zagrali tytułowe role w serialach "Moon Knight" (2022), "Ms. Marvel" (2022) i "Mecenas She-Hulk" (2022). Swoje role z filmów powtórzą również: Samuel L. Jackson jako Nick Fury, Ben Mendelsohn jako Talos i Don Cheadle jako James Rhodes w serialu "Tajna inwazja" (2023) oraz Dominique Thorne jako Riri Williams / Ironheart w serialu "Ironheart". Kathryn Hahn jako Agatha Harkness i Alaqua Cox jako Maya Lopez / Echo, które wystąpiły w serialach "WandaVision" (2021) i "Hawakeye" (2021) powrócą w spin-offach "" i "Echo" (2023). Vincent D’Onofrio jako Wilson Fisk / Fisk, który zagrał w serialu "Daredevil" (2015–2018), wyprodukowanym przez Marvel Television, wystąpił w serialu "Hawakeye" (2021).
Ponadto w rolę narratora w serialu animowanym "A gdyby…?" (2021–) wcielił się Jeffrey Wright jako Uatu / Obserwator. Znaczna część aktorów występujących w filmach francyzy użyczyła głosów alternatywnym wersjom postaci w tym serialu.

</doc>
<doc id="5218196" url="https://pl.wikipedia.org/wiki?curid=5218196" title="Lista seriali telewizyjnych Filmowego Uniwersum Marvela (Marvel Television)">
Lista seriali telewizyjnych Filmowego Uniwersum Marvela (Marvel Television)

Seriale telewizyjne Filmowego Uniwersum Marvela (oryg. ) są produkcjami telewizyjnymi o superbohaterach na podstawie komiksów wydawnictwa Marvel Comics produkowanymi w latach 2013–2020 przez Marvel Television i ABC Studios. Wyprodukowanych zostało trzynaście seriali, co daje w sumie 24 sezonów i 391 wyemitowanych odcinków.
W 2013 roku na antenie ABC zadebiutował pierwszy serial, "Agenci T.A.R.C.Z.Y.", który doczekał się siedmiu sezonów i został zakończony w 2020 roku. ABC wyemitowało również seriale "Agentka Carter" w latach 2015–2016 i "Inhumans" z premierą w 2017 roku. Powstał również krótkmotrażowy "Agenci T.A.R.C.Z.Y.: Slingshot", który został udostępniony na stronie ABC.com w 2016 roku. W latach 2015–2019 powstało sześć seriali przy współopracy z serwisem Netflix: "Daredevil", "Jessica Jones", "Luke Cage", "Iron Fist", "Defenders" i "Punisher". Powstały również "Runaways" (2017–2019) i "Helstrom" (2020) dla platformy Hulu i "Cloak &amp; Dagger" (2018–2019) dla kanału Freeform. Seriale te spotkały się z przeważnie pozytywną oceną krytyków.
Seriale często nawiązywały do filmów, najbradziej "Agenci T.A.R.C.Z.Y." i "Agentka Carter", w których pojawiło się kilkoro aktorów występujących w filmach, a pomiędzy serialami tworzonymi dla platformy Netflix dochodziło do częstych crossoverów. Nie miały jednak one wpływu na wydarzenia w filmach. Studio planowało kolejne produkcje, ale pod koniec 2019 roku zostało włączone do Marvel Studios, które zajęło się wyłączną produkcją seriali dla franczyzy.
Seriale ABC.
"Agenci T.A.R.C.Z.Y." (2013–2020).
"Agenci T.A.R.C.Z.Y. "(ang.: "Marvel’s Agents of S.H.I.E.L.D.") – amerykański serial science-fiction na podstawie komiksowej organizacji szpiegowskiej S.H.I.E.L.D. stworzonej przez Stana Lee i Jacka Kirby’ego. Wyprodukowany został przez ABC Studios, Marvel Television oraz Mutant Enemy. Pomysłodawcami serialu są: Joss Whedon, Jed Whedon i Maurissa Tancharoen. Inspiracją do powstania serialu posłużył film krótkometrażowy "Marvel One-Shot: Przedmiot 47". 7 maja 2015 roku, stacja ABC ogłosiła zamówienie 3 sezonu serialu z premierą w sezonie 2015–2016. 3 marca 2016 roku ogłoszono zamówienie 4 sezonu. 11 maja 2017 poinformowano, że stacja zamówiła 5 sezon. 14 maja 2018 roku serial otrzymał 6 sezon, a 16 listopada tego samego roku został on przedłużony o 7 sezon. 18 lipca 2019 roku poinformowano, że serial zostanie zakończony po siódmym sezonie.
Serial emitowany był od 24 września 2013 do 12 sierpnia 2020 roku na kanale ABC, natomiast w Polsce na kanałach Fox Polska od stycznia 2014 roku, TVP1 od marca 2015 i w serwisie Showmax od października 2017 roku.
W głównych rolach wystąpili: Clark Gregg jako Phil Coulson, który zagrał wcześniej w filmach FUM, Ming-Na Wen jako Melinda May, Brett Dalton jako Grant Ward, Chloe Bennet jako Skye, Iain De Caestecker jako Leo Fitz i Elizabeth Henstridge jako Jemma Simmons, w drugim sezonie dołączyli Nick Blood jako Lance Hunter i Adrianne Palicki jako Bobbi Morse / Mockingbird oraz od trzeciego sezonu również Henry Simmons jako Mack MacKenzie i Luke Mitchell jako Lincoln Campbell.
"Agentka Carter" (2015–2016).
"Agentka Carter" (ang.: "Marvel’s Agent Carter") – amerykański serial szpiegowski na podstawie postaci komiksowej Peggy Carter stworzonej przez Stana Lee i Jacka Kirby’ego. Wyprodukowany został przez ABC Studios, Marvel Television oraz F&amp;B Fazekas &amp; Butters. Pomysłodawcami serialu są Tara Butters i Michele Fazekas. Inspiracją do powstania serialu posłużył film krótkometrażowy "Marvel One-Shots" o tym samym tytule.
Jego premiera odbyła się 6 stycznia 2015 roku, w przerwie drugiego sezonu serialu "Agenci T.A.R.C.Z.Y." na kanale ABC. Pierwszy sezon składa się on z ośmiu odcinków. 7 maja 2015 roku, stacja ABC ogłosiła zamówienie 2 sezonu serialu, który miał premierę 19 stycznia 2016. 12 maja 2016 roku stacja anulowała dalszą produkcję serialu.
W Polsce premiera odbyła się 19 maja 2015 roku na kanale Fox.
W głównych rolach występują: Hayley Atwell jako Peggy Carter, James D’Arcy jako Edwin Jarvis, Chad Michael Murray jako Jack Thompson i Enver Gjokaj jako Daniel Sousa oraz w pierwszym sezonie Shea Whigham jako Roger Dooley, a w drugim Wynn Everett jako Whitney Frost i Reggie Austin jako Jason Wilkes.
"Agenci T.A.R.C.Z.Y.: Slingshot" (2016).
"Agenci T.A.R.C.Z.Y.: Slingshot" (org.: "Marvel’s Agents of S.H.I.E.L.D.: Slingshot") – amerykański serial internetowy fantastycznonaukowy na podstawie komiksów wydawnictwa Marvel Comics opowiadający o fikcyjnej organizacji S.H.I.E.L.D. i postaci Yo-Yo Rodriguez. Produkowany jest przez ABC Studios i Marvel Television. Twórcą serialu jest Geoffrey Colo. W rolach głównych występują: Natalia Cordova-Buckley, Clark Gregg, Chloe Bennet, Jason O’Mara, Ming-Na Wen, Iain De Caestecker, Elizabeth Henstridge i Henry Simmons.
Serial dostępny jest od 13 grudnia 2016 roku na stronach ABC.com i marvel.com oraz na portalu YouTube.
"Inhumans" (2017).
"Inhumans" (org.: "Marvel’s Inhumans") – amerykański serial fantastycznonaukowy na podstawie serii komiksów o grupie superbohaterów o tej samej nazwie stworzonej przez Stana Lee i Jacka Kirby’ego. Za produkcję odpowiada ABC Studios, Marvel Television i IMAX. Za serial odpowiada Scott Buck. W rolach głównych występują: Anson Mount jako Black Bolt, Iwan Rheon jako Maximus, Serinda Swan jako Medusa, Ken Leung jako Karnak, Eme Ikwuakor jako Gordon, Isabelle Cornish jako Crystal, Mike Moh jako Triton, Sonya Balmores jako Auran i Ellen Woglom. Emisja serialu rozpoczął 29 września 2017 roku na kanale ABC, a poprzedzona została dwuodcinkową premierą w kinach IMAX 1 września tego samego roku. W Polsce serial miał premierę 7 października 2017 roku w serwisie Showmax. Serial składa z ośmiu odcinków.
Początkowo Marvel Studios planowało film kinowy w III Fazie Uniwersum z premierą w 2018 roku, później przeniesioną na 2019 rok. W kwietniu 2016 roku studio odłożyło film na inny termin, natomiast w listopadzie tego samego roku został zamówiony serial, który będzie realizowany w technologii IMAX. Zdjęcia do produkcji rozpoczęły się w marcu 2017 roku na Hawajach. 11 maja 2018 stacja ABC oficjalnie poinformowała o zakończeniu serialu.
Seriale Netflix.
"Daredevil" (2015–2018).
"Daredevil" (ang. "Marvel’s Daredevil") – amerykański serial science-fiction na podstawie postaci komiksowej o tej samej nazwie stworzonej przez Stana Lee i Billa Everetta. Produkowany jest on przez ABC Studios i Marvel Television, a dystrybuowany jest przez serwis Netflix. Premiera odbyła się 10 kwietnia 2015. W Polsce serial ten jest dostępny również na platformie Netflix od 6 stycznia 2016, kiedy to została ona uruchomiona na rynku polskim. 21 kwietnia 2015 roku został ogłoszony drugi sezon serialu z premierą 18 marca 2016 roku zarówno w Stanach Zjednoczonych i w Polsce. Twórcą serialu jest Steven S. DeKnight, który był również showrunnerem pierwszego sezonu. W drugim sezonie będzie pełnił rolę konsultanta i producenta, a rolę showrunnerów przejęli Douglasa Petrie’a i Marco Ramireza, z którymi współpracował przy pierwszym sezonie. Showrunnerem trzeciego sezonu jest Erik Oleson. 21 lipca 2016 roku zamówiono trzeci sezon z premierą 19 października 2018. W głównych rolach występują: Charlie Cox jako Matt Murdock, Elden Henson jako Foggy Nelson, Deborah Ann Woll jako Karen Page i Rosario Dawson jako Claire Temple oraz w pierwszym sezonie Vincent D’Onofrio jako Wilson Fisk, Bob Gunton jako Leland Owlsley, Ajjelet Zurer jako Vanessa Marianna, Toby Leonard Moore jako James Wesley i Vondie Curtis Hall jako Ben Urich. W drugim sezonie dołączyli Jon Bernthal jako Frank Castle, Élodie Yung jako Elektra Natchios i Stephen Rider jako Blake Tower. 29 listopada 2018 roku Netflix poinformował o zakończeniu serialu po trzecim sezonie.
"Jessica Jones" (2015–2019).
"Jessica Jones" (ang. "Marvel’s Jessica Jones") – amerykański serial science-fiction na podstawie postaci komiksowej o tej samej nazwie stworzonej przez Briana Michaela Bendisa i Michaela Gaydosa. Produkowany jest on przez ABC Studios i Marvel Television, a dystrybuowany jest przez serwis Netflix. Premiera odbyła się 20 listopada 2015 roku. W Polsce serial ten jest dostępny również na platformie Netflix od 6 stycznia 2016, kiedy to została ona uruchomiona na rynku polskim. 17 stycznia 2016 roku został ogłoszony drugi sezon serialu z premierą 8 marca 2018 roku, natomiast 12 kwietnia 2018 roku został zamówiony trzeci sezon z premierą 14 czerwca 2019. W rolach głównych występują: Krysten Ritter jako Jessica Jones, Mike Colter jako Luke Cage, David Tennant jako Kilgrave, Rachael Taylor jako Trish Walker, Carrie-Anne Moss jako Jeri Hogarth, Eka Darville jako Malcolm Ducasse, Wil Traval jako Will Simpson i Erin Moriarty jako Hope Shlottman. 18 lutego 2019 roku Netflix poinformował o zakończeniu serialu po trzecim sezonie.
"Luke Cage" (2016–2018).
"Luke Cage" (ang. "Marvel’s Luke Cage") – amerykański serial science-fiction na podstawie postaci komiksowej o tej samej nazwie stworzonej przez Archiego Goodwia i Johna Romitę. Produkowany jest on przez ABC Studios i Marvel Television, a dystrybuowany przez serwis Netflix. Za serial odpowiada Cheo Hodari Coker. Premiera serialu odbyła się 30 września 2016 roku w tym samym czasie w Stanach Zjednoczonych i w Polsce. 4 grudnia 2016 został ogłoszony drugi sezon serialu z premierą 22 czerwca 2018 roku. W rolach głównych występują: Mike Colter jako Luke Cage, Mahershala Ali jako Cornell Stokes / Cottonmouth, Alfre Woodard jako Mariah Dillard, Simone Missick jako Misty Knight, Theo Rossi jako Shades, Frank Whaley jako Rafael Scarfe i Rosario Dawson jako Claire Temple. 19 października 2018 roku Netflix poinformował o zakończeniu serialu po drugim sezonie.
"Iron Fist" (2017–2018).
"Iron Fist" (ang. "Marvel’s Iron Fist") – amerykański serial science-fiction na podstawie postaci komiksowej o tej samej nazwie stworzonej przez Roya Thomasa i Gila Kane’a. Produkowany jest on przez ABC Studios i Marvel Television, a dystrybuowany jest przez serwis Netflix. Pierwszy sezon składa się z 13 odcinków, które miały swoją premierę równocześnie w tym serwisie 17 marca 2017 roku. 21 lipca 2017 roku poinformowano, że został zamówiony drugi sezon serialu z premierą 7 września 2018 rokuref name=„:IF S2" /&gt;. Za serial odpowiada Scott Buck. W rolach głównych występują: Finn Jones jako Daniel Rand / Iron Fist, Jessica Henwick jako Colleen Wing, Tom Pelphrey jako Ward Meachum, Jessica Stroup jako Joy Meachum, Ramón Rodríguez jako Bakuto, Sacha Dhawan jako Davos, Rosario Dawson jako Claire Temple i David Wenham jako Harold Meachum. 12 października 2018 roku Netflix poinformował o zakończeniu serialu po drugim sezonie.
"Defenders" (2017).
"Defenders" (ang. "Marvel’s Defenders") – amerykański serial science-fiction na podstawie grupy komiksowych postaci o tej samej nazwie stworzonej przez Roya Thomasa i Rossa Andru. Jest to mini-seria wyprodukowana przez ABC Studios i Marvel Television, a dystrybuowana jest przez serwis Netflix. Serial składa się z 8 odcinków, które miały swoją premierę równocześnie w tym serwisie 18 sierpnia 2017 roku. Twórcą serialu jest Marco Ramirez. W rolach głównych występują: Charlie Cox jako Matt Murdock / Daredevil, Krysten Ritter jako Jessica Jones, Mike Colter jako Luke Cage, Finn Jones jako Daniel Rand / Iron Fist, Élodie Yung jako Elektra Natchios oraz Sigourney Weaver jako Alexandra.
Zdjęcia do serialu rozpoczęto pod koniec października 2016 roku, a zakończono w marcu 2017.
"Punisher" (2017–2019).
"Punisher" (ang. "Marvel’s The Punisher") – amerykański serial science-fiction na podstawie postaci komiksowej o tej samej nazwie stworzonej przez Gerry’ego Conwaya, Johna Romitę Sr. i Rossa Andru. Produkowany jest przez ABC Studios i Marvel Television, a dystrybuowany przez serwis Netflix. Jest on spin-offem serialu "Marvel’s Daredevil", gdzie postać Punishera została przedstawiona w drugim sezonie produkcji. Serial składa się z 13 odcinków, które miały swoją premierę równocześnie w tym serwisie 17 listopada 2017 roku. 12 grudnia 2017 roku poinformowano, że serwis zamówił drugi sezon serialu z premierą 18 stycznia 2019 roku. Twórcą serialu i showrunnerem pierwszego sezonu jest Steve Lightfoot. W rolach głównych występują Jon Bernthal jako Frank Castle / Punisher, Ben Barnes jako Billy Russo, Amber Rose Revah jako Dinah Madani i Ebon Moss-Bachrach jako Micro. 18 lutego 2019 roku Netflix poinformował o zakończeniu serialu po drugim sezonie.
Seriale Hulu.
"Runaways" (2017–2019).
"Runaways" (oryg. "Marvel’s Runaways") – amerykański serial science-fiction na podstawie grupy komiksowych postaci o tej samej nazwie stworzonej przez Briana Vaughana i Adriana Alphona. Jest on produkowany przez ABC Signature Studios i Marvel Television, a dystrybuowany przez serwis Hulu od 21 listopada 2017 roku. Twórcami serialu są Josh Schwartz i Stephanie Savage. W głównych rolach występują: Rhenzy Feliz jako Alex Wilder, Lyrica Okano jako Nico Minoru, Virginia Gardner jako Karolina Dean, Ariela Barer jako Gert Yorkes, Gregg Sulkin jako Chase Stein i Allegra Acosta jako Molly Hernandez.
W październiku 2014 roku Kevin Feige poinformował, że rozważane jest powstanie serialu na podstawie serii komiksów "Runaways" zamiast planowanego od kilku lat filmu. W sierpniu 2016 roku, Marvel Television poinformowało, że serwis Hulu zamówił pilot serialu, który nakręcony został w lutym 2017 roku. W maju 2017 roku serwis oficjalnie zamówił pierwszą serię składającą się z dziesięciu odcinków. 8 stycznia 2018 roku poinformowano, że został zamówiony drugi sezon serialu, z równoczesną premierą trzynastu docinków 21 grudnia 2018 roku. Natomiast 24 marca 2019 roku poinformowano, o zamówieniu trzeciego sezonu z premierą 13 grudnia 2019 roku. 18 listopada 2019 roku poinformowano, że będzie to zarazem ostatni sezon serialu.
"Cloak and Dagger" (2018–2019).
"Marvel’s Cloak and Dagger" – amerykański serial fantastycznonaukowy na podstawie duetu komiksowych postaci o tej samej nazwie stworzonych przez Billa Mantlo i Eda Hannigaan. Wyprodukowany został przez ABC Signature Studios i Marvel Television, a emitowany jest na kanale Freeform od 7 czerwca 2018 roku. Za serial odpowiada Joe Pokaski. W rolach głównych występują: Olivia Holt jako Tandy Bowen / Dagger, Aubrey Joseph jako Tyrone Johnson / Cloak, Andrea Roth jako Melissa Bowen, Gloria Reuben jako Adina Johnson, Miles Mussenden jako Michael Johnson, Carl Lundstedt jako Liam, James Saito jako Bernard Sanjo i J.D. Evermore jako Connors.
W 2011 roku Joseph Loeb poinformował, że serial jest w trakcie rozwoju dla ABC Family. W kwietniu 2016 roku poinformowano, że stacja Freeform zamówiła serial na sezon 2016/17. W listopadzie 2016 roku zdecydowano się przesunąć premierę pierwszego sezonu na zimę 2018 roku. Zdjęcia do pierwszego sezonu rozpoczęto w lutym 2017 roku. Na początku kwietnia poinformowano, że pierwszy sezon będzie się składał z 10 odcinków. 20 lipca 2018 roku poinformowano, że został zamówiony drugi sezon serialu z premierą 4 kwietnia 2019 roku. 24 października 2019 roku poinformowano o zakończeniu serialu po dwóch sezonach.
"Helstrom" (2020).
"Helstrom" – serial opowiadający o rodzeństwie Any i Daimona Helstromów, dzieci seryjnego mordercy. Wyprodukowany został przez Marvel Television i ABC Signature Studios. Showrunnerem serialu jest Paul Zbyszewski. W rolach głównych występują: Tom Austen jako Daimon Helstrom, Sydney Lemmon jako Ana Helstrom, Elizabeth Marvel jako Victoria Helstrom, Robert Wisdom jako Caretaker, June Carryl jako Louise Hastings, Ariana Guerra jako Gabriella Rosetti i Alain Uy jako Chris Yen.
Serial został zamówiony 1 maja 2019 roku przez serwis Hulu z premierą 16 października 2020 roku. 14 grudnia 2020 roku został on skasowany po pierwszym sezonie.
Obsada i postacie powracające.
Filmowe Uniwersum Marvela jest pewnego rodzaju ewenementem. Postacie i obsada wchodzące w jego skład pojawiają się zarówno w filmach, krótkometrażówkach i serialach. Swoje role powtarzają ci sami aktorzy. W serialach pojawiło się wielu aktorów z filmów FUM.
W serialu "Agenci T.A.R.C.Z.Y." główne role grają Clark Gregg jako Phil Coulson, Ming-Na Wen jako Melinda May, Chloe Bennet jako Daisy Johnson / Quake, Iain De Caestecker jako Leo Fitz, Elizabeth Henstridge jako Jemma Simmons, Henry Simmons jako Alphonso „Mack” MacKenzie oraz Natalia Cordova-Buckley jako Elena „Yo–Yo” Rodriguez. We wcześniejszych sezonach w głównej obsadzie znaleźli się również: Brett Dalton jako Grant Ward, Nick Blood jako Lance Hunter, Adrianne Palicki jako Bobbie Morse, Luke Mitchell jako Lincoln Campbell i John Hannah jako Holden Radcliffe. Cordova-Buckley zagrała również tytułową rolę w spin-offie serialu "". W serialu "Agentka Carter" główne role zagrali: Hayley Atwell jako Peggy Carter, James D’Arcy jako Edwin Jarvis, Chad Michael Murray jako Jack Thompson, Enver Gjokaj jako Daniel Sousa, Shea Whigham jako Roger Dooley, Reggie Austin jako Jason Wilkes i Wynn Everett jako Whitney Frost. Natomiast rodzinę królewska w serialu "Inhumans" zagrali Anson Mount jako Black Bolt, Iwan Rheon jako Maximus, Serinda Swan jako Medusa, Ken Leung jako Karnak, Eme Ikwuakor jako Gordon, Isabelle Cornish jako Crystal i Mike Moh jako Triton.
Gregg i Atwell wystąpili wcześniej w filmach i krótkometrażówkach uniwersum. Atwell pojawiła się również gościnnie w serialu "Agenci T.A.R.C.Z.Y." Swoje role z filmów również powtórzyli: Samuel L. Jackson, Cobie Smulders, Jaimie Alexander, Maximiliano Hernández, William Sadler, Powers Boothe, Henry Goodman, Kenneth Choi, Neal McDonough, Dominic Cooper, Toby Jones oraz Titus Welliver, który wcześniej zagrał w krótkometrażówce "Przedmiot 47". Natomiast Costa Ronin zagrał gościnnie młodszą wersję postaci Antona Vanko w serialu "Agentka Carter", która została przedstawiona w filmie "Iron Man 2".
Główne role w miniserialu platformy Netflix, "Defenders", zagrali: Charlie Cox jako Matt Murdock / Daredevil, Krysten Ritter jako Jessica Jones, Mike Colter jako Luke Cage i Finn Jones jako Daniel Rand / Iron Fist. Cała czwórka aktorów pojawiła się we własnych serialach. W miniserii gościnie wystąpił również Jon Bernthal jako Frank Castle / Punisher, który wcześniej zagrał w serialu "Daredevil". Zagrał on również we własnym serialu "Punisher". Colter natomiast dodatkowo wystąpił w serialu "Jessica Jones".
Wielu aktorów z seriali Netflixa wystąpiło w kilku produkcjach, są to między innymi: Rosario Dawson, Elden Henson, Deborah Ann Woll, Carrie-Anne Moss, Eka Darville, Rachael Taylor, Élodie Yung, Stephen Rider, Simone Missick, Jessica Henwick, Ramón Rodríguez, Rob Morgan, Wai Ching Ho, Royce Johnson, Parisa Fitz-Henley, Marquis Rodriguez i Tijuana Ricks.
Główne role w serialu "Runaways" zagrali: Rhenzy Feliz jako Alex Wilder, Lyrica Okano jako Nico Minoru, Virginia Gardner jako Karolina Dean, Ariela Barer jako Gert Yorkes, Gregg Sulkin jako Chase Stein i Allegra Acosta jako Molly Hernandez. Natomiast w tytułowych rolach w serialu "Cloak &amp; Dagger" wystąpili Olivia Holt jako Tandy Bowen / Dagger i Aubrey Joseph jako Tyrone Johnson / Cloak.
Anulowane projekty.
"Most Wanted".
W kwietniu 2015 roku ujawniono, że w przygotowaniu jest serial produkcji ABC Studios i Marvel Television z planowaną emisją na kanale ABC. Miał być to spin-off serialu "Agenci T.A.R.C.Z.Y." z Nickiem Bloodem i Adrianne Palicki w rolach głównych zatytułowany "Marvel’s Most Wanted"&lt;ref name=":SPINOFF / SERIAL"&gt;&lt;/ref&gt;. W maju 2015 roku, podczas prezentacji ramówki stacji, szef ABC, Paul Lee, potwierdził doniesienia o tych planach. Jednak ogłosił on, iż planowany spin-off na razie nie powstanie&lt;ref name=":SPINOFF / SERIAL1"&gt;&lt;/ref&gt;. W sierpniu 2015 roku poinformowano, że stacja zamówiła pilot serialu. Twórcami serialu mieli być Jeffrey Bell i Paul Zbyszewski. W styczniu 2016 roku do obsady dołączył Delroy Lindo jako Dominic Fortune. Zdjęcia do pilota serialu rozpoczęły się na początku 2016 roku, a zakończyły się w marcu tego samego roku. W marcu 2016 roku poinformowano, że Oded Fehr w nieznanej roli i Fernanda Andrade jako Christina Santos zagrają w pilocie serialu. W tym samym miesiącu ABC potwierdziło, że serial jest jedną z rozważanych produkcji dramatycznych z premierą w sezonie 2016/2017. 12 maja 2016 roku poinformowano, że ABC zrezygnowało z projektu.
"Damage Control".
W październiku 2015 roku ujawniono, że w przygotowaniu jest serial "Damage Control" produkcji ABC Studios i Marvel Television z planowaną emisją na kanale ABC. Twórcą serialu miał być Ben Karlin. W styczniu 2016 roku, Lee poinformował, że "Damage Control" zostanie wyemitowany w 2016 roku. W grudniu 2019 roku poinformowano, że w wyniku przejęcia Marvel Television przez Marvel Studios, podjęto decyzję o zaprzestaniu dalszego rozwoju produkcji
"New Warriors".
W sierpniu 2016 roku poinformowano, że Marvel Television razem z ABC Studios pracuje nad serialem komediowym na podstawie komiksów "New Warriors", gdzie jednym z bohaterów ma być Doreen Green / Squirrel Girl. W kwietniu 2017 roku stacja Freeform zamówiła pierwszy sezon serialu, który miał się składać z 10 trzydziestominutowych odcinków. W listopadzie 2017 roku poinformowano, że serial nie zostanie wyemitowany przez stację Freeform, a Marvel poszukuje nowego kanału dystrybucji dla serialu. We wrześniu 2019 roku poinformowano, że projekt został anulowany.
Za pilot serialu odpowiadał Kevin Biegel, natomiast wyprodukowany on został przez ABC Signature Studios i Marvel Television. W głównych rolach obsadzeni zostali: Milana Vayntrub jako Doreen Green / Squirrel Girl, Derek Theler jako Craig Hollis / Mister Immortal, Jeremy Tardy jako Dwayne Taylor / Night Thrasher, Calum Worthy jako Robbie Baldwin / Speedball, Matthew Moy jako Zach Smith / Microbe oraz Kate Comer as Deborah Fields / Debrii.
"Ghost Rider".
1 maja 2019 roku serwis Hulu zamówił serial z premierą w 2020 roku, opowiadający o Robbie Reyesie z Gabrielem Luną w tytułowej roli, który został przedstawiony w czwartym sezonie "Agentów T.A.R.C.Z.Y." Na stanowisku showrunnera została zatrudniona Ingrid Escajeda. Za produkcję odpowiadać miały Marvel Television i ABC Signature Studios. We wrześniu tego samego roku poinformowano, że serwis zrezygnował z serialu.
Inne.
W kwietniu 2015 roku ujawniono, że w przygotowaniu jest serial produkcji ABC Studios i Marvel Television z planowaną emisją na kanale ABC. Produkcja ta miała dotyczyć nowej postaci z komiksów Marvel Comics i realizowana miała być przy współpracy ze scenarzystą Johnem Ridleyem. W maju 2015 roku, podczas prezentacji ramówki stacji, nie został przedstawiony tytuł tego serialu, mimo to, szef ABC, Paul Lee, potwierdził doniesienia o tych planach i że nowy serial jest w fazie rozwoju.
W styczniu 2016 roku, Lee poinformował, że poza "Damage Control" przygotowywany był drugi serial komediowy.
We wrześniu 2018 roku stacja ABC zobowiązała się do wyprodukowania serialu opowiadającego o grupie superbohaterek, którego twórcą i showrunnerem miał zostać Allan Heinberg.
W grudniu 2019 roku poinformowano, że w wyniku przejęcia Marvel Television przez Marvel Studios, podjęto decyzję o zaprzestaniu dalszego rozwoju produkcji tych seriali.

</doc>
<doc id="5218199" url="https://pl.wikipedia.org/wiki?curid=5218199" title="I Know There’s Something Going On">
I Know There’s Something Going On

I Know There’s Something Going On – piosenka rockowa Fridy, wydana w 1982 roku jako singel promujący album "Something's Going On".
Powstanie i treść.
Po rozpadzie zespołu ABBA członkini zespołu, Anni-Frid Lyngstad, rozpoczęła karierę solową, twierdząc przy tym, że jej styl muzyczny może stać się bardziej niezależny. Owocem był pierwszy solowy album anglojęzyczny pt. "Something's Going On", z którego pochodzi „I Know There’s Something Going On”. Piosenka została napisana przez Russa Ballarda, wokalistę zespołu Argent. Producentem był Phil Collins, który ponadto zagrał w niej na perkusji. Utwór nagrano w Polar Studios w Sztokholmie.
W piosence podmiot liryczny zorientowała się, że jej partner ją zdradza i przeczuwa, że wkrótce ją opuści.
Odbiór.
Był to jedyny singel Fridy, który stał się hitem. Utwór zajął pierwsze miejsce na listach w Belgii i Szwajcarii, znajdował się także w czołówce list innych krajów europejskich. Zajął także trzynaste miejsce na liście Hot 100.
Wykorzystanie i covery.
Utwór był kilkakrotnie coverowany, m.in. przez takich wykonawców, jak Luxxury, Sleepthief czy Jørn Lande. Sample piosenki wykorzystali m.in. Salt-n-Pepa („I Gotcha”), Bomfunk MC’s („(Crack It) Something Going On”) i k-os („Eye Know Something”).

</doc>
<doc id="5218200" url="https://pl.wikipedia.org/wiki?curid=5218200" title="I Know There's Something Going On">
I Know There's Something Going On



</doc>
<doc id="5218203" url="https://pl.wikipedia.org/wiki?curid=5218203" title="Ulica Kazimierza Jeżewskiego w Warszawie">
Ulica Kazimierza Jeżewskiego w Warszawie

Ulica Kazimierza Jeżewskiego – ulica w warszawskiej dzielnicy Ursynów.
Opis.
Ulica biegnie od ul. Jana Rosoła (na wschodzie) do al. Komisji Edukacji Narodowej (na zachodzie). Po drodze przecina ulica Stefana Dembego i ul. Melchiora Wańkowicza. Stanowi ona granicę pomiędzy obszarami Miejskiego Systemu Informacji Natolin i Kabaty.
Nazwę ulicy nadano w 1977 roku.
Jej patronem jest polski pedagog i działacz oświatowy, twórca Gniazd Sierocych (pierwowzoru rodzinnych domów dziecka) – Kazimierz Jeżewski. Tablica informacyjna o patronie znajduje się przy bramie bloku Dembego 30.
Wzdłuż ulicy biegnie tzw. aleja Kasztanowa wraz ze ścieżką rowerową i chodnikiem dla pieszych. Sama ulica jest dwukierunkowa, o czym zdecydowano w głosowaniu mieszkańców w 2016 roku.
Po północno-wschodniej stronie ulicy mieści się gospodarstwo rolno-ogrodnicze z historycznym dworem i korty tenisowe oraz historyczny (wzniesiony w 1864 roku) krzyż powstania styczniowego, a po północno-zachodniej park Przy Bażantarni zakończony – przy al. KEN – pomnikiem pielgrzymki rycerza Andrzeja Ciołka do Santiago de Compostela. Południowa strona została zabudowana blokami mieszkalnymi wysokości ok. 4–6 pięter. Najstarsze bloki są w kwartale z ulicą Rosoła i Dembego wybudowanymi w latach 1980. i 1990. należące do Osiedla Kabaty.

</doc>
<doc id="5218212" url="https://pl.wikipedia.org/wiki?curid=5218212" title="Jan Ferencowicz">
Jan Ferencowicz

Jan Wacław Ferencowicz (ur. 25 grudnia 1902, zm. 1985 we Wrocławiu) – polski inżynier mechanik.
Życiorys.
Absolwent Politechniki Warszawskiej.
Ochotnik wojny polsko-bolszewickiej 1920. W czasie II wojny światowej żołnierz AK.
Od 1962 profesor na Wydziale Inżynierii Sanitarnej Politechniki Wrocławskiej. Kierował Katedrą Ogrzewnictwa i Wentylacji.
Członek Rady Naukowej Instytutu Inżynierii Ochrony Środowiska w Gliwicach.
Pochowany na cmentarzu parafialny Świętej Rodziny we Wrocławiu (sektor 7-7-2-2a).
Był mężem Donaty Paczesnej (1913–2009).

</doc>
<doc id="5218214" url="https://pl.wikipedia.org/wiki?curid=5218214" title="Kazimierz Friedel">
Kazimierz Friedel

Kazimierz Piotr Friedel (ur. 1938 r.) – polski inżynier elektronik. Absolwent Politechniki Wrocławskiej. Od 1995 profesor na Wydziale Elektroniki, a następnie od 2002 na Wydziale Elektroniki Mikrosystemów i Fotoniki Politechniki Wrocławskiej.

</doc>
<doc id="5218215" url="https://pl.wikipedia.org/wiki?curid=5218215" title="Janusz Fleszyński">
Janusz Fleszyński

Janusz Tadeusz Fleszyński (ur. 1941 r.) – polski inżynier elektryk. Absolwent Politechniki Wrocławskiej. Stopień naukowy doktora nauk technicznych uzyskał w 1971, a doktora habilitowanego w 1987 roku. Od 2004 r. profesor na Wydziale Elektrycznym Politechniki Wrocławskiej.Otrzymał Medal Komisji Edukacji Narodowej oraz Złotą Odznakę Politechniki Wrocławskiej.

</doc>
<doc id="5218217" url="https://pl.wikipedia.org/wiki?curid=5218217" title="Bronisław Florkiewicz">
Bronisław Florkiewicz

Bronisław Florkiewicz (ur. 26 sierpnia 1937 w Stanisławowie, zm. 12 maja 2000) – polski matematyk.
Życiorys.
W latach 1954-1959 studiował matematykę na Wydziale Matematyki, Fizyki i Chemii Uniwersytetu Wrocławskiego. W latach 1958-1966 pracował w Instytucie Matematyki Uniwersytetu Wrocławskiego, potem w Wyższej Szkole Pedagogicznej w Opolu, a od 1970 na Politechnice Wrocławskiej. Doktoryzował się w 1966 r., w 1989 uzyskał stopień doktora habilitowanego nauk matematycznych na podstawie rozprawy "Nierówności całkowe typu Hardy'ego i Weila" a od 2000 był profesorem na Wydziale Podstawowych Problemów Techniki Politechniki Wrocławskiej. Był członkiem Polskiego Towarzystwa Matematycznego w latach 1989-91 był wiceprezesem Oddziału Wrocławskiego Towarzystwa. Za osiągnięcia zawodowe, dydaktyczne i naukowe został odznaczony został Złotym Krzyżem Zasługi, Medalem Komisji Edukacji Narodowej, a także Złotą Odznaką Politechniki Wrocławskiej. Pochowany został na Cmentarzu Grabiszyńskim we Wrocławiu

</doc>
<doc id="5218220" url="https://pl.wikipedia.org/wiki?curid=5218220" title="Droit de suite na polskim rynku sztuki">
Droit de suite na polskim rynku sztuki

"Droit de suite" na polskim rynku sztuki – obowiązujące w Polsce uprawnienie autora bądź jego spadkobierców (ustawowych i testamentowych) do otrzymania wynagrodzenia z tytułu zawodowej odsprzedaży oryginalnych egzemplarzy dzieł sztuki. "Droit de suite" odnosi się głównie do rynku aukcyjnego i antykwarycznego. Dotyczy przede wszystkim dzieł plastycznych. Jest to prawo obowiązujące, tak jak inne prawa autorskie, do 70 lat po śmierci autora. Aby otrzymać wynagrodzenie z tytułu "droit de suite" artyści (bądź spadkobiercy) sami muszą się o nie ubiegać.
"Droit de suite" wprowadzono do polskiego prawa w 1935 roku (nowelizacją ustawy z dnia 29 marca 1926 roku o prawie autorskim, Dz. U. Nr 48, póz. 286 ze zm.). Zostało ono odrzucone w ustawie z dnia 10 lipca 1952 roku (Dz. U. Nr 34, póz 234 ze zm.), po czym przywrócono je do ustawy z dnia 4 lutego 1994 roku o prawie autorskim i prawach pokrewnych (t.j. Dz. U. z 2017 r. poz. 880 dalej jako pr. aut.). Ustawa ta obowiązuje do chwili obecnej"".
Droit de suite na tle europejskim.
Powstanie terminu wiąże się z rokiem 1920, gdy we Francji dzieła wykluczane z oficjalnych salonów osiągały po pewnym czasie wysoką wartość, z czego zysk czerpali kolekcjonerzy, a nie twórcy dzieła. W okresie międzywojennym pojęcie "droit de suite" wprowadzono do ustawodawstw części państw europejskich. W polskiej ustawie o prawie autorskim termin pojawił się w 1935 roku. Pojęcie zaczęło obowiązywać na mocy konwencji berneńskiej, w jej redakcji brukselskiej, w art. 14 bis. Obecnie obowiązuje w art. 14 ter aktu paryskiego konwencji berneńskiej. Zgodnie z założeniem twórca, a po jego śmierci osoby fizyczne lub prawne uprawnione zgodnie z ustawodawstwem krajowym, korzystają z niezbywalnego prawa do udziału w sprzedaży danego dzieła, następującej po pierwszym przeniesieniu własności dzieła przez twórcę. 
Uzasadnienie i kontrowersje.
Argumentem, którego używa się w dyskusji o zasadność istnienia "droit de suite", jest wpływ artysty na sukces finansowy dzieła. Podkreśla się, iż w szczególności w początkowym etapie twórczości artyści sprzedają swoje dzieła po zaniżonych cenach. Wartość tych prac od początku jest wyższa, jednak ze względu na brak wyrobionej rozpoznawalności, twórcy godzą się na niższe stawki. Z czasem artyści wpływają na cenę także swoich wczesnych prac poprzez dorobek artystyczny i renomę w świecie sztuki. Zatem zyski z późniejszej odsprzedaży dzieł stanowią również wynik pracy samych twórców. Warto dodać, iż rozwiązania proponowane w ramach droit de suite mają szansę ograniczyć sztuczne budowanie cen na rynku sztuki. Ponadto istnieje też szansa na ograniczenie handlu falsyfikatami dzięki wykorzystaniu możliwości jakie daje "droit de suite".
Z drugiej jednak strony podkreśla się, że wartość dzieła oraz jej wzrost nie jest zależny tylko od twórcy. Rolę mają również krytycy, marszandzi i wiele innych osób, zajmujących się promowaniem czy obrotem sztuką. Kolejnym argumentem przeciwko "droit de suite" jest wysokość kosztów administracyjnych związanych z poborem wynagrodzenia. Koszty te mogą znacznie obniżać ostateczną wysokość wynagrodzenia dla artystów. Kolejną z wątpliwości, jakie budzi "droit de suite" jest to, że z ekonomicznego punktu widzenia jest nieefektywne oraz wspiera głównie artystów znanych i pokazywanych dzięki uzyskanej już pozycji, zamiast wspierać tych, którzy tego potrzebują.
Przedmiot "droit de suite".
Dyrektywa nr 2001/84/EC Parlamentu Europejskiego i Rady określa, co kryje się pod pojęciem „oryginalnych dzieł sztuk plastycznych”. Odnosi się ono do grafiki, obrazów, kolaży, malowideł, rysunków, litografii, rzeźby, tkaniny artystycznej, ceramiki, szkieł artystycznych, fotografii, pod warunkiem, że zostały one wykonane osobiście przez artystę lub pod jego kontrolą, numerowane, lub inaczej autoryzowane przez twórcę. Dyrektywa UE nie obejmuje rękopisów utworów literackich i muzycznych, jednak polskie prawo poszerza w tej kwestii rozumienie przedmiotu "droit de suite". 
"Droit de suite" nie obejmuje wyrobów twórczości jubilerskiej, jak i dzieł architektury. Jest to podyktowane brakiem możliwości oddzielenia wartości materiału od wartości niematerialnej. Nawet najbardziej unikatowe dzieła tego typu nie stanowią podstawy do ubiegania się o "droit de suite" przez twórcę bądź spadkobiercę.
Skala stawek.
W Polsce opłata kryjąca się pod "droit de suite" obliczana jest według poniższej skali stawek:
Maksymalna kwota wynagrodzenia określona przez dyrektywę Unii Europejskiej nie może przekroczyć 12 500 euro. Wyznaczenie maksymalnej stawki spowodowane jest próbą zmniejszenia nierówności wśród twórców, bez względu na ich status. Maksymalna kwota ma także zminimalizować ryzyko wyprowadzania najbardziej cenionych współczesnych dzieł poza rynek wewnętrzny Unii Europejskiej.
W polskiej ustawie określona również została minimalna kwota, w przypadku której należne jest wynagrodzenie z tytułu odsprzedaży. Wynosi ona równowartość 100 euro. Kwota ta została obniżona w stosunku do kwoty przewidzianej w unijnej dyrektywie. Podwyższenie minimalnej kwoty odebrałoby możliwość pobierania wynagrodzenia z tytułu odsprzedaży w przypadku litografii, fotografii czy też rysunku. Z drugiej jednak strony pojawiają się propozycje podwyższenia kwoty minimalnej, argumentowane opłacalnością poboru wynagrodzeń względem kosztów administracyjnych.
Problemy z wypłatą "droit de suite".
Z relacji niektórych artystów takich jak Wilhelm Sasnal, czy też Laura Pawela, wynika, iż "droit de suite" nie zawsze działało na polskim rynku sztuki. W 2019 roku na łamach Szumu ukazał się artykuł w którym wskazano, że mimo, iż "droit de suite" funkcjonuje w polskim prawie już od dawna, zdarzały się problemy z otrzymaniam przez artystów wynagrodzenia z tytułu odsprzedaży dzieł sztuki. Wymienieni twórcy zarzucili największemu polskiemu domowi aukcyjnemu utrudnianie tego procesu. 
Wilhelm Sasnal wskazywał, że DESA Unicum celowo odraczała wypłatę należnych twórcy pieniędzy, proponując mu ugody, czy też umowy zawierające niekorzystne dla artysty zapisy. Sasnal celem uzyskania wynagrodzenia złożył pozew do sądu. Niestety pomimo wygranej dom aukcyjny wciąż zwlekał z zapłatą należnej płatności. Zdaniem Sasnala DESA Unicum wykonała przelew dopiero po tym, jak prawnik twórcy skierował sprawę do komornika, który to zdążył zająć odpowiednią kwotę. 
Niedługo po publikacji wywiadu na łamach Szumu ukazało się sprostowanie, w którym pojawia się sugestia, iż "droit de suite" obowiązuje na polskim rynku aukcyjnym i galeryjnym dopiero od 1 stycznia 2017 roku. Należy podkreślić, że ten mogący wprowadzić w błąd zapis oparty został na ustaleniach między Stowarzyszeniem Antykwariuszy i Marszandów Polskich oraz Związkiem Polskich Artystów Plastyków. Ustalenia te oczywiście nie stanowią podstawy prawnej. "Droit de suite" w polskim prawie obowiązuje od 1994 roku. Z perspektywy Domu Aukcyjnego DESA Unicum kwestia wypłaty Wilhelmowi Sasnalowi wynagrodzenia z tytułu odsprzedaży była opóźniona z powodu braku wymaganej przez dom aukcyjny dokumentacji. W opinii DESA Unicum należna kwota została wypłacona artyście trzy dni przed postępowaniem komorniczym.
Polski rynek sztuki a "droit de suite".
"Droit de suite" nie było początkowo uwzględniane przez domy aukcyjne. Dla przykładu DESA Unicum zaczęła pobierać tę opłatę osobno od kupujących dopiero od 2016 roku. Wcześniej uznawano, iż opłata zawarta była w prowizji dla domu aukcyjnego. Kiedy artyści (jak na przykład Laura Pawela) zaczęli upominać się o wypłatę wynagrodzeń domy aukcyjne dostrzegły jak wysokie mogą być te kwoty. Koszty ponoszone z tytułu "droit de suite" przeniesione zostały zatem z kosztów zawartych w prowizji domów aukcyjnych na kupującego. 
Informacje na temat opłaty od odsprzedaży zawarte są w katalogach aukcyjnych. Za przykład może tu posłużyć dzieło Magdaleny Abakanowicz "Tłum III." Cena wylicytowana wynosiła 11 000 000 złotych. Nie oznacza to jednak, że taką kwotę uiścił kupujący. Do tej ceny należy doliczyć też koszty uwzględnione w sekcji „Podatki i opłaty” - czyli opłatę aukcyjną i osobno opłatę z tytułu "droit de suite". Dom Aukcyjny Rempex uwzględnia koszty dodatkowe w postaci "droit de suite" umieszczając w opisie dzieła symbol "*" z odpowiednią adnotacją. Z kolei Dom Aukcyjny Agra-Art stosuje oznaczenie w postaci symbolu "♣" (jego znaczenie wyjaśnione jest w regulaminie). Również w przypadku Domu Aukcyjnego Polswiss Art opłata z tytułu "droit de suite" oznaczana jest w katalogach za pomocą samego symbolu "●", którego wyjaśnienie odnaleźć można dopiero w regulaminie. 
Warto podkreślić iż notowania aukcyjne, wbrew powszechnej opinii nie zawierają informacji o "droit de suite". Zawierają one cenę młotkową i cenę sprzedaży. Cena sprzedaży uwzględnia jedynie prowizję domu aukcyjnego. 
W ramach Aukcji Młodej Sztuki dzieła sprzedawane przez dom aukcyjny pochodzą wprost od twórców przez co opłata wynikająca z "droit de suite" nie jest naliczana. Warto przywołać sytuację w której jedno dzieło pojawiło się na aukcjach tego typu dwukrotnie. Sytuacja ta została dostrzeżona przez autora facebookowego fanpage'a "Beka z młodej sztuki". W obu przypadkach brakuje adnotacji o opłacie z tytułu "droit de suite". Kwestia ta może wynikać z sytuacji w której do rzeczywistej sprzedaży dzieła nie doszło, bądź zostało ono odkupione przez twórcę.
NFT a "droit de suite".
NFT jest nowym zjawiskiem dla rynku aukcyjnego w Polsce. Profesor Wojciech Szafrański w odcinku podcastu „Tokenizacja rynku sztuki” powstałego w ramach audycji OFF Czarek porusza problematykę dzieł NFT oraz specyfikę rynku sztuki w tym zakresie, wysnuwając teorię iż tworzy on wartość finansową, a nie artystyczną dzieł sztuki. Kieruje również uwagę na fakt, iż prawo NFT nie zostało dotychczas sprecyzowane, zatem nie podlega żadnym regulacjom. Jawi się to jako sytuacja pozytywna z perspektywy prawno-autorskiej dla twórców NFT ze względu na to, iż wcześniej proces posiadania był dla nich nieznany, przez co nie korzystali z prawa "droit de suite". W przypadku NFT proces ten pozostaje jawny, gdyż środki w momencie sprzedaży przekazywane są prosto do twórcy dzieła. Aktualnie sprzedaż w systemie NFT nie podlega rozwiązaniu z tytułu "droit de suite", czy prawa autorskiego. Prowizja przychodzi od razu z tytułu sprzedaży NFT oraz może być uzyskana z tytułu "droit de suite", w wyniku czego artysta potencjalnie może pobierać dwie prowizje. Kwestia ta wymaga prawnej regulacji. Dalsze prawne aspekty są ściśle uzależnione od dalszego rozwoju rynku NFT, jednakże należnym jest oczekiwanie, iż zostaną one wraz z jego rozrostem ustanowione.

</doc>
<doc id="5218223" url="https://pl.wikipedia.org/wiki?curid=5218223" title="Australian Open 2022 (gra pojedyncza chłopców)">
Australian Open 2022 (gra pojedyncza chłopców)

Australian Open 2022 – gra pojedyncza chłopców – zawody singlowe chłopców, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 22–29 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5218230" url="https://pl.wikipedia.org/wiki?curid=5218230" title="Las Wawerski">
Las Wawerski



</doc>
<doc id="5218234" url="https://pl.wikipedia.org/wiki?curid=5218234" title="Wojciech Fuliński">
Wojciech Fuliński

Wojciech Maria Fuliński (ur. 21 stycznia 1921 we Lwowie, zm. 18 grudnia 2001) – polski inżynier elektryk.
Życiorys.
Urodził się w rodzinie inteligenckiej jako syn zoologa prof. Benedykta Fulińskiego i nauczycielki Stefanii z domu Hauser. Absolwent szkoły podstawowej oraz gimnazjum i liceum im. Mikołaja Kopernika we Lwowie. W 1939 r. zdał egzamin dojrzałości i egzamin wstępny na Wydziale Mechanicznym Politechniki Lwowskiej. W okresie okupacji sowieckiej i niemieckiej zaliczył 4 lata studiów w zakresie elektrotechniki i pracował w firmie budowlanej, a podczas okresów braku zatrudnienia karmił wszy w Instytucie prof. Rudolfa Weigla. W jego rodzinnym domu odbywały się narady i posiedzenia lwowskich struktur wywiadu Armii Krajowej i ukrywali się uchodźcy zmierzający do Węgier, Rumuni i Francji oraz działacze konspiracyjni poszukiwani listami gończymi ze Lwowa, Warszawy i Śląska, m.in. prof. Hugo Steinhaus. Z braku miejsca do nauki Wojciech Fuliński próbował nauki i rysunków technicznych w czytelni biblioteki marksizmu i leninizmu.
1 listopada 1945r. wyjechał do Wrocławia, podejmując studia na IV roku na Wydziale Mechaniczno-Elektrycznym Politechniki Wrocławskiej i jako uczestnik pierwszego wykładu w polskiej Politechnice Wrocławskiej wygłoszonego 15 listopada 1945 r. przez prof. Kazimierza Idaszewskiego wykonał dokumentujące go fotografie. W 1946 podjął pracę w Katedrze Maszyn Cieplnych, a rok później uzyskał dyplom i zatrudnienie w Katedrze Pomiarów Elektrycznych, zaś w 1953 r. awansował na adiunkta. W 1962 r. obronił pracę doktorską, a pięć lat później przedstawił monografię habilitacyjną. W 1968 r. uzyskał stanowisko docenta, a w 1983 r. otrzymał tytuł profesora nadzwyczajnego na Wydziale Elektrycznym Politechniki Wrocławskiej.
W latach 1962–1963 był prodziekanem Wydziału Elektrycznego do spraw studiów wieczorowych, a od 1969 r. do przejścia na emeryturę w 1991 r. był kierownikiem Zakładu Konstrukcji Mierników Elektrycznych w Instytucie Metrologii Elektrycznej. Ponadto w latach 1972–1975 był kierownikiem studium doktoranckiego, a od 1977 r. kierownikiem studium podyplomowego. Równolegle od 1947 do 1975 r. prowadził zajęcia w Liceum Komunikacyjnym, a później Technikum Kolejowym we Wrocławiu.
Prowadził badania w zakresie problemów budowy nowej aparatury pomiarowej, a w szczególności konstrukcji elektrycznych przyrządów i systemów pomiarowych, uzyskując 16 patentów. Promotor trzech doktorów oraz opiekun dwóch prac habilitacyjnych. Członek Wrocławskiego Towarzystwa Naukowego. Odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi i Medalem 10-lecia Polski Ludowej.
Zmarł 18 grudnia 2001 r. i został pochowany we Wrocławiu na cmentarzu św. Rodziny na Sępolnie.

</doc>
<doc id="5218237" url="https://pl.wikipedia.org/wiki?curid=5218237" title="Alex Costa dos Santos">
Alex Costa dos Santos

Alex Costa dos Santos (ur. 29 stycznia 1989 w Salvadorze) – brazylijski piłkarz, występujący na pozycji obrońcy lub pomocnika.
Życiorys.
Seniorską karierę rozpoczynał w 2006 roku w Bułgarii w barwach Łokomotiwu Płowdiw. W A PFG zadebiutował 5 sierpnia w wygranym 1:0 spotkaniu z Riłskim Sportistem Samokow, rozgrywając wówczas 90 minut. Ogółem w Łokomotiwie rozegrał sześć ligowych spotkań. Na początku 2007 roku został piłkarzem Fiorentiny. Brazylijczyk nie zadebiutował w pierwszej drużynie, a po zakończeniu sezonu został przesunięty do juniorów. W tej drużynie wystąpił w 43 meczach Primavery, a także uczestniczył w Torneo di Viareggio. W 2009 roku został zawodnikiem belgijskiego drugoligowego KAS Eupen. Rok później awansował z klubem do Eerste klasse. W tej klasie rozgrywkowej zadebiutował 31 lipca w przegranym 1:4 spotkaniu z Anderlechtem. Ogółem wystąpił w 20 meczach Eerste klasse. W sezonie 2011/2012 był zawodnikiem Boussu Dour, dla którego rozegrał dwanaście ligowych spotkań. Następnie grał w klubach brazylijskich: w 2013 roku był piłkarzem Roma Apucarana, a w latach 2014–2015 rozegrał 15 meczów w Campeonato Paranaense dla Operário i FC Cascavel. W 2020 roku był zawodnikiem Rio Branco FC.

</doc>
<doc id="5218238" url="https://pl.wikipedia.org/wiki?curid=5218238" title="Jim Allevinah">
Jim Allevinah

Jim Émilien Ngowet Allevinah (ur. 27 stycznia 1995 w Agen) – gaboński piłkarz grający na pozycji napastnika w klubie Clermont oraz reprezentacji Gabonu. 
Kariera.
Pierwszym klubem Allevinaha był SU Agen Football. Później występował w: FC Marmande 47, Aviron Bayonnais i Le Puy Foot. Obecnie jest piłkarzem Clermont.
W reprezentacji Gabonu 23 marca 2019 w meczu z Burundi. Pierwszą bramkę strzelił w starciu z Egiptem 5 marca 2021. Znalazł się w kadrze Gabonu na Puchar Narodów Afryki 2021.

</doc>
<doc id="5218240" url="https://pl.wikipedia.org/wiki?curid=5218240" title="Australian Open 2022 (gra pojedyncza dziewcząt)">
Australian Open 2022 (gra pojedyncza dziewcząt)

Australian Open 2022 – gra pojedyncza dziewcząt – zawody singlowe dziewcząt, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 22–29 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5218243" url="https://pl.wikipedia.org/wiki?curid=5218243" title="Bogdan Kościałkowski">
Bogdan Kościałkowski

Bogdan Kościałkowski, Bohdan (ur. 11 marca 1899, zm. ?) - polski prawnik, dyplomata i urzędnik konsularny.
W polskiej służbie zagranicznej od 1932, pełniąc w niej funkcje: praktykanta w poselstwie w Rydze (1932-1935), prow. ref./radcy/kier. ref. w dyrekcjach - konsularnej i politycznej MSZ (1935-1939), delegowanego w 9 września 1939 z Krzemieńca do Wilna. Aresztowany przez NKWD i wywieziony do obozu pracy przymusowej w Krasławowie (Kraj Krasnojarski) (1939-1941). Powrócił do służby zagranicznej - był delegatem Ambasady RP w Czimkencie (1942), gdzie został aresztowany przez NKWD (1942). Po uwolnieniu i opuszczeniu ZSRR był I sekretarzem poselstwa RP w Teheranie, radcą poselstwa/"chargé d'affaires" w Bagdadzie (1942-1945) i radcą poselstwa w Bejrucie (1945-1948).

</doc>
<doc id="5218263" url="https://pl.wikipedia.org/wiki?curid=5218263" title="Mychajło Brodowycz">
Mychajło Brodowycz

Mychajło Frankowycz Brodowycz (, ur. 8 sierpnia 1957) – ukraiński dyplomata, który od 2015 roku pełni służbę na stanowisku ambasadora w Słowenii.
Ukończył studia na wydziale języków obcych w Iwanofrankiwskim Instytucie Pedagogicznym oraz studia prawnicze na Uniwersytecie Lwowskim. Od 1996 roku pracuje w dyplomacji ukraińskiej. Był m.in. konsulem generalnym w Stambule (1998–2002) i konsulem generalnym w Krakowie (2005–2010).

</doc>
<doc id="5218264" url="https://pl.wikipedia.org/wiki?curid=5218264" title="Ołeksandr Ałeksandrowycz">
Ołeksandr Ałeksandrowycz

Ołeksandr Jarosławowycz Ałeksandrowycz (, ur. 1971) – ukraiński dyplomata, który od 2015 roku pełni służbę na stanowisku ambasadora Ukrainy w Serbii.
Ukończył studia lingwistyki i literatury światowej na Uniwersytecie Kijowskim oraz w zakresie polityki międzynarodowej w George Washington University. Od 1995 roku pracuje w dyplomacji ukraińskiej. Pracował m.in. w ambasadzie w USA (2006–2010 jako radca ds. ekonomicznych i kulturowych) oraz w Ministerstwie Spraw Zagranicznych na stanowisku dyrektora departamentu europejskiego.

</doc>
<doc id="5218266" url="https://pl.wikipedia.org/wiki?curid=5218266" title="Andrij Płachotniuk">
Andrij Płachotniuk

Andrij Mykołajowycz Płachotniuk (, ur. 1 sierpnia 1975 w Charkowie) – ukraiński dyplomata, który od 2020 roku pełni służbę na stanowisku ambasadora Ukrainy w Szwecji.
Ukończył studia w zakresie międzynarodowych stosunków gospodarczych w Charkowskim Instytucie Studiów Orientalnych i Stosunków Międzynarodowych. Od 1997 roku pracuje w dyplomacji ukraińskiej, pracował w ambasadzie Ukrainy w Chinach (1998–2002, 2006–2010) oraz w Ministerstwie Spraw Zagranicznych Ukrainy zajmując się tematyką azjatycką i rosyjską.

</doc>
<doc id="5218267" url="https://pl.wikipedia.org/wiki?curid=5218267" title="White Savage">
White Savage

White Savage – amerykański film przygodowy z 1943 r. w reżyserii Arthura Lubina.
Fabuła.
O Wyspie Świątynnej znajdującej w Oceanii krążą legendy, jakoby świątynie wyłożono sztabkami złota. Wierzy w nie niemiecki handlarz Sam Miller, który zabija informatora Franka Williamsa. Dużym utrudnieniem jest zakaz wstępu białym ludziom na Wyspę. Wkrótce jej władczyni – księżniczka Tahia dociera do portu Coral mająca zatarg z Millerem. Poznaje się z australijskim łowcą rekinów Kaloe, który nie znający prawdziwej tożsamości księżniczki żali brakiem możliwości działalności przy Wyspie Świątynnej.
Orano, chłopak pochodzący z Wyspy Świątynnej chłopak i przyjaciel Kaloe obiecuje mu pomoc w przekonaniu Tahii w uzyskaniu pozwolenia połowu rekinów. Następnego dnia Kaloe idzie zobaczyć z księżniczką, która pod swe miejsce wzięła swą służąca Blossom. Zaskoczony Orano chce wyznać prawdę, ale zostaje zabrany przez strażnika. Ubawiona Tahia ujawnia się, gdy Kaloe chce prosić o zgodę na połów. Pomiędzy nimi zaczyna rodzić się uczucie.
Kaloe otrzymawszy pożyczkę portowego przedsiębiorcy Chińczyka Wonga zostaje uprowadzony przez tubylców Wyspy Świątynnej i oskarżony przez Tahię o kradzież sakralnego przedmiotu. Winnym zamieszania jest Orano, który wykradł przedmiot i podarował Kaloe jako część planu zbliżenia do księżniczki. Tahia zaprowadza go do świętych stawów, które potwierdzają plotki o złocie, o którym wyspiarze nie wiedzą. Jednak złoto nie interesuje Kaloe.
Brat Tahii – Tamara uzależniony od hazardu i zadłużony u Millera przekazuje mu część aktu własności Wyspy Świątynnej. W tym celu Miller zamierza też poślubić Tahię. Wobec tego Kaloe bierze udział w pojedynku na karty z Millerem, Wongiem i Tamarą. Domyśliwszy kantowania Millera udaje mu się to przeszkodzić, tym samym wygrywając partyjkę i odkupując od niego część aktu. Tamara w gniewie opuszcza miejsce.
Ceremonia wybrania męża przez Tahię zostaje przerwana przez ludzi Millera, którzy prezentują martwe ciało Tamary. Pada sugestia, iż mógł zginąć w bójce z Kaloe, którego nóż znaleziono przy Tamarze. Kaloe wszystkiemu zaprzecza, jednak wobec braku mocnych dowodów zostaje wtrącony do areny z lwami. Ratuje go Orano od początku wierzący w niewinność Kaloe. Później Wong odkrywa, że to Miller zlecił zamordowanie Tamary. Miller i jego ludzie napadają na wyspę, jednak giną na miejscu, gdy wskutek materiałów wybuchowych kompleks świątynny zapada się. Po tym wszystkim Kaloe i Tahia żyją jako para.

</doc>
<doc id="5218268" url="https://pl.wikipedia.org/wiki?curid=5218268" title="Ołeksandr Miszczenko">
Ołeksandr Miszczenko

Ołeksandr Pawłowycz Miszczenko (, ur. 24 sierpnia 1964) – ukraiński dyplomata i prawnik, który od 2019 roku pełni służbę na stanowisku ambasadora Ukrainy na Łotwie.
Jest absolwentem Uniwersytetu Lwowskiego. Posiada stopień naukowy doktora prawa. Od 1993 roku pracuje w dyplomacji ukraińskiej, pełnił funkcje ambasadora w Australii (2004–2005), Turcji (2005–2008) i Azerbejdżanie (2011–2019).

</doc>
<doc id="5218269" url="https://pl.wikipedia.org/wiki?curid=5218269" title="Łarysa Heraśko">
Łarysa Heraśko

Łarysa Anatolijiwna Heraśko (, ur. 4 kwietnia 1974 w Przyłukach) – ukraińska dyplomatka i prawnik, która od 2021 roku pełni służbę na stanowisku ambasadora Ukrainy w Irlandii.
Ukończyła studia prawnicze na Uniwersytecie Kijowskim. Od 1994 roku pracuje w dyplomacji ukraińskiej. Pracowała w ambasadzie w Kanadzie (2001–2005), była także konsulem generalnym w Chicago (2015–2020).

</doc>
<doc id="5218270" url="https://pl.wikipedia.org/wiki?curid=5218270" title="Paun Rohowej">
Paun Rohowej

Paun Aurełowycz Rohowej, ukr. Паун Аурелович Роговей (ur. 26 października 1970 w obwodzie czerniowieckim) – ukraiński dyplomata, który od 2020 roku służy jako chargé d’affaires ambasady Ukrainy w Rumunii.
Z wykształcenia jest historykiem. Posługuje się biegle językiem rumuńskim. Od 1999 roku pracuje w dyplomacji ukraińskiej, przez wiele lat pracował w ambasadzie w Rumunii (2000–2004, 2006–2010 i od 2017 roku) oraz w ambasadzie w Mołdawii (2012–2017).

</doc>
<doc id="5218271" url="https://pl.wikipedia.org/wiki?curid=5218271" title="Wasyl Chymyneć">
Wasyl Chymyneć

Wasyl Wasylowycz Chymyneć (, ur. 13 stycznia 1970) – ukraiński dyplomata, który od 2021 roku służy na stanowisku ambasadora w Austrii.
Ukończył studia z zakresu języka i literatury niemieckiej, ekonomii, polityki zagranicznej i historii. Od 1997 roku pracuje w dyplomacji ukraińskiej, pracował w ambasadzie w Austrii (1997-2001) i ambasadzie w Niemczech (2003-2007 oraz 2009-2015), był także dyrektorem departamentu w Ministerstwie Spraw Zagranicznych Ukrainy.

</doc>
<doc id="5218272" url="https://pl.wikipedia.org/wiki?curid=5218272" title="Serhij Pohorelcew">
Serhij Pohorelcew

Serhij Ołeksijowycz Pohorelcew (ukr. Погорельцев Сергій Олексійович, ur. 17 września 1964) – ukraiński dyplomata, który od 2020 roku ponownie pełni służbę na stanowisku ambasadora w Hiszpanii (poprzednio w latach 2012–2016).
Ukończył studia filologiczne na Uniwersytecie Kijowskim (1986). W latach 1988–1991 był tłumaczem w przedstawicielstwie Ministerstwa Obrony ZSRR na Kubie, następnie pracował w dyplomacji ukraińskiej, m.in. na posadach konsula generalnego w Nowym Jorku (1999-2006 i 2009-2012) oraz zastępcy dyrektora (2006-2008) i dyrektora (2008-2009 i 2016-2020) departamentu służby konsularnej w Ministerstwie Spraw Zagranicznych Ukrainy.

</doc>
<doc id="5218275" url="https://pl.wikipedia.org/wiki?curid=5218275" title="Polana Szopka">
Polana Szopka



</doc>
<doc id="5218276" url="https://pl.wikipedia.org/wiki?curid=5218276" title="Polana Pieniny">
Polana Pieniny



</doc>
<doc id="5218277" url="https://pl.wikipedia.org/wiki?curid=5218277" title="Wiaczesław Jaciuk">
Wiaczesław Jaciuk

Wjaczesław Wiktorowycz Jaciuk, ukr. Яцюк Вячеслав Вікторович (ur. 11 września 1969) – ukraiński dyplomata, który od 2016 roku służy na stanowisku ambasadora w Norwegii.
Ukończył stosunki międzynarodowe na Uniwersytecie Kijowskim (1995). Od 1995 roku pracuje w dyplomacji ukraińskiej, pełnił funkcje dyplomatyczne m.in. w stałej misji przy ONZ (1997-2000), ambasadzie w Londynie (2005-2009) i ambasadzie w Moskwie (2010-2012).

</doc>
<doc id="5218280" url="https://pl.wikipedia.org/wiki?curid=5218280" title="Rybaki (Wyszogród)">
Rybaki (Wyszogród)

Rybaki – część miasta Wyszogrodu w Polsce, w województwie mazowieckim w powiecie płockim. Położone są na przy samej Wiśle, na południu miasta, w okolicy ul. Niepodległości. 
Historia.
Dawna wieś Rybaki należała w latach 1867–1933 do gminy Rębowo w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 utworzyła gromadę Rybaki w granicach gminy Rębowo, składającą się z miejscowości Rybaki, Wójtostwo Wyszogród i Kępa Wyszogród.
1 stycznia 1934 Rybaki włączono do Wyszogrodu.

</doc>
<doc id="5218281" url="https://pl.wikipedia.org/wiki?curid=5218281" title="Kępa Wyszogrodzka">
Kępa Wyszogrodzka

Kępa Wyszogrodzka – dawna wieś, obecnie niezamieszkana część miasta Wyszogrodu w Polsce, w województwie mazowieckim w powiecie płockim.
Stanowi wysepkę (kępę) na Wiśle u ujścia Bzury, oddzieloną od "lewego" brzegu wąską łachą. Ponieważ Wyszogród właściwy leży na prawym brzegu Wisły, Kępa Wyszogrodzka nie posiada styczności lądowej z miastem (pobliski Most Wyszogrodzki przebiega przez sąsiednią wysepkę, nie przez Kępę Wyszogrodzką; ponadto brak jest tam zjazdu). Komunikacja z miastem jest możliwa tylko drogą wodną z przystani w Wyszogrodzie.
Historia.
Dawniej wieś Kępa Wyszogrodzka należała w latach 1867–1933 do gminy Rębowo w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 weszła w skład nowo utworzonej gromady Rybaki w granicach gminy Rębowo, składającej się z Rybaków, Wójtostwa Wyszogród i Kępy Wyszogród.
1 stycznia 1934 Kępę Wyszogrodzką włączono do Wyszogrodu.

</doc>
<doc id="5218284" url="https://pl.wikipedia.org/wiki?curid=5218284" title="Kampania na Salomonach">
Kampania na Salomonach



</doc>
<doc id="5218286" url="https://pl.wikipedia.org/wiki?curid=5218286" title="Heinrich Wolf">
Heinrich Wolf

Heinrich Wolf (ur. 26 kwietnia 1924 w Siegen, zm. 18 maja 2020 w Plettenbergu) – niemiecki entomolog, specjalizujący się w hymenopterologii.
Życiorys.
Urodził się w 1925 roku w Siegen w Westfalii jako syn Emila i Emmi Wolfów. Od najmłodszych lat zbierał owady. Uczęszczał do szkoły podstawowej w Siegen, a w latach 1935–1943 do Realgymnasium. W latach 1943–1945 odbył służbę wojskową, w czasie której odniósł rany w Rosji. W czasie II wojny światowej zginął jego ojciec. Od 1947 do 1953 roku Heinrich studiował biologię, chemię i geografię na Uniwersytecie w Marburgu, kształcąc się na nauczyciela. Praktyki odbył w Lüdenscheid i Recklinghausen. Od 1955 do 1986 roku nauczał w Gimnazjum im. Alberta Schweitzera w Plettenbergu. W miejscowości tej spędził ponad 50 lat.
W 1956 roku poślubił Gretel. Miał z nią dwójkę dzieci.
Praca naukowa.
Wolf jest autorem około 270 publikacji naukowych, poświęconych głównie ekologii, rozsiedleniu, systematyce i taksonomii błonkoskrzydłych. Szczególny wkład wniósł w nastecznikowatych zachodniej Palearktyki, ale pisał też m.in. o grzebaczowatych, nękowatych, pszczołowatych i smuklikowatych. Opisał 360 nowych dla nauki gatunków, 25 nowych podrodzajów i 5 nowych rodzajów: "Agenioidevagetes", "Claveliocnemis", "Kentronaporus", "Paragenioide", "Pedinpompilus". Jego zbiór liczył ponad 50 tysięcy okazów. Oprócz publikacji naukowych pisał również artykuły do gazet poświęcone przyrodzie, ochronie środowiska i historii lokalnej.
Upamiętnienie.
W 1991 roku odznaczony został Związkowym Krzyżem Zasługi na wstędze za wkład w ochronę przyrody i środowiska. W 1995 roku za badania nad błonkówkami wyróżniony został przez Gesellschaft für allgemeine und angewandte Entomologie Medalem Meigena. Posiadał również honorowe członkostwa towarzystw entomologicznych.
Na jego cześć nazwany został rodzaj "Wolfiana" oraz gatunki i podgatunki: "Allodynerus wolfi", "Andrena wolfi", "Arachnospila wolfi", "Arctoclavelia wolfi", "Ceropales albicinctus wolfi", "Colletes wolfi", "Dicyrtomellus wolfi", "Dufourea wolfi", "Gonaporus wolfi", "Hedychridium wolfi", "Metrionotus wolfi", "Myrmosa wolfi", "Osmia hierichonica wolfi" i "Priocnemis wolfi".

</doc>
<doc id="5218287" url="https://pl.wikipedia.org/wiki?curid=5218287" title="HS Kanaris">
HS Kanaris



</doc>
<doc id="5218291" url="https://pl.wikipedia.org/wiki?curid=5218291" title="Fritz Gusenleitner">
Fritz Gusenleitner

Fritz Josef Gusenleitner, znany także jako Friedrich Gusenleitner (ur. 27 stycznia 1957 w Linzu) – austriacki historyk nauki i entomolog, specjalizujący się w hymenopterologii.
Urodził się w 1957 roku w Linz jako syn Josefa i Herty Gusenleitnerów; jego ojciec był entomologiem, matka zaś prowadziła dom. Zbierał owady od dzieciństwa, jednak początkowo były to chrząszcze; błonkówkami zajął się w 1965 roku. Od 1963 do 1967 roku uczęszczał do szkoły podstawowej w Froschbergu. Od 1967 do 1975 uczęszczał do Bundesrealgymnasium Linz Fadingerstraße, które ukończył maturą. Od 1975 do uzyskania magistra w 1980 roku studiował biologię i geologię na Uniwersytecie w Salzburgu. W latach 1980–1981 odbył służbę wojskową jako paramedyk w Hörsching. W 1981 roku zatrudniony został w Muzeum Landu Górnej Austrii w Linz. Początkowo był tam kierownikiem wydziału zoologii bezkręgowców; w 1992 roku został kierownikiem zbiorów entomologicznych, a od 2014 do 2019 roku był kierownikiem Biologiezentrums Linz. W latach 1987–1995 pełnił również funkcję redaktora entomologicznej grupy roboczej w tymże muzeum. Od 1983 do 1990 roku był także członkiem Rady Doradczej ds. Ochrony Przyrody przy rządzie Górnej Austrii. Od 2003 roku jest członkiem zarządu, a w latach był 2005–2013 wiceprezydentem Österreichische Entomologische Gesellschaft. Od 2015 roku zatrudniony jest w komitecie doradczym sekcji historii nauk przyrodniczych austriackiego Zoologisch-Botanische Gesellschaft. Jest redaktorem naczelnym czasopism naukowych "Linzer biologische Beiträge" i "Entomofauna" oraz jednym z wiodących redaktorów bazy literatury naukowej otwartego dostępu ZOBODAT. Jego praca badawcza dotyczy głównie pszczolinkowatych.

</doc>
<doc id="5218293" url="https://pl.wikipedia.org/wiki?curid=5218293" title="Fritz Josef Gusenleitner">
Fritz Josef Gusenleitner



</doc>
<doc id="5218294" url="https://pl.wikipedia.org/wiki?curid=5218294" title="Friedrich Gusenleitner">
Friedrich Gusenleitner



</doc>
<doc id="5218295" url="https://pl.wikipedia.org/wiki?curid=5218295" title="Hr. Ms. Karel Doorman">
Hr. Ms. Karel Doorman



</doc>
<doc id="5218297" url="https://pl.wikipedia.org/wiki?curid=5218297" title="Ludwig Heinrich Bojanus">
Ludwig Heinrich Bojanus



</doc>
<doc id="5218299" url="https://pl.wikipedia.org/wiki?curid=5218299" title="Dálvares">
Dálvares

Dálvares – parafia "(freguesia)" w gminie Tarouca, w Portugalii. Według danych na rok 2011 parafię zamieszkiwało 689 osób, a gęstość zaludnienia wyniosła 226,6 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5218301" url="https://pl.wikipedia.org/wiki?curid=5218301" title="Achille Urbain">
Achille Urbain

Achille Joseph Urbain (ur. 9 maja 1884, zm. 5 grudnia 1957) – francuski biolog urodzony w Hawrze.
Biografia.
W 1906 uzyskał stopień naukowy w Państwowej Szkole Weterynaryjnej w Lyonie, następnie uzyskał tytuł licencjata nauk przyrodniczych (1912) i doktora nauk z fizjologii roślin (1920). Pracował w laboratorium weterynarii wojskowej, a w między czasie prowadził badania jako mikrobiolog i immunolog w Instytucie Pasteura.
W 1931 zrezygnował ze służby wojskowej, a w 1934 został dyrektorem Vincennes Zoo w Paryżu. Od 1942 do 1949 był dyrektorem Muséum National d'Histoire Naturelle.
W 1937 naukowo opisał kupreja azjatyckiego na podstawie młodego osobnika, samca schwytanego w prowincji Preah Vihear w Kambodży.

</doc>
<doc id="5218302" url="https://pl.wikipedia.org/wiki?curid=5218302" title="Eduard Joseph d’Alton">
Eduard Joseph d’Alton

Joseph Wilhelm Eduard d'Alton (ur. 11 sierpnia 1772, zm. 11 maja 1840) – niemiecki grawer i przyrodnik pochodzący z Akwilei (dzisiejsza część Włoch). Był ojcem anatoma Johanna Samuela Eduarda d'Alton (1803–1854).
Szkolony do służby wojskowej, uczył się w Wiedniu gruntownej znajomości koni i jeździectwa. Później podróżował po Włoszech, Nadrenii i Francji, w tym czasie zdobył wiedzę z obszarów historii naturalnej i sztuki. W Würzburgu ściśle współpracował z embriologiem Christianem Heinrichem Panderem, a później wykładał historię sztuki i teorię architektury na Uniwersytecie w Bonn, gdzie w 1827 roku został „profesorem zwyczajnym” historii sztuki. Od 1831 do 1840 d'Alton był członkiem Pruskiej Akademii Sztuk. Jednym z jego słynnych uczniów w Bonn był Karol Marks.
Eduard d'Alton jest w dużej mierze pamiętany ze swoich anatomicznych i zoologicznych rycin i akwafort. Współpracował z Christianem Panderem przy "Vergleichende Osteologie", która była serią monografii z dziedziny osteologii porównawczej. W tych pracach d'Alton stworzył grawerowane płyty, które przedstawiały szkielety wielu gatunków, w tym wymarłego megatherium. W traktacie Pandera z 1817 roku "Beiträge zur Entwicklungsgeschichte des Hühnchens im Eye" d'Alton stworzył artystyczne obrazy przedstawiające rozwój embrionalny kurczaka.

</doc>
<doc id="5218303" url="https://pl.wikipedia.org/wiki?curid=5218303" title="Eduard Joseph d'Alton">
Eduard Joseph d'Alton



</doc>
<doc id="5218307" url="https://pl.wikipedia.org/wiki?curid=5218307" title="Kauri Mikkola">
Kauri Mikkola

Kauri Eino Fredrik Mikkola (ur. 9 maja 1938 w Helsinkach, zm. 27 grudnia 2014) – fiński entomolog, specjalizujący się w lepidopterologii, oraz ornitolog i autor literatury faktu.
Urodził się w 1938 roku w Helsinkach. Jego ojcem był docent Eino Mikkola, a matką magister Katri Eliisa Sainio. W 1957 roku ukończył liceum. W 1963 roku zdobył stopień Bachelor of Science, w 1965 roku Bachelor of Philosophy, w 1967 roku Licentiate of Philosophy, a w 1973 roku Doctor of Philosophy. Zawodowo związany był z Uniwersytetem Helsińskim. Pracował m.in. jako starszy kurator w Fińskim Muzeum Historii Naturalnej.
Napisał liczne publikacje naukowe. Specjalizował się w motylach, zwłaszcza w lepidopterofaunie Skandynawii, Syberii i kanadyjskiej Arktyki. Za wieloletni dorobek wyróżniony został tytułem profesora oraz nagrodą naukową Björna Kurténa.

</doc>
<doc id="5218308" url="https://pl.wikipedia.org/wiki?curid=5218308" title="Chris Duarte">
Chris Duarte

 
Christopher Theoret Duarte (ur. 13 czerwca 1997 w Montrealu) – dominikański koszykarz, występujący na pozycji rzucającego obrońcy, aktualnie zawodnik Indiany Pacers.
W 2017 wystąpił w meczu wschodzących gwiazd - Jordan Classic Regional.
W 2021 reprezentował Indianę Pacers podczas rozgrywek letniej ligi NBA w Las Vegas.

</doc>
<doc id="5218311" url="https://pl.wikipedia.org/wiki?curid=5218311" title="Odprowadzenie gazów prochowych">
Odprowadzenie gazów prochowych

Odprowadzenie gazów prochowych – zasada pracy broni automatycznej.
Wykorzystuje się w niej energię ciśnienia gazów w lufie, które powstają, kiedy spalany jest ładunek prochowy. Podczas strzału, kiedy pocisk mija otwór znajdujący się, w ściance lufy, a część gazów prochowych wpada do komory gazowej cisnąc na tłok, który jest popychany razem z tłoczyskiem oraz suwadłem do tyłu. Kiedy suwadło przebywa ruchem swobodnym pewien odcinek drogi, następuje odryglowanie zamka, który jest odsuwany do tyłu, a dodatkowo ściskana jest sprężyna powrotna i wówczas zostaje wyrzucona wystrzelona łuska. Sprężyna powrotna wykonuje ruch powrotny, który oddziałuje na suwadło. Zamek oraz następny nabój jest przesuwany przez suwadło w poprzednie położenie, które rygluje zamek i samo wykonuje pewien ruch „swobodny” do przodu, a w końcowym momencie tego ruchu następuje strzał.

</doc>
<doc id="5218316" url="https://pl.wikipedia.org/wiki?curid=5218316" title="Friedrich Panzinger">
Friedrich Panzinger

 
Friedrich Panzinger (ur. 1 lutego 1903, zm. 8 sierpnia 1959) – niemiecki prawnik, oficer SS oraz funkcjonariusz Gestapo, od września 1943 do maja 1944 roku szef Reichssicherheitshauptamt (RSHA), od września 1943 do maja 1944 dowódca Einsatzgruppe A na terenie Białorusi i w krajach nadbałtyckich. Od sierpnia 1944 roku szef Kriminalpolizei.
Aresztowany w 1946 roku. Sądzony w Moskwie w 1952 roku został skazany na 25 lat więzienia. Deportowany do Niemiec w roku 1955, gdzie przez kilka lat przebywał na wolności. W 1959 roku popełnił samobójstwo w celi po tymczasowym aresztowaniu i postawieniu zarzutów karnych o zabójstwo francuskiego generała Gustave’a Mesny’ego.

</doc>
<doc id="5218318" url="https://pl.wikipedia.org/wiki?curid=5218318" title="Aylmer Bourke Lambert">
Aylmer Bourke Lambert

Aylmer Bourke Lambert (ur. 2 lutego 1761, zm. 10 stycznia 1842) – brytyjski botanik, jeden z pierwszych członków Towarzystwa Linneuszowskiego.
Wczesne lata.
Aylmer Bourke Lambert urodził się w Bath w Anglii 2 lutego 1761 jako syn Edmunda Lamberta z Boyton House i Bridget Bourke, córki ósmego wicehrabiego Mayo. Matka Lamberta zmarła w 1773 roku, w tym samym roku, w którym rozpoczął szkołę, odziedziczył majątki na Jamajce i Irlandii. Lambert poszedł do Newcome's School dla synów dżentelmenów w Hackney, a następnie przez trzy lata uczęszczał na Uniwersytet Oksfordzki.
Dzieła.
Najbardziej znany jest ze swojej pracy "„Opis rodzaju Pinus”", wydanej w kilku częściach w latach 1803–1824, bogato ilustrowanego tomu folio, w, którym wyszczególniono wszystkie znane wówczas drzewa iglaste. Druga edycja folio została wydana w latach 1828–1837, a trzecia, mniejsza (octavo) w 1832 roku. Poszczególne książki, nawet z tego samego wydania, często bardzo się od siebie różnią, co powoduje problemy, gdy ilustracje zostały użyte jako wzorce do uporządkowania stosowania nazw. Pełny opis historii publikacji znajduje się w: Renkema, HW &amp; Ardagh, J. (1930). Aylmer Bourke Lambert i jego „Opis rodzaju Pinus”. "Journal of the Linnean Society of London - Botany" 48: 439–466.
Wiele nowych drzew iglastych odkrytych przez Davida Douglasa i innych, w tym sekwoja wieczniezielona, zostało opisanych po raz pierwszy w książkach Lamberta; kilka z nich zostało faktycznie opisanych przez współpracujących autorów, w szczególności Davida Dona, który uwzględnił ich pracę w książce Lamberta.
Herbarium.
Lambert nabył wiele znaczących kolekcji zielnikowych, w tym Johanna Reinholda Forstera, Archibalda Menziesa i Henry'ego de Ponthieu. Zgromadził także dużą kolekcję okazów i rysunków z Australii w epoce bezpośrednio po przybyciu Pierwszej Floty. Okazy do kolekcji przekazywali gubernator Arthur Phillip, naczelny lekarz John White, pułkownik William Paterson, major Robert Ross, major Francis Grose i Philip Gidley King.
Kolekcja Lamberta, obejmująca 50 000 zachowanych okazów roślin wraz z obszerną biblioteką, była przedmiotem badań autorów i botaników, w tym Roberta Browna, De Candolle'a, Martiusa, George'a Don'a i David'a Don'a. Po jego śmierci została sprzedana na aukcji w 317 partiach, a okazy można znaleźć w kolekcjach botanicznych na całym świecie.
Towarzystwo Linneuszowskie.
Lambert był jednym z założycieli Towarzystwa Linneuszowskiego w 1788. W 1796 Lambert został mianowany przez Jamesa Edwarda Smitha jednym z czterech wiceprzewodniczących Towarzystwa Linneuszowskiego w Londynie. Funkcję tę piastował aż do śmierci w 1842.
Royal Society.
W 1791 Lambert został wybrany do Royal Society of London for Improving Natural Knowledge, a Joseph Banks uczynił go członkiem Rady w 1810.
„Był przyjacielem i korespondentem Sir Josepha Banksa i bardzo interesował się odkryciami botanicznymi i zoologicznymi dokonywanymi w Nowej Holandii pod koniec XVIII i na początku XIX wieku, gdy okazy były przenoszone z powrotem do Londynu, zarówno żywe, jak i martwe, a także jako nasiona lub rysunki. Lambert skompletował kolekcję z okazów i rysunków generała Johna White'a przywiezionych z Sydney do Londynu w 1795 r.”
Odznaczenia i upamiętnienia.
Lambert jest uhonorowany naukową nazwą sosny Lamberta ( "Pinus lambertiana)", rodzaju "Lambertia" i chwostki rudoskrzydłej ("Malurus lamberti"). Standardowy skrót autora botanicznego Lamb. jest zapisywany przy gatunkach, które opisał.

</doc>
<doc id="5218319" url="https://pl.wikipedia.org/wiki?curid=5218319" title="Isaiah Jackson">
Isaiah Jackson

 
Isaiah Ju’mar Jackson (ur. 10 stycznia 2002 w Pontiac) – amerykański koszykarz, występujący na pozycji silnego skrzydłowego, aktualnie zawodnik Indiany Pacers.
W 2021 reprezentował Indianę Pacers podczas rozgrywek letniej ligi NBA w Las Vegas.

</doc>
<doc id="5218321" url="https://pl.wikipedia.org/wiki?curid=5218321" title="Charles Brown (duchowny)">
Charles Brown (duchowny)



</doc>
<doc id="5218324" url="https://pl.wikipedia.org/wiki?curid=5218324" title="Curling na Zimowych Igrzyskach Olimpijskich 2022 – turniej mężczyzn">
Curling na Zimowych Igrzyskach Olimpijskich 2022 – turniej mężczyzn

Turniej mężczyzn w curlingu na Zimowych Igrzyskach Olimpijskich 2022 odbył się między 9 a 19 lutego 2022 na lodowisku przygotowanym w Pływalni Olimpijskiej. W turnieju wzięło udział 10 reprezentacji, łącznie 50 zawodników. Tytułów mistrzowskich z 2018 bronili Amerykanie.
Drużyny rozegrały rundę każdy z każdym. Do rundy finałowej awansowały cztery najlepsze zespoły. W półfinale rywalizowały 1. przeciwko 4. oraz 2. przeciwko 3. drużynie. Zwycięzcy tych spotkań zmierzyli się w finale, przegrane ekipy walczyły o brązowe medale.
Round Robin.
Sesja 1..
9 lutego 2022; 20:05
Sesja 2..
10 lutego 2022; 14:05
Sesja 3..
11 lutego 2022; 9:05
Sesja 4..
11 lutego 2022; 20:05
Sesja 5..
12 lutego 2022; 14:05
Sesja 6..
13 lutego 2022; 9:05
Sesja 7..
13 lutego 2022; 20:05
Sesja 8..
14 lutego 2022; 14:05
Sesja 9..
15 lutego 2022; 9:05
Sesja 10..
15 lutego 2022; 20:05
Sesja 11..
16 lutego 2022; 14:05
Sesja 12..
17 lutego 2022; 9:05
Play-off.
Półfinały.
17 lutego 2022; 20:05
Mecz o 3. miejsce.
18 lutego 2022; 14:05
Finał.
19 lutego 2022; 14:50

</doc>
<doc id="5218330" url="https://pl.wikipedia.org/wiki?curid=5218330" title="Emil Landsberg">
Emil Landsberg

Emil Landsberg herbu własnego, także Teodor Emil Landsberg (ukr. Еміль В’ячеславович Ландсберг, ur. 19 kwietnia 1880 w , zm. 16 sierpnia 1952 w Nicei) – inżynier kolejowy, działacz gospodarczy.
Życiorys.
Emil Landsberg ukończył szkołę podstawową i średnią w Szawlach i Kownie. W 1906 ukończył Instytut Dróg i Komunikacji w Petersburgu . Następnie pracował zawodowo w Rosji, w latach 1914–1915 był naczelnikiem ruchu Kolei Nadwiślańskiej w Warszawie. Latem 1915 został ewakuowany w głąb Rosji w związku z zajęciem ziem polskich przez Niemcy. Tam pracował w Mohylewie i Bobrujsku.
W 1918 został ministrem kolei Państwa Ukraińskiego (utworzonego przez Pawło Skoropadskiego pod protektoratem niemieckim), w rządzie Serhija Herbela, zastępując na stanowisku . Landsberg na stanowisku ministra zmagał się z deficytami paliwa oraz zakupem nowego taboru. W styczniu 1919 po obaleniu na Ukrainie hetmanatu przez dyrekoriat Naczelna Komisja Śledcza nakazała aresztowanie wszystkich ministrów Państwa Ukraińskiego, w tym Landsberga, któremu udało się przedostać do Polski. Powróciwszy do Polski został powołany na rzeczoznawcę w sejmowej Komisji Opałowej.
W tym samym okresie był organizatorem Dyrekcji Kolei w Wilnie, której w 1920 został prezesem. W latach 20. XX w. Landsberg był członkiem Centralnego Komitetu Polskiej YMCA, z którym współpracował w celu polonizacji pogranicza polskiego i ludności wiejskiej oraz tworzenia wschodnich oddziałów kolejowych YMCA (tzw. ognisk).
W okresie wojny polsko-bolszewickiej pełnił funkcję kierownika Centralnej Komisji Ewakuacyjnej. Do września 1920 przebywał w Siedlcach wraz z pozostałymi władzami Dyrekcji Kolejowej. Powrócił do Wilna w 1921, gdzie w prasie wyniku jego działalności wybuchła tzw. „sprawa Landsberga”. Landsbergowi zarzucano rusyfikację Dyrekcji Wileńskiej, a także niewłaściwą gospodarkę leśną. Za Landsbergiem wstawił się Związek Polskich Inżynierów Kolejowych, a sprawę rozpatrywano na forum sejmowej Komisji Opałowej. Landsberg odparł większość zarzutów, lecz w 1924 podał się do dymisji. Celem oczyszczenia się z zarzutów opublikował książkę pt. "Moje wyjaśnienia do zarzutów zrobionych przez komisję, badającą gospodarkę leśną w Dyrekcji Wileńskiej, w jej ostatecznym protokule" (Wilno 1924)
W 1924 przeniósł się do Łodzi, gdzie został generalnym dyrektorem zakładów J. K. Poznański. W latach 1928–1939 był dyrektorem zarządu Warszawskiej Spółki Akcyjnej Budowy Parowozów, jednocześnie działając jako członek rady Centralnego Związku Polskiego Przemysłu, Górnictwa, Handlu i Finansów, członkiem rady nadzorczej Towarzystwa Kredytowego Przemysłu Polskiego, a od 1932 również członkiem Międzyministerialnej Komisji przy Ministerstwie Przemysłu i Handlu (MPiH). W ramach komisji przy MPiH opracowywał projekt ustawy o robotach i dostawach dla Skarbu Państwa.
W 1930 wraz z żoną Natalią wszedł w posiadanie willi „Eugenia” w Konstancinie przy ul. Sienkiewicza 7 (późn. przemianowanej na „Natemi”, co było nawiązaniem do pierwszych liter imion właścicieli). Obiekt dla małżeństwa stanowił miejsce weekendowego wypoczynku. W okresie II wojny światowej Landsberg został prezesem Spółki Inżynierów Komunikacji w Warszawie. Po wojnie zajmował się rewindykacją polskiego mienia z Austrii oraz repatriacją Polaków z obszaru Niemiec. W 1946 przeniósł się na stałe do Francji.
Życie prywatne.
Emil Landsberg urodził się w rodzinie ziemiańskiej. Był synem Wacława Landsberga i Malwiny z domu Romer. Miał trzech braci: Aleksandra, Alfreda i Czesława, którzy byli inżynierami. Landsberg był dwukrotnie żonaty – Marią z domu Jonini oraz z Natalią z domu Bogusz. Miał dwie córki: Irenę Burman i Walentynę Markowską-Gałach.
Został pochowany na cmentarzu Powązkowskim w Warszawie, kwatera 189, rząd 5, miejsce 5.

</doc>
<doc id="5218331" url="https://pl.wikipedia.org/wiki?curid=5218331" title="Australian Open 2022 (gra podwójna chłopców)">
Australian Open 2022 (gra podwójna chłopców)

Australian Open 2022 – gra podwójna chłopców – zawody deblowe chłopców, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 23–28 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5218334" url="https://pl.wikipedia.org/wiki?curid=5218334" title="Giladeus gastricus">
Giladeus gastricus

Giladeus gastricus – gatunek błonkówki z rodziny Pergidae.
Taksonomia.
Gatunek ten został opisany w 1919 roku przez Juana Brèthesa. Jako miejsce typowe podano chilijskie miasto Talca. Holotypem była samica. 
Zasięg występowania.
Ameryka Południowa, notowany w Chile w regionach Maule i Santiago.

</doc>
<doc id="5218336" url="https://pl.wikipedia.org/wiki?curid=5218336" title="Charles Hamilton Smith">
Charles Hamilton Smith

Podpułkownik Charles Hamilton Smith, KH, KW, FRS, FLS, (ur. 26 grudnia 1776 we Wschodniej Flandrii, w Zjednoczonych Prowincji Holandii, zm. 21 września 1859 w Plymouth) – angielski artysta, przyrodnik, antykwariusz, ilustrator, żołnierz i szpieg.
Służba wojskowa.
Jego kariera wojskowa rozpoczęła się w 1787 roku, kiedy studiował w austriackiej akademii artylerii i inżynierów w Mechelen i Leuven w Belgii. Chociaż służba wojskowa, która zakończyła się w 1820 i obejmowała wojny napoleońskie, zmusiła go do wielu podróży (w tym do Indii Zachodnich, Kanady i Stanów Zjednoczonych), większość czasu spędzał przy biurku w Wielkiej Brytanii. Jednym z jego ważniejszych dokonań był eksperyment z 1800 r. mający na celu ustalenie, jakiego koloru należy używać do mundurów wojskowych. Rosnąca celność broni palnej, zwłaszcza strzelb, dawała przewagę odcieniom, które słabiej wyróżniają cel – testując celność strzelców przeciwko szarym, zielonym i czerwonym celom, naukowo wykazał zalety szarości (i w mniejszym stopniu, zieleni) zamiast czerwonych, powszechnych w tym czasie mundurów, i zalecał, aby szary został przyjęty dla strzelców i lekkiej piechoty. Armia brytyjska nie posłuchała jego rady, a zielony stał się kolorem kojarzonym z lekką piechotą. Początkowo w służbie w 60. pułku piechoty, Smith został później przeniesiony do 6. pułku piechoty.
Antykwariusz, przyrodnik i ilustrator.
Jako płodny ilustrator samouk, jest również znany w kręgach historii wojskowości "z Costume of the Army of the British Empire", wydanego pod koniec wojen napoleońskich i dokładnego przedstawienia współczesnego brytyjskiego munduru. Jako antykwariusz wydał również, we współpracy z Samuelem Rushem Meyrickiem, "Costume of the Original Inhabitants of the British Islands w" 1815 r. oraz "The Ancient Costume of England" z historycznymi ilustracjami średniowiecznych rycerzy, dam, statków i bitew. Większość jego ogromnej ilości dzieł (szacował, że było to ponad 38 000 rysunków) nie miała charakteru wojskowego, ale w dużej mierze poszła w zapomnienie. Zachowały się notatki z jego obserwacji poczynionych jako przyrodnika, a także antykwaryczne ilustracje życia cywilnego. Pisał także o historii wojny siedmioletniej i historii naturalnej psów. Smith był pochodzenia flamandzkiego; napisał wojskową część Cox's "Marlborough" oraz wiele książek o tematyce wojskowej i historii naturalnej.
"The Natural History of the Human Species".
Smith opublikował "The Natural History of the Human Species" w 1848 roku. W tej książce utrzymywał, że zawsze istniały trzy zasadniczo różne typy ludzkie: kaukaski, mongolski i negro. Smith był nominalnie monogenistą, utrzymując, że stworzenie ludzi było pojedynczym wydarzeniem, a nie wielokrotnym, ale był mniej przekonany co do standardowych teorii tamtych czasów, pochodzących od hrabiego Buffona i Georgesa Cuviera na temat międzypłodności i gatunków; książka odwoływała się również do poligenistycznych poglądów Samuela George'a Mortona.
Książka Smitha została przedrukowana w Ameryce, gdzie Samuel Kneeland napisał do niej 84-stronicowy wstęp. Kneeland przedstawił dowody, które, jak utrzymywał, wspierały kreacjonizm poligenistyczny i argumentował, że Biblia jest zgodna z teorią wielu Adamów.
Po przejściu na emeryturę Smith osiadł w Plymouth, dołączając do Plymouth Institution (obecnie Plymouth Athenaeum). Prowadził wykłady, a wiele z jego 20 tomów notatek MSS, listów i artykułów zostało zdeponowanych w instytucji. Jego kolekcja została zniszczona, gdy Plymouth Athenaeum zostało zbombardowane podczas blitzu w 1941 roku.

</doc>
<doc id="5218337" url="https://pl.wikipedia.org/wiki?curid=5218337" title="Grape-kun">
Grape-kun

 – pingwin peruwiański, który mieszkał w Tobu Zoo w prefekturze Saitama, w Japonii. Jego przywiązanie do wyciętej z kartonu podobizny Hululu, postaci z anime "", przyniosło mu międzynarodową sławę.
Imię.
Imię Grape (od ang. "grape", kolor ciemnofioletowy) otrzymał ze względu na kolor fioletowej opaski umieszczonej na jego skrzydle w celu identyfikacji. Natomiast "-kun" to w tym przypadku sufiks grzecznościowy, podkreślający sympatię. Jest on używany przez mężczyzn wobec innych zaprzyjaźnionych mężczyzn lub tych o niższym statusie, młodszych wiekiem (stażem) oraz chłopców. Dodaje się do imienia lub nazwiska.
Wczesne życie.
Grape-kun urodził się w małym ogrodzie zoologicznym w Hamura ("Hamura-shi Dōbutsu Kōen") w 1996. W 2007 został przeniesiony do Tobu Zoo ("Tōbu Dōbutsu Kōen") wraz ze swoją partnerką Midori. Midori i Grape doczekali się potomka, ale został on jeszcze przed wykluciem przekazany do innego zoo ze względu na obawę przed kojarzeniem krewniaczym. To doświadczenie było trudne dla pary i mogło wpłynąć na więź między Grape i Midori. Po spędzonych wspólnie dziesięciu latach Midori zostawiła Grape’a dla młodszego pingwina. Potem wszystkie inne pingwiny z wybiegu odrzuciły Grape’a, przez co spędzał on większość czasu w izolacji od reszty kolonii.
Przywiązanie do Hululu.
W kwietniu 2017 Tobu Zoo umieściło na swoim terenie 60 wyciętych z kartonu podobizn postaci z anime "Kemono Friends", aby przyciągnąć odwiedzających. Postać umieszczona w zagrodzie Grape’a, nosząca imię Hululu, była antropomorficznym pingwinem peruwiańskim. Grape-kun godzinami wpatrywał się w umieszczoną na wysokiej skale kartonową postać, próbując nawet wspiąć się do niej. Pracownicy zoo musieli na część dnia oddzielać go od podobizny Hululu, gdyż w przeciwnym razie pingwin nie jadł. Media opisały Grape’a jako „zakochanego” w Hululu, a zoo stworzyło napój o nazwie „Loving Grape”, opisany jako „idealne ucieleśnienie relacji pingwina z jego miłością”.
Przywiązanie Grape’a do postaci Hululu przyniosło mu sławę i międzynarodową rzeszę fanów w internecie. Aktorka podkładająca głos Hululu, , odwiedziła go w ramach wydarzenia edukacyjnego na temat pingwinów. Planowano zorganizowanie festiwalu ku czci Grape’a, ale w październiku jego stan zdrowia zaczął się pogarszać. 9 października 2017 opiekunowie zoo zauważyli u niego znaczny spadek masy ciała. Był on na tyle niepokojący, że pingwin został zabrany na leczenie, na którym przebywał wraz z podobizną Hululu. 12 października zoo ogłosiło jego śmierć. Personel zoo stworzył małą kapliczkę dla upamiętnienia go, a kilku gości przyniosło kwiaty na wybieg dla pingwinów. W styczniu 2018, Tobu Zoo umieściło w wybiegu dla pingwinów nową podobiznę, przedstawiającą Hululu i Grape’a stojących obok siebie.

</doc>
<doc id="5218338" url="https://pl.wikipedia.org/wiki?curid=5218338" title="Something's Going On">
Something's Going On



</doc>
<doc id="5218341" url="https://pl.wikipedia.org/wiki?curid=5218341" title="Kościół Bongsu">
Kościół Bongsu

Kościół Bongsu (lub Pongsu) () – jeden z czterech legalnie działających kościołów chrześcijańskich w Pjongjangu. Oficjalnie jest to kościół protestancki.
Świątynia powstała w roku 1988. Był to pierwszy kościół wybudowany w Korei Północnej od czasów zakończenia okupacji japońskiej. W 2008 roku przeniesiony został do nowego budynku, którego budowa była współfinansowana przez południowokoreański Kościół Prezbiteriański.
W kościele dwukrotnie gościł i głosił kazanie amerykański ewangelista Billy Graham – po raz pierwszy w 1992 roku, a następnie w roku 1994. W roku 2000 kazanie w nim wygłosił syn Billy’ego Grahama, także pastor, Franklin Graham. W sierpniu 2014 w kościele odbyło się nabożeństwo poświęcone pokojowi i zjednoczeniu Korei. W nabożeństwie tym udział wzięły delegacje Światowej Rady Kościołów oraz Narodowej Rady Kościołów z Korei Południowej.
Kościół określany jest jako protestancki, bez konkretnej przynależności wyznaniowej. Należy do Koreańskiej Federacji Chrześcijańskiej kontrolowanej przez rząd. Nabożeństwa niedzielne otwarte są dla turystów. Podobnie jak pozostałe oficjalnie działające w Korei kościoły, uważany jest za służący dla celów propagandowych, mających ukazywać wolność religijną w Korei Północnej.

</doc>
<doc id="5218342" url="https://pl.wikipedia.org/wiki?curid=5218342" title="Bielice (powiat płocki)">
Bielice (powiat płocki)



</doc>
<doc id="5218344" url="https://pl.wikipedia.org/wiki?curid=5218344" title="Franz Ehrlich">
Franz Ehrlich

Franz Ehrlich (ur. 28 grudnia 1907, zm. 28 listopada 1984) – niemiecki architekt, specjalista od typografii i form użytkowych, student wyższej szkoły Bauhausu w Dessau w latach 1927–1930, główny projektant Targów Lipskich od 1960 roku.
Aresztowany w 1934 roku za działalność komunistyczną został rok później osadzony w obozie koncentracyjnym w Buchenwaldzie. W obozie pracował w dziale budowlanym, gdzie zajmował się między innymi pracami projektowymi. Jest autorem projektu bramy obozowej ze słynnym napisem "Jedem das Seine".
Po wojnie pozostał w NRD, gdzie zajmował się odbudową zbombardowanego Drezna oraz był głównym projektantem Targów Lipskich. Zaprojektował między innymi "Messeturm" – futurystyczną wieżę na terenie targowym, która z braku środków nie została zrealizowana (nie mylić z wieżą o takiej samej nazwie we Frankfurcie nad Menem). Był współpracownikiem Stasi w latach 1954–1974.
Pod koniec życia działał w fundacji Bauhaus, na rzecz której ofiarował swoje bogate zbiory, obejmujące 7 tysięcy przedmiotów związanych z tym nurtem, głównie prace studentów i byłych studentów oddziału uczelni w Dessau z lat 1933–1945.
Zmarł w 1984 roku w Bernburgu.

</doc>
<doc id="5218345" url="https://pl.wikipedia.org/wiki?curid=5218345" title="Australian Open 2022 (gra podwójna dziewcząt)">
Australian Open 2022 (gra podwójna dziewcząt)

Australian Open 2022 – gra podwójna dziewcząt – zawody deblowe dziewcząt, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 23–28 stycznia na twardych kortach Melbourne Park w Melbourne.
Drabinka.
Faza finałowa.
&lt;onlyinclude&gt;&lt;/onlyinclude&gt;

</doc>
<doc id="5218347" url="https://pl.wikipedia.org/wiki?curid=5218347" title="Nowa Kamienna (osada w gminie Dąbrowa Białostocka)">
Nowa Kamienna (osada w gminie Dąbrowa Białostocka)



</doc>
<doc id="5218348" url="https://pl.wikipedia.org/wiki?curid=5218348" title="Nowinka (dopływ Goworówki)">
Nowinka (dopływ Goworówki)



</doc>
<doc id="5218350" url="https://pl.wikipedia.org/wiki?curid=5218350" title="Cieszyca">
Cieszyca



</doc>
<doc id="5218351" url="https://pl.wikipedia.org/wiki?curid=5218351" title="Cieszyca (dopływ Goworówki)">
Cieszyca (dopływ Goworówki)



</doc>
<doc id="5218353" url="https://pl.wikipedia.org/wiki?curid=5218353" title="Giladeus penai">
Giladeus penai

Giladeus penai – gatunek błonkówki z rodziny Pergidae.
Taksonomia.
Gatunek ten został opisany w 1990 roku przez Davida Smitha. Jako miejsce typowe podano chilijską miejscowość Guayacan w Regionie Metropolitalnym Santiago na wysokości 1100 m n.p.m. Holotypem była samica.
Zasięg występowania.
Ameryka Południowa, notowany jedynie w Regionie Metropolitalnym Santiago w śr. Chile.

</doc>
<doc id="5218354" url="https://pl.wikipedia.org/wiki?curid=5218354" title="Curling na Zimowych Igrzyskach Olimpijskich 2022 – turniej kobiet">
Curling na Zimowych Igrzyskach Olimpijskich 2022 – turniej kobiet

Turniej kobiet w curlingu na Zimowych Igrzyskach Olimpijskich 2022 odbywa się między 10 a 20 lutego 2022 na lodowisku przygotowanym w Pływalni Olimpijskiej. W turnieju bierze udział 10 reprezentacji, łącznie 50 zawodniczek. Tytułów mistrzowskich z 2018 bronią Szwedki.
Drużyny rozrywają rundę każdy z każdym. Do rundy finałowej awansują cztery najlepsze zespoły. W półfinale rywalizować będzie 1. przeciwko 4. oraz 2. przeciwko 3. drużynie. Zwycięzcy tych spotkań zmierzą się w finale, przegrane ekipy walczyć będą o brązowe medale.
Round Robin.
Sesja 1..
10 lutego 2022; 9:05
Sesja 2..
10 lutego 2022; 20:05
Sesja 3..
11 lutego 2022; 14:05
Sesja 4..
12 lutego 2022; 9:05
Sesja 5..
12 lutego 2022; 20:05
Sesja 6..
13 lutego 2022; 14:05
Sesja 7..
14 lutego 2022; 9:05
Sesja 8..
14 lutego 2022; 20:05
Sesja 9..
15 lutego 2022; 14:05
Sesja 10..
16 lutego 2022; 9:05
Sesja 11..
16 lutego 2022; 20:05
Sesja 12..
17 lutego 2022; 14:05
Play-off.
Półfinały.
18 lutego 2022; 20:05
Mecz o 3. miejsce.
19 lutego 2022; 20:05
Finał.
20 lutego 2022; 9:05

</doc>
<doc id="5218355" url="https://pl.wikipedia.org/wiki?curid=5218355" title="Loren Alfonso">
Loren Alfonso

Loren Berto Alfonso Domínguez (ur. 28 lipca 1995) – azerski bokser, brązowy medalista olimpijski, mistrz świata, złoty medalista igrzysk europejskich.
Przebieg kariery.
W 2019 wystartował w igrzyskach europejskich, na których wywalczył złoty medal po pokonaniu w finale z wynikiem 3:2 reprezentanta Wielkiej Brytanii Benjamina Whittakera. Brał udział również w mistrzostwach świata rozgrywanych w Jekaterynburgu – w pierwszej rundzie miał wolny los, w drugiej z wynikiem 3:2 pokonał Hiszpana Gazimagomieda Dżalidowa, w trzeciej zaś pokonał z wynikiem 4:1 Austriaka Umara Dzambiekowa. Azer został pokonany dopiero w ćwierćfinale, przegrywając 2:3 z Uzbekiem Dilszodbekiem Ruzmetovem.
Na letnich igrzyskach olimpijskich w Tokio rozegranych w 2021 roku pokonał kolejno Uzbeka Dilszodbeka Ruzmetova (wynikiem 4:1) oraz Turka Bayrama Malkana (wynikiem 5:0). Dzięki tym zwycięstwom awansował do półfinału, gdzie przegrał z wynikiem 0:5 pojedynek z Kubańczykiem Arlenem Lópezem i tym samym otrzymał brązowy medal. W tym samym roku po raz drugi w karierze wziął udział w mistrzostwach świata, w ramach których udało mu się otrzymać złoty medal. W finałowym pojedynku Alfonso pokonał wynikiem 3:2 Brazylijczyka Keno Machado.

</doc>
<doc id="5218359" url="https://pl.wikipedia.org/wiki?curid=5218359" title="Ulica Ludwika Waryńskiego">
Ulica Ludwika Waryńskiego

Nazwę ulica Ludwika Waryńskiego nosiły:

</doc>
<doc id="5218362" url="https://pl.wikipedia.org/wiki?curid=5218362" title="Ostrowie (Białoruś)">
Ostrowie (Białoruś)

Ostrowie (, "Astrouje"; , "Ostrowje") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym kolonia leżąca w Polsce, w województwie poleskim, w powiecie kobryńskim, w gminie Nowosiółki. W 1921 kolonia liczyła 36 mieszkańców, w tym 23 Polaków i 13 Rusinów. 31 mieszkańców było wyznania prawosławnego i 5 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218364" url="https://pl.wikipedia.org/wiki?curid=5218364" title="Giladeus tuxius">
Giladeus tuxius

Giladeus tuxius – gatunek błonkówki z rodziny Pergidae.
Taksonomia.
Gatunek ten został opisany w 1990 roku przez Davida Smitha. Jako miejsce typowe podano argentyńskie miasto Pucará w prowincji Neuquén. Holotypem była samica. 
Zasięg występowania.
Ameryka Południowa, notowany w śr. Argentynie (prowincje Neuquén i Río Negro) oraz w śr. Chile (region Los Lagos).

</doc>
<doc id="5218367" url="https://pl.wikipedia.org/wiki?curid=5218367" title="Nowosiółki (przystanek kolejowy na Ukrainie)">
Nowosiółki (przystanek kolejowy na Ukrainie)

Nowosiółki (, ) – przystanek kolejowy w miejscowości Nowosiółki Gościnne, w rejonie samborskim, w obwodzie lwowskim, na Ukrainie.

</doc>
<doc id="5218368" url="https://pl.wikipedia.org/wiki?curid=5218368" title="Bazylika św. Saturnina w Tuluzie">
Bazylika św. Saturnina w Tuluzie

Bazylika św. Saturnina (fr. "Basilique Saint-Sernin") – rzymskokatolicka bazylika mniejsza znajdująca się we francuskim mieście Tuluza.
Historia.
Pierwszą świątynię w tym miejscu wzniesiono pod koniec IV wieku, z inicjatywy biskupa Sylwiusza, nad grobem św. Saturnina. Jej budowę ukończył biskup Eksuperiusz około 400 roku. Pierwsza wzmianka o kapitule działającej przy kościele pochodzi z 844. W 1070 rozpoczęto budowę obecnej świątyni. Król Ludwik VIII sprowadził do kościoła relikwie św. Edmunda i św. Gilberta. W 1251 książę Alfons z Poitiers, brat Ludwika IX, przywiózł do bazyliki cierń z korony cierniowej Chrystusa. Około 1200 wzniesiono dzwonnicę, a budowę całego kościoła ukończono pod koniec XIII wieku. W latach 1860-1879 wymieniono dach oraz przebudowano absydę pod okiem architekta Eugènego Viollet-le-Duca. W 1878 papież Leon XII podniósł kościół do rangi bazyliki mniejszej. W 1998 bazylikę wpisano na Listę Światowego Dziedzictwa UNESCO pod punktem "Szlaki pielgrzymkowe do Santiago de Compostela""."
Architektura i wyposażenie.
Kościół pięcionawowy, długi na ponad 100 m i szeroki na 64 metry. Korpus nawowy posiada 12 przęseł, nawa główna jest sklepiona kolebkowo na wysokości 21 metrów. 
Na emporze znajdują się organy z 1889, wzniesione przez organmistrza Aristidego Cavaillé-Colla. Oryginalnie posiadały 54 głosy oraz 3 manuały. Przeszły renowację w 1996 oraz 2017.
Na wieży bazyliki zawieszony jest 21-dzwonowy karylion. Instrumenty pochodzą głównie z XIX wieku, gdyż rewolucję francuską przetrwały tylko 2 dzwony.

</doc>
<doc id="5218371" url="https://pl.wikipedia.org/wiki?curid=5218371" title="Ethereum Classic">
Ethereum Classic

Ethereum Classic (ETC) - zdecentralizowana platforma obliczeniowa, która realizuje inteligentne kontrakty. Aplikacje działają dokładnie tak, jak zaprogramowano, bez możliwości cenzury, przestojów lub ingerencji osób trzecich. Ethereum Classic to rozproszona sieć składająca się z rejestru blockchain, natywnej kryptowaluty (ETC) i solidnego ekosystemu aplikacji i usług w łańcuchu.
Historia.
Początkowo blockchain Ethereum powstał jako jedna sieć, w której transakcje były ułatwiane za pomocą kryptowalutowego etheru - ETH. Jednak w czerwcu 2016 r. jeden z kontraktów opublikowanych na blockchainie został zhakowany i skradziono fundusze o wartości 50 milionów dolarów. W rezultacie przeprowadzono podział lub hard fork w celu zabezpieczenia sieci. Ethereum Classic pojawiło się jako podzielona wersja łańcucha bloków Ethereum. Podział został przeprowadzony w celu zwrotu skradzionych środków ich pierwotnym właścicielom, zgodnie z zapisami sprzed włamania. Doprowadziło to do rozwidlenia prowadzącego do dwóch wersji istniejących jednocześnie. Nowsza sieć, czyli Ethereum, używa ETH jako swojej kryptowaluty, podczas gdy starsza, przemianowana na Ethereum Classic, używa ETC.
Twórcy.
Ethereum Classic jest w rzeczywistości łańcuchem dziedzictwa po Ethereum, a jego prawdziwymi twórcami są więc oryginalni deweloperzy Ethereum - i . Kontrowersyjny hard fork na Ethereum miał miejsce w lipcu 2016 r., kiedy uczestnicy nie zgodzili się, czy należy przywrócić blockchain, aby zniwelować skutki poważnego włamania. Wpłynęło to na , zdecentralizowaną organizację autonomiczną (DAO), która kilka miesięcy wcześniej zebrała około 150 milionów dolarów w ramach początkowej oferty coinów (ICO). Ethereum Classic powstało jako sieć, w której nie doszło do odwrócenia łańcucha. Deweloperzy twierdzą, że nie ma „oficjalnego” zespołu związanego z projektem i że jego „globalna społeczność programistyczna jest „do-okracją” bez pozwoleń, w której każdy może uczestniczyć”.
Zabezpieczenie.
Sieć Ethereum Classic jest zabezpieczona za pomocą proof-of-work, ale jako sieć mniejszości sama padła ofiarą regularnych ataków. Obejmują one szereg ataków 51% mających na celu uzyskanie kontroli nad wydobyciem hashrate i wykonanie fałszywych transakcji oraz podwójne wydawanie monet, a najnowszy z nich miał miejsce w sierpniu 2020 r.
Kopanie waluty.
Można powiedzieć, że Ethereum Classic to Ethereum w swojej oryginalnej formie. Ta cecha sprawia, że jest on zależny od algorytmu konsensusu Proof-of-Work (PoW) do walidacji transakcji na swoim blockchainie. Do wydobycia Ethereum Classic można użyć procesorów graficznych lub koparek ASIC (pl. specjalistyczny obwód scalony, ang. Application Specific Integrated Circuit). ETC wykorzystuje algorytm wydobywczy Ethash, dzięki czemu wykorzystanie maszyny wydobywczej GPU jest bardziej efektywne niż koparek ASIC. Inną opcją jest dołączenie do puli wydobywczej Ethereum Classic, zwłaszcza w przypadku, gdy nie posiada się wystarczającej wiedzy technicznej do skonfigurowania i utrzymania koparek. Umożliwia to połączenie mocy obliczeniowej z innymi koparkami z puli i otrzymanie wynagrodzenia. Mnóstwo serwisów oferuje taką opcję i przed rozpoczęciem można sprawdzić niektóre z nich.
ETC vs ETH.
Obie sieci pozwalają twórcom oprogramowania na wykorzystanie inteligentnych kontraktów do tworzenia scentralizowanych aplikacji. Jedną z zalet ETH (co jest również wadą ETC) jest to, że ma większą kapitalizację rynkową i bazę użytkowników niż ETC. To sprawia, że ETH jest ogólnie mniej niestabilny, daje tokenowi większą płynność i czyni go bardziej popularnym na giełdach. Oznacza to, że ETH może mieć mniejsze ryzyko inwestycyjne niż ETC. ETH ma również dodatkowy przypadek użycia, który jest paliwem lub „gazem” dla zdecentralizowanych aplikacji (dApps). Wielu programistów buduje protokoły zdecentralizowanego finansowania (DeFi) na bazie Ethereum. Aby korzystać z tego rodzaju aplikacji, użytkownicy potrzebują tokenów ETH. Czasami ETH jest jedynym tokenem, który użytkownicy mogą wymienić na inne tokeny niezbędne do uczestnictwa w platformie. Innym razem zdecentralizowane aplikacje wymagają niewielkich ilości ETH do wykonywania działań. Na przykład Crypto Kitties był jednym z pierwszych dużych dApps. Gra pozwalała użytkownikom kupować, sprzedawać i wymieniać wirtualne koty, które można było „hodować” ze sobą, tworząc nowe unikalne wirtualne koty. Aby wziąć udział w grze, użytkownicy potrzebowali tokenów ETH. ETH ma również silniejsze wsparcie czegoś, co nazywa się Enterprise Ethereum Alliance. Ta grupa ma ponad 200 członków, w tym duże firmy, takie jak Microsoft, VMWare, Intel, CitiBank, JP Morgan Chase i inne. W chwili pisania tego tekstu ETC była kryptowalutą #18 z kapitalizacją rynkową wynoszącą nieco ponad 5 miliardów dolarów. Dla porównania, Ethereum (ETH) jest drugą co do wielkości kryptowalutą z kapitalizacją rynkową około 212 miliardów dolarów. Oba tokeny mogą być przedmiotem obrotu jako aktywa spekulacyjne i oba są notowane na wielu najpopularniejszych giełdach kryptowalut.
Przyszłość ETC.
Czym jest Ethereum Classic, jeśli chodzi o przyszłość? Najprawdopodobniej niewiele. Patrząc na Ethereum Classic vs Ethereum, nietrudno zauważyć, że Ethereum ma lepsze perspektywy na przyszłość. Sieć ETH cieszy się większym zaufaniem, ma większe wsparcie i ma znacznie większą kapitalizację rynkową w porównaniu z wartością Ethereum Classic. Istnieje również wiele platform DeFi i innych aplikacji dApps zbudowanych na Ethereum, bardziej niż na jakiejkolwiek innej platformie inteligentnych kontraktów. Co gorsza, sieć Ethereum Classic ucierpiała kilka ataków. Może się to zdarzyć, gdy atakujący uzyskają wystarczającą moc haszowania, aby kontrolować większość sieci. Następnie mogą zmienić łańcuch bloków, co prowadzi do potencjalnych problemów, takich jak podwójnie wydane transakcje, w których użytkownicy mogą wysyłać te same monety więcej niż raz.
Linki zewnętrzne.
https://ethereumclassic.org/

</doc>
<doc id="5218373" url="https://pl.wikipedia.org/wiki?curid=5218373" title="Puchar Europy w Lekkoatletyce 1967 – eliminacje mężczyzn (Dublin)">
Puchar Europy w Lekkoatletyce 1967 – eliminacje mężczyzn (Dublin)

Eliminacje pucharu Europy w lekkoatletyce w 1967 mężczyzn odbyły się 24 i 25 czerwca w Dublinie. Były to jedne z trzech zawodów eliminacyjnych. Pozostałe odbyły się w Atenach i Kopenhadze.
Wystąpiły trzy zespoły, z których zwycięzca awansował do półfinału w Sztokholmie.
Wyniki indywidualne.
Kolorem oznaczono zawodników reprezentujących zwycięską drużynę.

</doc>
<doc id="5218380" url="https://pl.wikipedia.org/wiki?curid=5218380" title="39 km (przystanek kolejowy w obwodzie lwowskim)">
39 km (przystanek kolejowy w obwodzie lwowskim)

39 km (, ) – przystanek kolejowy w miejscowości Podhajczyki, w rejonie samborskim, w obwodzie lwowskim, na Ukrainie.

</doc>
<doc id="5218385" url="https://pl.wikipedia.org/wiki?curid=5218385" title="Cieszyca (herb)">
Cieszyca (herb)



</doc>
<doc id="5218387" url="https://pl.wikipedia.org/wiki?curid=5218387" title="Koropuż (stacja kolejowa)">
Koropuż (stacja kolejowa)

Koropuż (, ) – stacja kolejowa w miejscowości Koropuż, w rejonie lwowskim, w obwodzie lwowskim, na Ukrainie.
Przed II wojną światową przystanek kolejowy.

</doc>
<doc id="5218391" url="https://pl.wikipedia.org/wiki?curid=5218391" title="Armageddon It">
Armageddon It

Armageddon It – piosenka zespołu Def Leppard, wydana w 1988 roku jako singel promujący album "Hysteria".
Znaczenie.
Tytuł jest grą słów. Pojawia się w refrenie w wersach: „Our you getting it, armageddon it”.
Teledysk.
Do piosenki zrealizowano dwa teledyski w reżyserii Wayne'a Ishama. Pierwszy z nich został zrealizowany w dniach 12–13 lutego 1988 roku w McNichols Arena w Denver z przeznaczeniem na rynek brytyjski. Drugi z klipów, oparty na oryginalnym, zawierał dodatkowe sceny, dograne w październiku 1988 roku w Omni Arena w Atlancie, a gościnnie wystąpili w nim Isham, Ross Halfin i Lorelei Shellist. Teledysk ten był następnie odtwarzany w amerykańskim MTV.
Wydanie i odbiór.
Był to czwarty singel promujący album "Hysteria". W wersji przeznaczonej na rynek brytyjski stronę B stanowił nowy utwór pt. „Ring of Fire”, zaś stronę A w celach promocyjnych zatytułowano „Armageddon It (The Atomic Mix)” mimo faktu, że była to wersja albumowa. Ponadto w Wielkiej Brytanii wydano edycję specjalną, zawierającą plakat zespołu i wyeksponowany napis „Armageddon It Is Here”. W Wielkiej Brytanii piosenka zajęła 20. miejsce na liście przebojów. W Stanach Zjednoczonych singel ukazał się pod koniec 1988 roku, a piosenka zajęła trzecią pozycję na liście Hot 100.

</doc>
<doc id="5218396" url="https://pl.wikipedia.org/wiki?curid=5218396" title="Chiszewice (przystanek kolejowy)">
Chiszewice (przystanek kolejowy)

Chiszewice (, ) – przystanek kolejowy w miejscowości Chiszewice, w rejonie lwowskim, w obwodzie lwowskim, na Ukrainie.

</doc>
<doc id="5218400" url="https://pl.wikipedia.org/wiki?curid=5218400" title="70. Turniej Czterech Skoczni">
70. Turniej Czterech Skoczni

70. Turniej Czterech Skoczni (niem. "70. Vierschanzentournee") – edycja Turnieju Czterech Skoczni, która rozegrana została w ramach sezonu 2021/2022 Pucharu Świata na skoczniach w Niemczech i Austrii.
Przebieg zawodów.
Turniej rozpoczął się 29 grudnia 2021 zawodami w niemieckim Oberstdorfie. Zwyciężył w nich Japończyk Ryōyū Kobayashi, bezpośrednio wyprzedzając reprezentantów Norwegii – Halvora Egnera Graneruda i Roberta Johannsona. W drugich zawodach, 1 stycznia 2022 w Garmisch-Partenkirchen, Kobayashi ponownie zwyciężył, drugie miejsce zajął Niemiec Markus Eisenbichler, a trzecie – Słoweniec Lovro Kos.
W kolejnych dniach turniej przeniósł się na austriackie skocznie. W Innsbrucku przeprowadzono kwalifikacje do zawodów, jednak sam konkurs został odwołany z powodu zbyt silnego wiatru. W zamian zorganizowano dodatkowe zawody w Bischofshofen 5 stycznia. Zwyciężył w nich ponownie Kobayashi przed Norwegami – Mariusem Lindvikiem i Granerudem. W drugim konkursie w Bischofshofen, 6 stycznia 2022, pierwsze miejsce zajął Austriak Daniel Huber, drugie – Granerud, a trzecie – Niemiec Karl Geiger.
Zwycięzca turnieju z sezonu 2020/2021, Kamil Stoch, po odpadnięciu w pierwszej serii w obu niemieckich konkursach oraz w kwalifikacjach do konkursu w Innsbrucku, został wycofany z dalszych zawodów.
W klasyfikacji generalnej 70. Turnieju Czterech Skoczni zwyciężył Ryōyū Kobayashi, 2. pozycję zajął Marius Lindvik, a na 3. miejscu znalazł się Halvor Egner Granerud. Sklasyfikowanych zostało 64 skoczków reprezentujących 15 krajów.
Wyniki.
Oberstdorf.
Źródło:
Garmisch-Partenkirchen.
Źródło:
Bischofshofen.
Źródło:
Klasyfikacja końcowa.
Źródło:

</doc>
<doc id="5218401" url="https://pl.wikipedia.org/wiki?curid=5218401" title="Okręg wyborczy Bury South">
Okręg wyborczy Bury South

Okręg wyborczy Bury South powstał w 1983 roku i wysyła do brytyjskiej Izby Gmin jednego deputowanego. Okręg obejmuje obszar położony na południe od Bury, z miastami Prestwich, Whitefield i Radcliffe.

</doc>
<doc id="5218402" url="https://pl.wikipedia.org/wiki?curid=5218402" title="Turniej Czterech Skoczni 2021/2022">
Turniej Czterech Skoczni 2021/2022



</doc>
<doc id="5218405" url="https://pl.wikipedia.org/wiki?curid=5218405" title="Ołeksander Aleksandrowycz">
Ołeksander Aleksandrowycz



</doc>
<doc id="5218415" url="https://pl.wikipedia.org/wiki?curid=5218415" title="Miszczenko Ołeksandr">
Miszczenko Ołeksandr



</doc>
<doc id="5218416" url="https://pl.wikipedia.org/wiki?curid=5218416" title="Ibrahim Hoxha">
Ibrahim Hoxha

Ibrahim Daut Hoxha (ur. 15 kwietnia 1923 w Konispolu, zm. 26 października 2020 w Tiranie) – albański historyk specjalizujący się w historii Albanii i Czamerii, albanista, działacz ruchu oporu w czasie II wojny światowej, dziennikarz. Był pochodzenia czamskiego.
Życiorys.
W czasie II wojny światowej został zmuszony do przeniesienia się do Lushnji, gdzie został powołany do służby wojskowej we włoskiej armii, następnie przeszedł do ruchu oporu. Po wojnie przeniósł się do Tirany, gdzie kontynuował naukę w szkole oficerskiej. Był członkiem Albańskiej Partii Pracy, z której został wydalony w 1952 roku.
W 1955 roku został wydalony z wojska za antykomunistyczne poglądy, a kilka lat później został skazany na kilka lat więzienia za rzekome planowanie obalenia rządu. Z tego powodu miał trudności z kontynuowaniem nauki, jednak w 1964 zdołał ukończyć historię i geografię na Uniwersytecie w Tiranie.
Od 1960 roku zaczął fotografować oraz archiwizować rękopisy i dokumenty pochodzące z Czamerii. W latach 1965-1972 nagrywał pieśni Czamów w Radiu Tirana.
Odznaczenia.
Został nagrodzony tytułem Honorowego Obywatela Miasta Konispol.
Życie prywatne.
Ojciec Ibrahima Hoxhy, Daut Hoxha, został zabity przez greckie wojska 15 czerwca 1940 roku.

</doc>
<doc id="5218418" url="https://pl.wikipedia.org/wiki?curid=5218418" title="Ibrahim Daut Hoxha">
Ibrahim Daut Hoxha



</doc>
<doc id="5218419" url="https://pl.wikipedia.org/wiki?curid=5218419" title="Ibrahim D Hoxha">
Ibrahim D Hoxha



</doc>
<doc id="5218420" url="https://pl.wikipedia.org/wiki?curid=5218420" title="Ibrahim D. Hoxha">
Ibrahim D. Hoxha



</doc>
<doc id="5218421" url="https://pl.wikipedia.org/wiki?curid=5218421" title="Larisa Gerasko">
Larisa Gerasko



</doc>
<doc id="5218424" url="https://pl.wikipedia.org/wiki?curid=5218424" title="Hetaretachi yo">
Hetaretachi yo

 – siódmy singel japońskiego zespołu STU48, wydany w Japonii 20 października 2021 roku przez You! Be Cool.
Singel został wydany w pięciu edycjach: dwóch regularnych i dwóch limitowanych (Type A, Type B) oraz „teatralnej” (CD). Osiągnął 1 pozycję w rankingu Oricon i pozostał na liście przez 9 tygodni. Singel zdobył status platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="5218426" url="https://pl.wikipedia.org/wiki?curid=5218426" title="Agnieszka Sadowska">
Agnieszka Sadowska

Agnieszka Sadowska (ur. 1962 w Ełku) – polska fotografka i fotoreporterka. Dokumentuje wydarzenia społeczno-kulturalne w regionie podlaskim. 
Życiorys.
Absolwentka dwuletniego kursu dla instruktorów fotografii II stopnia na Uniwersytecie Ludowym w Radawnicy (1984) oraz Wyższego Studium Fotografii w Warszawie (1989). Współtworzyła zespół fotograficzny Państwowego Przedsiębiorstwa Pracownie Konserwacji Zabytków. Następnie pracowała jako fotoreporterka i fotoedytorka w tygodniku „Plus" oraz od 1992 w „Gazecie Wyborczej" w Białymstoku, z którą jest związana do tej pory. 
W 1985 została wyróżniona pierwszą nagrodą na IV Biennale Fotografii Artystycznej „Dziecko" przez jury, któremu przewodniczyła Zofia Rydet. Do lat 90. brała udział w wystawach poplenerowych Białostockiego Towarzystwa Fotograficznego. W 2002 jej zdjęcia pojawiły się w albumie "Fotografie Gazety Wyborczej", zaś w 2021 zaprezentowano je na wystawie zbiorowej "Jedyne. Nieopowiedziane historie polskich fotografek" w Domu Spotkań z Historią, a sama Sadowska została jedną z bohaterek książki o tym samym tytule autorstwa Moniki Szewczyk-Wittek. 

</doc>
<doc id="5218427" url="https://pl.wikipedia.org/wiki?curid=5218427" title="Mała encyklopedia przyrodnicza">
Mała encyklopedia przyrodnicza

Mała encyklopedia przyrodnicza – jednotomowa, polska encyklopedia poświęcona naukom przyrodniczym oraz ścisłym, która została wydana w latach 1957-1962 w Warszawie przez Państwowe Wydawnictwo Naukowe.
Opis.
Encyklopedia ma charakter pracy zbiorowej. Redaktorem naczelnym był Kazimierz Maślankiewicz, a zredagowali ją redaktorzy - Tadeusz Czechnowski, Walentyna Kosińska, Roman Malesiński, Zofia Plucińska, Alfred Windholz, Zenobia Załugowa. Pierwsze wydanie opublikowane zostało w Warszawie w 1957 roku. Kolejna, poprawiona edycja ukazała się w 1962.
Encyklopedia ukazała się w serii Biblioteka problemów jako ósmy tom. Zgodnie z tytułem ma mały format 20x13cm. Wydano ją w jednym tomie liczącym 945 stron. Jest ilustrowana, zawiera czarno białe zdjęcia, rysunki oraz schematy. Pierwsze wydanie z 1957 roku rozeszło się w ciągu trzech lat w nakładzie 100 tys. egzemplarzy.
Encyklopedia ma układ tematyczny. Treść obejmuje zakres wiedzy objęty terminem przyrodoznawstwo. Podzielono ją na działy: Matematyka, Mierzenie i miary, Energia, Materia, Wszechświat, Ziemia, Życie, Roślina, Zwierzę oraz Człowiek.

</doc>
<doc id="5218429" url="https://pl.wikipedia.org/wiki?curid=5218429" title="Christian Wakeford">
Christian Wakeford

Christian Wakeford (ur. 1984) − brytyjski polityk. Wybrany posłem do Izby Gmin w 2019 roku z okręgu Bury South jako członek członek Partii Konserwatywnej, w styczniu 2022 przeszedł do Partii Pracy.
Życiorys.
Urodził się w 1984 roku. Ukończył politykę na Lancaster University a następnie w latach 2010-2014 studiował chemię na Open University.
Karierę polityczną zaczynał w samorządzie, zasiadał w radzie hrabstwa Lancashire. W 2019 został wybrany posłem do Izby Gmin z okręgu Bury South jako przedstawiciel Partii Konserwatywnej.
19 stycznia 2022 podczas posiedzenia Izby Gmin przeszedł z ław Partii Konserwatywnej do ław Partii Pracy, deklarując zmianę przynależności politycznej. Jako główny powód tego kroku podał tzw. "Partygate", to jest uczestnictwo premiera Borisa Johnsona w spotkaniach towarzyskich naruszających zasady dystansu społecznego obowiązujące podczas pandemii COVID-19.

</doc>
<doc id="5218431" url="https://pl.wikipedia.org/wiki?curid=5218431" title="Rafał Kazimierczak">
Rafał Kazimierczak

Rafał Kazimierczak (ur. 27 października 1974) – polski lekkoatleta, skoczek wzwyż, wicemistrz Polski. Dziennikarz sportowy.
Kariera sportowa.
Jako dziennikarz sportowy pracował m.in. w "Gazecie Wyborczej", "Przeglądzie Sportowym", portalu polsatsport.pl i TVN24. Karierę dziennikarską łączył z uprawianiem lekkoatletyki.
Był zawodnikiem Browaru Schöller Namysłów (1998), Sztormu Kołobrzeg (1999), AZS-AWF Warszawa (2000) i Skry Warszawa (2001-2009).
Na mistrzostwach Polski seniorów na otwartym stadionie zdobył jeden srebrny medal w skoku wzwyż: w 2000. 
Rekord życiowy w skoku wzwyż: 2,22 (6.08.2000).

</doc>
<doc id="5218438" url="https://pl.wikipedia.org/wiki?curid=5218438" title="34. ceremonia wręczenia Europejskich Nagród Filmowych">
34. ceremonia wręczenia Europejskich Nagród Filmowych

34. ceremonia wręczenia Europejskich Nagród Filmowych odbyła się 11 grudnia 2021 roku w Berlinie. Ze względu na trwającą pandemię koronawirusa uroczystość miała charakter zdalny. Nominacje do nagród ogłoszono 9 listopada 2021 roku. 
Największym zwycięzcą tej edycji rozdania nagród został bośniacki film "Aida" w reżyserii Jasmili Žbanić. Obraz zdobył trzy statuetki w najważniejszych kategoriach (najlepszy film, reżyseria i aktorka). Trzema nagrodami wyróżniono duńską animację "Przeżyć" w reżyserii Jonasa Pohera Rasmussena. Po dwie statuetki otrzymał brytyjski dramat "Ojciec" Floriana Zellera oraz austriacka "Wielka wolność" Sebastiana Meise.

</doc>
<doc id="5218441" url="https://pl.wikipedia.org/wiki?curid=5218441" title="Spotkania Jasnogórskie">
Spotkania Jasnogórskie

Spotkania Jasnogórskie – zbiór opowiadań autorstwa Jana Dobraczyńskiego z 1979, wydanych przez Instytut Wydawniczy „Pax” z okładką zaprojektowana przez Macieja Hibnera.
Zbiór powstał z bezpośredniej inspiracji kardynała Stefana Wyszyńskiego, który w liście do autora z 5 listopada 1975 zwrócił się do niego z prośbą o stworzenie dzieła na 600-lecie obrazu Matki Boskiej Częstochowskiej. W liście tym napisał, że mimo iż "kilka opracowań istnieje", to jednak "tu trzeba czegoś więcej. Trzeba wniknąć w przedziwne misterium trwania Pani Jasnogórskiej. Myślę, że w kraju tylko Twoje pióro zdołałoby sprostać zadaniu".
Dobraczyński w swoich opowiadaniach wydobył z dziejów Jasnej Góry mniej znane wydarzenia. Część pomysłów zaczerpnął wprost z kronik klasztornych, a część jest jedynie jego rekonstrukcjami, nie pozbawionymi jednak pewnych podstaw historycznych. W każdym z opowiadań nakreślił portret jednej postaci przybywającej przed obraz Matki Boskiej wraz z dylematami jej epoki. Są to kolejno: królowa Jadwiga, Świątkarz (postać fikcyjna), Mikołaj Kopernik, Stanisław Hozjusz, Wojciech Męciński, król Jan III Sobieski, Kazimierz Pułaski, król Stanisław August Poniatowski, Zygmunt Szczęsny Feliński, św. Jan XXIII, św. Maksymilian Kolbe oraz stary człowiek i dziecko. Na tym tle komentuje też losy Polski, najczęściej zagrożonej jakąś klęską.

</doc>
<doc id="5218443" url="https://pl.wikipedia.org/wiki?curid=5218443" title="NK Bosna Visoko">
NK Bosna Visoko

NK Bosna Visoko (bośn. NK Bosna Visoko) – bośniacki klub piłkarski, mający siedzibę w mieście Visoko, w środkowej części kraju, grający od sezonu 2019/20 w Drugiej lidze FBiH.
Historia.
Chronologia nazw:
Klub piłkarski NK Bosna Visoko został założony w Visoko w 1953 roku w wyniku fuzji dwóch miejscowych klubów "NK Jadran" (zał. w 1923) i "NK Radnički" (zał. w 1934). W sezonie 1952/53 zespół startował w Podsaveznej lidze Sarajevo (D3), wygrywając grupę IV. Potem zwyciężył również w turnieju kwalifikacyjnym Sarajewo, jednak od sezonu 1953/54 wprowadzono reformę systemu lig i klub był zmuszony grać na czwartym poziomie w "Oblasna liga Sarajevo". W sezonie 1954/55 zespół debiutował w Republičkiej lidze NR Bosne i Hercegovine (D3), zajmując drugie miejsce. W następnym sezonie startował w 2. lidze – Drugiej zonie A (D2). Po dwóch latach w 1957 spadł do Zonska liga BiH – Sarajevo. Na trzecim poziomie jugosłowiańskiej piłki nożnej występował do 1992 roku, jedynie na drugim poziomie klub grał jeszcze w sezonach: 1963/64, 1965–1967, 1969–1973 i 1978–1981.
Kiedy w 1992 roku wybuchła wojna w Jugosławii klub nie rozgrywał oficjalnych gier aż do 1994 roku. Po zakończeniu wojny klub startował w grupie Jablanica mistrzostw Związku Piłkarskiego Bośni i Hercegowiny (D1). Po zajęciu drugiego miejsca awansował do barażów. Najpierw wygrał 2:1 ćwierćfinał z Sloboda Tuzla, a potem w turnieju finałowym uzyskał końcową trzecią lokatę. Po reorganizacji systemu lig następny sezon rozpoczął w drugiej lidze, wygrywając grupę Sjever. Od sezonu 1996/97 klub występował w pierwszej lidze Bośni i Hercegowiny. W następnym sezonie 1997/98 klub po raz pierwszy został mistrzem kraju, a w 1998/99 zdobył Puchar Bośni i Hercegowiny. W 2000 reorganizowano po raz kolejny system lig. Wprowadzono Premijer Ligę, a pierwsza liga FBiH spadła w hierarchii na drugi poziom. Sezon 1999/00 zespół zakończył na 12.miejscu, dlatego następny sezon 2000/01 rozpoczął w nowej pierwszej lidze (D2). Po roku klub wrócił na najwyższy poziom, debiutując w Premijer Lidzę. W sezonie 2002/03 z różnicą bramek 28-107 zajął ostatnie 20.miejsce i został zdegradowany do pierwszej ligi FBiH. Sezony 2011/12, 2013/14 i 2014/15 spędził w drugiej lidze FBiH (D3). W sezonie 2018/19 zajął ostatnie 16.miejsce i spadł ponownie do drugiej ligi FBiH.
Barwy klubowe, strój, herb, hymn.
Klub ma barwy żółto-fioletowe. Piłkarze swoje domowe spotkania zazwyczaj grają w żółtych koszulkach, niebieskich spodenkach oraz żółtych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Luke w Visoko, który może pomieścić 5.200 widzów.

</doc>
<doc id="5218444" url="https://pl.wikipedia.org/wiki?curid=5218444" title="I liga bośniacko-hercegowińska w piłce nożnej mężczyzn">
I liga bośniacko-hercegowińska w piłce nożnej mężczyzn



</doc>
<doc id="5218445" url="https://pl.wikipedia.org/wiki?curid=5218445" title="Bosna Visoko">
Bosna Visoko



</doc>
<doc id="5218447" url="https://pl.wikipedia.org/wiki?curid=5218447" title="Iwona Burdzanowska">
Iwona Burdzanowska

Iwona Burdzanowska (ur. 1960 w Dęblinie) – fotoreporterka, dziennikarka, kierowniczka działu fotograficznego, fotoedytorka, autorka zdjęć wydarzeniowych i teatralnych. Mieszka w Lublinie.
Życiorys.
W młodości chciała uczęszczać do średniej szkoły plastycznej w Nałęczowie. Została jednak uczennicą Liceum im. Hanki Sawickiej w Dęblinie. Fotografią zainteresował ją jej wuj, profesor chemii i biochemii. Następnie ukończyła policealną szkołę fotograficzną w Zespole Szkół Fotograficznych w Warszawie.
W 1981 zajęła się mikro- i makrofotografią rentgenografią i fotografią w promieniach UV w Zakładzie Mikrobiologii na Uniwersytecie Marii Curie-Skłodowskiej w Lublinie. Uprawiając turystykę i fotografując rośliny, zafascynowała się biologią. Zapisała się na studia biologiczne.
Fotografowaniem wydarzeń zainteresowała się w 1987, w trakcie trzeciej podróży apostolskiej Jana Pawła II do Polski. Rok później urodziła córkę, po czym nie wróciła na studia i zmieniła specjalizację. W 1991 roku zaczęła pracować w lubelskim oddziale „Gazety Wyborczej”. Z redakcją była związana do 2012 roku.
Jako fotografka współpracowała z Teatrem im. Juliusza Osterwy w Lublinie (1995–2011) oraz z Teatrem Muzycznym. Pracowała przy tworzeniu okładek płyt muzycznych m.in. dla Budki Suflera, Mateusza Pospieszalskiego i Voo Voo. Od 1989 roku nieprzerwanie współpracuje z Lubelską Izbą Lekarską przy tworzeniu miesięcznika „Medicus”. Po odejściu z „Gazety Wyborczej” współpracuje m.in. z redakcją internetową Radia Lublin.
W 2021 roku jej twórczość została przedstawiona na wystawie "Jedyne. Nieopowiedziane historie polskich fotografek" w Domu Spotkań z Historią, a jej zdjęcia oraz rozmowa z nią znalazły się w książce o tym samym tytule autorstwa Moniki Szewczyk-Wittek.

</doc>
<doc id="5218448" url="https://pl.wikipedia.org/wiki?curid=5218448" title="Paweł Gulcz">
Paweł Gulcz

Paweł Gulcz (ur. 28 stycznia 1979) – polski lekkoatleta, skoczek wzwyż, wicemistrz Polski. Reprezentant Polski.
Kariera sportowa.
Był zawodnikiem AZS-AWF Gorzów Wielkopolski, jego trenerem był m.in. Zygmunt Walczak.
Na mistrzostwach Polski seniorów na otwartym stadionie zdobył jeden srebrny medal w skoku wzwyż: w 2001. 
Reprezentował Polskę na mistrzostwach świata juniorów w 1998 (odpadł w eliminacjach z wynikiem 2,05) oraz młodzieżowych mistrzostwach Europy w 1999 (13 m. z wynikiem 2,13) i 2001 (4 m. z wynikiem 2,18).
Rekord życiowy w skoku wzwyż: 2,25 (4.06.2000).

</doc>
<doc id="5218456" url="https://pl.wikipedia.org/wiki?curid=5218456" title="Stephanie Beatriz">
Stephanie Beatriz

Stephanie Beatriz Bischoff Alvizuri (ur. 10 lutego 1981 w Neuquén) - amerykańska aktorka, która grała m.in. rolę Rosy Diaz w amerykańskim serialu "Brooklyn 9-9".
Życiorys.
Stephanie Beatriz urodziła się w argentyńskim mieście Nuequen, jako córka Kolumbijczyka i Boliwijki. Gdy miała dwa lata, jej rodzina przeniosła się do Stanów Zjednoczonych.
W 2016 r. dokonała "coming outu" jako osoba biseksualna.
W 2018 r. wyszła za mąż za Brada Hossa.

</doc>
<doc id="5218457" url="https://pl.wikipedia.org/wiki?curid=5218457" title="Pürewsürengijn Bujanchiszig">
Pürewsürengijn Bujanchiszig

Pürewsürengijn Bujanchiszig (ur. 12 września 1997) – mongolska, a od 2017 roku azerska judoczka.
Uczestniczka mistrzostw świata w 2017 i 2018. Startowała w Pucharze Świata w 2018. Srebrna medalistka igrzysk solidarności islamskiej w drużynie, w 2017. Wicemistrzyni Mongolii w 2015; trzecia w 2016. Mistrzyni Azerbejdżanu w 2017; druga w 2018 roku.

</doc>
<doc id="5218458" url="https://pl.wikipedia.org/wiki?curid=5218458" title="Hanna Czeczottowa">
Hanna Czeczottowa



</doc>
<doc id="5218462" url="https://pl.wikipedia.org/wiki?curid=5218462" title="Marzena Hmielewicz">
Marzena Hmielewicz

Marzena Hmielewicz (ur. we Wrocławiu) – polska fotografka i fotoreporterka.
Życiorys.
Urodziła się we Wrocławiu. Ukończyła kurs fotografii Wrocławskiego Towarzystwa Fotograficznego, później kształciła się w dziedzinie fotografii na Uniwersytecie Artystycznym w Poznaniu oraz w dziedzinie technik audiowizualnych na Massachusetts Institute of Technology. Jej nauczycielem został Jan Bortkiewicz. W latach 1993–2006 pracowała jako fotoreporterka dla „Gazety Wyborczej”, przez pierwsze kilka lat działając we Wrocławiu, po czym pracując dla warszawskiego oddziału. Od 2006 roku pracuje jako wolny strzelec. Wraz z Marcinem Jamkowskim współtworzy kolektyw Adventure Pictures. Jej fotografie ukazały się na łamach polskich i zagranicznych periodyków, w tym w „National Geographic”, „Financial Times” „Newsweeku”, „Polityce”, „Wysokich Obcasach” czy „Dużym Formacie”, a także w publikacjach książkowych. 
W 1990 roku rozpoczęła współpracę z Wrocławskim Teatrem Pantomimy, fotografując wiele przedstawień, w tym "Cardenio i Celinda, czyli nieszczęśliwie zakochani" w reżyserii Henryka Tomaszewskiego. Jej zdjęcia z wrocławskiego koncertu Stanisława Sojki i Janusza Iwańskiego załączono do płyty artystów pt. "Neopositive" (1992). 
Stworzyła zdjęcia i fotosy do filmu dokumentalnego "Uratowane z Potopu" (2017) na temat wydobycia z Wisły przez naukowców z Uniwersytetu Warszawskiego obiektów z czasów potopu szwedzkiego. Jej fotografie prezentowano na licznych wystawach, takich jak "Uratowane z Potopu", "Terytoria", czy wystawie zbiorowej "Jedyne. Nieopowiedziane historie polskich fotografek" w Domu Spotkań z Historią (2021), a sama Hmielewicz została jedną z bohaterek książki o tym samym tytule autorstwa Moniki Szewczyk-Wittek. Prace z ekspedycji zagranicznych, w których brała udział, prezentowano m.in. w ramach wystawy "Steuben, krwawa tajemnica Bałtyku", gdzie znalazły się jej zdjęcia dokumentujące wyprawę „National Geographic” do wraku SS General von Steuben (organizacja „National Geographic” i Muzeum Miejskie Wrocławia). 
Hmielewicz została wyróżniona nagrodami w konkursach Polskiej Fotografii Prasowej 1995 (Warszawa), Euro Press Photo Awards 1995 (Sztokholm) i Humanity Photo Awards 2015 (Shangri-La, Dêqên). 

</doc>
<doc id="5218466" url="https://pl.wikipedia.org/wiki?curid=5218466" title="Okręg wyborczy Reading West">
Okręg wyborczy Reading West

Okręg wyborczy Reading West powstał w 1983 roku i wysyła do brytyjskiej Izby Gmin jednego deputowanego. Okręg obejmuje zachodnią część dystryktu Reading oraz część dystryktu West Berkshire.

</doc>
<doc id="5218467" url="https://pl.wikipedia.org/wiki?curid=5218467" title="Zespół Parków Krajobrazowych Województwa Małopolskiego">
Zespół Parków Krajobrazowych Województwa Małopolskiego

Zespół Parków Krajobrazowych Województwa Małopolskiego (ZPKWM) – jednostka budżetowa województwa małopolskiego utworzona 30 stycznia 2009 r., której celem jest zarządzanie parkami krajobrazowymi na terenie województwa. Powstał z połączenia trzech jednostek: Zespołu Jurajskich Parków Krajobrazowych, Popradzkiego Parku Krajobrazowego oraz Zespołu Parków Krajobrazowych Pogórza w Tarnowie. Siedzibą jednostki jest Kraków. Do kompetencji zespołu należy także zarządzanie Obszarami Chronionego Krajobrazu na terenie województwa małopolskiego. Zespół składa się z trzech oddziałów: krakowskiego, tarnowskiego i starosądeckiego.
Parki krajobrazowe.
Pod zarządem ZPKWM znajduje się jedenaście parków krajobrazowych o łącznej powierzchni 1810,4 km2.
Obszary chronionego krajobrazu.
Pod zarządem ZPKWM pozostaje również 10 obszarów chronionego krajobrazu w województwa małopolskiego:

</doc>
<doc id="5218468" url="https://pl.wikipedia.org/wiki?curid=5218468" title="Jerzy Fabijanowski">
Jerzy Fabijanowski

Jerzy Fabijanowski (ur. 16 lipca 1916 w Lublinie, zm. 6 lutego 2008 w Krakowie) – polski leśnik, prof. zw. dr inż. w zakresie hodowli lasu.
Życiorys.
Młodość.
Urodził się w rodzinie inteligenckiej. Miał dwie siostry. Dwa lata przed wybuchem II wojny światowej rozpoczął studia na Wydziale Leśnym Szkoły Głównej Gospodarstwa Wiejskiego w Warszawie. Zmobilizowany po wybuchu II wojny światowej w kampanii wrześniowej walczył w obronie Modlina, za co został odznaczony Krzyżem Walecznych. Po upadku twierdzy 3 tygodnie przebywał w obozie jenieckim w Działdowie. Zwolniony, przedostał się do Francji, gdzie wiosną 1940 r. walczył w szeregach 2 Dywizji Strzelców Pieszych i wraz z nią został w czerwcu internowany w Szwajcarii.
W Szwajcarii.
Przebywając w obozie internowanych w Winterthur, od 1941 roku kontynuował studia na Wydziale Leśnym Politechniki Federalnej w Zurychu, które ukończył w 1945 roku pracą dyplomową z hodowli i urządzania lasu. Pracę zawodową rozpoczął jako asystent w Katedrze Hodowli Lasu w/w. Politechniki w Zurychu. W 1948 roku obronił pracę doktorską pt. "Untersuchungen Über Die Zusammenhänge Zwischen Exposition, Relief, Mikroklima und Vegetation in Der Fallätsche Bei Zürich" („Badania związków między wystawą, ukształtowaniem terenu, mikroklimatem i roślinnością w Fallätsche koło Zurychu”). Jej promotorem był wybitny szwajcarski uczony z zakresu hodowli lasu prof. Hans Leibundgut. Wówczas otrzymał propozycję pozostania w Szwajcarii i pracy u boku H. Leibundguta, jednak zdecydował się na powrót do Polski.
W Polsce.
Po powrocie do kraju w październiku 1948 r. rozpoczął pracę jako adiunkt naukowo-gospodarczy w Lasach Szkolnych Uniwersytetu Jagiellońskiego na polskiej Orawie. W latach 1950–1962 pracował w Zakładzie Ochrony Przyrody Polskiej Akademii Nauk. Jednocześnie prowadził zajęcia dydaktyczne na wydziałach: Leśnym, Biologii i Geografii UJ, był także zatrudniony w Zakładzie Badań Leśnych PAN, jako kierownik Pracowni Hodowli Lasu. Po reaktywacji Wydziału Leśnego Wyższej Szkoły Rolniczej w Krakowie (1963, później Akademii Rolniczej) wrócił na tę uczelnię i od 1965 r. aż do przejścia na emeryturę w roku 1986 kierował tamtejszą Katedrą Szczegółowej Hodowli Lasu. Z uczelnią tą związany był przez przeszło 60 lat.
Pochowany na Cmentarzu Salwatorskim w Krakowie.
Zakres zainteresowań.
Zajmował się głównie metodami hodowli i urządzania lasów. Szczególną uwagę zwracał na lasy górskie. Na podkreślenie pierwszej grupy problemów zasługują jego prace dotyczące metod przebudowy monokultur świerkowych w Tatrach – m.in. przeprowadził inwentaryzację ok. 1500 ha lasu dolnoreglowego w TPN i opracował wskazówki hodowlane do jego zagospodarowania. Prowadził wieloletnie badania w Górach Świętokrzyskich dotyczące wpływu wód gruntowych na roślinność. Kluczowych kwestii tzw. naturalnego kierunku hodowli lasu dotyczyły rozprawy o roślinności rezerwatu lipowego Obrożyska koło Muszyny i rezerwatu Łopuszna w Gorcach. W swoich publikacjach poruszał także problemy lasów zniekształconych przez działalność przemysłu (prace dotyczące Puszczy Niepołomickiej i lasów w otoczeniu kopalni odkrywkowej siarki w Piasecznie).
Był członkiem licznych komisji i rad naukowych, m.in. przewodniczącym Rady Babiogórskiego Parku Narodowego (od 1955) i długoletnim członkiem jego Rady Naukowej, członkiem Państwowej Rady Ochrony Przyrody (od 1960) i przewodniczącym Komisji Parków Narodowych i Rezerwatów tejże Rady (od 1967). W 1994 r. został Członkiem Honorowym Polskiego Towarzystwa Leśnego.

</doc>
<doc id="5218470" url="https://pl.wikipedia.org/wiki?curid=5218470" title="Mönchcedewijn Iczinchorloo">
Mönchcedewijn Iczinchorloo

Mönchcedewijn Iczinchorloo (ur. 23 lutego 1998) – mongolska, a od 2017 roku azerska judoczka.
Uczestniczka mistrzostw świata w 2017, 2018 i 2019. Startowała w Pucharze Świata w 2019. Srebrna medalistka igrzysk solidarności islamskiej w drużynie, w 2017. Trzecia na mistrzostwach Azerbejdżanu w 2017 i 2018. Mistrzyni Azji kadetek w 2015 roku.

</doc>
<doc id="5218478" url="https://pl.wikipedia.org/wiki?curid=5218478" title="Summer Time Rendering">
Summer Time Rendering

 – shōnen-manga napisana i zilustrowana przez Yasuki Tanakę. Kolejne rozdziały ukazywały się w internetowym czasopiśmie „Shōnen Jump+” wydawnictwa Shūeisha w latach 2017–2021.
Na jej podstawie studio OLM wyprodukowało serial anime, który emitowany był od kwietnia do września 2022. W przygotowaniu znajdują się także adaptacja w formie live action oraz gry typu escape room.
Fabuła.
Od czasu śmierci rodziców Shinpei Ajiro wychowywał się wraz z siostrami Kofune, Ushio i Mio. Później jednak wyprowadza się on do Tokio i mieszka tam, aż do momentu, gdy dowiaduje się o utonięciu Ushio. Wraca do swojego rodzinnego miasta na wyspie Hitogashima w prefekturze Wakayama, aby wziąć udział w jej pogrzebie. Jednak Shinpei staje się podejrzliwy, kiedy dowiaduje się o śladach duszenia na szyi Ushio, co sugeruje, że została zamordowana. Teraz nawiedzany przez jej „ducha” i wspierany przez Mio, Shinpei próbuje znaleźć odpowiedź na to, co naprawdę stało się z Ushio i być może uratować mieszkańców przed mroczną tajemnicą, którą skrywa wyspa.
Manga.
Autorem "Summer Time Rendering" jest Yasuki Tanaka. Kolejne rozdziały ukazywały się od 23 października 2017 roku w magazynie internetowym „Shōnen Jump+” wydawnictwa Shūeisha. Ostatni rozdział ukazał się w tym magazynie 1 lutego 2021. Seria ta została opublikowana przez Shūeishę także w języku angielskim za pośrednictwem aplikacji "Manga Plus" na terenie większości krajów świata, w tym Polski. Rozdziały zostały zebrane w 13 tankōbonach, wydanych od 2 lutego 2018 do 2 kwietnia 2021 roku.
W Polsce mangę wydaje Waneko.
Anime.
1 lutego 2021 roku, wraz z publikacją ostatniego rozdziału mangi zapowiedziano powstawanie adaptacji w formie serii anime. Później potwierdzono, że będzie to 25-odcinkowy serial telewizyjny. Za jego produkcję odpowiadało studio OLM. Reżyserem serii został Ayumu Watanabe, za scenariusze odpowiadał Hiroshi Seko, a za projekty postaci Miki Matsumoto. Muzykę skomponowali Keiichi Okabe, Ryuichi Takada oraz Keigo Hoashi. Serial był emitowany od 15 kwietnia do 30 września 2022 w stacjach Tokyo MX, BS11 i Kansai TV. 
Live action.
1 lutego 2021 roku, wraz z publikacją ostatniego rozdziału mangi zapowiedziano powstawanie filmu live action.
Powiązane.
Z serią związana jest także gra typu escape room, co ogłoszono 1 lutego 2021 roku.

</doc>
<doc id="5218479" url="https://pl.wikipedia.org/wiki?curid=5218479" title="Phylacteophaga amygdalini">
Phylacteophaga amygdalini

Phylacteophaga amygdalini – gatunek błonkówki z rodziny Pergidae.
Taksonomia.
"Phylacteophaga amygdalini" została opisana w 1997 roku przez Z. B. Mayo, Andrew Austina i Marka Adamsa. Jako miejsce typowe podano rejon 1,5 km na północ od miasta Richmond na Tasmanii. Holotypem była samica.
Zasięg występowania.
Gatunek ten występuje na Tasmanii.
Biologia i ekologia.
Rośliną żywicielską jest "Eucalyptus amygdalina" z rodziny mirtowatych. Larwy minują liście, rozszerzając minę poza nerw główny.

</doc>
<doc id="5218482" url="https://pl.wikipedia.org/wiki?curid=5218482" title="Michalina Gądzyńska">
Michalina Gądzyńska

Michalina Gądzyńska (ur. 12 lutego 1839 w Warszawie, zm. 17 lipca 1934) – uczestniczka powstania styczniowego.
Życiorys.
Była córką Ludwika, byłego pułkownika Komunikacji Lądowych i Wodnych Królestwa Polskiego, oraz Eufemii Józefy Marii z Lisiewiczów małżonków Postawków. Miała brata Aleksandra Michała Mikołaja Ludwika.
W czasie powstania styczniowego działała w cywilnej administracji powstańczej. Była kurierką, przewoziła odezwy, rozkazy i depesze Rządu Narodowego do oddziałów powstańczych.
W dniu 16 listopada 1865 w kościele pw. św. Katarzyny na Służewiu wyszła za mąż za Stanisława Gądzeńskiego (później Gądzyńskiego), rządcę dóbr Jeżowka, syna Ludwika Gądzeńskiego, rządcy dóbr Passy, oraz Moniki z Kosińskich, byłego powstańca. Michalina urodziła cztery córki: Jadwigę (ur. 1873), Eufemię Małgorzatę (ur. 1876), Michalinę Mariannę Franciszkę (ur. 1876) oraz Janinę Stanisławę (ur. 1881). Miała też syna.
Została wymieniona na liście weteranów powstania styczniowego (jako jedyna kobieta) w publikacji wydanej z okazji setnej rocznicy śmierci Tadeusza Kościuszki, a przygotowanej przez Towarzystwo Przyjaciół Weteranów. W 1930 została odznaczona Krzyżem Niepodległości. Otrzymała też Złoty Krzyż Zasługi.
Została pochowana z mężem na cmentarzu rzymskokatolickim w Poddębicach (grób 256, sektor I, rząd XIV).

</doc>
<doc id="5218487" url="https://pl.wikipedia.org/wiki?curid=5218487" title="Anna Pietuszko-Wdowińska">
Anna Pietuszko-Wdowińska

Anna Pietuszko-Wdowińska (ur. 1959 w Warszawie) – fotoedytorka prasowa, fotografka, wykładowczyni akademicka. Związana z NSZZ „Solidarność” region Mazowsze, była redaktor naczelna Agencji Fotograficznej PAP. 
Życiorys.
Urodziła się 1959 roku w Warszawie. W roku 1979 rozpoczęła naukę w Policealnym Studiu Fototechnicznym przy ulicy Spokojnej w Warszawie. Szkołę tę ukończyła w 1981 roku.
W 1981 rozpoczęła działalność jako etatowa fotoreporterka Regionu Mazowsze NSZZ „Solidarność”, w ramach której fotografowała min. marsze i strajki organizowane przez opozycję demokratyczną w PRL. W latach stanu wojennego pozostała zaangażowana w funkcjonowanie organizacji i wydawnictw opozycyjnych, takich jak Międzyzakładowy Robotniczy Komitet „Solidarności”. Była też współautorką "Być zwyciężonym i nie ulec to zwycięstwo" - pierwszego albumu fotograficznego wydanego w drugim obiegu. Zajmowała się także sitodrukiem, wydawała znaczki i pocztówki, w tym dla czechosłowackich opozycjonistów Václava Havla i Karty 77. Jako członkini ekipy prasowej „Solidarności” fotografowała obrady Okrągłego Stołu. W roku 1989 została fotoreporterką Obywatelskiego Klubu Parlamentarnego, fotografując pracę w sejmie przez półtora roku.
W późniejszych latach była kierownikiem działu „foto” w „Życiu Warszawy”, później w „Życiu”. Z „Życia” przeniosła się do PAP, gdzie została redaktorką naczelną, a potem przyjęła posadę naczelnej agencji fotograficznej Wirtualnej Polski. 
Wykładała fotografię prasową i fotoreportaż w Wyższej Szkole Dziennikarska im. Melchiora Wańkowicza w Warszawie.
Niektóre z jej fotografii można zobaczyć w agencji FORUM i zbiorach Ośrodka KARTA.
Odznaczona przez Ministra Kultury orderem za krzewienie kultury niezależnej.

</doc>
<doc id="5218489" url="https://pl.wikipedia.org/wiki?curid=5218489" title="Szwedzka rodzina królewska">
Szwedzka rodzina królewska

Szwedzka rodzina królewska (szw. Kungafamiljen) – grupa osób, które łączą bezpośrednie relacje rodzinne z monarchą szwedzkim. Obecnie panujący król Szwecji pochodzi z dynastii Bernadotte.
Wszyscy członkowie Domu Królewskiego (szw. Kungahuset) są tytułowani "Królewską Wysokością" (z wyjątkiem samego króla oraz jego żony, którzy tytułowani są "Królewską Mością"). Do 2019 roku do Domu Królewskiego należeli wszyscy wnukowie króla. Zmieniło się to na skutek decyzji monarchy, który chciał w ten sposób uregulować, kto z jego potomków będzie reprezentował go w oficjalnych wystąpieniach – ograniczył liczbę tych osób do swoich dzieci, zięcia, synowej, dzieci najstarszej córki i jednej z sióstr. 
Członkowie.
Dom Królewski (szw. Kungahuset) obejmuje parę królewską, ich dzieci oraz wnuki (ale tylko ze strony najstarszej córki), a także jedną z sióstr króla, która wyszła za mąż za księcia i zachowała prawo do tytułowania się "Królewską Wysokością".
Rodzina królewska (szw. Kungafamiljen) obejmuje osoby, które wchodzą w skład Domu Królewskiego, oraz:
Linia sukcesyjna.
Obecnie pretendentami do tronu są osoby pochodzące z dynastii Bernadotte. Ze względu na swoje powiązania rodzinne z królową Wielkiej Brytanii, Wiktorią Hanowerską, osoby znajdujące się w linii sukcesji do szwedzkiego tronu, zajmują także (odległe) miejsca w linii sukcesji do brytyjskiego tronu.

</doc>
<doc id="5218494" url="https://pl.wikipedia.org/wiki?curid=5218494" title="Czynnik pobudzający dojrzewanie">
Czynnik pobudzający dojrzewanie

Czynnik pobudzający dojrzewanie (MPF, ang. "mitosis promoting factor" lub "M-phase promoting factor") – kompleks cykliny B1 lub B2 i kinazy CDK1, odpowiadający za stymulację fazy mitotycznej i mejotycznej cyku komórkowego. MPF odpowiada za sforsowanie punktu restrykcyjnego i przejście z punktu G2 interfazy do mitozy.
Czynnik pobudzający dojrzewanie działa na zasadzie dodatniego sprzężenia zwrotnego. Treonina-161 aktywuje podwójnie ufosforylowany MPF poprzez odczepienie jednej reszty fosforanowej. Dołącza ona do nieaktywnej fosfatazy aktywującej tym samym stymulując ją. Aktywna fosfataza pobudza nieaktywny MPF i cykl się powtarza, dopóki wszystkie kompleksy nie zostaną aktywowane.

</doc>
<doc id="5218502" url="https://pl.wikipedia.org/wiki?curid=5218502" title="László Wukovics">
László Wukovics

László Wukovics (ur. 22 stycznia 1970 w Budapeszcie) – węgierski piłkarz występujący na pozycji napastnika, reprezentant kraju.
Życiorys.
W 1978 roku był juniorem Úttörő Stadion, a następnie – Ferencvárosu. W 1987 roku został włączony do pierwszej drużyny Ferencvárosu. W NB I zadebiutował 14 maja 1988 roku w wygranym 3:0 spotkaniu z Videotonem. Z Ferencvárosem trzykrotnie (1991, 1993, 1994) zdobył Puchar Węgier, a w sezonie 1991/1992 także mistrzostwo kraju. 23 września 1992 roku zadebiutował w reprezentacji podczas zremisowanego 0:0 towarzyskiego meczu z Izraelem. Ogółem w barwach Ferencvárosu zdobył 46 goli w 105 ligowych meczach. W latach 1994–1996 grał w Újpescie, po czym występował w klubach z NB II: Dunaferr SE i III. Kerületi TVE. Z III. Kerületi w 1998 roku awansował do NB I. Rok później został zawodnikiem Honvédu. W rundzie wiosennej sezonu 1999/2000 był piłkarzem SK Tirana, z którym zdobył mistrzostwo Albanii. Następnie występował w czwartoligowym austriackim SC Ostbahn XI, a w listopadzie 2000 roku przeszedł do Csepel SC. W latach 2001–2002 był grającym trenerem FC Dabas, a później występował w klubach niższych lig węgierskich. Był także trenerem piłkarzy Hegyvidék Focisuli, a także juniorów Újbuda TC i Ferencvárosu.

</doc>
<doc id="5218504" url="https://pl.wikipedia.org/wiki?curid=5218504" title="Ukraine">
Ukraine



</doc>
<doc id="5218508" url="https://pl.wikipedia.org/wiki?curid=5218508" title="Igor Bełza">
Igor Bełza

Igor Fiodorowicz Bełza, (ur. 8 lutego 1904 w Kielcach, zm. 5 stycznia 1994 w Moskwie) – rosyjski muzykolog i kompozytor.
Życiorys.
Był synem Polaka i Rosjanki. Studiował w Konserwatorium Kijowskim u Borysa Latoszynskiego, następnie w latach 1925–1941 był wykładowcą tejże uczelni. Od 1942 do 1949 roku wykładał w Konserwatorium Moskiewskim. Od 1954 roku był pracownikiem Akademii Nauk ZSRR, gdzie w 1961 roku został profesorem Instytutu Słowianoznawstwa. Komponował symfonie i inne utwory orkiestrowe, utwory kameralne i fortepianowe, a także muzykę filmową. Był członkiem Towarzystwa im. Fryderyka Chopina i Stowarzyszenia Polskich Artystów Muzyków. Odznaczony został Krzyżem Oficerskim Orderu Odrodzenia Polski oraz Odznaką honorową „Zasłużony dla Kultury Polskiej”. Doktor honoris causa Uniwersytetu Karola w Pradze (1967).
W swojej pracy naukowej zajmował się muzyką krajów słowiańskich, ze szczególnym uwzględnieniem muzyki polskiej. Na podstawie badań archiwalnych opublikował ponad 60 nieznanych wcześniej utworów polskich, w tym kompozycje Michała Kleofasa Ogińskiego, Feliksa Ostrowskiego i Marii Szymanowskiej. Opublikował liczne prace, m.in. "Istorija polskoj muzykalnoj kultury" (3 tomy, Moskwa 1954–1972; polski przekład pierwszych 2 tomów pt. "Między oświeceniem i romantyzmem. Polska kultura muzyczna w początkach XIX w.", Kraków 1961), "Oczierki nazwitija czeszskoj muzykalnoj klassiki" (Moskwa 1951), "F. F. Chopin" (Moskwa 1960), a także szereg prac monograficznych poświęconych m.in. Mieczysławowi Karłowiczowi, Marii Szymanowskiej, Antonínowi Dvořákowi i Michałowi Kleofasowi Ogińskiemu.
W 2015 roku w Muzeum Narodowym w Kielcach odsłonięto poświęconą mu tablicę.

</doc>
<doc id="5218510" url="https://pl.wikipedia.org/wiki?curid=5218510" title="Uhowo (stacja kolejowa)">
Uhowo (stacja kolejowa)



</doc>
<doc id="5218514" url="https://pl.wikipedia.org/wiki?curid=5218514" title="Ihor Kyzym">
Ihor Kyzym

Ihor Jurijowycz Kyzym (, ur. 20 sierpnia 1961 w Charkowie) – ukraiński dyplomata, urzędnik i prawnik, który od 2017 roku pełni służbę na stanowisku ambasadora na Białorusi.
Ukończył studia na wydziale stosunków międzynarodowych Uniwersytecie Kijowskim. Od 1995 roku pracuje w dyplomacji ukraińskiej m.in. na stanowiskach sekretarza ambasadach we Francji (1996–2000) i w Nigerii (2001–2003) oraz radcy w ambasadach w Kanadzie (2007–2011) i w Zjednoczonym Królestwie (2016–2017).

</doc>
<doc id="5218519" url="https://pl.wikipedia.org/wiki?curid=5218519" title="Superpuchar Bośni i Hercegowiny w piłce nożnej mężczyzn">
Superpuchar Bośni i Hercegowiny w piłce nożnej mężczyzn



</doc>
<doc id="5218527" url="https://pl.wikipedia.org/wiki?curid=5218527" title="Anna Michalak-Pawłowska">
Anna Michalak-Pawłowska

Anna Michalak-Pawłowska (ur. 1962 w Warszawie) – polska fotografka, animatorka kultury, teatrolożka i nauczycielka akademicka.
Życiorys.
Urodziła się w 1962 roku w Warszawie. Od 1975 roku tańczyła i śpiewała w zespole „Gawęda”, z którym podróżowała za granicę. Uczęszczała do technikum chemicznego na Saskiej Kępie. Od początków stanu wojennego fotografowała środowisko opozycyjne i artystyczne, dokumentując spotkania, wystawy i protesty, dokumentowała także w 1983 roku pielgrzymkę Jana Pawła II do Polski i pogrzeb Jerzego Popiełuszki. 3 maja 1984 roku, podczas jednej z manifestacji opozycyjnych, została zatrzymana i pobita. Dzięki przeciąganiu procesu przez sędziego doczekała amnestii, zanim ogłoszono wyrok. W latach 80. XX w. pracowała w Pałacu Młodzieży jako instruktorka fotografii (1984–1985), następnie związała się ze Stołecznym Biurem Imprez Artystycznych (1984–1986). Dokumentowała fotograficznie przedstawienia w Teatrze Powszechnym i Teatrze Lektur, wydarzenia w ramach Jazz Jamboree czy plany filmowe takich obrazów jak "Dzień czwarty" w reżyserii Ludmiły Niedbalskiej. Jej fotografie ukazywały się na łamach „Sztandaru Młodych”, „Na Przełaj”, „Expressu Wieczornego” i „Przeglądu Katolickiego”. W 1987 roku wyszła za mąż za fotografa Artura Pawłowskiego, wtedy także zakończyła karierę fotograficzną. W 2021 roku jej twórczość została przedstawiona na wystawie "Jedyne. Nieopowiedziane historie polskich fotografek" w Domu Spotkań z Historią oraz opisana w książce o tym samym tytule autorstwa Moniki Szewczyk-Wittek. 
W 1985 roku utworzyła amatorski Teatr Muzyczny „Pantera” w Warszawie, który przez piętnaście lat występował na scenach profesjonalnych teatrów, domów kultury i in., trzy lata później rozpoczęła realizację międzynarodowych projektów takich jak "Lato artystyczne". W 1993 roku ukończyła studia na Wydziale Wiedzy o Teatrze Akademii Teatralnej w Warszawie, a w 2002 roku na Wydziale Zarządzania Kulturą Uniwersytetu Jagiellońskiego. Założyła Ośrodek Działań Artystycznych „Dorożkarnia”, którego została dyrektorką, fundację „Wychowanie w Kulturze” oraz Społeczne Liceum Ogólnokształcące nr 14. Należała do rady nadzorczej Fundacji „Krzyżowa”, w latach 2006–2015 pracowała jako ekspertka w programach dotacyjnych Ministerstwa Kultury i Dziedzictwa Narodowego, Instytutu Teatralnego, Narodowego Centrum Kultury i m.st. Warszawy. W latach 2013–2020 piastowała stanowisko pełnomocnika prezydenta m.st. Warszawy ds. edukacji kulturalnej. Została wyróżniona Nagrodą Fundacji Rozwoju Edukacji Lokalnej za Inicjatywy Kulturalne (2015) oraz nagrodą „Przyjaciółka Młodzieżowej Rady Warszawy”. 
Sprawuje funkcję prezeski Zrzeszenia Animatorów Kultury „Forum Kraków”, wykłada w Akademii Teatralnej w Warszawie, jest członkinią stowarzyszeń European Network of Cultural Centres i Forum Kultury Mazowsze. Kieruje rodzinnym teatrem w Kaniach Helenowskich. 

</doc>
<doc id="5218529" url="https://pl.wikipedia.org/wiki?curid=5218529" title="Tabęcki">
Tabęcki

Tabęcki ("Dąbrowa II") – polski herb szlachecki. Herb własny rodziny Tabęckich. Odmiana herbu Dąbrowa"".
Opis herbu.
Opis współczesny.
Opis skonstruowany współcześnie brzmi następująco:
"Na tarczy w polu błękitnym na barku podkowy srebrnej krzyż kawalerski złoty. Przy ocelach czerwonej podkowy zaćwieczone ukośnie takie same dwa krzyże."
"W klejnocie – nad hełmem w koronie – pięć piór strusich."
"Labry herbowe błękitne, podbite czerwienią."
Geneza.
O herbie wiadomo niewiele, wiemy natomiast, że był używany przez członków rodu Tabęckich, zamieszkujących dawne województwo bełskie. Wśród nich był m.in. skarbnik czernihowski Mikołaj Karol Jurczyk-Tabęcki".
Tabęcki jest odmianą herbu Dąbrowa".
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (3 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Tabęcki. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Tabęcki':
Wszystkie trzy nazwiska wymienione na liście Tadeusza Gajla są różnymi wersjami tego samego nazwiska – Tabęcki. Było to spowodowane tym, że w różnych źródłach historycznych zapisywano nazwisko rodu w różny sposób"".

</doc>
<doc id="5218532" url="https://pl.wikipedia.org/wiki?curid=5218532" title="Barbara Konarska">
Barbara Konarska

Barbara Konarska (ur. 7 października 1942 w Warszawie, zm. 15 grudnia 2022 w Gdańsku) – polska malarka. Uprawiała malarstwo sztalugowe, grafikę artystyczną i użytkową oraz malarstwo ścienne. Przez wiele lat prowadziła prace dydaktyczne z dziećmi i młodzieżą w swojej pracowni artystycznej. Od 1962 roku mieszkała i pracowała w Gdańsku. Od 1969 roku członkini Związku Polskich Artystów Plastyków ZPAP. Członkini artystycznego zrzeszenia „Grupa Kołobrzeg”, które zdobyło międzynarodowe uznanie.
Córką Barbary Konarskiej jest Hanna Ścisłowska.
Życiorys.
Urodziła się w rodzinie szlacheckiej, jest córką Roberta Franciszka Konarskiego i Zofii Marii Konarskiej z domu Miecznikowskiej.
W 1959 roku ukończyła II Liceum Ogólnokształcące im. M. Konopnickiej w Radomiu. Klasę maturalną ukończyła w 1960 roku w Liceum Ogólnokształcącym w Kołobrzegu. W 1962 roku dostała się z najwyższą lokatą do Państwowej Wyższej Szkoły Sztuk Plastycznych w Gdańsku (PWSSP, obecnie Akademia Sztuk Pięknych w Gdańsku). W 1968 roku ukończyła PWSSP w Gdańsku i Studium Pedagogiczne. Studiowała na wydziale malarstwa i grafiki pod kierunkiem prof. Krystyny Łady-Studnickiej, prof. Kazimierza Śramkiewicza, prof. Stanisława Borysowskiego, prof. Adama Haupta, prof. Włodzimierza Łajminga, prof. Witolda Frydrycha.
Od prof. Kazimierza Śramkiewicza otrzymała osobistą nagrodę za osiągnięcia z rysunku na I roku studiów. Dyplom i stopień magistra sztuki uzyskała w 1968 roku wykonując pracę dyplomową „Wychowanie przez sztukę” pod kierunkiem prof. Witolda Frydrycha i prof. Krystyny Łady-Studnickiej.
W 1982 roku była stypendystką Ministra Kultury i Sztuki. Brała udział w aukcjach charytatywnych na rzecz dzieci autystycznych i ludzi upośledzonych i kalekich.
Twórczość.
Jest uznaną portrecistką. Malowała głównie w pracowni. Ma na swoim koncie wiele portretów, w tym karykatury z wczesnego okresu artystycznego. Oprócz tego projektowała plansze, wykonywała projekty neonów, kolorystyki budynków, aranżacje wnętrz, plakaty, grafiki ilustracyjne i użytkowe. Pracowała w wystawiennictwie, projektowała obwoluty książek oraz ilustracje do tekstów poezji m.in. prof. Adama Zycha. W 2008 roku zaprojektowała suknie z papieru na pokaz mody towarzyszący I Biennale Grafiki cyfrowej w Muzeum Miasta Gdyni. Malowała portrety żołnierzy wyklętych np. Hieronima Dekutowskiego, portrety księży: bł. ks. kmdr ppor. Władysława Miegonia (Kościół Garnizonowy Świętych Apostołów Piotra i Pawła w Gdańsku), Jerzego Popiełuszki i Prymasa Polski Stefana Wyszyńskiego oraz współpracowała z kurią gdańską malując portret arcybiskupa Sławoja Głódzia. Wykonała obraz Matki Bożej Różańcowej do ołtarza głównego gotyckiego Kościoła w Kmiecinie pw. św. Jadwigi Królowej.
W swoich obrazach podejmuje głównie tematykę związaną z problemami człowieka, refleksje nad jego naturą, przemijaniem. Tworzyła w rożnych stylistykach, ale ostatecznie wybrała surrealizm oraz realizm – szczególnie w portretach. W jej malarstwie kluczową rolę odgrywają tajemniczość i niedopowiedzenie. Obrazy są często zabarwione erotyzmem, przekształcając rzeczywistość.
Pierwsza wystawa, w jakiej brała udział, odbyła się w 1975 roku pod tytułem „Twórczość Kobiet Plastyczek” i zorganizowana była przez Muzeum Narodowe w Gdańsku. Była to wystawa zbiorowa z udziałem profesorów PWSSP. W 1978 roku brała udział w wystawie zbiorowej na I Prezentacji Portretu Współczesnego w Radomiu, na której zdobyła I nagrodę (Grand Prix). Dotychczas miała 20 wystaw indywidualnych, m.in. w "Galerii Profile" w Gdyni, w Saab Automobile AB (Trollhättan w Szwecji), w Berlinie, Chicago, Gdyni, Sopocie, Zielonej Górze. Brała udział w wielu wystawach i konkursach zbiorowych krajowych i międzynarodowych: Polska – Radom, Gdańsk, Zielona Góra (Złote Grono), Warszawa (Narodowa Galeria Sztuki Zachęta), Warszawa (Muzeum Niepodległości – Galeria autoportretu współczesnego), Poznań, Bydgoszcz, Kraków, Opole, Sopot, Kołobrzeg; Niemcy – Berlin, Manheim, Eckental (Eckenhaid), Neustrelitz; Ukraina – Kijów. Oprócz wystaw w Szwecji (głównie Sztokholm) artyści „Grupy Kołobrzeg” wystawiali swoje prace w Bratysławie, Pradze, Neubrandenburgu, Berlinie i Innsbrucku. Brała udział w wystawie portretu współczesnego w Narodowej Galerii Sztuki Zachęta w Warszawie w 1984 roku. W 2004 roku uczestniczyła w wystawie „Film i filmowcy w rysunku satyrycznym” (przy okazji festiwalu Filmowego w Gdyni) w lokalu artystycznym Tygiel w Gdyni gdzie wystawiła kilka karykatur. W 2008 roku prowadziła wykład „Magia sztuki” w ramach programu „Kultura w dzielnicy” i cyklu spotkań „Artyści są wśród nas” zorganizowanego przez Galerię Profile w Gdyni. W 2011 roku była członkiem jury na VI Międzynarodowym Biennale Malarstwa i Tkaniny Unikatowej "Barwy i faktury" w Gdyni. W 2014 roku jedna z prac artystki „Gdynia” została obrazem miesiąca platformy internetowej Trójmiasto.pl z okazji 88-lecia Gdyni. W 2021 roku wzięła udział w jubileuszowej wystawie zbiorowej z okazji 25-lecia Stowarzyszenia Promocji Artystów Wybrzeża Era-Art. W encyklopedii Cambridge (Anglia) ukazała się krótka notka biograficzna artystki.
Prace Barbary Konarskiej znajdują się w zbiorach muzeów i kolekcjach prywatnych w Polsce i za granicą (Niemcy, Włochy, Szwecja, USA, Anglia, Francja, Australia, Holandia, Finlandia, Nowa Zelandia, Kanada).

</doc>
<doc id="5218534" url="https://pl.wikipedia.org/wiki?curid=5218534" title="Dąbrowa II (herb szlachecki)">
Dąbrowa II (herb szlachecki)



</doc>
<doc id="5218535" url="https://pl.wikipedia.org/wiki?curid=5218535" title="Boks na Igrzyskach Solidarności Islamskiej 2017">
Boks na Igrzyskach Solidarności Islamskiej 2017

Turniej w boksie na Igrzyskach Solidarności Islamskiej w 2017 roku odbył się w dniach 12 – 18 maja, na terenie Baku Crystal Hall w Baku.

</doc>
<doc id="5218539" url="https://pl.wikipedia.org/wiki?curid=5218539" title="Doda Conrad">
Doda Conrad

Doda Conrad (ur. 19 lutego 1905 w Szczytnikach, zm. 27 grudnia 1997 w Blois) – amerykański śpiewak (bas) pochodzenia polskiego.
Życiorys.
Był synem śpiewaczki Marii Freund. Studiował w Mediolanie, Wiedniu i Nowym Jorku. Jego nauczycielami byli Emilio de Gogorza i Blanche Marchesi. Na scenie zadebiutował w 1932 roku w Paryżu. W 1942 roku otrzymał amerykańskie obywatelstwo. Występował w krajach europejskich, Stanach Zjednoczonych i na Dalekim Wschodzie. Prezentował różnorodny repertuar wokalny, począwszy od muzyki renesansowej, skończywszy na muzyce współczesnej. Specjalnie dla niego pisali pieśni m.in. Francis Poulenc, Henri Sauguet, Darius Milhaud, Georges Auric i Jean Françaix. Współpracował z Nadią Boulanger w realizowanych pod jej dyrekcją nagraniach płytowych dla wytwórni HMV i Decca, w tym utworów Claudia Monteverdiego, kompozytorów francuskiego renesansu, Gabriela Faurégo i Johannesa Brahmsa. W 1965 roku zakończył karierę sceniczną i poświęcił się pracy pedagogicznej.
Był aktywnym organizatorem życia muzycznego, działał w Stowarzyszeniu Młodych Muzyków Polskich w Paryżu, organizował „Hommages collectifs” poświęcone Ignacemu Janowi Paderewskiemu (1941) i Fryderykowi Chopinowi (1949). W 1945 roku z ramienia armii amerykańskiej uczestniczył w restytucji polskich dóbr kultury zagrabionych przez Niemców podczas II wojny światowej. Był współorganizatorem festiwalu im. Pau Casalsa w Prades (1950) i założycielem Sociéte l’Erémurus. W latach 1956–1965 prowadził Saison Musicale de Royaumont.
Odznaczony został kawalerią Legii Honorowej.

</doc>
<doc id="5218545" url="https://pl.wikipedia.org/wiki?curid=5218545" title="Księgi ewidencyjne na rynku dzieł sztuki">
Księgi ewidencyjne na rynku dzieł sztuki

Księga ewidencyjna w obrocie zabytkami – dokument wprowadzony w celu usprawnienia obrotu zabytkami, zapewnienia większego bezpieczeństwa w handlu oraz przeciwdziałania obrotowi dobrami kultury pochodzącymi z nielegalnych źródeł. Obowiązek informacyjny w postaci księgi ewidencyjnej funkcjonuje na mocy ustawy z dnia 23 lipca 2003 r. o ochronie zabytków i opiece nad zabytkami oraz Rozporządzenia Ministra Kultury i Dziedzictwa Narodowego z dnia 5 grudnia 2017 r. w sprawie ksiąg ewidencyjnych prowadzonych przez podmioty gospodarcze wyspecjalizowane w zakresie obrotu zabytkami na terytorium Rzeczypospolitej Polskiej.
Podmioty objęte obowiązkiem prowadzenia księgi ewidencyjnej.
Prowadzenie księgi ewidencyjnej jest obowiązkowe dla wszystkich podmiotów zajmujących się obrotem zabytkami (przy czym muszą one spełniać wymogi definicji zawartej w ustawie o ochronie i opiece nad zabytkami), które przyjmują lub oferują do zbycia zarówno na własną rzecz, jak i na rzecz innych osób, zabytki o wartości przekraczającej 10 tysięcy złotych lub też wydają ekspertyzy dotyczące zabytków, a w szczególności opinie traktujące o datowaniu zabytku oraz jego wycenie.
W praktyce do prowadzenia ksiąg ewidencyjnych są zobligowane głównie domy aukcyjne, antykwariaty i galerie. Podmioty mają obowiązek wpisywania informacji o zbywaniu i nabywaniu zabytków, a także ujawniania wszystkich przeprowadzonych ekspertyz. Ponadto zgodnie z rozporządzeniem z 5 grudnia 2017 r., za każdym razem, gdy zostanie przeprowadzona ekspertyza zabytku, musi ona zostać wpisana przez jej autora do księgi ewidencyjnej, nawet jeśli dotyczy zabytku, którego wartość jest niższa niż 10 tysięcy złotych.
Założenie księgi ewidencyjnej jest jednak możliwe przez każdy podmiot, który zajmuje się obrotem zabytkami lub nawet okazyjnym obrotem. Prowadzenie ksiąg ewidencyjnych może pomóc w uniknięciu ewentualnych wątpliwości co do pochodzenia posiadanych zabytków.
Forma dokumentu.
Wytyczne dotyczące sposobu wykonania oraz wzór księgi ewidencyjnej również zostały uwzględnione w rozporządzeniu z 5 grudnia 2017 r. Wymogi formalne, które musi spełniać księga ewidencyjna to format A4 i trwały sposób wykonania, czyli taki, który pozwoli osobie odpowiedzialnej na użytkowanie jej przez cały okres prowadzonej działalności. Strony księgi powinny być ponumerowane i zabezpieczone przed możliwością ich usunięcia lub wymiany. Numeracji podlegają także fotografie oraz dokumenty dołączane do księgi w postaci załączników. Załączniki umieszcza się w oddzielnym zbiorze, w którym każdemu z nich należy przypisać własny numer porządkowy.
Niezbędne elementy
Księgę ewidencyjną rozpoczyna strona tytułowa, na której znajduje się numer ewidencyjny księgi, nadany przez wojewódzkiego konserwatora zabytków, a także informacje dotyczące liczby stron, podmiotu prowadzącego księgę oraz także organu ewidencjonującego. Wpisy do księgi obejmują zasadniczo cztery części. Pierwsza zawiera informacje o zabytku lub ekspertyzie. Na drugą część składają się informacje dotyczące nabycia lub przyjęcia zabytku w komis, natomiast trzecia część to informacje dotyczące zbycia zabytku. Ostatnia część księgi zawiera wykaz załączników, którymi są przeważnie fotografie i dokumenty.
Załączniki
Wymogi dotyczące fotografii zostały przedstawione w następujący sposób. Zabytek na zdjęciu powinien być ukazany całościowo, z uwzględnieniem jego faktycznego stanu zachowania, cech charakterystycznych oraz ewentualnych uszkodzeń. Jakiekolwiek oznaczenia znajdujące się na zabytku – znaki, sygnatury, numery inwentarzowe – muszą zostać opisane w dodatkowym dokumencie. Fotografie należy wykonać w kolorze, w dobrej jakości, w minimalnym formacie 9 × 13 cm, a ich minimalna rozdzielczość powinna znajdować się w okolicach 300 dpi. Obiekt powinien zostać uchwycony na zdjęciu wraz z tłem. W przypadku obiektów wielopłaszczyznowych lub wieloelementowych wskazane jest wzbogacenie bazy fotograficznej o pozycje ukazujące dzieło z różnych perspektyw.
Oprócz fotografii zabytku oraz kopii lub odpisu ekspertyzy, niezbędnym załącznikiem jest oświadczenie zbywcy określające miejsce pochodzenia zabytku, sposób nabycia, a także odpis faktury lub jakiegokolwiek innego dokumentu poświadczającego zbycie zabytku. Dokumenty dołącza się, aby potwierdzić autentyczność obiektu i zagwarantować, że nie posiada on wad prawnych. Prowadzący księgę musi zapewnić o legalności pochodzenia dzieła oraz o tym, że nie przekroczyło ono granic Unii Europejskiej lub państwa trzeciego w sposób niedozwolony. Zabytki zakupione poza obszarami Unii Europejskiej muszą posiadać w załącznikach do księgi odpowiedni dokument poświadczający nabycie zabytku, jego cenę oraz potwierdzenie dopuszczenia do obrotu.
Prowadzenie księgi ewidencyjnej i dokonywanie wpisów.
Osobą uprawnioną do dokonywania wpisów w księdze ewidencyjnej jest każda osoba uprawniona do reprezentowania podmiotu prowadzącego księgę ewidencyjną lub osoba przez nią do tego upoważniona poprzez wskazanie jej na pierwszej stronie księgi. Wpis do księgi ewidencyjnej powinien zostać dokonany przez podmiot zobowiązany do jej prowadzenia w ciągu 3 dni od dnia, w którym nastąpiło zdarzenie warunkujące wpis. Księga ewidencyjna musi być przechowywana przez cały okres działalności podmiotu, a po jej zakończeniu należy przekazać ją do właściwego archiwum państwowego.
Konsekwencje wynikające z braku prowadzenia księgi ewidencyjnej.
Wraz z nowelizacją ustawy o ochronie zabytków i opiece nad zabytkami, 6 grudnia 2017 r. wszedł w życie art. 119a powyższej ustawy, stanowiący, iż "„kto wbrew ciążącemu na nim obowiązkowi nie prowadzi księgi ewidencyjnej albo prowadzi ją w sposób nierzetelny lub niezgodny z prawdą podlega karze grzywny.”". Tym samym w obecnym stanie prawnym będzie mogła ona wynosić maksymalnie 5 tysięcy złotych.
Uwagi krytyczne i kontrowersje.
Najwięcej wątpliwości wzbudza papierowa forma księgi ewidencyjnej. Brak jej prowadzenia w formie teleinformatycznej powoduje, że nie spełnia ona należycie swojej funkcji, przez co powstaje miejsce dla nieuczciwej działalności podmiotów, które mimo prowadzenia księgi ewidencyjnej nie dokonują w niej wpisów. Częste staje się zostawianie pustych stron czy rozszywanie ksiąg w celu zatuszowania nielegalnych praktyk. Kolejną wadą obecnej formy księgi ewidencyjnej jest fakt niskiego progu wartości zabytków sięgający zaledwie 10 tysięcy złotych. W błąd wprowadza także powszechnie przyjęta definicja zabytku, która jest niezgodna z prawdą. Obecną definicję zabytku określa ustawa z dnia 23 lipca 2003 r. o ochronie zabytków i opiece nad zabytkami. Zgodnie z art. 3. pkt 1 i 2 „zabytek nieruchomy to nieruchomość, jej część lub zespół nieruchomości”, „będące dziełem człowieka lub związane z jego działalnością i stanowiące świadectwo minionej epoki bądź zdarzenia, których zachowanie leży w interesie społecznym ze względu na posiadaną wartość historyczną, artystyczną lub naukową”. Z definicji tej wynika, że zabytek jest stylowo, historycznie lub kulturalnie związany z okresem lub epoką zakończoną. Nie ustala ona jednak granicy czasowej, typologicznej, które warunkowałyby uznanie obiektu za zabytek. Natomiast Stowarzyszenie Antykwariuszy i Marszandów Polskich przyjmuje błędną klasyfikację, wg której do kategorii zabytków przydziela obiekty powstałe do 1945 roku. Jedną z kontrowersji wokół księgi ewidencyjnej jest również system kontroli jej prowadzenia. Uprawnienia do egzekwowania tego, czy dany podmiot wykonuje obowiązek prowadzenia księgi ewidencyjnej posiada Policja oraz Krajowa Administracja Rządowa, która może dokonać czynności wyjaśniających z urzędu bądź na wniosek ministra ds. kultury i dziedzictwa narodowego. W czynnościach wyjaśniających może brać udział także upoważniony przedstawiciel ministra właściwego do spraw kultury i ochrony dziedzictwa narodowego, niemniej ów zapis nie daje faktycznego pojęcia o tym, kto może zostać taką osobą. Pomimo funkcjonowania organu prawa w zakresie sprawowania kontroli nad księgami ewidencyjnymi w obrocie zabytkami, pojawiają się zarzuty dotyczące braku kompetencji policji wynikające z posiadania niedostatecznej wiedzy z obszaru ochrony zabytków i dzieł sztuki. Praktyka wykazuje również, że przeprowadzanie takich kontroli przez organy policji jest bardzo rzadkie.

</doc>
<doc id="5218554" url="https://pl.wikipedia.org/wiki?curid=5218554" title="III kolonia robotnicza w Knurowie">
III kolonia robotnicza w Knurowie

III kolonia robotnicza w Knurowie – zespół budynków mieszkalnych wzniesionych dla pracowników kopalni Knurów i zlokalizowanych w Knurowie (województwo śląskie) przy ulicach Dworcowej, Mickiewicza, Damrota, Janty, Kopernika, Kościuszki, Miarki, Poniatowskiego, Sienkiewicza, Ogrodowej i Słoniny.
Historia.
Osiedle (kolonia patronacka) zostało wzniesione na terenach przylegających od północy do zabudowań kopalnianych. Pierwsze plany osiedla sporządził Karl Henrici (profesor architektury na Politechnice w Akwizgranie, autor koncepcji rozbudowy wielu miast niemieckich). Na planach tych wsparli się budowniczowie osiedla, którzy wznieśli je w latach 1903-1921 przy dawnej drodze łączącej Knurów z Zabrzem i Rybnikiem (obecnie jest to droga wojewódzka nr 921). Były to wówczas tereny wiejskie - domy wpisano w przestrzeń między kompleksem przemysłowym, polami uprawnymi, a najstarszą częścią wsi. Zrealizowano tylko część północną kolonii: 90 domów robotniczych, 5 domów dla urzędników i obiekty towarzyszące. Według planu Henriciego miało to być 190 obiektów na powierzchni około 25 (40) hektarów. W tej sytuacji osiedle dosięgnęłoby od wschodniej strony granic Gierałtowic, a jego centrum znalazłoby się na terenie stawu Moczury, naprzeciwko stacji kolejowej w Knurowie.
W myśl koncepcji Henriciego osiedle miało mieć formę ogrodowego przedmieścia, co zasadniczo uległo realizacji, jednak późniejsi architekci nie do końca wcielili w życie pierwowzór planu (m.in. obiekty użyteczności publicznej rozmieszczono odmiennie i w skromniejszym zakresie). Najpierw wzniesiono budynki Kolonii I i II. III kolonię zrealizowano na obszarze czternastu zamkniętych zespołów (pooddzielanych parkanami) w latach 1909-1914. Powstała ona przy następujących ulicach (nazwy obecne):
W 1909 zainicjowano budowę kolonii, budując czternaście domów ze 104 mieszkaniami oraz trzy domy urzędnicze z ośmioma mieszkaniami, w 1910 kolejne 129 mieszkań i jeden dom urzędniczy, natomiast w 1911 następne 130 mieszkań i 1 dom urzędniczy oraz łazienki. W latach 1909–1910 wybudowano szkołę dziesięcioklasową (w 1912 dobudowano doń nowe skrzydło z czterema klasami). W latach 1912–1914 wzniesiono 152 mieszkania robotnicze i osiem sypialni na 512 łóżek, jak również domy urzędnicze i dyrekcję kopalni. Sypialnie (domy noclegowe) cieszyły się niedobrą opinią w oczach bardziej ustabilizowanych życiowo mieszkańców osiedla. W celu neutralizacji skutków gromadzenia się samotnych pracowników stopniowo przewidziano dlań osobne pomieszczenia z mieszkań rodzinnych oraz adaptowano na te cele poddasza.
Architektura.
Kompozycja założenia jest nieregularna - osiedle dzieli się na mniejsze kwartały wydzielone poszczególnymi ulicami. Układ urbanistyczny jest urozmaicony za pomocą atrakcyjnych wizualnie układów perspektywicznych, co sprawia, że całość nie jest monotonna. Również architektura jest zróżnicowana. Zaprojektowano łącznie dwanaście typów budynków o charakterze "wiejskim", co nie wpływa jednak na utratę jednolitości kolonii. Akcentowane są szczególnie narożniki ulic. Jednostronne, prowadzone naprzemiennie po dwóch stronach jezdni chodniki obsadzano drzewami, przed domami urządzono przedogródki, a ulicom nadano lekkie krzywizny - sprawiło to wrażenie wijącej się wiejskiej drogi. Poszczególne kwartały miały swój własny i niepowtarzalny charakter. 
Z jednych schodów dostępne najwyżej cztery mieszkania. Miały one od dwóch do czterech izb. Dysponują one kuchniami i spiżarniami. Toalety zaplanowano na półpiętrach lub werandach gospodarczych. Każdy budynek miał również wydzielony plac gospodarczy i dostęp do gołębnika, szamba, jak również śmietnika. Poszczególne kwartały dysponowały własnymi ogrodami. Na osiedlu funkcjonowały obiekty użyteczności publicznej: magiel, dom kultury i sklep spożywczy.
Ochrona konserwatorska.
W 1992 opracowano studium konserwatorskie zespołu. Obszar zabudowy stanowi teren pośredniej ochrony konserwatorskiej. Podlega on ochronie na podstawie ustaleń miejscowego planu zagospodarowania przestrzennego. Budynki ujęte są w Gminnej Ewidencji Zabytków Gminy Knurów (zarządzenie nr 130/UA/2015 Prezydenta Miasta Knurowa z dnia 20 kwietnia 2015).
Rola.
Rola kolonii w rozwoju budownictwa patronackiego na Górnym Śląsku była znacząca, mimo że jego wartość oceniano w przeszłości różnie. W początkowym okresie stanowiła promocję dla dynamicznie rozbudowującej się kopalni. Była przykładem humanistycznego podejścia do roli mieszkalnictwa pracowniczego. W czasach PRL zainteresowanie osiedlem zmalało, rozpoczęła się stagnacja, a potem zaniedbania związane z ekspansją bloków z wielkiej płyty. Na potrzeby nowszych osiedli zaczęto częściowo wyburzać kolonię, jednak do jej ostatecznej likwidacji nie doszło. W 2018 rozpoczęto renowację i termomodernizację części budynków.

</doc>
<doc id="5218555" url="https://pl.wikipedia.org/wiki?curid=5218555" title="Algérie">
Algérie

„Algérie” – nazwa noszona na przestrzeni dziejów przez okręty Marine nationale:

</doc>
<doc id="5218556" url="https://pl.wikipedia.org/wiki?curid=5218556" title="Ehtiram Şahverdiyev">
Ehtiram Şahverdiyev

Ehtiram Etibar Şahverdiyev (ur. 1 października 1996 w Baku) – azerski piłkarz grający na pozycji prawego napastnika w klubie Qəbələ FK.
Kariera klubowa.
Sumqayıt FK.
Şahverdiyev zadebiutował w barwach Sumqayıtu FK 4 lutego 2017 w meczu z Keşlə Baku (2:2). Pierwszą bramkę zawodnik ten zdobył 15 kwietnia 2018 w wygranym 2:1 spotkaniu ponownie przeciwko Keşlə Baku. Łącznie dla Sumqayıt FK Azer rozegrał 49 meczów, strzelając jednego gola.
Qəbələ FK.
Şahverdiyev wrócił do Qəbələ FK 7 stycznia 2020. Debiut dla tego zespołu zaliczył on jeszcze jako zawodnik drużyn juniorskich, 23 kwietnia 2016 w wygranym 0:1 spotkaniu przeciwko Xəzər Lenkoran. Pierwszego gola piłkarz ten strzelił 18 września 2021 w meczu z Səbail Baku.
Sukcesy.
Sukcesy w karierze klubowej:

</doc>
<doc id="5218558" url="https://pl.wikipedia.org/wiki?curid=5218558" title="BP-42">
BP-42

BP-42 (Einheits Panzerzug 42) – niemiecki pociąg pancerny wykorzystywany przez Wehrmacht w czasie II wojny światowej.
Zmodernizowana wersja pociągu weszła do uzbrojenia Wehrmachtu pod oznaczeniem BP-44.
Historia.
Prace konstrukcyjne nad projektem standardowego ("Einheits") niemieckiego pociągu pancernego rozpoczęto pod koniec 1940 roku w "In 10", wykorzystując doświadczenia z eksploatacji dotychczas używanych niemieckich i polskich pociągów pancernych. Podczas prac studialnych starano się uwzględnić specyfikę działania pociągów pancernych zarówno w rejonach o gęstej sieci kolejowej, ale także takich gdy pociąg operował samodzielnie, bez możliwości uzupełniania zaopatrzenia. Dodatkowo BP-42 miał być zbudowany ze specjalnie opancerzonych wagonów artyleryjskich uzbrojonych w armaty, haubice, artylerię przeciwlotniczą i platformy z rampami zjazdowymi przewożące czołgi, które miały wspierać piechotę (pomysł przejęty z polskich pociągów). Sama piechota miała nie tylko ochraniać pociąg ale wykonywać też samodzielne działania bojowe.
Budowa.
Pociąg pancerny BP-42 był symetrycznie podzielony na dwie identyczne części, z opancerzoną lokomotywą – najczęściej typu Baureihe 57 (G 10) – umieszczoną w środku składu wraz z opancerzonym tendrem 3T. Podstawowy skład pociągu to cztery wagony artyleryjskie, po dwa wagony dowodzenia i piechoty, dwie platformy do przewozu czołgów PzKpfw 38(t), PzKpfw 35-S 739(f) lub H 38(f) oraz 1–2 samochody pancerne Panzerspähwagen P204(f), przystosowane do jazdy po szynach. Wyposażenie pociągu uzupełniały dwie platformy kontrolne ATG-8 na początku i końcu składu, służące do transportu dodatkowego wyposażenia takiego jak szyny i podkłady do napraw torowiska i jako trały przeciwminowe oraz (jeśli wymagała tego sytuacja), dodatkowe wagony gospodarcze z amunicją i żywnością.
Uzbrojenie.
Uzbrojeniem pociągu BP-42 była armata 7,62 cm FK 295/1(r) lub haubica 10-cm leFH 14/19(p) oraz działo przeciwlotnicze 2 cm Flakvierling 38. Opancerzenie wagonów wykonano z płyt pancernych utwardzanych powierzchniowo o grubości 15–30 milimetrów, łączonych za pomocą spawania. Lokomotywa Baureihe 57 (G 10), posiadała pancerz dystansowy umocowany na wysięgnikach, co dawało lepszą ochronę, gdyż po jego ewentualnym przebiciu nie następowało automatyczne uszkodzenie samej lokomotywy. Etatowy skład załogi pociągu pancernego BP-42 składał się z 6 oficerów, 56 podoficerów i 169 żołnierzy uzbrojonych w 98–142 pistolety, 22 pistolety maszynowe, 96–120 karabinów, 40 lub 42 karabiny maszynowe. 
Ocena.
Pierwsze pociągi trafiły do jednostek niemieckich w okresie od września do listopada 1942 roku i były wykorzystywane do końca wojny. Choć udane konstrukcyjnie, to przez niewystarczające uzbrojenie (w tym przeciwpancerne) i zbyt małą liczbę piechoty, nie sprawdziły się w starciu z radzieckimi czołgami i liczną partyzantką. Dobrze natomiast sprawowały się jako ruchome baterie artyleryjskie lub wysunięte stanowiska obserwacyjne artylerii. 
Głównym producentem pociągów pancernych BP-42 były zakłady Linke-Hofmann Werke we Wrocławiu, wagony wykonywały też zakłady Dessauer Waggonfabrik GmbH w Dessau, Berliner Maschinenbau-Actien-Gesellschaft vormals L. Schwartzkopff w Berlinie i Schichau-Werke w Elblągu. 

</doc>
<doc id="5218564" url="https://pl.wikipedia.org/wiki?curid=5218564" title="Amomyrtus">
Amomyrtus

Amomyrtus – rodzaj roślin z rodziny mirtowatych. Obejmuje tylko dwa gatunki występujące w Ameryce Południowej – w środkowej i południowej części Chile oraz w południowo-zachodniej Argentynie. Są to krzewy i drzewa rosnące w miejscach zarówno otwartych, jak i cienistych, w dolinach rzek i innych siedliskach wilgotnych.
Ze względu na bardzo obfite kwitnienie "Amomyrtus luma" jest popularną rośliną ozdobną, sadzoną w obszarach o łagodnym klimacie, w tym w Europie Zachodniej.
Systematyka.
Rodzaj z podrodziny "Myrtoideae", rodziny mirtowatych ("Myrtaceae"). Należy do plemienia "Myrteae", a w nim do grupy "Pimenta", w której zajmuje pozycję bazalną wspólnie z siostrzanym rodzajem "Legrandia". Dawniej rodzaj zaliczany był do szeroko ujmowanego rodzaju mirt "Myrtus" (stąd "A. luma" znany jest często wciąż pod dawną nazwą "Myrtus lechleriana").

</doc>
<doc id="5218571" url="https://pl.wikipedia.org/wiki?curid=5218571" title="Kościół św. Mateusza Apostoła w Sędzinie">
Kościół św. Mateusza Apostoła w Sędzinie

Kościół świętego Mateusza Apostoła w Sędzinie – rzymskokatolicki kościół parafialny należący do parafii pod tym samym wezwaniem (dekanat radziejowski diecezji włocławskiej).
Jest to świątynia wzniesiona w 1750 roku. Powstała dzięki staraniom kapituły płockiej. Restaurowana była w latach w 1842, 1874 i 1928. Wnętrze zostało odnowione w 1975 roku.
Budowla jest drewniana, trzynawowa, posiada konstrukcję zrębową. Świątynia jest orientowana. Jej prezbiterium jest mniejsze w stosunku do nawy, zamknięte jest trójbocznie, z boku jest umieszczona zakrystia. Z boku nawy znajduje się kruchta. Budowlę nakrywa dach dwukalenicowy, pokryty blachą z dwoma wieżyczkami. Większa jest czworokątna i mieści się od frontu, natomiast mniejsza, ośmiokątna jest usytuowana w centralnej części. Zwieńczają je cebulaste blaszane dachy hełmowe z latarniami. Wnętrze dzielą na trzy części dwa rzędy kolumn ustawionych po dwie sztuki. Sklepienie kolebkowe obejmuje nawę główną i prezbiterium. Nawy boczne nakryte są stropem płaskim. Na belce tęczowej znajdują się: barokowy krucyfiks i rzeźby z XVIII wieku. Chór muzyczny jest podparty dwoma słupami i charakteryzuje się z parapetem o ukośnych ramionach bocznych; na chórze jest umieszczony prospekt organowy. Polichromia nosi cechy stylu rokokowo – ludowego i powstała z 2 połowie XVIII wieku. Na stropie prezbiterium jest umieszczony Wizerunek Oka Opatrzności, w nawie znajduje się Gołębica, symbol Ducha Świętego. Wizerunki Matki Boskiej Bolesnej z pielgrzymem w kruchcie i Świętych Dawida i Cecylii z instrumentami są umieszczone na parapecie chóru. Na ścianach są umieszczone popiersia Apostołów z ornamentem i girlandami. Ołtarz główny w stylu barokowym powstał w 1 połowie XVIII wieku. Dwa ołtarze boczne i ambona reprezentują styl rokokowy i zostały wykonane w 2 połowie XVIII wieku. Chrzcielnica w stylu barokowym powstała w XVIII wieku i jest ozdobiona rzeźbą Chrztu w Jordanie.

</doc>
<doc id="5218576" url="https://pl.wikipedia.org/wiki?curid=5218576" title="Bundesliga austriacka w piłce nożnej (2019/2020)">
Bundesliga austriacka w piłce nożnej (2019/2020)

Bundesliga 2019/2020 (znana jako Tipico Bundesliga ze względów sponsorskich)
była 108. edycją najwyższej klasy rozgrywkowej piłki nożnej w Austrii.
Drugi sezon powiększonej do 12 drużyn ligi rozpoczął się 27 lipca 2019 r. 
18 marca 2020 r. rozgrywki zostały zawieszone z powodu zagrożenia epidemicznego po wybuchu pandemii COVID-19. 
Wznowione zostały 2 czerwca 2020 r. 
i zakończyły się 5 lipca 2020 r. 
Sezon zakończyły play-offy o miejsce w Lidze Europy. 
Red Bull Salzburg zdobył siódmy tytuł z rzędu, a 14. w swojej historii.
Baraże o Ligę Europy.
Hartberg wygrał 3:2 z Austria Wien finał baraży o miejsce w Lidze Europy UEFA na sezon 2020/2021.

</doc>
<doc id="5218583" url="https://pl.wikipedia.org/wiki?curid=5218583" title="Rynek sztuki w Polsce">
Rynek sztuki w Polsce

Rynek sztuki w Polsce – zespół relacji oraz mechanizmów umożliwiający zawarcie umowy sprzedaży dzieła sztuki między oferentami a potencjalnymi nabywcami.
Na rynku sztuki w Polsce w charakterze oferentów (pośredników) działają domy aukcyjne, galerie oraz antykwariaty.
Termin ten należy postrzegać w ścisłej relacji z trzema sferami: sferą twórczą, otoczeniem rynkowym i otoczeniem dalszym. Sfera twórcza łączy w sobie zagadnienia związane z artystami i twórczością artystyczną, takie jak szkoły artystyczne, status artysty, liczba artystów, dochody i podatki artystów czy ich społeczne zabezpieczenie. Otoczenie rynkowe w szerokim znaczeniu tworzą m.in. uwarunkowania prawno-ekonomiczne, import i eksport dzieł sztuki, muzea, targi sztuki, wystawy, kolekcje, doradztwo (z zakresu historii sztuki i art-bankingu). Otoczenie dalsze oznacza sytuację społeczno-gospodarczą w kraju i na świecie.
Ze względu na swoją specyfikę rynek sztuki uwikłany jest w zagadnienia związane z dziedzinami historii sztuki, ekonomii, prawa czy psychologii, procesami gospodarczymi (handel), usługami (np. art-banking czy art-consulting) czy zjawiskami kulturowo-społecznymi (kolekcjonerstwo). Według Alojzego Kucy rynek sztuki traktuje o specyficznej komunikacji między artystą i publicznością oraz miejscu artysty i jego dzieła w systemie prawno-ekonomicznym. Jednocześnie pozwala sproblematyzować jakiego rodzaju dobrem jest samo dzieło sztuki i jakim majątkiem dla państwa jest kultura.
Rynek sztuki w Polsce posiada wiele cech odmiennych od tych zachodnich, co wynika głównie z jego krótkiego okresu funkcjonowania oraz niewielkiej zamożności polskiego społeczeństwa w porównaniu do krajów Europy Zachodniej. Pod względem funkcjonujących na nim podmiotów oraz sprzedawanych przedmiotów, rynek sztuki w Polsce określić można jako rynek rodzimy. W Polsce brakuje zagranicznej klienteli, jak i zainteresowania zakupami sztuki światowej.
Ogólna charakterystyka rynku sztuki.
Rynek sztuki to jedna z form obiegu sztuki, czyli sposobów przechodzenia wytworów od artysty do odbiorcy. Na rynek sztuki składają się 3 podmioty – twórca, pośrednik i odbiorca, które razem tworzą wspólną całość. Rynek sztuki jest wynikiem swobodnego udziału (pod względem artystycznym, politycznym, prawnym, społecznym i ekonomicznym) wszystkich wymienionych podmiotów, a samo dzieło przyjmuje postać towaru wytwarzanego nie na konkretne zamówienie, lecz na tzw. skład, czyli czekając na potencjalnego klienta osobiście lub za pośrednictwem marszanda. Rynek sztuki jest dynamiczny i niestabilny. Jest ściśle związany z popytem i podażą, jednak prawo to nie działa tak jak na rynku innych dóbr, ponieważ funkcjonują tu inne czynniki, takie jak moda czy zmienne gusty. Na rynku sztuki za wzrostem popytu nie musi zwiększać się podaż.
Rynek pierwotny a rynek wtórny.
Najogólniejszy podział rynku sztuki dokonuje się poprzez rozróżnienie na rynek pierwotny i wtórny. Pojęcie rynku pierwotnego odnosi się jedynie do tych prac, które pojawiają się na nim po raz pierwszy. Funkcjonują one przede wszystkim w obiegu galeryjnym i pozostają na rynku pierwotnym, aż do momentu kolejnej sprzedaży (najczęściej odbywającej się już w domu aukcyjnym). Rynek wtórny oznacza sprzedaż prac poza emitentem, czyli w przypadku rynku sztuki funduszem promującym pracę artysty. Przeciwieństwem rynku wtórnego jest rynek pierwotny – to galerie dzieł sztuki, które wprowadzają artystę na rynek i dbają o rozwój kariery. Opiera się on na bezpośrednich relacjach. W Polsce rozwija się zarówno rynek wtórny, jak i pierwotny. W tym kontekście warto wskazać na znaczenie Aukcji Młodej Sztuki – zdaniem Wojciecha Szafrańskiego AMS powodują zacieranie różnic między pierwotnym a wtórnym rynkiem sztuki. Część dzieł sztuki sprzedawanych w ramach AMS reprezentuje niską jakość artystyczną przy jednoczesnym uzyskaniu wysokiej wartości rynkowej. Wysokie ceny mają być wynikiem odpowiedniego marketingu oraz wiary nabywców. Aukcje te mają zatem charakter bardziej inwestycyjny niż kolekcjonerski a wielu twórców prezentowanych na AMS nie doczekuje się reprezentowania przez galerie sztuki ze względu na niski poziom artystyczny ich prac.
Rozwój polskiego rynku sztuki.
Ewolucja ram prawnych.
Współcześnie wśród ekspertów istnieją głosy, iż nie jest możliwe całkowite odtworzenie wszystkich mechanizmów, które wpłynęły na obecny stan polskiego rynku sztuki. W dziejach XX-wiecznej Polski wyróżnić można natomiast istotne wydarzenia (głównie o podłożu prawnym), które miały znaczący wpływ na wykształcenie się obecnej, specyficznej struktury rynku sztuki.
Rozwój polskiego rynku sztuki był uzależniony od lokalnej specyfiki. Polityczna dominacja ZSRR na ziemiach polskich nie pozwoliła na samodzielne wykształcenie się gospodarki rynkowej. Czasy PRL-u wprowadziły cenzurę oraz ograniczenia w swobodnym podróżowaniu, co znacznie utrudniło możliwość nawiązywania relacji artystycznych poza granicami państwa.
W 1944 roku zrealizowano reformę rolną, która przyczyniła się do powstania licznych problemów – prawnych, jak i odnoszących się do obiektów zabytkowych znajdujących się w majątkach ziemskich. Z kolei w 1946 w Polsce wprowadzono dekret o rejestracji i zakazie wywozu dzieł sztuki – w jego obszarze mieściły się dzieła plastyczne oraz przedmioty o wartości artystycznej, historycznej lub kulturowej. Praktycznie wszelkie obiekty artystyczne (z niewielkimi wyjątkami) o tych cechach podlegały obowiązkowej rejestracji. Zachodzące w tym czasie zmiany rozpoczęły proces nacjonalizacji przedmiotów artystycznych prywatnych właścicieli oraz ich ewentualnego przekazania do instytucji państwowych.
Kolejnym istotnym wydarzeniem było utworzenie decyzją Ministerstwa Kultury i Sztuki w 1950 roku Przedsiębiorstwa Państwowego „DESA”, dzięki któremu zmonopolizowany został polski handel sztuką. Głównymi zadaniami DESY było pośrednictwo w obrocie sztuką dawną i współczesną oraz kontrola rynku antykwarycznego poprzez zapewnianie muzeom prawa pierwokupu przedmiotów zabytkowych. Pod koniec lat 80, DESA utraciła swoją dominującą pozycję w handlu antykami. W 1990 roku została sprywatyzowana i podzielona na odrębne jednostki z siedzibą w Warszawie, Krakowie i Wrocławiu. Nieco wcześniej, w roku 1972, na terenie Polski pojawiła się pierwsza galeria nastawiona na promocję i sprzedaż sztuki współczesnej – Galeria Zapiecek w Warszawie. Z kolei w 1976 roku nastąpiła legalizacja prywatnego handlu, co wiązało się ze znacznym rozrostem rynku galeryjnego. W 1985 roku w Krakowie powstała Galeria Zderzak – prywatna instytucja, która nie była zależna od cenzury i będąca w opozycji do innych instytucji państwowych i kościelnych. Kolejnym ważnym wydarzeniem dla polskiego rynku sztuki była ustawa Wilczka dotycząca działalności gospodarczych z 1988 roku. Po wejściu w życie nowej ustawy w większych miastach zaczęły powstawać pierwsze domy aukcyjne zajmujące się pośrednictwem w handlu dziełami sztuki. Wiele z nich nie potrafiło sprostać wymogom konkurencji rynkowej, na miejsce jednych otwierane były inne. W 1989 roku rozpoczęły działalność Unicum oraz DAES (Dom Aukcyjny Edwarda Śmigielskiego), w 1990 roku cztery kolejne: Agra, Polswiss Art, Rempex i Altius. W 1991 roku oprócz domów aukcyjnych funkcjonujących w Warszawie prowadził działalność Rynek Sztuki w Łodzi oraz Gdańsko-Flamandzki Dom Aukcyjny w Gdańsku. W 1997 roku rozpoczęły działalność Polski Dom Aukcyjny Sztuka w Krakowie oraz dom aukcyjny Ostoya w Warszawie, a w 1999 Polonia Art i Śląski Dom Aukcyjny w Katowicach.
Po 1989 roku zaczęły działać mechanizmy rynkowe, co znacznie przyspieszyło procesy związane z konsumpcjonizmem i zmianą stylu życia. Tym samym zaistniały warunki – społeczne, ekonomiczne i ustrojowe – w których mógł rozwinąć się rynek sztuki. Od początku jednak był to rynek peryferyjny: jego uczestnikom brakowało nie tylko konkretnej, eksperckiej wiedzy, ale także – co niemniej istotne – podstawowych kulturowych kompetencji i cywilizacyjnej ciągłości właściwej stabilnym demokracjom.
Po 2000 roku – rola Internetu i NFT.
W 2000 roku zaczął funkcjonować internetowy portal rynku sztuki Artinfo.pl zajmujący się promocją wydarzeń kulturowych i ze świata sztuki oraz doradztwem w zakupach i inwestowaniu w dzieła sztuki. Portal jest prywatną spółką oferującą usługę licytowania dzieł sztuki w imieniu klientów we wszystkich domach aukcyjnych w Polsce.
W 2021 roku na polskim rynku sztuki pojawiło się zjawisko tokenizacji. Sztuka była pierwszym ogniwem w zyskującej popularność branży tokenów NFT – stało się tak głównie za sprawą technologii blockchain, która zapewnia ich unikalność. Według niektórych ekspertów sztuka NFT stanowi zapowiedź wirtualnej rewolucji na rynku sztuki. Światowe media zainteresowały się tym zjawiskiem m.in. za sprawą domu aukcyjnego Christie’s, który w marcu 2021 roku sprzedał cyfrowy kolaż artysty o pseudonimie Beeple za 69 milionów dolarów. W Polsce pierwsza internetowa aukcja zdigitalizowanego obiektu sztuki miała miejsce 28 listopada 2021 roku – przeprowadził ją portal Artinfo.pl. Licytacja odbyła się podczas 18. Warszawskich Targów Sztuki. Zwycięzca licytacji został właścicielem tokenu NFT w postaci cyfrowego wizerunku oryginalnego dzieła artysty. Cyfrowy model 3D został stworzony na podstawie rzeźby „Fortune” autorstwa Tomasza Górnickiego. Wylicytowana suma osiągnęła 265 tys. zł, a całkowity koszt z opłatą aukcyjną wyniósł 312,7 tys. Oryginalna rzeźba, czyli fizyczny obiekt, została przekazana jako stały depozyt do zbiorów Muzeum Śląskiego w Katowicach. Trzy dni później (1 grudnia) Polski Dom Aukcyjny zorganizował aukcję hybrydową, na której licytowano zarówno oryginalny obiekt artystyczny, jak i token NFT. Licytacja dotyczyła kontrowersyjnego dzieła Zbigniewa Libery „Lego. Obóz koncentracyjny”. Z kolei 2 grudnia dom aukcyjny DESA Unicum przeprowadził kolejną aukcję NFT – dotyczyła tokena do obrazu Pawła Kowalewskiego „Dlaczego jest raczej coś niż nic?”. Sam obraz na skutek powodzi został bezpowrotnie zniszczony w 1997 roku. Praca NFT została sprzedana za ponad 100 tys. euro.
Wybrane problemy i zagrożenia na polskim rynku sztuki.
Współczesny polski rynek sztuki rozwija się od okresu 1988/89. Już w tym pionierskim czasie można było dostrzec zalążki problemów z jakimi będą borykać się w przyszłości uczestnicy rynku sztuki, a także zajmujący się nim prawnicy. Problemów stwarzanych częściowo przez rząd, częściowo zaś przez marszandów, ich klientów i inne osoby zajmujące się obrotem dziełami sztuki. Wynikają one z przyczyn obiektywnych, o charakterze ogólnym, które dotyczą całej gospodarki i wpływają negatywnie na handel, jak i środowiskowych, związanych tylko z obrotem dziełami sztuki.
Problemy w czasach PRL-u
Specyfika polskiego pola sztuki oraz brak samodzielnej gospodarki rynkowej w latach 1945–1989 spowodowały, że mechanizmy będące fundamentem nowoczesnej narracji rynkowej były skazane na liczne utrudnienia. Należy pamiętać chociażby o cenzurze i niemożności swobodnego podróżowania, co zasadniczo utrudniało nawiązywanie kontaktów ze środowiskami artystycznymi w innych krajach (a także wejście do gry w kształtującym się polu globalnym). Jednym z pierwotnych problemów hamujących rozwój rynku dzieł sztuki w Polsce był także zakaz wywozów. Współcześnie ograniczenia wywozowe nie stanowią już tak istotnego czynnika hamującego rozwój rynku sztuki – większym problemem staje się natomiast opanowanie nielegalnego wywozu dzieł sztuki.
Brak rzetelnych publikacji
Najistotniejszym ograniczeniem na współczesnym polskim rynku sztuki jest brak wiarygodnych opracowań naukowych, a co za tym idzie – deficyt podstawowych danych oraz kryteriów ich porządkowania. Polski rynek dzieł sztuki wymyka się bowiem systemowi kontroli na poziomie krajowym czy międzynarodowym. Polska pozostaje współcześnie jednym z nielicznych krajów europejskich z niewypracowaną rządową strukturą nadzorującą rynkiem sztuki. Należy zaznaczyć, że w Polsce nie funkcjonują bazy muzealne, które pozwoliłyby na podstawową kontrolę cen dzieł sztuki. W kraju jednym z działających na potrzeby rynku sztuki urzędem jest GUS, którego dane również nie są kompetentne, m.in. nie wykazują większości prywatnych galerii – istnieją również problemy związane z samą definicją galerii dla potrzeb statystycznych i odróżnienia ich od sklepów z dziełami sztuki.
Wyceny dzieł sztuki
Od samego początku funkcjonowania rynku aukcyjnego w Polsce znaczący jest także problem oceny autentyczności i jakości wyceny sprzedawanych obiektów artystycznych. Prawidłowa ocena atrybucji ma kluczowe znaczenie dla faktycznej wartości rynkowej dzieła. Na polskim rynku sztuki nie wypracowano jednak odpowiedniego modelu wyceny dzieł sztuki, a sama działalność ekspertów w zakresie wyceny pozostawia wiele wątpliwości.
Manipulacje na rynku sztuki
Rynek sztuki jest również branżą podatną na liczne manipulacje. Przykładem tego jest tzw. „budowanie cen”- negatywne zjawisko opisujące nieuczciwe praktyki ustalania cen na aukcyjnym rynku sztuki (jedna z form gier rynkowych). Sztuczne kształtowanie popytu na dzieła określonych twórców może być osiągnięte m.in. poprzez organizowanie fikcyjnych aukcji. Taka praktyka polega na wystawianiu na licytację konkretnego dzieła twórcy oraz sztucznego podbijania ceny jego pracy do osiągnięcia wysokiego poziomu – wśród licytantów są podstawieni figuranci, których zadaniem jest przelicytowanie wszystkich. Figurant i sprzedawca pozostają w zmowie – sprzedaż ma charakter fikcyjny. Uczestnicy tego procederu organizują kolejne, zwykle dobrze nagłośnione aukcje, których przedmiotem jest ta sama praca, aż do chwili, gdy znajdzie się nabywca gotowy zapłacić za rzecz tyle, ile wynosi jej sztucznie wykreowana cena. W efekcie generowane są kolejne głośne sprzedaże, które wpływają na kreowanie popytu na dzieła sztuki określonego artysty czy rodzaju. Skala tego zjawiska jest trudna do oszacowania – spowodowane jest to niechęcią uczestników rynku do ujawniania takich praktyk. Dodatkowo zjawisko to trudno kontrolować w czasach aukcji internetowych, ze względu na znaczną anonimowość jego uczestników.
„Szara strefa”
Problemem jest także „szara strefa”, czyli niepłacący podatków pośrednicy, trudniący się handlem bez zarejestrowanej działalności gospodarczej. Nie ponoszą kosztów utrzymania galerii, nie płacą podatku VAT od sprzedaży ani nie wykazują zysków z transakcji w podatku dochodowym. Mając tak niskie koszty utrzymania skutecznie konkurują z galeriami w zaopatrywaniu kolekcjonerów, dodatkowo korzystając z wypracowanego przez marszandów dużym nakładem środków statusu artystów.
Propozycje rozwiązania problemów.
By rynek sztuki mógł poprawnie funkcjonować niezbędne są do tego pewne czynniki, a także pochylenie się nad powszechnymi problemami jakie w nim występują. Polskiemu rynkowi sztuki brak konstrukcji należytej staranności dla pośredników rynku sztuki, a także nadzoru publicznego nad rynkiem aukcyjnym jako rynkiem determinującym poziomy cen. Podstawą dobrze funkcjonującego (zdrowego) rynku sztuki są wiarygodne ceny i autentyczne obiekty. Jedną z możliwości ich zapewniania jest obecność ekspertów odpowiedzialnych za określanie autentyczności dzieł sztuki, a także ich rynkowej wartości. To również walka z falsyfikatami, których zniwelowanie zagwarantować może utworzenie bazy falsyfikatów, w której nastąpiłaby ich elektroniczna eliminacja. Kolejnym problemem jaki pojawia się na polskim rynku sztuki są fikcyjne ceny na niektórych licytacjach, które mylą inwestorów oraz klientów i powodują, że banki nie chcą udzielać pożyczek pod zastaw sztuki. Pomóc w tym mogłoby powołanie agencji ratingowej dla rynku sztuki, by zapobiec fikcyjnym cenom. Równie istotnym problemem jest normalizacja mitów i patologii na rynku sztuki i traktowania ich jako jego specyfiki. Doprowadza to do wykreowania fałszywego obrazu rynku sztuki, z czego korzystają przestępcy. Współistniejącym problemem, który również sprzyja rozwojowi przestępczości, jest niewiedza kupujących odnośnie do funkcjonujących na rynku mechanizmów, a także pochodzenia dzieł sztuki. W rezultacie zawierzają się oni niezweryfikowanym pośrednikom. Rozwiązaniem obu tych problemów jest odpowiednia edukacja i niepowielanie błędnych przekonań.

</doc>
<doc id="5218591" url="https://pl.wikipedia.org/wiki?curid=5218591" title="Alok Sharma">
Alok Sharma

Alok Sharma (ur. 7 września 1967 w Agrze) − brytyjski polityk, członek Partii Konserwatywnej, przewodniczący Konferencji Organizacji Narodów Zjednoczonych w sprawie zmian klimatu, od 2021 minister stanu w kancelarii rządu. W celu objęcia stanowiska przewodniczącego konferencji klimatycznej zrezygnował za stanowiska ministra handlu i przemysłu. Od 2010 poseł do Izby Gmin z kręgu wyborczego Reading West.
Życiorys.
Jest Brytyjczykiem hinduskiego pochodzenia, rodzina wyemigrowała do Wielkiej Brytanii gdy miał 5 lat i osiadła w Reading.
Studiował fizykę i elektronikę na Uniwersytecie Salfordzkim.
W 2010 roku został wybrany posłem do Izby Gmin z okręgu Reading West. Uzyskał reelekcję w 2015, 2017 i 2019 roku.
W latach 2016-2019 pełnił średniego szczebla funkcje w kilku ministerstwach, między innymi odpowiadał za mieszkalnictwo i wypowiadał się w imieniu rządu w Izbie Gmin w sprawie pożaru londyńskiego wieżowca Glenfell Tower.
24 lipca 2019 został mianowany ministrem rozwoju międzynarodowego w pierwszym gabinecie Borisa Johnsona. Po zmianach w gabinecie w 2020 roku 13 lutego 2020 objął stanowisko ministra handlu i przemysłu, z którego zrezygnował 8 stycznia 2021 by zostać przewodniczącym Konferencji Organizacji Narodów Zjednoczonych w sprawie zmian klimatu, zachowując jednocześnie stanowisko w rządzie jako minister stanu w kancelarii rządu.
Życie prywatne.
Jest żonaty, ma dwie córki. Mieszka w Reading.

</doc>
<doc id="5218592" url="https://pl.wikipedia.org/wiki?curid=5218592" title="Kościół św. Jana Chrzciciela w Augustowie">
Kościół św. Jana Chrzciciela w Augustowie

Kościół świętego Jana Chrzciciela w Augustowie – rzymskokatolicki kościół parafialny należący do parafii pod tym samym wezwaniem (dekanat Augustów – św. Bartłomieja Apostoła diecezji ełckiej).
Budowa kościoła rozpoczęła się w sierpniu 1993 roku. Świątynię konsekrował w dniu 18 czerwca 2000 roku biskup Wojciech Ziemba.
Budowla jest murowana, pokryta blachą ocynkowaną. W prezbiterium na osi nawy głó­wnej jest umieszczone tabernakulum, nad którym jest usytuowany obraz Pana Jezusa Miłosiernego, w strefie Przenajświętszego Sakramentu jest umieszczona figura św. Jana Chrzciciela i św. Siostry Faustyny; w prezbiterium są usytuowane: marmurowy ołtarz ofiarny, marmurowa ambona, marmurowy pulpit w miejscu przewodniczenia oraz sedilia dla przewodniczącego, celebry i asysty; po obu stronach prezbiterium są umieszczone stalle z drewna jesionowego. W nawach bocznych kościoła została założona mosiężna Droga Krzyżowa wykonana przez artystę plastyka Macieja Kauczyńskiego; na fryzie nawy głównej zostały wykonane techniką sgraffito sceny z życia św. Jana Chrzciciela, nad prezbiterium w jego przedniej części został zawieszony 4,5-metrowy krzyż z Figurą Ukrzyżowanego Pana Jezusa (o wysokości 2 metrów). W nawie lewej jest umieszczony Obraz Matki Bożej Nieustającej Pomocy, z kolei w nawie pra­wej – Obraz św. Rafała Kalinowskiego; w części przeznaczonej dla wiernych są usytuowane 4 konfesjonały (ustawione po dwa w każdej nawie), w nawie głównej znajdują się 2 rzędy ławek, w nawach bocznych ławki są ustawione w 1 rzędzie – wszystkie zostały wykonane w drewnie jesionowym. Na stopniu komunijnym po lewej stronie kościoła została ustawiona chrzcielnica z mar­muru z pokrywą mosiężną z elementem chrztu Pana Jezusa w Jordanie.

</doc>
<doc id="5218593" url="https://pl.wikipedia.org/wiki?curid=5218593" title="Rövlan Muradov">
Rövlan Muradov

Muradov Rövlan Rövşən (ur. 28 marca 1998) – azerski piłkarz grający na pozycji lewego napastnika w klubie Qəbələ FK.
Kariera juniorska.
Muradov grał jako junior w Qəbələ FK (do 2018), na wypożyczeniu w Slavii Praga (2018) i Qarabağu FK (2018).
Kariera seniorska.
Qəbələ FK.
Muradov zadebiutował w barwach Qəbələ FK 11 maja 2019 w meczu z Sumqayıtem FK (przeg. 1:0). Pierwszą bramkę zawodnik ten zdobył 21 września 2019 w zremisowanym 1:1 spotkaniu przeciwko Səbail Baku.
Sukcesy.
Sukcesy w karierze klubowej:

</doc>
<doc id="5218595" url="https://pl.wikipedia.org/wiki?curid=5218595" title="Zabłocie (sielsowiet Turkowo)">
Zabłocie (sielsowiet Turkowo)

Zabłocie (; ) – wieś na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów wieś w gminie Mikołajewo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Ponizowo, własność Korzeniowskich.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim w gminie Mikołajów.
Według Powszechnego Spisu Ludności z 1921 roku zamieszkiwało tu 121 osób, wszystkie były wyznania prawosławnego. Jednocześnie 56 mieszkańców zadeklarowało polską a 65 białoruską przynależność narodową. Były tu 23 budynki mieszkalne. W 1931 w 25 domach zamieszkiwało 148 osób.
Wierni należeli do parafii prawosławnej w Hryhorowiczach. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5218599" url="https://pl.wikipedia.org/wiki?curid=5218599" title="Luma (roślina)">
Luma (roślina)

Luma – rodzaj roślin z rodziny mirtowatych. Obejmuje tylko dwa gatunki występujące w Ameryce Południowej – w środkowej i południowej części Chile oraz w południowo-zachodniej Argentynie. Są to krzewy i drzewa rosnące w wilgotnych lasach strefy umiarkowanej.
Ze względu na obfite kwitnienie "Luma apiculata" jest popularną rośliną ozdobną, sadzoną w obszarach o łagodnym klimacie, w tym w Europie Zachodniej (gatunek znany jest pod dawną nazwą "Myrtus luma").
Systematyka.
Rodzaj z podrodziny "Myrtoideae", rodziny mirtowatych ("Myrtaceae"). Należy do plemienia "Myrteae", a w nim do grupy "Myrceugenia", w której wspólnie z siostrzanym rodzajem "Blepharocalyx" tworzy parę bazalną względem "Myrceugenia". Dawniej rodzaj zaliczany do szeroko ujmowanego rodzaju mirt "Myrtus".

</doc>
<doc id="5218602" url="https://pl.wikipedia.org/wiki?curid=5218602" title="MiyaGi &amp; Andy Panda">
MiyaGi &amp; Andy Panda

MiyaGi &amp; Andy Panda – rosyjski zespół muzyczny wykonujący muzykę hip-hop, reggae i ragga. Powstały w 2015 roku we Władykaukazie w składzie Azamat „MiyaGi” Kudzajew i Soslan „Andy Panda” Burnacew.
Życiorysy.
Azamat „MiyaGi” Kudzajew – urodzony 13 grudnia 1990 we Władykaukazie. Ma starszego brata. W wieku siedmiu lat wpadł pod tramwaj i został ciężko ranny; był operowany przez swojego ojca. Ukończył akademię medyczną i krótko pracował jako chirurg, ale zrezygnował, by zająć się muzyką. Pierwszy utwór nagrał w 2011 roku, a jego pierwszy solowy koncert miał miejsce w 2015 roku. W 2017 roku półtoraroczny syn Kudzajewa zginął wypadając z okna na dziewiątym piętrze. Obecnie mieszka w Petersburgu.
Soslan „Andy Panda” Burnacew – urodzony 2 października 1995 roku we Władykaukazie. W młodości grał w lokalnej drużynie piłkarskiej i marzył o zostaniu zawodowym piłkarzem. Z wykształcenia jest technikiem. Zaczął rapować w wieku 16 lat i początkowo działał pod pseudonimem „Эндшпиль”. Pierwszy album wydał w 2014 roku.
Historia zespołu.
Początkowo działali osobno. W 2015 roku wydali pierwszą wspólny utwór „Санавабич”. W tym samym roku we współpracy z Ełdżejem wydali utwór „Музыка” i we współpracy z członkiem zespołu „Каспийский груз” wydali utwór „Релизы”.
8 maja 2016 roku wypuścili pierwszy wspólny album „Hajime pt.1", a 20 września 2016 roku ukazało się „Hajime pt.2". W tym samym roku wydali pięć singli: „За Идею”, „В последний раз”, „Кайф”, „Нутро” i „#ТАМАДА”.
W 2017 roku ukazał się album „Умшакалака”. W tym samym roku założyli oni wytwórnię muzyczną Hajime Records.
Po śmierci syna Azamata zespół zawiesił swoją działalność. 9 czerwca 2018 roku zespół ogłosił, że wznawia działalność.
20 lipca 2018 roku wydali oni swój czwarty album pod tytułem „Hajime pt.3", który jest ostatnią częścią trylogii „Hajime”.

</doc>
<doc id="5218604" url="https://pl.wikipedia.org/wiki?curid=5218604" title="NK Posušje">
NK Posušje



</doc>
<doc id="5218607" url="https://pl.wikipedia.org/wiki?curid=5218607" title="Ozuna">
Ozuna

Juan Carlos Ozuna Rosado (ur. 13 marca 1992 w San Juan) – portorykański piosenkarz, znany pod pseudonimem artystycznym Ozuna.
Laureat dwóch nagród Latin Grammy. Sprzedano blisko piętnaście milionów jego albumów. Jego piosenka „China” zajęła pierwsze miejsce w notowaniu "Billboardu" Hot Latin Songs. Współpracował z Christiną Aguilerą przy singlu „Santo” (2022).

</doc>
<doc id="5218609" url="https://pl.wikipedia.org/wiki?curid=5218609" title="Prva Herceg-Bosna Liga (1997/1998)">
Prva Herceg-Bosna Liga (1997/1998)



</doc>
<doc id="5218611" url="https://pl.wikipedia.org/wiki?curid=5218611" title="Prva Herceg-Bosna Liga (1998/1999)">
Prva Herceg-Bosna Liga (1998/1999)



</doc>
<doc id="5218612" url="https://pl.wikipedia.org/wiki?curid=5218612" title="Prva Herceg-Bosna Liga (1999/2000)">
Prva Herceg-Bosna Liga (1999/2000)



</doc>
<doc id="5218613" url="https://pl.wikipedia.org/wiki?curid=5218613" title="Prva Herceg-Bosna Liga">
Prva Herceg-Bosna Liga



</doc>
<doc id="5218616" url="https://pl.wikipedia.org/wiki?curid=5218616" title="Skarb Mikołajka">
Skarb Mikołajka

Skarb Mikołajka (fr. "Le trésor du petit Nicolas") – francusko-belgijski film komediowy z 2021 roku w reżyserii Juliena Rappeneau. Trzeci film aktorski o przygodach Mikołajka. 
Fabuła.
Mikołajek dowiaduje się, że w związku z awansem ojca będzie się musiał przeprowadzić. Chłopiec wraz ze swoimi kolegami wyrusza na poszukiwanie skarbu; wierzy, że znalezione w ten sposób bogactwo pozwoli mu powstrzymać przeprowadzkę.
Obsada.
Źródło:

</doc>
<doc id="5218618" url="https://pl.wikipedia.org/wiki?curid=5218618" title="Heurystyki podejmowania decyzji">
Heurystyki podejmowania decyzji

Heurystyki podejmowania decyzji - uproszczone strategie, które ignorują część dostępnych informacji, w celu szybszego podjęcia decyzji i znalezienia rozwiązania dla złożonych problemów. Pominięcie części informacji i uproszczenie procesu decyzyjnego nie zawsze musi wiązać się z mniejszą poprawnością znalezionego rozwiązania. Celem heurystyk jest znalezienie rozwiązania, które jest najlepsze w danej chwili, przy ograniczonym dostępnie do informacji. Znalezione rozwiązanie nie zawsze musi być najlepsze, ani nawet poprawne. Heurystyki są wykorzystywane zarówno przez ludzi, jak i zwierzęta.
Przykłady heurystyk.
Reguła satysfakcji Simona.
Reguła satysfakcji Simona jest wykorzystywana w sytuacjach, w których należy dokonać wyboru jednej z wielu alternatyw. Z pomocą wcześniejszych doświadczeń tworzone są konstrukty oczekiwań, dotyczące możliwych do osiągnięcia rozwiązań. Przeszukujemy zbiór alternatyw aż nie znajdziemy pierwszej, która spełnia nasze oczekiwania. W ten sposób nie musimy przeszukiwać potencjalnie nieskończonego zbioru rozwiązań.
Heurystyka ta jest używana chociażby przez sprzedawców samochodów w celu wyceny używanych samochodów BMW.
Heurystyka rozpoznania.
Heurystyka rozpoznania pozwala wyciągać wnioski na temat kryterium, które nie jest bezpośrednio dostępne dla decydenta. Dla dwóch alternatyw, definiowania jest następująco:
Jeśli jeden z dwóch obiektów jest rozpoznawany, a drugi nie, wnioskujemy, że rozpoznany obiekt posiada większą wartość względem kryterium niż drugi. 
Im wyższa wartość rozpoznania formula_1 dla danego kryterium, tym racjonalniejsze jest poleganie właśnie na tej heurystyce i tym większe prawdopodobieństwo, że zostanie ona wykorzystana. Dla każdego kryterium, wartość formula_1 można wyliczyć korzystając z następującego wzoru:
formula_3
gdzie formula_4 jest liczbą poprawnych wnioskowań, które wyciągnęłaby heurystyka rozpoznania, wyliczoną spośród wszystkich par, gdzie dokładnie jedna alternatywa jest rozpoznana, a formula_5 jest liczbą błędnych wnioskowań.
W oryginalnym eksperymencie, Daniel Goldstein i Gerd Gigerenzer przeprowadzili test na mieszkańcach Stanów Zjednoczonych i Niemiec, dotyczące populacji niemieckich i amerykańskich miast. Badani otrzymywali formularz zawierający zestawione parami nazwy miast. Zadaniem było wskazanie, które miasto z pary jest większe. Średnio 80-90% decyzji podjęto przy pomocy heurystyki rozpoznania (w sytuacji, w której badani rozpoznawali tylko jedno miasto z pary).
Krytyka.
Newell i Fernandez przeprowadzili podobne eksperymenty, w których starali się zweryfikować twierdzenia, według których głównymi czynnikami odróżniającymi heurystykę rozpoznania od heurystyk dostępności i płynności są jej "binarne" podejście do informacji i niespójność z późniejszą wiedzą. Wyniki eksperymentów nie potwierdziły tych twierdzeń. Badacze doszli do następujących wniosków:
Heurystyka "Take-the-best".
Heurystyka "Take-the-best" modeluje sposób, w jaki ludzie wnioskują, która z dwóch alternatyw jest lepsza względem pewnego kryterium, korzystając z dwuwartościowych wskazówek. Każda wskazówka może przyjmować dwie wartości - zero albo jeden. Dodatnia wartość oznacza, że dana wskazówka ma większą ważność, względem danego kryterium. Heurystyka składa się z trzech reguł:
Heurystyka upraszcza proces podejmowania decyzji poprzez zatrzymanie się na pierwszej wskazówce, oraz poprzez szeregowanie wskazówek na podstawie ich ważności. Ważność formula_6 jest wyliczana przy pomocy następującego wzoru:
formula_7
gdzie formula_4 jest liczbą poprawnych wnioskowań, a formula_5 liczbą niepoprawnych wnioskowań.
Drzewa "Fast-and-frugal".
Drzewa "Fast-and-frugal" wykorzystywane są do klasyfikacji obiektów. Drzewo "Fast-and-frugal" jest rodzajem drzewa decyzyjnego, z przynajmniej jednym węzłem końcowym na każdym poziomie. W celu ograniczenia rozmiarów drzewa i szybszego podejmowania decyzji, posiada ono dokładnie m+1 węzłów, gdzie m jest liczbą dwuwartościowych wskazówek lub atrybutów. Składa się z trzech zasad:
Heurystyka afektu.
W heurystyce afektu głównym czynnikiem umożliwiającym szybkie podjęcie decyzji jest tzw. "afekt", czyli ekspresja emocji. Reprezentacje umysłowe są etykietowe poprzez związane z nimi emocje. Następnie, podczas podejmowania decyzji, ludzie stale odnoszą się do "puli afektów" zawierającą wszystkie pozytywne i negatywne emocje związane z reprezentacjami. Korzystanie z afektywnych impresji jest często szybsze i efektywniejsze niż wydobywanie przykładów z pamięci i rozważanie ich wad i zalet, szczególnie kiedy decyzja jest złożona, albo zasoby mentalne są ograniczone. Heurystyka umożliwia rozważenie korzyści i ryzyka wiążącego się z daną decyzją, na podstawie odczuć skojarzonych z jakimś bodźcem. Jeśli odczucia wobec decyzji są pozytywne, istnieje większa szansa, że korzyści zostaną ocenione wyżej, a ryzyko mniej. Natomiast jeśli odczucia są negatywne, mamy większą tendencje do postrzegania decyzji jako ryzykownej i przynoszącą mniejsze korzyści.

</doc>
<doc id="5218620" url="https://pl.wikipedia.org/wiki?curid=5218620" title="Aston Martin Victor">
Aston Martin Victor

Aston Martin Victor − supersamochód klasy średniej typu one-off wyprodukowany pod brytyjską marką Aston Martin w 2020 roku.
Historia i opis modelu.
Na przełomie drugiej i trzeciej dekady XX wieku Aston Martin zdecydował się wykorzystać produkowany 10 lat wcześniej małoseryjny model One-77 jako bazę do skonstruowania unikatowego modelu na specjalne zamówienie, zrealizowane przez dział "Q by Aston Martin". Model Victor przedstawiony został we wrześniu 2020 roku podczas wystawy Concours of Elegance w Londynie, swoją nazwą nawiązując do dawnego zarządzającego brytyjską firmą, zasłużonego Victora Gauntletta.
Pomimo technicznego pokrewieństwa z One-77, Aston Martin Victor otrzymał zupełnie nowy projekt nadwozia z brutalistyczną estetyką odmienną od standardowych konstrukcji firmy. Pas przedni przyozdobiły nisko osadzone okrągłe reflektory, z kolei tylną część nadwozia zwieńczył spojler wkomponowany w sylwetkę. Jednocześnie zadbano o duży, typowy dla produktów brytyjskiej firmy rozległy wlot powietrza.
Kabina pasażerska charakteryzuje się kołem kierownicy w formie trójramiennego wolanta przejętego z modelu Vulcan, wysoko osadzonymi zegarami, a także wykończeniem mieszanką ciemnozielonej skóry, drewna orzechowego, aluminium oraz włókna węglowego.
Victor napędzany jest przez wolnossący, benzynowy silnik V12 o pojemności 7,3 litra, który przenosi moc na tylną oś. Jednostka rozwija moc 850 KM mocy i 820 Nm maksymalnego momentu obrotowego, która współpracuje z 6-biegową przekładnią manualną. Jest to najszybszy samochód w historii Astona Martina, którego wyposażono w ręczną skrzynię biegów.
Sprzedaż.
Aston Martin Victor zbudowany został tylko w jednym egzemplarzu na specjalne zamówienie kolekcjonera samochodów z Belgii. Przy okazji prezentacji sportowego modelu producent nie ujawnił ani tego na czyje konkretne zamówienie zbudowano Victora, ani o jaką kwotę opiewała transakcja.

</doc>
<doc id="5218621" url="https://pl.wikipedia.org/wiki?curid=5218621" title="Zaborce (rejon miorski)">
Zaborce (rejon miorski)

Zaborce – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Dryhucze, własność Korzeniowskich.
W latach 1921–1945 Zaborce I, Zaborce II i Zaborce III a następnie kolonia Zaborce leżała w Polsce, w województwie wileńskim, w powiecie dziśnieńskim, w gminie Mikołajów.
Powszechny Spis Ludności z 1921 roku podał dane dotyczące trzech wsi Zaborce I, II i III.
W 1931 kolonię Zaborce w 25 domach zamieszkiwało 148 osób.
Wierni należeli do parafii prawosławnej w Uźmionach i rzymskokatolickiej w Leonpolu. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218623" url="https://pl.wikipedia.org/wiki?curid=5218623" title="Zacisze (rejon miorski)">
Zacisze (rejon miorski)

Zacisze – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Zaucie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Jesmanów.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 21 osób, wszystkie były wyznania prawosławnego. Jednocześnie 1 mieszkaniec zadeklarował polską, 20 białoruską przynależność narodową. Było tu 28 budynków mieszkalnych. W 1931 w 3 domach zamieszkiwało 30 osób.
Wierni należeli do parafii prawosławnej w Hołomyślu i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218626" url="https://pl.wikipedia.org/wiki?curid=5218626" title="Kalhor">
Kalhor

Osoby noszące nazwisko Kalhor:

</doc>
<doc id="5218628" url="https://pl.wikipedia.org/wiki?curid=5218628" title="Okręg wyborczy Angus">
Okręg wyborczy Angus

Okręg wyborczy Angus powstał w 1997 roku i wysyła do brytyjskiej Izby Gmin jednego deputowanego. Okręg obejmuje większość obszaru jednostki administracyjnej Angus, z wyłączeniem terenów przyległych do miasta Dundee.

</doc>
<doc id="5218633" url="https://pl.wikipedia.org/wiki?curid=5218633" title="Zagórze (rejon miorski)">
Zagórze (rejon miorski)

Zagórze – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Zaucie.
Dawniej używana nazwa – Zahorce.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Łąka, własność generała Frołowa.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 35 osób, wszystkie były wyznania prawosławnego. Jednocześnie 21 mieszkańców zadeklarowało polską a 14 białoruską przynależność narodową. Było tu 5 budynków mieszkalnych. W 1931 w 6 domach zamieszkiwało 29 osób.
Wierni należeli do parafii prawosławnej i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218634" url="https://pl.wikipedia.org/wiki?curid=5218634" title="MPF">
MPF



</doc>
<doc id="5218636" url="https://pl.wikipedia.org/wiki?curid=5218636" title="Harijs Vītoliņš">
Harijs Vītoliņš

Harijs Vītoliņš, ros. Харийс Витолиньш – Charijs Witolińsz (ur. 30 kwietnia 1968 w Rydze) – radziecki i łotewski hokeista. Reprezentant ZSRR (juniorski) i Łotwy (seniorski), olimpijczyk. Trener hokejowy.
Jego dziadek (ur. 1915) i chrześniak Kristers (ur. 2000) także zostali hokeistami.
Kariera zawodnicza.
W okresie ZSRR występował w klubach ryskich w rozgrywkach radzieckich do 1992. W tym okresie został wybrany w drafcie NHL z 1988 przez kanadyjski klub Montreal Canadiens. W 1992 wyjechał do Ameryki Północnej i krótkotrwale grał w kanadyjskim zespole Thunder Bay Thunder Hawks z ligi CoHL oraz w amerykańskim New Haven Senators z AHL, po czym wrócił do Europy i dokończył sezony w szwajcarskiej drużynie EHC Chur z rozgrywek Nationalliga A. Następnie ponownie wyjechał do Kanady i rozegrał osiem spotkań w barwach Winnipeg Jets, a poza tym regularnie grał w Moncton Hawks w AHL. Stamtąd ponownie trafił do Szwajcarii i w sezonie 1994/1995 grał w SC Rapperswil-Jona (tam przywdziewał wtedy koszulkę oznaczoną 91,1 w odniesieniu do zęstotliwości radiowej) Kolejny sezon 1995/1996 sędzią w szwedzkim klubie Rögle BK. Od 1996 przez pięć lat grał znowu w szwajcarskim EHC Chur, od 2001 w tamtejszym HC Thurgau, a potem jeszcze w kilku innych drużynach z tego kraju aż do sezonu 2005/2006..
W barwach ZSRR uczestniczył w turniejach mistrzostw świata do lat 20 edycji 1988 oraz zimowej uniwersjady w 1987. Potem występował w barwach seniorskiej reprezentacji Łotwy, której był wieloletnim kapitanem. W jej barwach uczestniczył w turniejach mistrzostw świata edycji 1993 (Grupa C), 1995, 1996 (Grupa B), 1997, 1998, 1999, 2000, 2001, 2002 (Grupa A) oraz zimowych igrzysk olimpijskich 2002 (na ZIO 2002 był chorążym ekipy Łotwy).
Kariera trenerska.
Pod koniec kariery zawodniczej został trenerem hokejowym. Do 2008 pracował w Szwajcarii. Jednocześnie został asystentem trenera seniorskiej kadry Łotwy, będąc w sztabie na turniejach mistrzostw świata edycji 2005, 2007, 2008, 2009, 2010, 2011 oraz zimowych igrzysk olimpijskich 2006, 2010. Od 2008 przez dwa sezony był asystentem Olega Znaroka w klubie HK MWD Bałaszycha w nowo powstałych rozgrywkach KHL (wcześniej obaj najpierw przez wiele lat razem grali w barwach Dinama Riga, a potem w Stars Riga, a później jako trenerzy pracowali w sztabie kadry Łotwy). Od 2010 do 2014 był asystentem Znaroka w Dinamie Moskwa. Po jego odejściu od 2014 do końca grudnia 2015 był głównym trenerem stołecznej drużyny. Od 2016 przez dwa sezony ponownie był asystentem Znaroka w SKA Sankt Petersburg. Równolegle był też w jego sztabie przy reprezentacji Rosji od 2013 do 2018. W tym okresie pracował przy turniejach mistrzostw świata edycji 2014, 2015, 2016, 2017 oraz Pucharu Świata w 2016. W turnieju zimowych igrzysk olimpijskich 2018 działał przy ekipie olimpijskich sportowców z Rosji. 
W sezonie 2018/2019 początkowo był w sztabie łotewskiego zespołu HK Kurbads, a potem objął szwajcarski HC Davos. Od 2019 przez dwa sezony znowu był asystentem Znaroka, tym razem w drużynie Spartaka Moskwa. W lipcu 2021 został ogłoszony głównym trenerem seniorskiej kadry Łotwy. Prowadził kadrę w turnieju zimowych igrzysk olimpijskich 2022.

</doc>
<doc id="5218637" url="https://pl.wikipedia.org/wiki?curid=5218637" title="Zagroda (obwód witebski)">
Zagroda (obwód witebski)

Zagroda – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Zaucie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Mikołajów.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 5 osób.

</doc>
<doc id="5218639" url="https://pl.wikipedia.org/wiki?curid=5218639" title="Osiedle kopalni Dębieńsko w Czerwionce">
Osiedle kopalni Dębieńsko w Czerwionce

Osiedle kopalni Dębieńsko w Czerwionce – zespół budynków mieszkalnych (familoków) zlokalizowanych w centralnej części Czerwionki (miasto Czerwionka-Leszczyny, województwo śląskie) pomiędzy ulicami: Szkolną, Wolności, Słowackiego, Hallera, Kombatantów i Mickiewicza. Został wpisany do rejestru zabytków w 1995. 
Historia i architektura.
Osiedle patronackie 84 budynków z czerwonej cegły obejmuje obszar około 15 hektarów. Powstawało dla pracowników kopalni Dębieńsko etapami w latach 1898–1916. Domy są wolnostojące, jedno- i dwukondygnacyjne, wzbogacone fragmentami z glazurowanej białej cegły, muru pruskiego, gładkimi tynkami piaskowymi i innymi elementami. Budynki usytuowano równolegle do ulic. Ich dachy kryte są dachówka ceramiczną. Obrzeża zespołu (od ul. Wolności) zabudowano obiektami parterowymi z dachami mansardowymi nad poddaszami, które są częściowo użytkowe. Wewnątrz zespołu stoją budynki dwukondygnacyjne o zróżnicowanej architekturze i dekoracjach. Zamknięcia ulic poprzecznych z widokiem w kierunku ul. Wolności są zaakcentowane budynkami większych rozmiarów i bogatszym wystroju elewacyjnym. 
Wejścia do domów usytuowano na ich tyłach lub bokach. Poszczególne z nich mieściły od czterech do ośmiu mieszkań z kuchniami. Mieszkania robotnicze miały od 40 do 70 m², a urzędnicze były większe. Budynki wyposażono w strychy użytkowe, piwnice, piece kaflowe, wodociągi, kanalizację i prąd z sieci należącej do kopalni, a nadto w obiekty gospodarcze przeznaczone do przydomowej hodowli niewielkich zwierząt. Ubikacje zlokalizowano w budynkach gospodarczych. Istniały również ogródki rodzinne o powierzchni około 250 m² (zajmowały one łącznie 6,7 hektara, czyli prawie połowę powierzchni kompleksu). Na osiedlu była też pralnia i piekarnia chleba (obecnie Miejski Ośrodek Kultury przebudowany w latach 70. XX wieku), szkoła (ul. Szkolna - zachowane wejście) i ochronka (ul. Wolności 11, obecnie przedszkole, częściowo rozbudowane). 
Układ urbanistyczny jest zachowany w dobrym stanie i uzupełniony stosunkowo zdrową, różnorodną zieleń liściastą rosnącą wzdłuż ulic, np. na ul. Słowackiego rośnie dwurzędowa aleja lipowa. Także na ulicach Hallera i Mickiewicza znajdują się aleje formowanych akacji, a na ul. Wolności - jarzębiny. Ulica Szkolna obsadzona jest starymi lipami, kasztanowcami, jak również bukami. Cenną właściwością zespołu jest silne zróżnicowanie form architektonicznych oraz urozmaicenie detali (na 80 budynków istnieje 40 ich typów). Z uwagi na wartość zabytkową osiedla, od początku XXI wieku jest ono rewitalizowane i promowane jako atrakcja turystyczna regionu górnośląskiego. Znajduje się na Szlaku Zabytków Techniki Województwa Śląskiego.
Ochrona konserwatorska.
Układ urbanistyczny kolonii jest wpisany do wojewódzkiego rejestru zabytków pod nr rej. A/1550/95 z 10 listopada 1995. Do rejestru wpisano: 

</doc>
<doc id="5218641" url="https://pl.wikipedia.org/wiki?curid=5218641" title="Azerbejdżański Uniwersytet Techniczny">
Azerbejdżański Uniwersytet Techniczny

Azerbejdżański Uniwersytet Techniczny – azerska wyższa uczelnia techniczna zlokalizowana w Baku. 
Historia.
Uczelnia została założona w 1950 roku jako Azerbejdżański Instytut Politechniczny, złożony z czterech wydziałów. W 1955 roku wszystkie, dotąd rozproszone, jednostki organizacyjne przeniosły się do nowego budynku. W 1975 z uczelni wydzielono Azerbejdżański Uniwersytet Architektury i Budownictwa oraz Instytut Technologiczny w Gandży. W 1991 roku, po uzyskaniu niepodległości przez Azerbejdżan, uczelnia zmieniła nazwę na Azerbejdżański Uniwersytet Techniczny.
W skład uczelni wchodzą następujące jednostki administracyjne:

</doc>
<doc id="5218642" url="https://pl.wikipedia.org/wiki?curid=5218642" title="Zalesie (rejon miorski)">
Zalesie (rejon miorski)

Zalesie – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Zaucie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Łąka, własność Frołowa.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 16 osób.
Wierni należeli do parafii rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218647" url="https://pl.wikipedia.org/wiki?curid=5218647" title="Biesiedino (obwód kurski)">
Biesiedino (obwód kurski)

Biesiedino () – wieś (ros. село, trb. sieło) w zachodniej Rosji, centrum administracyjne sielsowietu biesiedinskiego w rejonie kurskim (obwód kurski).
Geografia.
Miejscowość położona jest nad Racią (prawy dopływ Sejmu), 13 km na wschód od centrum administracyjnego rejonu (Kursk), przy drodze federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się ulica Sołowjinaja i w sumie 438 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 1154 osoby.

</doc>
<doc id="5218648" url="https://pl.wikipedia.org/wiki?curid=5218648" title="Biesiedino">
Biesiedino

Biesiedino () – nazwa toponimów w Rosji

</doc>
<doc id="5218651" url="https://pl.wikipedia.org/wiki?curid=5218651" title="2 Pancerna Brygadowa Grupa Bojowa „Dagger Brigade”">
2 Pancerna Brygadowa Grupa Bojowa „Dagger Brigade”

2 Pancerna Brygadowa Grupa Bojowa „Dagger Brigade” () – ciężki brygadowy zespół bojowy przydzielony do 1 Dywizji Piechoty Armii USA stacjonującej w Fort Riley w stanie Kansas.
Historia.
2 Brygada została po raz pierwszy ukonstytuowana 24 maja 1917 roku jako Dowództwo 2 Brygady Piechoty 1 Dywizji Ekspedycyjnej, która później została oznaczona jako 1 Dywizja.
I wojna światowa.
Podczas I wojny światowej jednostka wyróżniła się udziałem w kampaniach w Montdidier-Noyon, Aisne-Marne, Meuse-Argonne, Lorraine i Picardy.
Po I wojnie światowej, 1 kwietnia 1921 Brygada została przemianowana na dowództwo i kompanię dowodzenia (HHC) 2 Brygady Piechoty, 23 marca 1925 roku na HHC 2 Brygady, i 24 sierpnia 1936 roku ponownie na HHC 2 Brygady Piechoty. 11 października 1939 została zwolniona z przydziału do 1 Dywizji i dezaktywowana 1 czerwca 1940 r.
II wojna światowa.
W 1942 roku jednostki wcześniej przydzielone do 2 Brygady brały udział w operacji Torch podczas lądowania w Afryce Północnej. 1 Dywizja Piechoty w tym czasie składała się z 3 pułków piechoty: 16, 18 i 26, z których wszystkie wyróżniły się w boju od bitwy na przełęczy Kasserine do ostatecznej porażki Rommla w bitwie pod Al-Alamajn. Jednostki te zostały następnie przeniesione do obozu Tidworth w Wiltshire w Anglii w oczekiwaniu na inwazję przez kanał pod koniec 1942 roku ale następną operacją desantową, jaką miała podjąć jednostka była Operacja Husky na Sycylii. Następnie jednostki wróciły do Anglii w celu przygotowań do operacji Overlord - inwazji na okupowaną Francję, a jednostki 1 Dywizji uczestniczyły w kampanii normandzkiej przez całe lato 1944 i późniejszych operacjach we Francji i Niemczech do końca wojny.
Po powrocie do Stanów Zjednoczonych, 30 czerwca 1943 jednostka została przemianowana na dowództwo i kompanię dowodzenia 2 Brygady Piechoty Powietrznodesantowej i aktywowana w Camp Mackall w Karolinie Północnej. Brygada została rozwiązana 15 stycznia 1945 r.
Zimna wojna.
12 lutego 1958 2 Brygada 1 Dywizji Piechoty została odtworzona i aktywowana 15 lutego 1958 w Fort Devens w stanie Massachusetts. Kolejne 5 lat jednostka ćwiczyła w północnym Massachusetts na Cape Cod. Brygada była przygotowana do wsparcia lądowania piechoty morskiej w kryzysie libańskim, ale nie została użyta.
19 lutego 1962 w Fort Devens została dezaktywowana, a 23 października 1963 została przemianowana na dowództwo i kompanię dowodzenia 2 Brygady 1 Dywizji Piechoty i w styczniu 1964 przeniesiona z pozostałymi jednostkami 1 Dywizji do Fort Riley w Kansas, gdzie została reaktywowana.
Wojna wietnamska.
We wrześniu 1965 2. Brygada została wysłana do Republiki Wietnamu, gdzie zdobyła 15 haftowanych wstęg za kampanie wojenne. Brygada wróciła do Fort Riley w 1969 roku.
Azja Południowo-Zachodnia.
Brygada ponownie wzięła udział w akcji w grudniu 1990 roku, kiedy wraz z innymi elementami 1 Dywizji Piechoty została rozmieszczona w Azji Południowo-Zachodniej. W Operacji Pustynna Burza Brygada zdobyła wstęgi bojowe za obronę Arabii Saudyjskiej i wyzwolenie Kuwejtu.
Wojna w Chorwacji.
15 lutego 1996 2 Brygada została przeniesiona wraz z resztą 1 Dywizji Piechoty w Europie do niemieckiego miasta Schweinfurt. W lutym 1996 roku 2 Brygada wysłała jednostki do Bośni i Hercegowiny w celu wzięcia udziału w operacji Joint Endeavour z 1 Dywizją Pancerną. 7 października tego samego roku cały Zespół Bojowy 2 Brygady został wysłany do Bośni jako osłona przerzutu 1 Dywizji Pancernej do Niemiec. 2 Brygadowy Zespół Bojowy uczestniczył w operacjach Joint Endeavour i Joint Guard w Bośni. 10 listopada 1996 r. 2 Brygada przejęła odpowiedzialność za amerykański sektor Wielonarodowej Dywizji "Północ". 20 grudnia 1996, po ustabilizowaniu się sytuacji w Bośni Brygada weszła w skład Sił Stabilizacyjnych NATO (SFOR). W maju 1997 Brygada została przerzucona do Schweinfurtu, pozostawiając oddział specjalny 1-77 AR (1 batalion 77 pułku pancernego), który pozostał w Bośni do listopada 1997 r.
Operacja Atlantic Resolve.
2. Brygadowy Zespół Bojowy 1 Dywizji Piechoty został wysłany do EUCOM w ramach operacji Atlantic Resolve we wrześniu 2017 r.
Insygnia.
11 grudnia 1980 2. Brygada otrzymała własne insygnia. Herb opisany jest jako „srebrne godło wysokości 1¼ cala, złożone z niebieskiego grota, na który nałożony jest srebrny lew”. Niebieski grot i srebrny lew pochodzą z dwóch pierwotnych pułków brygady: 26 pułku piechoty „Blue Spades” i 28 pułku piechoty „Black Lions”. Ponieważ zarówno 1. jak i 2. Brygada 1 Dywizji Piechoty zostały utworzone przed powstaniem Dywizji, są one uprawnione do wprowadzenia własnych insygniów.

</doc>
<doc id="5218653" url="https://pl.wikipedia.org/wiki?curid=5218653" title="Ulica Batalionów Chłopskich w Kielcach">
Ulica Batalionów Chłopskich w Kielcach

Ulica Batalionów Chłopskich - jedna z ulic w Kielcach. Jest główną częścią dzielnicy Niewachlów I.
Jest to jedna z najdłuższych ulic w Kielcach z długością ponad 4,5 km.
Przebieg.
Ulica zaczyna się na rondzie z ulicami 1 Maja i Hubalczyków. Później krzyżuje się m.in. z ulicami Transportowców i Malików. Swój bieg kończy w okolicy doliny rzeki Sufraganiec, niedaleko granicy Kielc z gminą Miedziana Góra.
Przebudowy ulicy Batalionów Chłopskich.
Na 2022 rok przesunięto sprawy formalne (m. in. wypłacenie odszkodowań za grunty) związane z przebudową skrzyżowania ulicy Batalionów Chłopskich z ulicami Malików i Wystawową. Konsultacje społeczne odbyły się w 2020 roku, natomiast w 2021 roku miasto zarezerwowało 300 tys. zł. na ten cel. Koszt inwestycji ma wynieść 16 mln zł.
Komunikacja.
Na ulicy Batalionów Chłopskich znajduje się 17 przystanków, które obsługiwane są przez 5 linii (21, 25, 44, 54, 112).
Ponadto, na zachodnim końcu ulicy znajduje się pętla autobusowa, na której swoją trasę kończą wszystkie kursy linii 44.

</doc>
<doc id="5218656" url="https://pl.wikipedia.org/wiki?curid=5218656" title="Państwo Chu">
Państwo Chu



</doc>
<doc id="5218657" url="https://pl.wikipedia.org/wiki?curid=5218657" title="Państwo Han">
Państwo Han



</doc>
<doc id="5218658" url="https://pl.wikipedia.org/wiki?curid=5218658" title="Państwo Qi">
Państwo Qi



</doc>
<doc id="5218659" url="https://pl.wikipedia.org/wiki?curid=5218659" title="Państwo Qin">
Państwo Qin



</doc>
<doc id="5218660" url="https://pl.wikipedia.org/wiki?curid=5218660" title="Państwo Wei">
Państwo Wei



</doc>
<doc id="5218662" url="https://pl.wikipedia.org/wiki?curid=5218662" title="Państwo Yan">
Państwo Yan



</doc>
<doc id="5218663" url="https://pl.wikipedia.org/wiki?curid=5218663" title="Państwo Zhao">
Państwo Zhao



</doc>
<doc id="5218665" url="https://pl.wikipedia.org/wiki?curid=5218665" title="Państwo Cai">
Państwo Cai



</doc>
<doc id="5218669" url="https://pl.wikipedia.org/wiki?curid=5218669" title="Państwo Shu">
Państwo Shu



</doc>
<doc id="5218671" url="https://pl.wikipedia.org/wiki?curid=5218671" title="Państwo Song">
Państwo Song



</doc>
<doc id="5218672" url="https://pl.wikipedia.org/wiki?curid=5218672" title="Państwo Yue">
Państwo Yue



</doc>
<doc id="5218674" url="https://pl.wikipedia.org/wiki?curid=5218674" title="Państwo Zhongshan">
Państwo Zhongshan



</doc>
<doc id="5218676" url="https://pl.wikipedia.org/wiki?curid=5218676" title="Państwo Zou">
Państwo Zou



</doc>
<doc id="5218683" url="https://pl.wikipedia.org/wiki?curid=5218683" title="Ugni">
Ugni

Ugni – rodzaj roślin z rodziny mirtowatych. Obejmuje cztery gatunki występujące w Ameryce Południowej, przy czym jeden – "Ugni myricoides" – występuje w jej północno-zachodniej części i w Ameryce Centralnej, dwa ("Ugni candollei" i "Ugni molinae") rosną w Chile i Argentynie, a "Ugni selkirkii" jest endemitem wysp Juan Fernández. Są to krzewy rosnące w zaroślach i lasach. "Ugni molinae" (znany też jako "Myrtus ugni") jest popularnie uprawiany i w wielu miejscach rośnie introdukowany, m.in. jest inwazyjny na wyspach Juan Fernández, gdzie wypiera miejscowy gatunek z tego samego rodzaju. Owoce "Ugni molinae" są używane do wyrobu przetworów, przy czym w języku angielskim znane są m.in. pod nazwą „nowozelandzkiej (sic!) żurawiny”.
Systematyka.
Rodzaj z podrodziny "Myrtoideae", rodziny mirtowatych ("Myrtaceae"). Należy do plemienia "Myrteae", a w nim do grupy "Myrteola", w której jest rodzajem siostrzanym względem rodzajów "Neomyrtus" i "Lophomyrtus". Dawniej rodzaj zaliczany do szeroko ujmowanego rodzaju mirt "Myrtus".

</doc>
<doc id="5218684" url="https://pl.wikipedia.org/wiki?curid=5218684" title="Giulio Gatti-Casazza">
Giulio Gatti-Casazza

Giulio Gatti-Casazza (ur. 3 lutego 1869 w Udine, zm. 2 września 1940 w Ferrarze) – włoski działacz i dyrektor operowy, impresario.
Życiorys.
Z wykształcenia był inżynierem, ukończył akademię morską w Genui. Od 1893 roku był dyrektorem teatru operowego w Ferrarze. W latach 1898–1908 był dyrektorem mediolańskiej La Scali, za swojej kadencji podnosząc ją do rangi czołowego teatru operowego we Włoszech. Od 1908 do 1935 roku pełnił funkcję dyrektora generalnego Metropolitan Opera w Nowym Jorku. W okresie swojej dyrekcji rozwinął Metropolitan Opera pod względem artystycznym oraz finansowym i rozsławił ją na świecie. Organizował konkursy kompozytorskie, zamawiał dla tego teatru utwory od twórców amerykańskich (Horatio Parker, Walter Damrosch, Victor Herbert) oraz europejskich (Engelbert Humperdinck, Umberto Giordano, Enrique Granados, Giacomo Puccini), zorganizował ponad 110 premier. Angażował największych ówczesnych dyrygentów, w tym Arturo Toscaniniego. W 1935 roku zrezygnował z zajmowanego stanowiska i wrócił do Włoch.
Jego pierwszą żoną była od 1910 roku śpiewaczka Frances Alda, z którą rozwiódł się w 1929 roku. W 1930 roku ożenił się powtórnie z tancerką Rosiną Galli. W 1941 roku ukazały się pośmiertnie jego wspomnienia pt. "Memories of the Opera".

</doc>
<doc id="5218686" url="https://pl.wikipedia.org/wiki?curid=5218686" title="Aston Martin V12 Speedster">
Aston Martin V12 Speedster

Aston Martin V12 Speedster − supersamochód klasy średniej wyprodukowany pod brytyjską marką Aston Martin w 2020 roku.
Historia i opis modelu.
W marcu 2020 roku Aston Martin przedstawił kolejny w drugiej dekadzie XXI wieku limitowany samochód, który zrealizował koncepcję zastosowaną w międzyczasie także przez konkurencyjne Ferrari i McLarena. Samochód powstał z inspiracji klasycznym samochodem wyścigowym brytyjskiej firmy z 1959 roku, przy którego pomocy zwyciężono 24-godzinnym wyścigu LeMans.
V12 Speedster przyjął postać smukłego, opływowo zarysowanego roadstera pozbawionego czołowej szyby, jak i oszklenia drzwi. Charakterystyczną cechą stały się oddzielone panelem nadwozia fotele kierowcy i pasażera, a także podwójny pałąk bezpieczeństwa za zagłówkami. Modyfikacje wizualne pozwoliły odróżnić od bazy do modyfikacji - modelu . Do wykorzystania nadwozia wykorzystano włókno węglowe, które pozwoliło maksymalnie obniżyć masę całkowitą.
Aston Martin V12 Speedster zgodnie z pierwszym członem nazwy napędzany jest przez 5,2 litrowe, podwójnie doładowane V12 o mocy 700 KM i maksymalnym momencie obrotowym 752 Nm. Jednostka przenosi moc na tylną oś za pośrednictwem 8-biegowej, automatycznej skrzyni biegów, z kolei prędkość maksymalna wynosi 319 km/h przy sprincie do 100 km/h w 3,4 sekundy.
Sprzedaż.
V12 Speedster jest samochodem ściśle limitowanym. Firma wyprodukowała łącznie maksymalnie 88 egzemplarzy w cenie około 3,7 miliona złotych za każdy, dopuszczając nabywcom obszerne modyfikacje lakieru włącznie ze specjalnymi okelinami na masce oraz drzwiach.

</doc>
<doc id="5218687" url="https://pl.wikipedia.org/wiki?curid=5218687" title="Osiedle Szwoleżerów">
Osiedle Szwoleżerów

Osiedle Szwoleżerów – osiedle mieszkaniowe w dzielnicy Śródmieście w Warszawie.
Opis.
Osiedle zbudowano w latach 1972−1974 według projektu Haliny Skibniewskiej, który w 1965 uzyskał I nagrodę w konkursie SARP. W projektowaniu wzięli także udział W.E. Katner, K. Woytowicz, A. Morawski, Z. Wysocki, D. Bożenkowska, R. Ekielska, A. Krawczyk i T. Kąsecki. Osiedle powstało na terenie o powierzchni ok. 4,5 ha między ulicami: Czerniakowską, Szwoleżerów i Dragonów oraz Kanałem Piaseczyńskim. Jego nazwa nawiązuje do ulicy Szwoleżerów.
Osiedle składa się z siedmiu kilkukondygnacyjnych bloków mieszkalnych wybudowanych w technologii wielkoblokowej „Ż” o rozczłonkowanych bryłach, przeznaczonych dla ok. 1700 osób. Wewnętrzny ogród zaprojektowany przez Alinę Scholtz uzyskał formę lapidarium, z rozmieszczonymi elementami kamiennych detali zniszczonych w latach 1939−1944 i po 1945 budynków i pomników. W 1974 na osiedlu powstał także pawilon handlowo-usługowy z kawiarnią w typie architektury skandynawskiej, inspirowany pracami Franka Lloyda Wrighta.
Za realizację osiedla odpowiedzialny był Kombinat Budownictwa Miejskiego „Śródmieście”, a za zarządzanie − Śródmiejska Spółdzielnia Mieszkaniowa.
Osiedle otrzymało tytuł Mistera Warszawy w konkursie na najlepszy obiekt w stolicy za rok 1974. Znalazło się też na liście dóbr kultury współczesnej Warszawy z lat 1945–1989 przygotowanej przez Stowarzyszenie Architektów Polskich w 2003 roku ze względu na wszystkie analizowane wówczas kryteria.
Osiedle objęte jest kilkoma formami opieki konserwatorskiej:

</doc>
<doc id="5218688" url="https://pl.wikipedia.org/wiki?curid=5218688" title="Hwacha">
Hwacha

Hwacha, hwach’a (화차) – rodzaj broni palnej opracowany w XV-wiecznej Korei, w okresie panowania dynastii Joseon, wóz stanowiący platformę dla wieloprowadnicowej wyrzutni strzał o napędzie rakietowym bądź wielolufowej broni strzeleckiej. Nazwa broni oznacza w języku koreańskim „wóz ognisty”.
Pierwowzór machiny, wykorzystującej lufowy układ miotający, opracowano w 1409 roku. Udoskonalony model zaprojektowany został w 1451 roku, w okresie rządów króla Munjonga, który osobiście zaangażowany był w prace nad rozwojem broni palnej. Broń miała konstrukcję drewnianą. Do dwukołowego wozu zamocowana była prostokątna płyta, w której wydrążonych było 100 okrągłych otworów ułożonych w siedmiu rzędach, stanowiących prowadnice dla pocisków. Amunicję stanowiły strzały o trzonie wykonanym z bambusa, o długości od 1 do 1,4 m, grocie żelaznym i lotce wykonanej z piór. Do trzonu przywiązany był umieszczony w papierowej rolce ładunek prochu czarnego, który po zapłonie, za sprawą gazów ulatniających się przez odpowiednio wydrążoną dziurkę, nadawał strzale napęd. Część strzał wyposażona była w osobny ładunek wybuchowy, który miał eksplodować tuż przed osiągnięciem celu. Po umieszczeniu w wyrzutni strzały połączone były lontem, po podpaleniu którego następował wystrzał kolejnych pocisków w krótkich odstępach czasu.
Konstrukcja wozu pozwalała na regulację kąta podniesienia wyrzutni od 0° do 43°. Donośność broni nie przekraczała 200 m. Do obsługi wozu koniecznych było od dwóch do czterech osób. Zamiast wyrzutni rakiet do wozu mogła być zamocowana płyta, do której z kolei mocowano 50 luf, pozwalających na jednoczesny wystrzał salwy 200-kulowej.
W 1451 roku zbudowanych zostało 700 egzemplarzy broni, które rozmieszczone zostały wzdłuż wybrzeża kraju i w garnizonach miejskich, stanowiąc element obrony przed najeźdźcami z Chin i Japonii. Broń wykorzystana była m.in. podczas wojny japońsko-koreańskiej (1592–1598). Warianty broni udoskonalane były na przestrzeni lat, jeszcze na początku XIX wieku. Do czasów współczesnych nie przetrwały żadne egzemplarze broni; wiedza o niej pochodzi ze źródeł pisanych i ikonograficznych.

</doc>
<doc id="5218690" url="https://pl.wikipedia.org/wiki?curid=5218690" title="Puchar Federacji Bośni i Hercegowiny w piłce nożnej">
Puchar Federacji Bośni i Hercegowiny w piłce nożnej

Puchar Federacji Bośni i Hercegowiny w piłce nożnej () – cykliczne rozgrywki piłkarskie o charakterze pucharowym w Bośni i Hercegowinie. Nie jest klasycznym Pucharem z jednego prostego powodu – nie ma ostatecznego zwycięzcy, a mianowicie służy jedynie jako eliminacja do Pucharu Bośni i Hercegowiny, ponieważ zwycięzcy meczów jednej rundy zyskują prawo do udziału w rundzie 1/16 finału najbardziej masowych rozgrywek piłkarskich w kraju. Organizowane co sezon przez Związek Piłki Nożnej Bośni i Hercegowiny (N/FSBiH) i przeznaczone są dla krajowych klubów piłkarskich.
Format.
Format rozgrywek był wiele razy zmieniany. Przed rozpoczęciem rozgrywek o Puchar FBiH najpierw organizowane Puchary kantonów, w których biorą udział kluby grające w ligach poniżej Premijer ligi. Do rozgrywek Pucharu FBiH kwalifikują się kluby, niektóre z kantonów mają jednego lub więcej przedstawicieli w rozgrywkach finałowych, w zależności od liczby zarejestrowanych klubów kantonalnych, ale także od rankingu klubów. Niezależnie od Pucharu FBiH w wielu kantonach rozgrywany jest mecz finałowy, w którym wyłania się zwycięzca Pucharu Kantonów. Ponieważ w sezonie 2016/17 nastąpiły zmiany w Premijer lidze Bośni i Hercegowiny, Puchar FBiH miał zakwalifikować jeszcze dwie drużyny do krajowego pucharu. Wprowadzono nowy format. Były dwie rundy. W pierwszej rundzie 16 drużyn z niższych lig, które wciąż zakwalifikowało się do pucharu kantonów, grało ze sobą, a zwycięzcy awansowali do drugiej rundy, gdzie następnie zostali sparowani z 16 drużynami z pierwszej ligi FBiH. Ostatecznie do krajowego pucharu kwalifikuje się 12 zwycięzców rundy drugiej. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne.
Historia.
Historia rozgrywek pucharowych na terenie niepodległej Bośni i Hercegowiny rozpoczyna się w sezonie 1993/94, kiedy został rozegrany pierwszy Puchar Republiki Serbskiej w piłce nożnej. Od następnego sezonu 1994/95 startowały kolejne dwie rozgrywki pucharowe - Puchar NS BiH (Puchar Federacji BiH) i Puchar Herceg-Bośni. Związek Piłki Nożnej Bośni i Hercegowiny uznał za oficjalny jedynie turniej Pucharu NS BiH, a pierwszym triumfatorem rozgrywek w 1995 został NK Čelik Zenica, który pokonał 1:0 FK Sloboda Tuzla.
Do sezonu 1999/2000 organizowano trzy oddzielne turnieje pucharowe. W 1998 roku Bośnia i Hercegowina po raz pierwszy zdobyła oficjalnego zwycięzcę Pucharu po "superfinale" pomiędzy zwycięzcami dwóch różnych pucharów (Pucharu NS BiH i Pucharu Herceg-Bośni), w którym FK Sarajevo wygrał z HNK Orašje (0:0, 1:0 pd.). W sezonie 1999/2000 w Federacji Bośni i Hercegowiny zorganizowano wspólny format pucharu (kluby z Pucharu Herceg-Bośni dołączyli do Pucharu NS BiH). W sezonie 2000/01 rozgrywki zostały reorganizowane. Rozegrano dwie rundy Pucharu NS BiH, a później dołączyli kluby z Republiki Serbskiej, w związku z czym rozgrywki otrzymały nazwę Puchar Bośni i Hercegowiny w piłce nożnej. Nadal są kontynuowane regionalne rozgrywki o Puchar Republiki Serbskiej.
W sezonie 2011/12 postanowiono również powrócić do rozgrywek regionalnych o Puchar Federacji Bośni i Hercegowiny, które były częścią rozgrywek o Puchar Bośni i Hercegowiny, i w których nie wyłoniono zwycięzców.
Edycje.
Puchar Federacji Bośni i Hercegowiny w piłce nożnej (bośn. Kup Federacije Bosne i Hercegovine)

</doc>
<doc id="5218694" url="https://pl.wikipedia.org/wiki?curid=5218694" title="Ugni molinae">
Ugni molinae

Ugni molinae – gatunek roślin z rodziny mirtowatych. Występuje naturalnie w formacjach zaroślowych i na skrajach lasów w Ameryce Południowej, w środkowej i południowej części Chile i południowo-zachodniej Argentynie. Introdukowany rośnie na wyspach Juan Fernández, w Nowej Zelandii i w Wielkiej Brytanii. Na wyspach Juan Fernández jest problematycznym gatunkiem inwazyjnym wypierającym tamtejszego endemita z tego samego rodzaju – "Ugni selkirkii". 
Gatunek znany też pod często używaną jeszcze nazwą naukową "Myrtus ugni" określany jest mianem „chilijskiej gujawy” ("chilean guava"), „truskawkowego mirtu” ("strawberry myrtle") i „nowozelandzkiej (sic!) żurawiny” ("NZ cranberry"). Roślina jest uprawiana dla owoców, które używane są do wyrobu przetworów, zwłaszcza dżemów.
Gatunek jest typowym dla rodzaju "Ugni".

</doc>
<doc id="5218695" url="https://pl.wikipedia.org/wiki?curid=5218695" title="Alhaji Kamara">
Alhaji Kamara

Alhaji Kamara (ur. 16 kwietnia 1994 w Freetown) – sierraleoński piłkarz grający na pozycji napastnika w klubie Randers FC oraz reprezentacji Sierra Leone.
Kariera.
Alhaji Kamara rozpoczynał swoją karierę w miejscowym Kallon FC. Z drużyny był wypożyczany do kilku skandynawskich klubów, m.in. IFK Värnamo. W 2014 został zawodnikiem IFK Norrköping. Z drużyną zdobył mistrzostwo Szwecji. W 2016 wyjechał do Stanów Zjednoczonych. Reprezentował barwy D.C. United i Richmond Kickers z niższej ligi. W 2018 powrócił do Europy i występował w Sheriffie Tyraspol. Od 2019 roku jest zawodnikiem Randers FC. w sezonie 2020/2021 zdobył z klubem Puchar Danii.
W reprezentacji Sierra Leone zadebiutował 29 lutego 2012 w meczu z Wyspami Świętego Tomasza i Książęcą. W tym samym starciu zdobył pierwszą bramkę. Został powołany na Puchar Narodów Afryki 2021, gdzie zdobył bramkę przeciwko Wybrzeżu Kości Słoniowej.
Przypisy.
 
 

</doc>
<doc id="5218696" url="https://pl.wikipedia.org/wiki?curid=5218696" title="Katedra w Castelsardo">
Katedra w Castelsardo

Katedra p.w. św. Antoniego Pustelnika (wł. Cattedrale di Sant'Antonio Abate) – dawna katedra średniowiecznej diecezji Ampurias. Po reformie administracji kościelnej na Sardynii z 1986 roku katedra uzyskała tytuł Konkatedry Diecezji Tempio-Ampurias.
Historia.
Wybudowana w XV w. w miejscu dawnej świątyni romańskiej. Pierwotnie służyła jako kościół parafialny, a od roku 1503 stała się katedrą dla diecezji Ampurias. W związku z tym zaszła konieczność rozbudowy istniejącego kościoła. Miało to miejsce w II połowie XVI wieku. Powtórna konsekracja i oficjalne nadanie kościołowi tyłu katedry miały miejsce w roku 1622. W wyniku przebudowy pierwotny gotycki kościół w znacznym stopniu przebudowano w stylu renesansowym, a następnie w wieku XVII–XVII został wyposażony w barokowe ołtarze w kaplicach bocznych. Wyposażenie wnętrz ukończono w roku 1810 wraz z poświęceniem ołtarza głównego.
Opis obiektu.
Kościół jest położony na wysokiej skarpie kilkadziesiąt metrów od morza. Dominującym elementem w zewnętrznym wyglądzie katedry jest wolnostojąca dzwonnica (wł. campanile) zwięczona małą kopułą, która jest pokryta kolorową, ceramiczną dachówką. Pierwotnie nie planowano budowy dzwonnicy. Na ten cel została zaadaptowana wieża, która spełniała rolę latarni morskiej i zarazem wieży obronnej w systemie warownym miasta.
Kościół jest jednonawowy, wybudowany na planie krzyża łacińskiego, którego ramię przecina nawę główną stając się w ten sposób transeptem. Nawa główna, do której przylega wieniec kaplic bocznych po obu stronach, jest zamknięta podwyższonym prezbiterium ozdobionym marmurową balustradą. Sklepienie nawy jest kolebkowe, natomiast w transepcie i prezbiterium zachowało się gotyckie sklepienie krzyżowe. Marmurowy ołtarz główny został wybudowany w 1810 roku i posiada cechy architektury klasycystycznej. Centralnym elementem ołtarza jest obraz „Matki Bożej z Dzieciątkiem Jezus”, który początkowo stanowił część XV-wiecznego ołtarza wykonanego przez nieznanego z imienia artysty, któremu nadano przydomek Mistrz z Castelsardo (wł. Maestro di Castelsardo). Pod prezbiterium znajduje się krypta, która obecnie pełni funkcję Muzeum Katedralnego. Na wejściem głównym znajduje się chór z organami piszczałkowymi z XVII w.

</doc>
<doc id="5218697" url="https://pl.wikipedia.org/wiki?curid=5218697" title="Victor Herbert">
Victor Herbert

Victor August Herbert (ur. 1 lutego 1859 w Dublinie, zm. 26 maja 1924 w Nowym Jorku) – amerykański kompozytor, dyrygent i wiolonczelista pochodzenia irlandzkiego.
Życiorys.
Był wnukiem pisarza Samuela Lovera. Osierocony w dzieciństwie przez ojca, w 1867 roku wyjechał do Stuttgartu wraz z matką, która wyszła ponownie za mąż za niemieckiego lekarza. Porzuciwszy szkołę, w latach 1874–1876 uczył się gry na wiolonczeli u Bernharda Cossmanna w Baden-Baden. W kolejnych latach występował w Niemczech, Włoszech, Francji i Szwajcarii, w 1881 roku otrzymał posadę członka orkiestry książęcej w Stuttgarcie. W 1886 roku ożenił się ze śpiewaczą Therese Föster (1861–1927), w tym samym roku wyjechał wraz z żoną do Stanów Zjednoczonych, gdzie obydwoje otrzymali angaż w nowojorskiej Metropolitan Opera. Niedługo potem zrezygnował z gry na wiolonczeli, poświęcając się działalności dyrygenckiej i kompozytorskiej. Od 1893 do 1898 roku był dyrygentem orkiestry wojskowej 22nd Regimental Band. W latach 1898–1904 dyrygował orkiestrą symfoniczną w Pittsburghu. Od 1904 roku prowadził własną Victor Herbert Orchestra. W 1908 roku został przyjęty na członka National Institute of Arts and Letters. Był współzałożycielem American Society of Composers, Authors and Publishers.
Twórczość.
Odniósł sukces przede wszystkim jako twórca popularnych operetek, cechujących się prostą, żywiołową melodyką. Stylistycznie nawiązywał do operetek Offenbacha, Heubergera i Straussa, trzymał się konwencjonalnych, typowych dla europejskich operetek librett, eksploatujących motywy egzotyczne i romantyczną tematykę. Muzyka instrumentalna i operowa Herberta, pozostająca pod wpływem Richarda Wagnera i Richarda Straussa, nie zdobyła sobie natomiast uznania.

</doc>
<doc id="5218698" url="https://pl.wikipedia.org/wiki?curid=5218698" title="Pierwotny rynek dzieł sztuki w Polsce">
Pierwotny rynek dzieł sztuki w Polsce

Pierwotny rynek dzieł sztuki w Polsce
Kiedyś rozróżnienie pomiędzy rynkiem pierwotnym a rynkiem wtórnym dzieł sztuki w Polsce było proste. Galerie wprowadzały na rynek dzieła bezpośrednio z pracowni artystów oferując je kolekcjonerom – rynek pierwotny, a kolekcjonerzy lub inni ich posiadacze sprzedawali prace ze zbiorów własnych w domach aukcyjnych lub antykwariatach. Obecnie różnice te się zacierają. Domy aukcyjne nabierają cech galerii pozyskując prace od młodych artystów i oferując je na aukcjach, np. Aukcjach Młodej Sztuki, natomiast galerie wolą odkupić dzieło od kolekcjonera i dalej nim obracać, niż obserwować jak obraca nim dom aukcyjny czy antykwariat.
Rynek pierwotny dzieł sztuki to część rynku sztuki, na której następuje wymiana handlowa – sprzedaż dzieł sztuki, które wytworzyli artyści związani umowami cywilnoprawnym z galeriami sztuki, które ich reprezentują. Sprzedaż dzieł sztuki na rynku pierwotnym w Polsce realizowana jest przez galerzystów, pierwotnym nabywcom, tak instytucjom, np. muzeom, jak i osobom prywatnym, np. kolekcjonerom, odbywa się za pośrednictwem instytucji komercyjnych – galerii sztuki o różnej, przewidzianej obowiązującymi przepisami strukturze organizacyjno-prawnej. Przedmiotem transakcji na rynku pierwotnym są dzieła sztuki w przypadku, których transakcja kupna-sprzedaży odbywa się po raz pierwszy.
W Polsce podział wpływów z uzyskanej ceny za dzieło sztuki realizowany jest zwyczajowo w stosunku 50%/50% – połowa kwoty dla artysty, połowa dla galerii. W szczególnych przypadkach podział ten następuje po odliczeniu kosztów związanych z wytworzeniem dzieła. Podział taki wynika z faktu, że umowy, które galerie sztuki podpisują z artystami, przewidują ponoszenie przez nie wszystkich kosztów związanych z promocją artysty i jego dzieł oraz często związanych z realizacją zadań twórczych artysty, w zamian za wyłączne jego reprezentowanie i wyłączną sprzedaż dzieł wytworzonych przez tego artystę.
Historia.
Przełom XIX i XX wieku.
Prekursorem i inicjatorem postrzeganego z dzisiejszej perspektywy pierwotnego rynku sztuki w Polsce był polski kolekcjoner Aleksander Krywult, założyciel salonu sztuki w Warszawie, istniejącego w latach 1880–1906. Nikt przed nim w stolicy nie prowadził działalność tego rodzaju. W pierwszych wystawach Salonu Krywulta uczestniczyli m.in. Józef Chełmoński, Maksymilian Gierymski i Julian Fałat.
"„W przeciwieństwie do konserwatywnego Towarzystwa Zachęty Sztuk Pięknych Salon Krywulta wystawiał dzieła artystów – zwolenników modernistycznych kierunków w sztuce, jak Kazimierz Stabrowski, Witold Wojtkiewicz, Władysław Podkowiński, Stanisław Wyspiański, Józef Pankiewicz i Olga Boznańska, a także artystów zagranicznych, jak Edvard Munch, Gustave Moreau, Max Klinger, Odilon Redon, Arnold Böcklin i James Whistler. Na jego wystawach warszawska publiczność mogła po raz pierwszy zobaczyć dzieła impresjonistów francuskich”".
Dwudziestolecie międzywojenne.
Po odzyskaniu niepodległości przez Polskę w 1918 roku wraz z rozwojem życia artystycznego w całym kraju dynamicznie funkcjonowały salony sztuki i antykwariaty, obok handlu antykami zajmowały się również sprzedażą sztuki współczesnej. Na przykładzie miasta Poznania można wymienić kilka przedsięwzięć, które z dzisiejszej perspektywy można nazwać pierwotnym rynkiem dzieł sztuki w międzywojennej Polsce.
Działające w Poznaniu od przełomu roku 1920 i 1921 Stowarzyszenie Artystów Plastyków „Świt”, po kilku miesiącach swej działalności, w ścisłym centrum miasta założyło salon sprzedaży obrazów. W kwietniu 1921 roku odbył się wernisaż i otwarcie dla publiczności. Co ważne, było to miejsce związane wyłącznie z handlem sztuką współczesną, ponieważ SAP Świt miało swój drugi salon zlokalizowany w Ogrodzie Zoologicznym w Poznaniu, który to salon służył jako miejsce ekspozycyjne. Celem powołania salonu sprzedaży, otwartego przy jednej z głównych ulic miasta, było umożliwienie nabycia dzieł artystycznych „bezpośrednio z rąk samych twórców, unikając przy tym pośrednictwa osób trzecich, które bardzo często nie mają nic wspólnego ze sztuką” jak stanowi cytat z opracowania Grupy artystów plastyków „Świt” M. Bryla. Na początku swej działalności salon wystawiał prace członków stowarzyszenia, niebawem innych artystów z całej Polski: Apoloniusza Kędzierskiego, Edwarda Trojanowskiego, Teodora Axentowicza, Jana Rubczaka, Feliksa Jabłczyńskiego, Leona Wyczółkowskiego, Józefa Pankiewicza i wielu innych. Choć nie przetrwał długo, ten ciekawy przykład samostanowienia artystów o sposobie dystrybucji ich dzieł wydaje się być bardzo bliski współczesnym modelom podobnych przedsięwzięć. Kolejnym, wartym wymieniania, były salon Aux Bibelots Anciens kierowany przez Stefana Sonnewenda, gdzie obok innych artystów wystawiał i sprzedawał on swoje prace. Następnym, księgarnia pod nazwą „A. Cybulski”, słynąca ze sprzedaży nut, śpiwników i wydawnictw teatralnych, oferowała również „oryginalne obrazy” głównie artystów krakowskich i poznańskich, między innymi: Aleksandra Augustynowicza, Teodora Axentowicza, Juliana Fałata, Stefana Filipkiewicza, Teodora Grotta, Juliusza Kossaka, Jacka Malczewskiego, Jana Styki, Feliksa Wygrzywalskiego. W roku 1922 otwarto w tej księgarni Wielkopolski Salon Sztuki, które już nie tylko miał być przedsięwzięciem handlowym, ale miał „promieniować światłem miłości dla prawdziwej, wielkiej sztuki” na całą Wielkopolskę. Obok wymienionych, w Poznaniu było zlokalizowanych jeszcze kilka znaczących galerii – salonów sztuki prowadzących sprzedaż dzieł pozyskanych bezpośrednio od artystów, które funkcjonowały do wybuchu II wojny światowej w 1939 roku.
Współczesność.
W warunkach powojennej Polski, w której komunistyczne władze zakazały działalności wolnorynkowej, pierwszą instytucją zajmującą się handlem dziełami sztuki było utworzone w roku 1950 przedsiębiorstwo państwowe Desa. Zajmowało się przede wszystkim handlem antykami, obok którego prowadziło również salony poświęcone sztuce najnowszej. W latach 70. pod nazwą Przedsiębiorstwo Handlu Zagranicznego Desa uczestniczyło na targach sztuki oferując prace mi. Henryka Stażewskiego i Edwarda Krasińskiego.
W latach 60., 70. i 80. sporadycznie pojawiały się kameralne galerie zwane wówczas autorskim lub niezależnymi. Opatrzone aurą elitarności ich drzwi były otwarte raczej dla wtajemniczonych. Można w nich było oglądać sztukę nowoczesną, obcować z nią, ale niestety nie kupować.
Na przełomie lat 70. i 80. zaczęły powstawać pierwsze prywatne inicjatywy związane z handlem działami sztuki współczesnej, jak galeria Piotra Nowickiego otwarta w Warszawie w 1977 roku. Ich powoływanie było jednak bardziej efektem państwowych ograniczeń w dziedzinie handlu antykami niż zamierzoną chęcią handlu sztuką współczesną. Generalnie działalność tych galerii sprowadzała się do handlu i była daleka od funkcji galerii dzieł sztuki. Taki stan rzeczy trwał do lat 90. Najważniejszym wyjątkiem w tym krajobrazie była założona w roku 1985, w Krakowie Galeria Zderzak. Pierwsza prywatna galeria sztuki w Polsce z progresywnym programem reprezentującym najlepszych artystów młodego pokolenia i próbująca budować dla nich rynek. To z niej wystawiali między innymi członkowie Gruppy – Sobczyk, Grzyb, Modzelewski. Największym osiągnięciem tej instytucji okazało się przywrócenie do obiegu twórczości nieżyjącego od 40 lat artystę malarza Andrzeja Wróblewskiego. Inną, wartą przywołana galerią z tego okresu jest powołana nieco później, w roku 1989 Starmach Gallery z Krakowa – Galeria Starmacha, której pierwszą rynkową gwiazdą stał się Jerzy Nowosielski.
Z końcem lat 90. XX w. i początkiem wieku XXI otwiera się nowy rozdział polskiego rynku pierwotnego dzieł sztuki – rynku galeryjnego, kreującego publiczność, docierającego ze sztuką nowoczesną nie tylko do kolekcjonerów krajowych, ale dzięki obecności na najważniejszych targach sztuki, oferującego polską sztukę współczesną kolekcjonerom zagranicznym – Zachodowi. Obok pojawiających się i znikających w tym czasie wielu galerii sztuki, w 1997 roku przy Galerii Foksal w Warszawie powołana została Fundacja Galerii Foksal, która najpierw jako jednostka pomocnicza dla legendarnej galerii w 2001 roku przekształciła się w galerię komercyjną – chyba najważniejszą polska galerię sztuki współczesnej. Dzięki charyzmatycznemu zespołowi młodych kuratorów, mających ogromne doświadczenie nie tylko z polską, ale i światową sztuką nowoczesną od roku 2002, FGF jako pierwsza uczestniczyła w zagranicznych targach sztuki, między innymi w niemieckich czy szwajcarskich , a już w 2003 r. debiutowała na najważniejszych targach sztuki na świecie Art Basel, promując polską sztukę współczesną i „otwierając drogę kolejnym galeriom z Polski, ale zrywając też ostatecznie żelazną kurtynę dzielącą sztukę zachodniej i wschodniej Europy”. Z sukcesem reprezentowali najważniejszych polskich artystów. Działalność FGF stała się modelowa dla innych polskich i wschodnioeuropejskich galerii sztuki.
Związana ze środowiskiem FGF i inspirowana jej działalnością, wiosną 2001 roku powołana została w Warszawie równie ważna i wytaczająca nowe kierunki Galeria Raster. Przedsięwzięcie to niejako wyewoluowało ze związanego ze sztuką i rynkiem sztuki magazynu „Raster”, obecnego w przestrzeni publicznej od połowy lat 90. Galeria Raster w odróżnieniu od międzynarodowej działalności FGF zaczynała z nastawieniem na bardziej lokalne środowiska. Różnice między tymi galeriami wyostrzyły się w 2002 roku, kiedy Raster zorganizował artystyczny kiermasz, pierwszą w Polsce edycję Targów Taniej Sztuki, których celem było nie tylko upowszechnianie sztuki, ale i kreowanie dla niej nowej publiczności. Działalność ta nie kolidowała z pojawieniem się od 2004 roku galerii Raster na targach sztuki w Bazylei. Historycznie swoją działalność Raster rozpoczęła od wystaw indywidualnych Wilhelma Sasnala, Marcina Maciejowskiego, Rafała Bujnowskiego – dawnych członków krakowskiej Grupy Ładnie.
Od 2004 roku powszechnie zaczęły powstawać w Polsce nowoczesne i profesjonalne galerie sztuki z nowymi pomysłami programowymi. Można by przedstawić ich listę jednak, dzięki swej kreatywności i przedsiębiorczości oraz dzięki nowoczesnym technologiom są naprawdę łatwe do odszukania. W kontekście ogólnopolskiego boomu galeryjnego warto jednak zwrócić uwagę na przykład trzech ważnych galerii tamtych czasów, pierwotnie wywodzących się z Poznania – galerii Pies, galerii Starter i galerii Stereo – finalnie osiadłych w Warszawie. Ich przykład pozwala ukuć generalne stwierdzenie, że rynek galeryjny – rynek pierwotny dzieł sztuki w Polsce jest zakorzeniony i zlokalizowany w Warszawie. Potwierdzeniem i wyrazem tego zjawiska wydaję się być bodaj najważniejsza polska impreza związana z rynkiem sztuki nowoczesnej, powołana w 2011 roku z inicjatywy kilkunastu warszawskich galerii sztuki Warsaw Gallery Weekend. Cykliczny udział w WGW najważniejszych galerii ze wszystkich miast Polski świadczy o ponadlokalnym znaczeniu nie tylko tej imprezy, ale i miasta dla ogólnokrajowego rynku sztuki, w którym impreza ta się odbywa.

</doc>
<doc id="5218699" url="https://pl.wikipedia.org/wiki?curid=5218699" title="Tiny Mix Tapes">
Tiny Mix Tapes

Tiny Mix Tapes – amerykański internetowy magazyn muzyczny założony w 2001 roku przez Marvina Lina (znanego jako Mr. P), poświęcony wiadomościom i recenzjom muzycznym oraz innym, bieżącym wydarzeniom kulturalnym. Serwis był notowany w rankingu Alexa na miejscu 725047.
Historia i profil.
Magazyn internetowy Tiny Mix Tapes został współzałożony w 2001 roku przez Marvina Lina (znanego jako Mr. P). Celem magazynu było publikowanie informacje o nowych, niezależnych wydarzeniach. Oprócz wiadomości muzycznych i recenzji, często publikowanych przez autorów posługujących się pseudonimami, magazyn był znany z tematycznych playlist z serii "Automatic Mix Tape Generator" oraz komiksów. W 2009 roku wydał charytatywną kompilację, w której udział wzięli między innymi Jim O’Rourke, Mount Eerie i Dan Deacon. 
Tiny Mix Tapes odgrywał znaczącą rolę w promowaniu muzyki outsiderów, w tym artystów awangardowych i eksperymentalnych, którym nie poświęcano zbyt wiele uwagi w innych miejscach, a także nietypowym wydarzeniom w muzyce pop. 6 stycznia 2020 zarząd magazynu poinformował o przerwie w działalności.
Listy roczne.
Od 2011 roku Tiny Mix Tapes sporządza kilka rodzajów list na koniec roku:

</doc>
<doc id="5218700" url="https://pl.wikipedia.org/wiki?curid=5218700" title="Bybel">
Bybel

Bybel ("Bibel") – polski herb szlachecki linii młodszej, noszący zawołania "Bybel" i "Kosa".
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu czerwonym litera dwie kosy końcami do góry skierowane, ostrzem do siebie skrzyżowane ukośnie, pod nimi pomiędzy rogami półksiężyca srebrnego – krzyż srebrny kawalerski."
"Nad tarczą sam hełm z koroną."
"Labry herbowe czerwone, podbite srebrem."
Geneza.
Bybel jest herbem uszczerbionym. W przeszłości występował w obwodzie lwowskim wsi Bybło, wówczas jej właścicielem był ród Bybelskich, który przyjął ten sam herb.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (jedno nazwisko). Występowanie na liście nazwiska nie musi oznaczać, że konkretna rodzina pieczętowała się herbem Bybel. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Lista uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwisko uprawnionych do używania herbu Bybel"":
Oprócz tego należy przytoczyć wspomniane już wcześniej nazwisko Bybelskich, o których wspomina w swoich dziełach Franciszek Piekosiński.

</doc>
<doc id="5218702" url="https://pl.wikipedia.org/wiki?curid=5218702" title="Regulaminy aukcyjne na rynku sztuki w Polsce">
Regulaminy aukcyjne na rynku sztuki w Polsce

Regulaminy aukcyjne na rynku sztuki w Polsce – są zbiorem zasad oraz warunków sprzedaży dzieł sztuki i innych obiektów kolekcjonerskich. Celem regulaminów jest wewnętrzna organizacja funkcjonowania aukcji. W polskich domach aukcyjnych przeważa sprzedaż komisowa. Oznacza to, że większość domów aukcyjnych w ramach oferty aukcyjnej sprzedaje dzieła sztuki nie stanowiące ich własności. Sytuacja ta będzie się zmieniała wraz z siłą ekonomiczną polskich domów aukcyjnych.
Pierwsze regulaminy aukcyjne po transformacji ustrojowej w 1989 roku w Polsce.
Handel dziełami sztuki w Polsce po 1989 r. prosperował w granicach ustawy z dnia 23 grudnia 1988 r. o działalności gospodarczej, w której zawarto przepisy o posiadaniu obowiązkowej koncesji – była ona niezbędna do legalnego obrotu dziełami dóbr kultury, które powstały przed 9 maja 1945 r. Ze względu na brak aktów wykonawczych, przedsiębiorstwa miały ułatwioną drogę do swobodnego rozwijania się na polskim rynku.
Jednymi z pierwszych aktów prawnych, które były istotne w modyfikacji ówczesnych praktyk aukcyjnych, były przepisy z 1996 r. o przetargu ustnym oraz ich nowelizacja w ustawie z dnia 14 lutego 2003 r. Na podstawie treści regulaminów, domy aukcyjne doprowadzały do zawarcia umowy sprzedaży przy zastosowaniu licytacji.
Ogólna definicja i podstawowe elementy regulaminów aukcyjnych.
Regulaminy aukcyjne prawie zawsze regulują zasady funkcjonowania oraz upoważniania aukcjonera do prowadzenia licytacji. Poza tym, w regulaminach pojawiają się także postanowienia dotyczące wycofywania obiektów z licytacji, zwrotu obiektów itp. Służy to między innymi ochronie publicznej opinii danego domu aukcyjnego, ale może także wynikać ze świadomego usunięcia obiektu ze względu na rosnącą popularność czy prawdopodobieństwo falsyfikatu. Poprzez wprowadzenie takich zasad, domy aukcyjne są w stanie zapewnić sobie dominującą pozycję oraz bezpieczeństwo dzięki uniknięciu prawnej odpowiedzialności karnej za niepożądane skutki działań np.: “dom aukcyjny nie ponosi odpowiedzialności za ukryte wady fizyczne i prawne oferowanych obiektów” i “dom aukcyjny daje gwarancję autorstwa i innych cech obiektu opisanych w katalogu: gdyby opis okazał się niezgodny ze stanem rzeczywistym, nabywca może w ciągu 14 dni od daty aukcji zwrócić obiekt do domu aukcyjnego (…)”.
W każdym regulaminie aukcyjnym wyróżnić można pewne podstawowe elementy
Pierwszym z nich jest zawsze Organizator danej aukcji – wskazywany jest w tym miejscu np. dany dom aukcyjny, wraz ze wszystkimi kluczowymi danymi. Kolejnym elementem jest określenie prowadzącego aukcję, nazywanego inaczej aukcjonerem. Jest to niezwykle ważne, ponieważ to właśnie on, dzięki uprawnieniom nadanym przez dom aukcyjny, rozstrzyga ewentualne spory powstałe podczas aukcji. W regulaminie aukcji nie może zabraknąć opisu przedmiotu aukcji. Przedmiotami aukcji mogą być dzieła sztuki lub obiekty rzemiosła artystycznego, będące własnością domu aukcyjnego (wówczas organizator występuje w roli komisanta) lub będące własnością sprzedającego. W drugim przypadku dom aukcyjny występuje w roli pośrednika, a za potwierdzenie własności bez roszczeń osób trzecich przedmiotu aukcji uznaje się oświadczenie sprzedającego. Określenie odpowiedzialności jest ważnym punktem regulaminu, ponieważ nie tylko kwestia własności przedmiotu aukcji, ale również jego autentyczności określana jest na podstawie oświadczeń właściciela, co zwalnia dom aukcyjny z odpowiedzialności prawnej w przypadku ewentualnych nieprawidłowości. W regulaminie muszą znaleźć się także zapisy dotyczące uczestników oraz regulujące ich udział w aukcji. Ważnym punktem w tym miejscu jest wskazanie wysokości wadium. W większości przypadków osoba, która wpłaciła wadium i otrzymała numer licytacyjny staje się uczestnikiem aukcji. W regulaminach określane są również sposoby uczestnictwa w aukcji. Od lat 90. polskie domy aukcyjne przewidywały kilka dodatkowych form uczestnictwa: telefoniczną, za pośrednictwem organizatora aukcji do wysokości limitu oraz internetową licytację w czasie rzeczywistym. Regulaminy obejmują także zagadnienia dotyczące terminów funkcjonowania na aukcji, tj. oznaczenia rodzajów cen (istnieją trzy podstawowe: wywoławcza, wylicytowana i sprzedaży) oraz symboli pojawiających się w ramach katalogu aukcyjnego (np. symbol gwiazdki Droit de suite). W regulaminach wyszczególnione zostają również inne opłaty aukcyjne i różnego rodzaju prowizje. Niektóre domy aukcyjne: „zastrzegają sobie także prawo do naliczanie odsetek ustawowych za okres opóźnienia w zapłacie (np. DA DESA Unicum). W przypadku braku zapłaty w terminie wyznaczonym (lub też dodatkowo ustalonym przez strony) następuje rozwiązanie umowy i przepadek wadium (zadatku)”. Innymi elementami są także zapisy odnoszące się do tabel postąpień aukcyjnych czy klauzul dotyczących kwestii wydania obiektów. Dodatkowymi, pozytywnymi, elementami regulaminów aukcyjnych są np. zapisy zapewniające prawo pierwokupu muzeom rejestrowanym oraz ograniczenia dotyczące wywozu.
„Wynaturzenia” regulaminów aukcyjnych.
Ze względu na istniejące luki prawne w obrocie dziełami sztuki, na przełomie lat 90. i 00., w regulaminach polskich domów aukcyjnych pojawiły się tzw. “wynaturzenia”, czyli takie zasady aukcyjne wykreowane przez dany dom aukcyjny, które funkcjonowały na jego korzyść, a niekorzyść kupującego. Owe “wynaturzenia” mogą charakteryzować się niedookreślonością, jak i nadmierną precyzją – jest to zależne od oczekiwanych skutków. Przykładowe “wynaturzenia” znajdowały się m.in. w regulaminie aukcyjnym DA Adam’s w latach 1997–2000 i DA Polonia Art. Wybrane domy wprowadziły takie zasady jak wprowadzenie możliwości wystąpienia przez domy aukcyjne o odszkodowanie przeciwko osobie, której celem nie było kupno licytowanych obiektów. Dom aukcyjny jako organizator aukcji miał obowiązek stwierdzić, czy faktycznie dana osoba nie planowała kupna żadnego z wystawianych obiektów, jednak nie ustalono dokładniejszych kroków, które należałoby podjąć w tym przypadku. Następnym “wynaturzeniem” było określenie zasad przechowywania zakupionych obiektów na aukcji, które nie były odebrane tuż po zakończeniu aukcji. Według regulaminu domu aukcyjnego Adam’s, koszty owego przechowywania wynosiły 10% sumy zakupu za każdy kolejny dzień po zakupie danego obiektu. Aczkolwiek jednym z najbardziej kontrowersyjnych regulaminowych zapisów był punkt, który zastrzegał na rzecz domu aukcyjnego, prawo do dokonywania wszelkich zmian w swoim regulaminie w każdym czasie i w każdej formie. Tak sformułowana zasada prawna mogła konotować wiele nieporozumień i nadużyć na rzecz domu aukcyjnego. Niniejsza klauzula z punktu widzenia sprzedającego i kupującego była niekorzystna oraz wprowadzała ona wątpliwości dotyczące samej etyki prawnej.

</doc>
<doc id="5218703" url="https://pl.wikipedia.org/wiki?curid=5218703" title="Fu Hao (żona Wu Dinga)">
Fu Hao (żona Wu Dinga)

Fu Hao () pośmiertnie Mu Xin (母辛) (zm. ok. 1200 r. p.n.e.) – jedna z żon króla Wu Dinga z dynastii Shang. Jako królowa pełniła funkcje dowódczyni wojskowej oraz arcykapłanki.
Zachowało się niewiele informacji o jej pochodzeniu i rodzinie. Wiadomo, że była jedną z 64 żon króla Wu Dinga. Zmarła za życia męża. Chociaż w źródłach pisanych z okresu Zhou nie ma o niej wzmianki, jej imię widnieje na około 170 inskrypcjach z kości wyroczni.
Wiadomo, że dowodziła armiami i osobiście prowadziła kampanie wojskowe. Zachowały się informacje o jej zwycięstwach. 
Fu Hao pełniła również obowiązki arcykapłanki i wyroczni. Wu Ding, który jako król, miał monopol na rytuały religijne, powierzał jej jednak tę funkcję. 
W 1976 roku odkryto jej grobowiec w pobliżu dawnej stolicy Yin. Jest on jedynym królewskim grobowcem epoki Shang, który pozostał niezauważony i nie splądrowany, dając wyjątkowy wgląd w jej życie i praktyki pogrzebowe tamtych czasów.

</doc>
<doc id="5218704" url="https://pl.wikipedia.org/wiki?curid=5218704" title="Mistrzostwa Kanady w Łyżwiarstwie Figurowym 2022">
Mistrzostwa Kanady w Łyżwiarstwie Figurowym 2022

Mistrzostwa Kanady w łyżwiarstwie figurowym 2022 – zawody mające na celu wyłonienie najlepszych łyżwiarzy figurowych w Kanadzie w kategorii seniorów, juniorów. Mistrzostwa seniorów rozgrywano od 6 do 12 stycznia 2020 w hali TD Place Arena w Ottawie.
Osiągnięte rezultaty na zawodach krajowych determinowały skład reprezentacji Kanady na Zimowe Igrzyska Olimpijskie 2022, Mistrzostwa Świata 2022, Mistrzostwa Świata Juniorów 2022 i Mistrzostwa Czterech Kontynentów 2022.

</doc>
<doc id="5218705" url="https://pl.wikipedia.org/wiki?curid=5218705" title="Phylacteophaga eucalypti">
Phylacteophaga eucalypti

Phylacteophaga eucalypti – gatunek błonkówki z rodziny Pergidae.
Taksonomia.
"Phylacteophaga eucalypti" została opisana w 1999 roku przez Waltera Froggatta na podstawie okazów wyhodowanych z eukaliptusa gałkowego. Jako miejsce typowe podano Melbourne. Lektotyp (samica) został wyznaczony przez Z. B. Mayo, Andrew Austina i Marka Adamsa w 1997 roku. W 1955 Edgar Riek wyróżnił dwa podgatunki: "P. eucalypti eucalypti" i "P. eucalypti tasmanica" (miejsce typowe St Helens na Tasmanii, holotypem była samica). Podgatunki te zostały ponownie zsynonimizowane przez Mayo, Austina i Adamsa w 1997 roku.
Zasięg występowania.
Gatunek ten występuje w kontynentalnej Australii (stany Australia Południowa, Nowa Południowa Walia, Terytorium Stołeczne i Wiktoria) oraz na Tasmanii.
Biologia i ekologia.
Odżywianie.
Larwy minują liście. Roślinami żywicielskimi są przedstawiciele rodziny mirtowatych z rodzajów "Corymbia" ("C. citriodora", "C. ficifolia" i "C. maculata"), eukaliptus ("E. amygdalina", eukaliptus gronisty, eukaliptus kamaldulski, "E.cladocalyx", eukaliptus gałkowy, eukaliptus wielki, "E. mannifera", "E. nitens", "E. racemosa", "E. robusta", eukaliptus wierzbowaty, "E. sideroxylon" i eukaliptus rózgowaty), oraz "Lophostemon" ("L. confertus").
Rozród.
Samice składają jedno, rzadziej dwa jaja zazwyczaj w pobliżu nerwu głównego liścia. Przepoczwarczenie następuje w minie; dorosła gąsienica buduje przezroczysty kokon, zaś przejście od stadium larwy do stadium poczwarki trwa ok. 3 dni. W przypadku podrażnienia poczwarka wydaje wyraźny odgłos, uderzając w ścianki kokonu końcem odwłoka.

</doc>
<doc id="5218709" url="https://pl.wikipedia.org/wiki?curid=5218709" title="Dave Doogan">
Dave Doogan

David Michael Doogan (ur. 4 marca 1973 w Perth) − brytyjski polityk, członek Szkockiej Partii Narodowej. Od 2019 roku poseł do Izby Gmin z okręgu Angus.

</doc>
<doc id="5218714" url="https://pl.wikipedia.org/wiki?curid=5218714" title="Puchar Herceg-Bośni w piłce nożnej">
Puchar Herceg-Bośni w piłce nożnej

Puchar Herceg-Bośni w piłce nożnej (chorw. Nogometni kup Herceg-Bosne) – w latach 1994-2000 cykliczne rozgrywki piłkarskie o charakterze pucharu krajowego dla klubów piłkarskich z Chorwackiej Republiki Herceg-Bośni w Bośni i Hercegowinie. Organizowane co sezon przez Nogometni savez Hrvatske Republike Herceg-Bosne (NSHB). Trzeci po Pucharze Bośni i Hercegowiny i Pucharze Republiki Serbskiej piłkarskie rozgrywki pucharowe w kraju.
Format.
Format rozgrywek był wiele razy zmieniany. W rozgrywkach uczestniczą kluby z Herceg-Bośni. Wszystkie rywalizacje od rundy pierwszej do finału składają się z jednego meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis, dyktowane są rzuty karne. Rozgrywki składają się z 3 etapów: ćwierćfinałów, półfinałów i finału.
Historia.
Rozgrywki o Puchar Herceg-Bośni rozpoczęły się w roku 1994, podczas trwającej jeszcze wojny w Jugosławii. Pierwszym triumfatorem rozgrywek w 1994 został FK Kozara Gradiška. Rok wcześniej startowały rozgrywki o Puchar Republiki Serbskiej, a w sezonie 1994/95 Puchar NS BiH. Od sezonu 2000/01 po raz pierwszy w Pucharze Bośni i Hercegowiny rywalizują kluby z całego kraju (w tym kluby z Republiki Serbskiej).
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Herceg-Bośni na podium oficjalnie stawało w sumie 16 drużyn. Liderem klasyfikacji jest FK Radnik Bijeljina, który zdobył 7 Pucharów.
Stan na 31.05.2021.
Klasyfikacja według miast.
Siedziby klubów: stan na 31.05.2021.

</doc>
<doc id="5218715" url="https://pl.wikipedia.org/wiki?curid=5218715" title="Adolf Saraniecki">
Adolf Saraniecki

Adolf Saraniecki (ur. 6 grudnia 1884 w Hołoskowie w Galicji Wschodniej, zm. 14 lutego 1944 w Maryińsku, obwód kemerowski) – polski prawnik, tłumacz, sędzia, prokurator, poseł, urzędnik konsularny.
Życiorys.
Syn Piotra i Teofili z d. Dromireckiej. Ukończył gimnazjum w Kołomyji, absolwent Wydziału Prawa Uniwersytetu Franciszkańskiego we Lwowie, sędzia m.in. Sądu Powiatowego w Haliczu (1914–), Sądu Okręgowego w Stanisławowie (1926–) i Sądu Okręgowego we Lwowie (1929–1934).
Poseł na Sejm RP I kadencji (1922–1927), członek Trybunału Stanu, w 1937 mianowany prokuratorem Sądu Apelacyjnego we Lwowie. W 1940 został przez władze radzieckie deportowany z rodziną do Kazachstanu. Powołany na stanowisko delegata Ambasady RP w Semipałatyńsku (1941–1942). Został aresztowany przez NKWD, osadzony w więzieniu w Ałma-Acie, i skazany na pobyt w obozie Sibłag (Сиблаг) w Maryińsku, gdzie zmarł.

</doc>
<doc id="5218718" url="https://pl.wikipedia.org/wiki?curid=5218718" title="S.A. Chakraborty">
S.A. Chakraborty

Shannon A. Chakraborty (ur. 7 grudnia 1985) – amerykańska pisarka, tworząca fantastykę, pochodząca z Queens. Jest najlepiej znana z trylogii "Dewabad". 
Kariera literacka.
Zadebiutowała w 2017 powieścią "Miasto mosiądzu". Ta została dobrze oceniona i została nominowana do wielu nagród, w tym do Nagrody Williama L. Crawforda, Nagrody Comptona Crooka, Nagrody Locusa, i World Fantasy Award. Została jej przyznana również nagroda portalu Booknest.eu dla najlepszej debiutanckiej powieści. Kolejna część cyklu, K"rólestwo Miedzi", zostało opublikowane w 2019, a następnie została nominowana do Nagrody Astounding dla nowego pisarza. Ostatni tom cyklu, "The Empire of Gold", został wydany w 2020 roku. W 2022 ma ukazać się zbiór opowiadań osadzony w tym samym świecie pod tytułem "The River of Silver". 
Zapowiedziano, że kolejny cykl autorki będzie rozgrywać się w XII wieku na Oceanie Indyjskim. Ma on ukazać się w 2022, a jego wydawcą będzie Voyager.
Życie prywatne.
Urodziła się i wychowała w New Jersey w katolickiej rodzinie. Jako nastolatka przeszła na islam. Miała zamiar zostać historykiem, specjalizującym się w Bliskim Wschodzie, ale kryzys finansowy w 2008 sprawił, że nie udało jej się osiągnąć celu. Pracowała wówczas na utrzymanie siebie oraz swojego męża, jednocześnie pisząc tekst, który ostatecznie został wydany jako "Miasto Mosiądzu".
Mieszka w New Jersey z mężem i córką. 

</doc>
<doc id="5218721" url="https://pl.wikipedia.org/wiki?curid=5218721" title="Phylacteophaga froggatti">
Phylacteophaga froggatti

Phylacteophaga froggatti – gatunek błonkówki z rodziny Pergidae.
Taksonomia.
"Phylacteophaga froggatti" został opisany w 1955 roku przez Edgara Rieka. Jako miejsce typowe podano miejscowość Schofields w Nowej Południowej Walii. Holotypem była samica. W 1963 Robert Bernard Benson uznał ten takson za podgatunek "Phylacteophaga eucalypti" ("Phylacteophaga eucalypti froggatti" ). W 1997 Z. B. Mayo, Andrew Austin i Mark Adams przywrócili mu status gatunku.
Zasięg występowania.
Gatunek ten występuje w Australii (stany Australia Południowa, Australia Zachodnia, Nowa Południowa Walia, Queensland, Terytorium Stołeczne, Wiktoria, Tasmania), oraz na Nowej Kaledonii i Nowej Zelandii.
Biologia i ekologia.
Roślinami żywicielskimi są przedstawiciele rodziny mirtowatych z rodzajów "Agonis" ("A. flexuosa"), "Corymbia" ("C. calophylla", "C. citriodora" "C. ficifolia" i "C. maculata"), eukaliptus (eukaliptus gronisty, eukaliptus gruborogi, eukaliptus kamaldulski, eukaliptus mocny, eukaliptus popielaty, eukaliptus rózgowaty, eukaliptus wierzbowaty, "E.cladocalyx", "E. dunii", eukaliptus gałkowy, "E. gomphocephala", eukaliptus wielki, "E. kitsoniana", "E. lehmannii", "E. leucoxylon", "E. macarthurii", "E. mannifera", "E.marginata", "E. nicholii", "E. nitens", "E. ovata", "Eucalyptus perriniana", "E. rudis" i "E. sideroxylon") oraz "Lophostemon" ("L. confertus"). Stwierdzono również możliwe żerowanie na brzozie, oraz dębach (dąb błotny i dąb szypułkowy).
Parazytoidami są błonkówki z rodzin męczelkowatych ("Apanteles" sp., "Bracon confusus", "Bracon phylacteophagus"), gąsienicznikowatych ("Paraphylax" sp.), bleskotkowatych ("Brachymeria" sp.), wiechońkowatych ("Apleurotropis" sp., "Chrysonotomyia" sp., "Cirrospilus margiscutellum" i inne z rodzaju "Cirrospilus", "Elasmus australensis", "Pediobius" sp.), "Eupelmidae" ("Eupelmus" sp.) i siercinkowatych ("Lariophagus" sp.).

</doc>
<doc id="5218724" url="https://pl.wikipedia.org/wiki?curid=5218724" title="Izabela Polakowska-Rybska">
Izabela Polakowska-Rybska

Izabela Polakowska-Rybska (ur. 1986) – polska dyrygentka, wykładowczyni Akademii Muzycznej im. Karola Lipińskiego we Wrocławiu. Dyrygent i kierownik artystyczny Wrocławskiego Chóru Żeńskiego oraz Męskiego Zespołu Wokalnego "I Signori". Kurator regionu dolnośląskiego Akademii Chóralnej – Śpiewającej Polski.
Życiorys.
Wykształcenie.
Ukończyła Ogólnokształcącą Szkołę Muzyczną I i II st. im. Karola Szymanowskiego we Wrocławiu w klasie skrzypiec. Jest absolwentką Akademii Muzycznej im. Karola Lipińskiego we Wrocławiu: Wydziału Edukacji Muzycznej w klasie dyrygowania Agnieszki Franków-Żelazny oraz Wydziału Kompozycji, Dyrygentury, Teorii Muzyki i Muzykoterapii w klasie dyrygentury Alana Urbanka.
Działalność artystyczna.
W latach 2007–2012 pełniła funkcję asystenta dyrygenta w Chórze "Medici Cantantes" Uniwersytetu Medycznego. W latach 2010–2014 była nauczycielem muzyki w Zespole Szkół nr 14 we Wrocławiu, gdzie założyła i prowadziła chór. W latach 2012–2013 współpracowała z Operą Wrocławską, pełniąc funkcję Dyrygenta i Opiekuna Artystycznego Chóru Dziecięcego Opery Wrocławskiej. Od 2013 była dyrygentem-asystentem w Polskim Narodowym Chórze Młodzieżowym. W latach 2013–2015 była związana z Chórem Polskiego Radia, gdzie początkowo pełniła funkcję chórmistrza, a następnie pełniła obowiązki Dyrektora Artystycznego.
W latach 2016–2018 pełniła funkcję Dyrygenta i Kierownika Artystycznego Chóru Filharmonii Opolskiej. W latach 2016–2017 była związana z Narodowym Forum Muzyki jako zastępca Kierownika Artystycznego Chóru Chłopięcego Narodowego Forum Muzyki oraz asystent dyrygenta w Chórze Narodowego Forum Muzyki. W styczniu 2018 roku objęła funkcję kuratora regionalnego Akademii Chóralnej – Śpiewającej Polski, a w marcu tego samego roku założyła i prowadzi Męski Zespół Wokalny "I Signori". Od 2018 roku jest wykładowcą przedmiotu „Śpiew Zespołowy” na Wydziale Wokalnym Akademii Muzycznej im. Karola Lipińskiego we Wrocławiu. Jest dyrygentem Wrocławskiego Chóru Żeńskiego. W 2021 roku wzięła udział w koncercie „Muzycy-Medykom” zorganizowanym m.in. przez Stowarzyszenie Inicjatyw Artystycznych "Mosty Kultury".
Wraz z prowadzonymi przez siebie chórami gościła m.in. na: Gali Finałowej Koryfeusz Muzyki Polskiej, Festiwalu Warszawska Jesień, Sacrum Profanum, Festiwalu Witolda Lutosławskiego Łańcuch, Wielkanocnym Festiwalu Ludwiga van Beethovena w Warszawie, Edinburgh International Festival, V Ogólnopolskim Festiwalu Pieśni Religijnej „Pater Noster” – Strzepcz 2019, XV Międzynarodowym Festiwalu Chórów „Gaude Cantem” im. Kazimierza Fobera, 51. Ogólnopolskim Turnieju Chórów Legnica Cantat.
Nagrania.
Przygotowała zespoły do nagrań płytowych:

</doc>
<doc id="5218725" url="https://pl.wikipedia.org/wiki?curid=5218725" title="Nerisopam">
Nerisopam



</doc>
<doc id="5218729" url="https://pl.wikipedia.org/wiki?curid=5218729" title="Łyżwiarstwo figurowe na Zimowych Igrzyskach Olimpijskich 2022 – pary taneczne">
Łyżwiarstwo figurowe na Zimowych Igrzyskach Olimpijskich 2022 – pary taneczne

Łyżwiarstwo figurowe na Zimowych Igrzyskach Olimpijskich 2022 – pary taneczne – rywalizacja w jednej z konkurencji łyżwiarstwa figurowego – parach tanecznych, rozgrywanej na Zimowych Igrzyskach Olimpijskich 2022 rozgrywanej 12 i 14 lutego w hali Capital Indoor Stadium.
Tytułu mistrzowskiego nie bronili Kanadyjczycy Tessa Virtue i Scott Moir, którzy zakończyli karierę amatorską po poprzednich igrzyskach.
Rekordy świata.
W tabeli przedstawiono rekordy świata w konkurencji par tanecznych przed rozpoczęciem zawodów olimpijskich:
W trakcie zawodów ustanowiono następujące rekordy świata (GOE±5):
Kwalifikacje.
Poszczególne reprezentacje mogły zdobyć kwalifikacje olimpijskie w poszczególnych konkurencjach, w tym w konkurencji par sportowych, podczas dwóch zawodów. Pierwszą możliwością kwalifikacji były mistrzostwa świata 2021, podczas których obsadzono 18 z 23 miejsc. Pozostałe kwalifikacje wyłoniono podczas zawodów Nebelhorn Trophy 2021.
Wyniki.
Taniec rytmiczny.
Wzorem tańca w tańcu krótkim był "Midnight Blues". Do tańca dowolnego zakwalifikowało się 20 z 23 par.

</doc>
<doc id="5218731" url="https://pl.wikipedia.org/wiki?curid=5218731" title="Alabjewo (sielsowiet biesiedinski)">
Alabjewo (sielsowiet biesiedinski)

Alabjewo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Sejmem (lewy dopływ Desny) i jej dopływem Rać, 4 km od centrum administracyjnego sielsowietu (Biesiedino), 12 km na południowy wschód od centrum administracyjnego rejonu (Kursk), 4 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 88 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 131 osób.

</doc>
<doc id="5218732" url="https://pl.wikipedia.org/wiki?curid=5218732" title="Artur Konopacki">
Artur Konopacki

Artur Konopacki (ur. 1975) – polski historyk i działacz społeczny pochodzenia pochodzenia tatarskiego.
Jest absolwentem i wykładowcą Uniwersytetu w Białymstoku, gdzie uzyskał stopień naukowy doktora w zakresie historii. Autor publikacji naukowych i popularnonaukowych o tematyce tatarskiej. Pełni funkcję prezesa podlaskiego oddziału Związku Tatarów Rzeczypospolitej Polskiej, jest członkiem Komisji Wspólnej Rządu oraz Mniejszości Narodowych i Etnicznych oraz Rady Wspólnej Katolików i Muzułmanów.

</doc>
<doc id="5218733" url="https://pl.wikipedia.org/wiki?curid=5218733" title="Alabjewo">
Alabjewo

Alabjewo () – nazwa toponimów w Rosji

</doc>
<doc id="5218745" url="https://pl.wikipedia.org/wiki?curid=5218745" title="Łyżwiarstwo figurowe na Zimowych Igrzyskach Olimpijskich 2022 – pary sportowe">
Łyżwiarstwo figurowe na Zimowych Igrzyskach Olimpijskich 2022 – pary sportowe

Łyżwiarstwo figurowe na Zimowych Igrzyskach Olimpijskich 2022 – pary sportowe – rywalizacja w jednej z konkurencji łyżwiarstwa figurowego – parach sportowych, rozgrywanej na Zimowych Igrzyskach Olimpijskich 2022 rozgrywanej 18 i 19 lutego w hali Capital Indoor Stadium.
Tytułu mistrzowskiego nie broni reprezentanci Niemiec Alona Sawczenko i Bruno Massot, którzy zakończyli karierę amatorską po mistrzostwach świata 2018. Mistrzami olimpijskimi zostali Chińczycy Sui Wenjing i Han Cong, którzy zdobyli złoto dla Chin w tej konkurencji po 12 latach. Sui i Han pobili rekord punktowy w programie krótkim oraz nocie łącznej o 0,06 pkt. Wicemistrzami olimpijskimi została czwarta para poprzednich igrzysk, reprezentanci Rosyjskiego Komitetu Olimpijskiego Jewgienija Tarasowa i Władimir Morozow. Brązowy medal wywalczyli także reprezentanci Rosyjskiego Komitetu Olimpijskiego Anastasija Miszyna i Aleksandr Gallamow.
22 lutego 2022 roku Międzynarodowa Agencja Badawcza (ITA) ogłosiła, że Hiszpanka Laura Barquero występująca w parze sportowej z Marco Zandronem uzyskała pozytywny wynik testu antydopingowego podczas badań przeprowadzonych w czasie trwania igrzysk. W jej organizmie wykryto zakazany clostebol.
Rekordy świata.
W tabeli przedstawiono rekordy świata w konkurencji par sportowych przed rozpoczęciem zawodów olimpijskich:
W trakcie zawodów ustanowiono następujące rekordy świata (GOE±5):
Kwalifikacje.
Poszczególne reprezentacje mogły zdobyć kwalifikacje olimpijskie w poszczególnych konkurencjach, w tym w konkurencji par sportowych, podczas dwóch zawodów. Pierwszą możliwością kwalifikacji były mistrzostwa świata 2021, podczas których obsadzono 16 z 19 miejsc. Pozostałe kwalifikacje wyłoniono podczas zawodów Nebelhorn Trophy 2021.

</doc>
<doc id="5218747" url="https://pl.wikipedia.org/wiki?curid=5218747" title="Kurt Ahrens Jr.">
Kurt Ahrens Jr.



</doc>
<doc id="5218748" url="https://pl.wikipedia.org/wiki?curid=5218748" title="Kurt Ahrens">
Kurt Ahrens



</doc>
<doc id="5218749" url="https://pl.wikipedia.org/wiki?curid=5218749" title="Wielki Pawłopol">
Wielki Pawłopol

Wielki Pawłopol (, "Wialiki Paułopal"; , "Bolszoj Pawłopol"; hist. Pawłopol) – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W XIX i w początkach XX w. wieś położona w Rosji, w guberni grodzieńskiej, w powiecie kobryńskim.
W dwudziestoleciu międzywojennym kolonia leżąca w Polsce, w województwie poleskim, w powiecie kobryńskim, w gminie Nowosiółki. W 1921 kolonia liczyła 283 mieszkańców, w tym 144 Białorusinów, 73 Rusinów i 66 Polaków. 275 mieszkańców było wyznania prawosławnego i 8 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218750" url="https://pl.wikipedia.org/wiki?curid=5218750" title="Tofisopam">
Tofisopam



</doc>
<doc id="5218752" url="https://pl.wikipedia.org/wiki?curid=5218752" title="Girizopam">
Girizopam



</doc>
<doc id="5218754" url="https://pl.wikipedia.org/wiki?curid=5218754" title="Uhowo (ujednoznacznienie)">
Uhowo (ujednoznacznienie)



</doc>
<doc id="5218755" url="https://pl.wikipedia.org/wiki?curid=5218755" title="Państwo Wu">
Państwo Wu



</doc>
<doc id="5218758" url="https://pl.wikipedia.org/wiki?curid=5218758" title="S. A. Chakraborty">
S. A. Chakraborty



</doc>
<doc id="5218761" url="https://pl.wikipedia.org/wiki?curid=5218761" title="Kościół św. Kazimierza w Zakrzewie">
Kościół św. Kazimierza w Zakrzewie

Kościół św. Wawrzyńca w Zakrzewie – rzymskokatolicki kościół w Zakrzewie, w województwie wielkopolskim.
W pobliżu kościoła znajduje się cmentarz, na którym zostali pochowani uczestnicy powstania wielkopolskiego w 1919 roku.
Historia.
Kościół został zbudowany w 1880 roku w miejscu rozebranej w tym samym roku drewnianej kaplicy. Kaplica została wybudowana w 1641 roku przy głównej drodze prowadzącej przez miejscowość. Pierwotnie świątynia była pod wezwaniem Narodzenia Najświętszej Maryi Panny, później jej patronem został św. Mikołaj.
W 1895 roku patronem kościoła został święty Kazimierz. Obrazy zarówno jego, jak i Maryi Panny, znajdują się w świątyni.
Kościół był dwukrotnie odnawiany w latach 1957–1958 oraz 2019–2021. Od 2007 roku na terenie kościoła znajduje się dzwonnica z umocowanymi dwoma dzwonami.

</doc>
<doc id="5218762" url="https://pl.wikipedia.org/wiki?curid=5218762" title="Maciej Musa Konopacki">
Maciej Musa Konopacki

Maciej Musa Konopacki (ur. 29 stycznia 1926 w Wilnie, zm. 3 grudnia 2020 w Sopocie) – polski działacz społeczny pochodzenia tatarskiego. Współtwórca Muzeum Ziemi Sokólskiej z działem tatarskim, patriarcha polskiego Orientu.
Syn Hassana Konopackiego. Ukończył studia z filologii rosyjskiej na Uniwersytecie Warszawskim w roku 1956.
Był jednym z inicjatorów powołania Związku Tatarów Rzeczypospolitej Polskiej (1992), angażował się w działalność społeczności tatarskiej i dokumentowanie jej historii, był jednym z prekursorów dialogu katolicko-muzułmańskiego w ramach Rady Wspólnej Katolików i Muzułmanów oraz działalność oddziału gdańskiego Polskiego Towarzystwa Orientalistycznego.

</doc>
<doc id="5218763" url="https://pl.wikipedia.org/wiki?curid=5218763" title="Adolf Lang">
Adolf Lang



</doc>
<doc id="5218764" url="https://pl.wikipedia.org/wiki?curid=5218764" title="Andrzej Zalewski">
Andrzej Zalewski



</doc>
<doc id="5218766" url="https://pl.wikipedia.org/wiki?curid=5218766" title="Andrzej Zbigniew Zalewski">
Andrzej Zbigniew Zalewski



</doc>
<doc id="5218772" url="https://pl.wikipedia.org/wiki?curid=5218772" title="Podnóżka (dopływ Goworówki)">
Podnóżka (dopływ Goworówki)



</doc>
<doc id="5218773" url="https://pl.wikipedia.org/wiki?curid=5218773" title="Kallimach (rzeźbiarz)">
Kallimach (rzeźbiarz)

Kallimach – (stgr. Καλλίμαχος, ) rzeźbiarz ateński żyjący w II poł. V w. p.n.e. Dzięki Witruwiuszowi wiemy, że był też nazywany Κατάτηξίτεχνος. Według starożytnych krytyków jest powiązany z Kalamisem, który prawdopodobnie jest jego krewnym. Jego osobie przypisuje się wynalezienie wiertła do wiercenia marmuru. Był twórcą porządku korynckiego.
Twórczość rzeźbiarska.
Kallimachowi przypisuje się rzeźbę "Venus Genetrix" (nazywana również "Aphrodite Genetrix") oraz prawdopodobnie jest powiązany z serią płaskorzeźb tańczących menad. 
Owe menady charakteryzowały się zmysłowym modelunkiem ciała oraz licznymi draperiami. Dzięki owej subtelności był nazywany przez Ateńczyków Κατάτηξίτεχνος (stgr. "[czyt. Katatexitechnos]").
Źródło inspiracji porządku korynckiego.
W dziele Witruwiusza "O architekturze ksiąg dziesięć" jest opisana historia inspiracji rzeźbiarza. Kallimach, przechodząc w pobliżu grobu młodej kobiety, zauważył położony na nim koszyk z przedmiotami należącymi do zmarłej. Dla ochrony zawartości koszyk nakryty był dachówką, natomiast stał na korzeniu akantu, który wypuścił oplatające kosz pędy i liście. Zainspirowany tym widokiem rzeźbiarz wprowadził i ustalił proporcje właściwe dla porządku korynckiego.

</doc>
<doc id="5218782" url="https://pl.wikipedia.org/wiki?curid=5218782" title="Eksperci na polskim rynku sztuki">
Eksperci na polskim rynku sztuki

Eksperci na polskim rynku sztuki – osoby zajmujące się określaniem autentyczności dzieł sztuki i ich rynkowej wartości.
Status eksperta sztuki nie jest w Polsce uregulowany prawnie, a tym samym nie funkcjonuje jako samodzielny zawód ze zdefiniowanym zakresem działania i odpowiedzialności oraz wykształconą etyką zawodową. Wyjątek w tym zakresie stanowią rzeczoznawcy Ministra Kultury i Dziedzictwa Narodowego.
W Polsce nie jest przewidziany system licencji zezwalającej na działalność ekspercką. W konsekwencji polski ustawodawca sankcjonuje nieskrępowany dostęp do branży eksperckiej osobom prywatnym, niejednokrotnie niedysponującym stosowną wiedzą. W roli eksperta najczęściej występują historycy sztuki i konserwatorzy, wydający najczęściej ekspertyzy styloznawcze, rzadziej – na podstawie badań fizykochemicznych.
Jak podkreśla Andrzej Ryszkiewicz, początków istnienia zajęcia eksperta na polskim rynku sztuki należy upatrywać w roku 1990, gdy złamany został monopol pracowników państwowej Desy na wykonywanie ekspertyz. Pozycja ekspertów rosła wraz z rozwojem polskiego rynku sztuki, jednocześnie ze wzrostem liczby przedsiębiorstw zajmujących się handlem dziełami sztuki uczestniczącymi w wolnej grze rynkowej.
Eksperci a regulacje prawne.
Polskie prawo administracyjne nie reguluje wyraźnie statusu eksperta rynku sztuki, jego kwalifikacji zawodowych oraz procedur dokonywania oceny i wyceny dzieła sztuki. Nieuregulowaną pozostaje także szeroko dyskutowana kwestia odpowiedzialności ekspertów za wadliwie wykonane ekspertyzy. Obowiązujące przepisy odnoszą się jedynie do rzeczoznawców Ministra Kultury i Dziedzictwa Narodowego oraz muzealników.
Pierwsze z nich zawarte są w rozporządzeniu ministra z dnia 10 maja 2004 r. dotyczącym rzeczoznawców MKiDN, które wskazuje na obowiązujący ich tryb powołania, wymogi, kwalifikacje i uprawnienia nadawane w 14 dziedzinach, w tym ocenie i wycenie zabytków ruchomych. Szczegółowo określone zostały treść i elementy ekspertyzy wykonywanej przez rzeczoznawców wedle ustalonego wzoru. Eksperci ministerialni są zobowiązani m.in. do wydania ekspertyz na rzecz organów państwowych, zdawania pisemnych sprawozdań ze swojej działalności, a także do dawania rękojmi zobowiązującej do zachowania profesjonalizmu i etyki zawodowej. Na tle polskiego rynku eksperckiego wymogi stawiane rzeczoznawcom MKiDN są zatem wysokie i klarownie zdefiniowane.
Wątpliwości nasuwa natomiast prawne uregulowanie roli eksperta-muzealnika. Pojawia się ono w art. 34 ustawy o muzeach, która prywatne wystawienie ekspertyzy i wycenę dzieła sztuki przez muzealnika definiuje jako zachowanie nieakceptowalne, wówczas, gdy czyn ten może powodować konflikt interesów z muzeum zatrudniającym owego pracownika. Przepis ten wzorowany jest na uregulowaniach państw Europy Zachodniej. Podobne ograniczenie zawarte jest w Kodeksie etyki zawodowej Międzynarodowej Rady Muzeów ICOM, uznawanym powszechnie przez polskie instytucje muzealne. Dokument, poddany nowelizacji w 2004 r., łagodzi jednak zapis dotyczący wydawania ekspertyz przez pracowników muzeów i – jak wskazuje m.in. Stanisław Waltoś – nie zakazuje "expressis verbis" muzealnikom wykonywania ekspertyz prywatnych.
Nieuregulowanie statusu eksperta wyraźnie zarysowuje się w zestawieniu z rozwiązaniami wprowadzonymi przez państwa o dłuższej niż w Polsce tradycji funkcjonowania rynku sztuki. Przykładu takowych rozwiązań dostarcza Francja, w której wprowadzono regulacje na poziomie wewnętrznej organizacji zawodowej (m.in. stowarzyszenia harmonizują warunki dostępu do profesji eksperta i tworzą kodeksy etyki) oraz poziomie państwowym, na którym eksperci rekomendowani są przez państwo wydające licencje na ich działalność (urząd aukcjonera we Francji jest państwowym).
Problem ten ujawnia się również w sferze odpowiedzialności eksperta za wykonanie błędnej ekspertyzy. Jak bowiem wskazują badacze i obserwatorzy rynku, eksperci powszechnie uchylają się od odpowiedzialności, a wytaczanie procesów o odszkodowanie w ich przypadku „w praktyce nie zdarza się”.
Ekspertyzy.
Szeroko komentowaną, istotną rolą ekspertów na rynku sztuki jest świadczenie czynności badawczych, których efektem jest opinia mogąca mieć charakter dowodu. Ekspertyza, której przygotowaniem zajmują się eksperci, najczęściej pojawia się w kontekście ekspertyz sądowych, jednakże na rynku sztuki większość przygotowanych opinii ma formę ekspertyz pozasądowych. Dodatkowo wyróżnia się spośród nich ekspertyzy obligatoryjne (podejmowane na przykład przez muzealną komisję zakupów, czy też radę konserwatorską) oraz fakultatywne (wykonywane na zlecenie sprzedawcy dzieła sztuki). Ekspertyzy podzielić można także na podstawie kryterium rodzaju dokumentu, w którym są one zawarte. Są to w większości dokumenty prywatne, drugą grupę stanowią natomiast dokumenty urzędowe, a pośród nich pozwolenie za wywóz zabytku za granicę.
Ekspert ma za zadanie przede wszystkim ustalić czy obiekt jest autentyczny oraz kiedy powstał, a także kto jest jego autorem. W Polsce w przypadku wydanej wadliwie ekspertyzy nie została przewidziana odpowiedzialność karna. Adam Konopacki wyróżnia cztery formy, w których występują ekspertyzy na polskim rynku sztuki, różniące się od siebie zawartością treści:
Ekspertyzy wydają najczęściej historycy sztuki, konserwatorzy zabytków, a także rzeczoznawcy Ministra Kultury i Sztuki. Ponadto ekspertem może być także artysta lub osoba nieposiadająca wykształcenia w dziedzinie sztuki, ale będąca znawcą danej dziedziny lub twórczości wybranego artysty. Głównym celem przeprowadzanych badań jest wyeliminowanie z rynku potencjalnych falsyfikatów.
Zadania ekspertów na polskim rynku sztuki.
Ocena autentyczności obiektów.
Autentyczność konkretnego dzieła sztuki jest najistotniejszym składnikiem jego oceny. Jej ustalenie przypada na etap ekspertyzy poprzedzający wycenę pracy. Składają się na niego wszelkie badania, wymagające odpowiednich metod. Ustaleniu autentyczności obiektu służą choćby ekspertyzy pismoznawcze (badanie sygnatury autora), badania fizyko-chemiczne (przeprowadzane przez konserwatorów), analiza historyczno-artystyczna, czy kwerenda archiwalna. Jakkolwiek w ostatnich latach postuluje się korzystanie z zaawansowanych badań techniczno-technologicznych przy ocenie autentyczności dzieł sztuki, w praktyce tylko nieliczne instytucje w Polsce są w stanie je przeprowadzić.
Ocena autentyczności dzieła może funkcjonować samodzielnie, niezależnie od wyceny dzieła sztuki. W Polsce w zakresie ocen wypracowane zostały już pewne standardy.
Oceną i wyceną na gruncie polskim zajmuje się m.in. Wojciech Szafrański.
Wycena obiektów.
Wycena obiektu uzależniona jest od oceny jego autentyczności. Jakkolwiek obie czynności niejednokrotnie mylone są w obszarze polskiego rynku sztuki, to znacznie różnią się sferą kompetencji, które należy posiadać, by dokonać ich właściwie. Najistotniejsza wiedza wymagana od eksperta przy oszacowaniu ceny dzieła sztuki wiąże się ze znajomością rynku – tendencji i mechanizmów na nim występujących oraz umiejętnością odpowiedniej interpretacji cen. Jak wskazuje Wojciech Szafrański, na polskim rynku sztuki wycen najczęściej dokonują jednak osoby mające wiedzę jedynie z obszaru historii sztuki, czemu sprzyja brak wypracowanych standardów, a nawet powszechnie przyjętych metod wyceny na rodzimym rynku. W powszechnej świadomości wycenę dzieł sztuki przeprowadzają głównie osoby zawodowo zajmujące się handlem dziełami sztuki, co znacznie różni się od stanu faktycznego. Weryfikacji wycen na polskim rynku mogą dokonywać rzeczoznawcy MKiDN, biegli, doradcy ds. rynku w programach ministerialnych i eksperci ds. rynku w komisjach muzealnych. Wycena obiektu wraz z oceną autentyczności jest wymagana w ekspertyzie będącej podstawą do wywozu dzieła sztuki poza granice Polski.
Rodzaje ekspertów.
Jak podkreśla Dariusz Markowski: „"wobec braku wyraźnej regulacji prawnej, eksperci istnieją na polskim rynku jako osoby prywatne, prowadzące dodatkową działalność obok swojego podstawowego zajęcia”".
Poniżej wyszczególniono podmioty najczęściej zajmujące się wykonywaniem ekspertyz na polskim rynku sztuki.
Eksperci publiczni.
Rzeczoznawcy Ministra Kultury i Dziedzictwa Narodowego.
Zgodnie z art. 100 ustawy z dnia 23 lipca 2003 roku o ochronie zabytków i opiece nad zabytkami Minister Kultury i Dziedzictwa Narodowego nadaje uprawnienia rzeczoznawcy w określonej dziedzinie opieki nad zabytkami. Reguluje to rozporządzenie Ministra Kultury z dnia 10 maja 2004 r. w sprawie rzeczoznawców ministra właściwego do sektora kultury i ochrony dziedzictwa narodowego w zakresie opieki nad zabytkami. Rzeczoznawca powołany przez Ministra Kultury i Dziedzictwa Narodowego ma prawo do:
",wydawania merytorycznych ocen i opinii w sprawach związanych z ochroną zabytków na rzecz organów ochrony zabytków, organów wymiaru sprawiedliwości, prokuratury, Policji, organów administracji celnej, Straży Granicznej, organów kontroli skarbowej, Najwyższej Izby Kontroli oraz Generalnej Dyrekcji Dróg Krajowych i Autostrad”"
Przepisy dotyczące rzeczoznawców Ministra Kultury i Dziedzictw Narodowego na drodze ewolucji pod wpływem opinii naukowców zostały doprecyzowane o wprowadzenie listy specjalności oraz zakresu ekspertyz.
Muzealnicy.
Problem muzealników-ekspertów i podawanego w wątpliwość prawnego zakazu wykonywania przez nich ekspertyz dzieł sztuki wzbudza liczne kontrowersje i środowiskowe dyskusje. Naczelnym paradoksem przywoływanym w literaturze jest to, iż muzealnicy dysponują najlepszą specjalistyczną wiedzą dla profesji eksperta, choć formalnie nie mogą z niej korzystać. W konsekwencji regulacje narzucane przez art. 34 ustawy o muzeach oraz Kodeks etyki zawodowej Międzynarodowej Rady Muzeów ICOM są nieprzestrzegane na dużą skalę. Muzealnik wedle prawa polskiego może jedynie wykonywać czynności eksperckie w ramach działalności prowadzonej przez muzea, z której te z kolei – wyłączając świadczenia dla organów państwowych – rzadko korzystają.
Instytucje naukowe i specjalistyczne.
Na specjalistyczną i kompleksową ekspertyzę wykonaną przez instytucję naukową w Polsce stać wyłącznie największe domy aukcyjne, dodatkowo tylko w sytuacji kiedy wartość oferowanego obiektu jest znaczna. Istniejące instytucje naukowe dysponują możliwościami technologicznymi, a także wykwalifikowaną kadrą, jednakże ze względu na brak systematycznego korzystania z ich usług w tym zakresie brakuje im rozwiązań umożliwiających odpowiednie połączenie wielu pojedynczych aspektów ekspertyzy w całość. W tej sytuacji często specjalistyczne badania technologiczne nie mogą być zestawione z odpowiednią analizą struktury artystycznej, co obniża wiarygodność ekspertyzy.
Członkowie komisji muzealnych.
Należą do nich pracownicy muzeum tworzący zespoły – tzw. komisje nabytków (lub komisje akwizycyjne) działające w obszarze zakupów, depozytów i darów dla muzeów. Jak zauważają Wojciech Szafrański i Dariusz Wilk, wraz z upowszechnieniem się modelu komisji nabytków na gruncie polskim, obserwujemy tendencję do powoływania w jej skład eksperta ds. rynku sztuki dokonującego wycen obiektów, oceniającego zasadność skorzystania muzeum z prawa pierwokupu lub pierwszeństwa oraz chroniącego je przed tzw. depozytami spekulacyjnymi.
Biegli.
Osoby posiadające odpowiednie kwalifikacje i fachową wiedzę z zakresu sztuki, mogą być powołane jako biegli w sposób określony w art. 278-291 Kodeksu postępowania cywilnego. Biegli ds. rynku sztuki dzielą się na sądowych, skarbowych – uprawnionych do szacowania zajętej wartości ruchomości lub prawa majątkowego oraz "ad hoc" – powoływanych do sprawowania funkcji w postępowaniu karnym, cywilnym, lub administracyjnym. Organy procesowe najczęściej korzystają z biegłych sądowych, rzadziej "ad hoc". Proces ich powoływania rozpoczyna się od rozpoznania w środowisku związanym z rynkiem sztuki. Znamiennym dla zobrazowania funkcjonowania biegłych na polskim rynku sztuki są wyliczenia przywoływane przez Wojciecha Szafrańskiego – mniej niż 1% biegłych w Polsce ma kwalifikacje w wycenie dzieł sztuki. Równie niepokojącą jest obserwacja Moniki Bryl, wskazującej, że „"w żaden sposób nie jest weryfikowana przed wpisem wiedza kandydata na biegłego. [...] wystarczy przedstawienie dyplomów czy zaświadczeń”""."
Eksperci prywatni.
Konserwatorzy.
Wobec podnoszenia swoich kwalifikacji przez fałszerzy oraz coraz większej dostępności produktów nadających się do fałszowania, nieoceniona wydaje się rola badacza-technologa. Określenie nawarstwień, dokładny opis rodzaju oraz charakteru spękań, a także ocena autentyczności sygnatury oraz budowy obrazu pozwalają umocnić lub obalić wyniki analizy historyczno-stylistycznej. Specjalistyczne badania laboratoryjne pozwalają skuteczniej przeciwdziałać obecności falsyfikatów na rynku sztuki, a także dokładniej oszacować jego czas powstania.
Osoby zawodowo zajmujące się handlem dziełami sztuki.
Poprzez stały kontakt z obiektami znajdującymi się w centrum zainteresowania uczestników rynku osoby zawodowo zajmujące się handlem dziełami sztuki zdobywają niezbędną praktykę potrzebną dla rozstrzygania autentyczności wybranych przedmiotów. Jednakże ich wiarygodność zazwyczaj ograniczona jest jedynie dla wąskiej puli dzieł sztuki obecnych na rynku.
Eksperci domów aukcyjnych.
Na polskim rynku sztuki właściwie każdy dom aukcyjny dysponuje własnymi ekspertami, z których usług korzysta przed zakupem dzieł od prywatnych właścicieli. Przykładu dostarczają choćby warszawski Rempex, Agencja „Art Consultant” oraz Desa Unicum korzystające niegdyś z fachowej wiedzy prof. Andrzeja Ryszkiewicza. Wykonanie ekspertyzy domy aukcyjne zamawiają również wtedy, gdy nabywca zamierza zakwestionować opis katalogowy zakupionego dzieła. Wedle regulaminów domów aukcyjnych kwotę za obiekt podważonej autentyczności należy wypłacić, gdy okazana zostanie jego wiarygodna ekspertyza.
W literaturze przedmiotu i/lub w powszechnym przekonaniu rolę ekspertów przybierają również m.in. członkowie Zespołów Sterujących w Programach Ministra, rzeczoznawcy majątkowi, członkowie rodziny autora dzieła sztuki, dyrektorzy fundacji, zarządcy spadku czy choćby agenci ubezpieczeniowi.
Zagrożenia (nadużycia) i perspektywy na polskim rynku sztuki.
Prócz wymienionych powyżej nadużyć związanych z łączeniem funkcji eksperta z zawodem muzealnika, a także licznymi przypadkami sporządzania opinii czy też ekspertyzy pomimo braku odpowiednich kwalifikacji, czy też rozeznania w przedmiocie, którego dotyczy ocena, w literaturze przedmiotu pojawia się szereg zarzutów oraz wątpliwości dotyczących funkcjonowania ekspertów na polskim rynku sztuki. Najważniejsze z nich to: brak odpowiedzialności karnej i cywilnej za fałszywe lub błędne wykonanie ekspertyzy, ograniczony kontakt z materialnością samego dzieła sztuki czy bazowanie na niepełnych lub zdezaktualizowanych bazach danych oraz opracowaniach.
Najczęściej pojawiającą się propozycją zmian dotyczącą ekspertów na polskim rynku sztuki jest próba formalnego potwierdzenia wiarygodności eksperta czy sformalizowania samego zawodu. Postulowane przez teoretyków i środowisko związane z rynkiem sztuki jest przede wszystkim stworzenie odpowiedniej licencji na prowadzenie działalności eksperckiej bądź jakiś poziom wewnętrznej organizacji zawodowej, regulujący dostęp do profesji. Jako przesłanki za takimi rozwiązaniami wskazywane są: konieczność ochrony interesu publicznego związanego z pewnością i bezpieczeństwem obrotu dziełami sztuki, potrzeba zerwania z niejasnym statusem ekspertów ograniczającym ich wiarygodność oraz w końcu – konieczność skutecznego przeciwdziałania powracaniu falsyfikatów na rynek pomimo negatywnych ekspertyz. W dyskusjach podkreśla się, że eksperci powinni odznaczać się niezależnością wobec pośredników na rynku sztuki, choć w praktyce w Polsce ta zasada jest często łamana.

</doc>
<doc id="5218787" url="https://pl.wikipedia.org/wiki?curid=5218787" title="Théâtre Les Déchargeurs">
Théâtre Les Déchargeurs

Théâtre Les Déchargeurs to teatr znajdujący się przy ulicy Des Déchargeurs 3, w paryskiej dzielnicy Les Halles.
Historia.
Budynek został zbudowany w 1708 roku przez Marie Orceau, wdowę Rouillé, członkinię zamożnych rodzin Pajot i Rouillé. Obie rodziny były wówczas właścicielami La Poste, prywatnej firmy, która znajdowała się kilka metrów dalej przy ulicy Des Déchargeurs 9 w Hôtel de Villeroy (dawniej: Hôtel de la Poste). Gdy budynek został opuszczony, w 1979 roku przejęła go Vicky Messica, która przekształciła go w teatr. W czerwcu 2018 roku teatr został przejęty przez Élisabeth Bouchaud.
Dziedzictwo.
Budynek, w którym mieści się teatr, jest wpisany do rejestru zabytków na mocy dekretów z 12 lutego 1925 roku ze względu na jego elewacje od strony ulicy i na dziedzińcu, dach oraz monumentalną klatkę schodową.
Aby sfinansować remont, teatr zaoferował w 2014 roku publiczności „zaadoptowanie fotela”.

</doc>
<doc id="5218788" url="https://pl.wikipedia.org/wiki?curid=5218788" title="Strzępkoskórka szczeciniasta">
Strzępkoskórka szczeciniasta

Strzępkoskórka szczeciniasta ("Hyphoderma setigerum" (Fr.) Donk) – gatunek grzybów z rzędu szczeciniakowców ("Hymenochaetales").
Systematyka i nazewnictwo.
Pozycja w klasyfikacji według Index Fungorum: "Hyphoderma, Hyphodermataceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Gatunek ten opisał w 1828 roku Elias Fries, nadając mu nazwę "Telephora setigera". Potem zaliczany był do różnych rodzajów i gatunków, utworzono też wiele jego form i odmian. Obecną, uznaną przez Index Fungorum nazwę nadał mu 1957 r. Marinus Anton Donk. Wszystkie odmiany i formy według Index Fungorum to synonimy.
Ma 33 synonimy. Niektóre z nich:
Franciszek Błoński w 1896 r. nadał mu polską nazwę szczotnik biały. Władysław Wojewoda w 1973 r. zmienił ją na strzępkoskórkę szczeciniastą.
Morfologia.
Rozpostarty o grubości od 0,1 do 5 mm, kolisty, czasami poduszeczkowaty. Powierzchnia hymenialna bardzo zróżnicowana; od praktycznie gładkiej do prawie kolczastej z włókienkowatymi zębami lub nieregularnie grudkowata, w stanie suchym promieniście lub koncentrycznie popękana. Barwa początkowo biała, potem żółtawa lub gliniasta, w końcu ochrowa. Brzeg w okazach rozpostartych cienki i zmienny, w okazach poduszczkowatych gruby, strzępiasty.
System strzępkowy monomityczny. Strzępki cienkościenne do nieco grubościennych, o średnicy 3–4 µm, słabo rozgałęzione. Subikulum w wielu owocnikach, zwłaszcza w kulistych na korze jest dość grube. Strzępki w nim są luźno splecione, gęsto rozgałęzione i ściśle zrośnięte w części podhymenialnej. Ich kierunek jest przeważnie prostopadły do powierzchni w części podbłonowej i mniej więcej poziomy w subikulum. Cystydy przeważnie liczne, grubościenne z wyjątkiem rosnącej komórki wierzchołkowej, regularnie przedzielone sprzążkami, początkowo nagie, następnie inkrustowane podwójnie piramidalnymi kryształami. Mają długość 70–200 µm i razem ze sprzążkami średnicę 10–15 µm, gdy są mocno inkrustowane nawet więcej. W niektórych okazach w części podbłonowej występują zamknięte, gruszkowate lub pęcherzopodobne komórki, które wydają się odpowiadać nierozwiniętym cystydom, ponieważ ewidentnie wszystkie cystydy zaczynają się od takich prekursorów. Podstawki maczugowate lub prawie maczugowate, 25–30 × 6–7 µm, 4-sterygmowe ze sprzążką u podstawy. Zarodniki o kształcie od wąsko elipsoidalnego do kiełbaskowatego, często o wypukłej stronie przyosiowej, cienkościenne, gładkie, nieamyloidalne, z kroplami oleju w protoplazmie, 7–10(–13) × 3–4,5(–6) µm.
Występowanie i siedlisko.
Występuje na wszystkich kontynentach poza Antarktydą, a także na wielu wyspach. W Polsce jest tak pospolity, że W. Wojewoda nie przytacza jego stanowisk.
Nadrzewny grzyb saprotroficzny. Występuje w różnego typu lasach i w parkach na martwym drewnie wielu gatunków drzew, zarówno liściastych, jak iglastych. Na drzewach iglastych występuje rzadziej. Na drzewach liściastych występuje zarówno na korze, jak i na drewnie pozbawionym kory. Na stojących pniach, wiszących gałęziach itp. często można zobaczyć formę kulistą, podobną do strąków. Zazwyczaj jednak rośnie na pniakach, kłodach, opadłych gałęziach na ziemi itp. tworząc formy rozpostarte.

</doc>
<doc id="5218793" url="https://pl.wikipedia.org/wiki?curid=5218793" title="Hyphoderma setigerum">
Hyphoderma setigerum



</doc>
<doc id="5218794" url="https://pl.wikipedia.org/wiki?curid=5218794" title="Kuwszynnoje">
Kuwszynnoje

Kuwszynnoje () – wieś (ros. село, trb. sieło) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Sejmem (lewy dopływ Desny), 6 km od centrum administracyjnego sielsowietu (Biesiedino), 16 km na południowy wschód od centrum administracyjnego rejonu (Kursk), 6 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 66 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 26 osób.

</doc>
<doc id="5218798" url="https://pl.wikipedia.org/wiki?curid=5218798" title="Manuka">
Manuka



</doc>
<doc id="5218800" url="https://pl.wikipedia.org/wiki?curid=5218800" title="Leptospermum">
Leptospermum

Leptospermum – rodzaj roślin z rodziny mirtowatych. Obejmuje 88 gatunków. Występują one na obszarze od Półwyspu Indochińskiego po Nową Zelandię, z centrum zróżnicowania w Australii, gdzie obecnych jest 79 gatunków. Gatunki introdukowane z tego rodzaju rosną w południowej i wschodniej Afryce, w Kalifornii, Wielkiej Brytanii, na Hawajach, ale też w Australii, poza swym naturalnym zasięgiem. Rosną w różnych siedliskach – od terenów skalistych, po zbiorowiska roślin drobnolistnych („wrzosowiska”), zasiedlają także mokradła i brzegi strumieni.
Różne gatunki i mieszańce uprawiane są jako krzewy ozdobne, zwłaszcza popularny jest "L. scoparium" w odmianach o kwiatach pełnych i czerwonych. Wydzielane olejki eteryczne odstraszają komary (z tego powodu uprawiany jest zwłaszcza "L. liversidgei"). Olejek z "Leptospermum petersonii" o zapachu cytrynowym używany jest do aromatyzowania napojów, kosmetyków i syntezy witaminy A, aczkolwiek może powodować efekt uboczny w postaci rozwoju piersi u chłopców. Liście krzewów z tego rodzaju są zaparzane, dając aromatyczny napój pijany podobnie jak herbata. Dostarczają drewna i są miododajne – ceniony jest miód z "L. scoparium" zwany manuka.
Systematyka.
Rodzaj z plemienia "Leptospermeae", podrodziny "Myrtoideae", rodziny mirtowatych ("Myrtaceae").

</doc>
<doc id="5218801" url="https://pl.wikipedia.org/wiki?curid=5218801" title="Paula Botet">
Paula Botet

Paula Botet (ur. 19 grudnia 2000 w Sallanches) – francuska biathlonistka, trzykrotna medalistka mistrzostw świata juniorów. 
Kariera.
Po raz pierwszy na arenie międzynarodowej pojawiła się w 2017 roku, startując w zawodach juniorskich w Obertilliach. Zajęła tam 27. miejsce w sprincie. W 2018 roku wystąpiła na mistrzostwach świata juniorów w Otepää, plasując się w czwartej i piątej dziesiątce. Podczas rozgrywanych rok później mistrzostw świata juniorów w Osrblie wywalczyła brązowy medal w sztafecie. W tej samej konkurencji zdobyła także złote medale na mistrzostwach świata juniorów w Lenzerheide w 2020 roku i mistrzostwach świata juniorów w Obertilliach rok później. Na ostatniej z tych imprez była też między innymi piąta w biegu indywidualnym.
W Pucharze Świata zadebiutowała 7 stycznia 2022 roku w Oberhofie, zajmując 39. miejsce w sprincie. Tym samym już w debiucie zdobyła pierwsze punkty. Nie stanęła na podium indywidualnych zawodów pucharowych, jednak 22 stycznia 2022 roku w Rasen-Antholz, wspólnie z Chloé Chevalier, Justine Braisaz-Bouchet i Anaïs Bescond zajęła trzecie miejsce w sztafecie. 
Osiągnięcia.
Puchar Świata.
Miejsca na podium.
Botet nie stanęła na podium indywidualnych zawodów PŚ.

</doc>
<doc id="5218802" url="https://pl.wikipedia.org/wiki?curid=5218802" title="Kamienica przy ulicy Staromiejskiej 2 w Katowicach">
Kamienica przy ulicy Staromiejskiej 2 w Katowicach

Kamienica przy ulicy Staromiejskiej 2 w Katowicach – zabytkowa kamienica mieszkalno-handlowa, położona przy ulicy Staromiejskiej 2 w Katowicach-Śródmieściu. Została ona wybudowana w stylu eklektycznym z dominującymi elementami neobaroku w latach 1894–1895, a zaprojektował ją R. Czieslik. 
Historia.
Kamienica została wybudowana w latach 1894–1895 (bądź w 1894 roku), a za jej projekt odpowiadał R. Czieslik. Był on również pierwszym właścicielem kamienicy. W następnych latach właścicielami budynku byli m.in. W. Trupke i rodzina Czaplickich.
W 1911 roku odnowiono fasadę kamienicy, zaś w latach 1913–1914 przebudowano parter i pierwsze piętro. W październiku 1922 roku przy ówczesnej ulicy Poprzecznej 2 pochodzący z Łodzi księgarz Ludwik Fiszer otworzył filię swojej księgarni, która działała do 1933 roku. W 1928 roku zatrudniała ona 20 osób. W 1935 roku właścicielem budynku był Wincenty Czaplicki. W kamienicy prowadził on wówczas magazyn sprzętów kuchennych. W tym czasie swoją placówkę miało tu także Zjednoczenie Sprzedaży kwasu siarczanego oraz skład konfekcji dziecięcej Eufemii Brauer. W okresie międzywojennym przy numerze nr 2 swoją siedzibę miała także Spółka Akcyjna „Kopalniak” oraz Ferrometal Towarzystwo Żelazo-Metalowe.
31 października 1991 roku budynek wpisano do rejestru zabytków. W 1994 roku wyczyszczono fasadę budynku. 
W 2018 roku w kamienicy znajdowały się m.in. oddziały banków Nordea i BGŻ, zaś na początku 2022 w systemie REGON było czynnych 18 aktywnych podmiotów gospodarczych z siedzibą przy ulicy Staromiejskiej 2. W tym czasie działała tu m.in. kancelaria adwokacka i zakład zegarmistrzowski.
Charakterystyka.
Zabytkowa kamienica mieszkalno-handlowa położona jest przy ulicy Staromiejskiej 2 w katowickiej dzielnicy Śródmieście. 
Jest ona wybudowana w stylu eklektycznym z dominującymi elementami neobarokowymi.
Powstała na planie prostokąta i wraz z dwiema bocznymi oficynami i jedną tylną tworzy czworokąt zabudowy wokół wewnętrznego dziedzińca. Powierzchnia zabudowy kamienicy wynosi 659 m². Ma ona cztery kondygnacje nadziemne, poddasze oraz podpiwniczenie. Bryła budynku jest zwarta, kryta dachem dwuspadowym o stromej połaci frontowej, pośrodku którego znajduje się mansarda.
Fasada kamienicy jest symetryczna, siedmioosiowa, licowana żółtą cegłą, zaś w środkowej osi znajduje się wykusz, który tak samo jak detale architektoniczne kamienicy jest tynkowany. Wykusz ma formę prostokątną, z oknami szerszymi od pozostałych, a na trzeciej kondygnacji przylegają do niego obustronnie balkony z metalowymi balustradami. Wykusz także jest zwieńczony balkonem, zaś cała elewacja kamienicy zwieńczona jest gzymsem konsolowym.
Parter kamienicy został z biegiem czasu przebudowany i ma duże okna wystawowe. Bramę wejściową do kamienicy ulokowano w środkowej osi kamienicy i prowadzi do sieni przelotowej oraz klatki schodowej. Schody są dwubiegowe, drewniane, z balustradą tralkową.
Okna kamienicy są zamknięte łukowo i zostały ujęte w dekoracyjne obramowania, z czego okna drugiej i trzeciej kondygnacji zostały zamknięte łukiem odcinkowym, a obramowania zwieńczono wolutowym naczółkiem z dekoracją sztukatorską z przedstawieniem postaci lwów (na drugiej kondygnacji) oraz orłów (na trzeciej kondygnacji).
Kamienica jest wpisana do rejestru zabytków pod numerem A/1442/91 – granice ochrony obejmują cały budynek. Budynek wpisany jest także do gminnej ewidencji zabytków miasta Katowice.

</doc>
<doc id="5218804" url="https://pl.wikipedia.org/wiki?curid=5218804" title="Jessica Jislová">
Jessica Jislová

Jessica Jislová (ur. 28 lipca 1994 w Jabloncu nad Nysą) – czeska biathlonistka.
Kariera.
Po raz pierwszy na arenie międzynarodowej pojawiła się w 2011 roku, startując na mistrzostwach świata juniorów w Novym Měscie. Zajęła tam między innymi 16. miejsce w sprincie i 12. w sztafecie. Jeszcze czterokrotnie występowała w zawodach tego cyklu, najlepsze wyniki osiągając podczas mistrzostw świata juniorów w Kontiolahti w 2012 roku, gdzie była siódma w sprincie i czwarta w biegu pościgowym.
W zawodach Pucharu Świata zadebiutowała 3 stycznia 2014 roku w Oberhofie, zajmując 79. miejsce w sprincie. Pierwsze pucharowe punkty wywalczyła 5 lutego 2016 roku w Canmore, zajmując 34. miejsce w tej samej konkurencji.
W 2018 roku wystąpiła na igrzyskach olimpijskich w Pjongczangu, gdzie zajęła 72. miejsce w biegu indywidualnym, 23. w sprincie i biegu pościgowym oraz 12. w sztafecie. Była również czwarta w sztafecie na mistrzostwach świata w Hochfilzen w 2017 roku i mistrzostwach świata w Rasen-Antholz trzy lata później.
Biathlon.
Puchar Świata.
Miejsca na podium.
Jislová nie stanęła na pocium indywidualnych zawodów PŚ.

</doc>
<doc id="5218806" url="https://pl.wikipedia.org/wiki?curid=5218806" title="Indywidualne Mistrzostwa Świata Juniorów na Żużlu 2021">
Indywidualne Mistrzostwa Świata Juniorów na Żużlu 2021

Indywidualne Mistrzostwa Świata Juniorów na Żużlu 2021 – cykl turniejów żużlowych, mających wyłonić najlepszych żużlowców do lat 21 na świecie w sezonie 2021. Złoty medal zdobył Jakub Miśkowiak, wicemistrzem ze stratą czterech punktów do Polaka został Mads Hansen, a brązowym medalistą Wiktor Lampart.
Medalistów wyłoniono na podstawie sumy punktów zdobytych w trzech turniejach finałowych, rozegranych w Stralsund, Krośnie i Pardubicach.
W każdym turnieju finałowym uczestniczyło 15 zawodników, którzy zakwalifikowali się fazy finałowej, oraz po 1 zawodniku z tzw. „dziką kartą”. Podczas 3. finału Ernesta Matjuszonoka zastąpił Norick Blödorn, natomiast Marka Kariona – Drew Kemp. W dwóch pierwszych finałach startowali również zawodnicy rezerwowi.
W związku z decyzją wydaną przez Światową Agencję Antydopingową (WADA) i Sportowy Sąd Arbitrażowy (CAS), dotyczącą zakazu używania symboli narodowych przez Rosję w zawodach sportowych rangi mistrzostw świata w latach 2021–2022, Mark Karion występował jako reprezentant Rosyjskiej Federacji Motocyklowej (MFR). Zawodnik występował bez flagi.
Zasady punktacji.
W zawodach była stosowana punktacja identyczna jak ta, której używa się od 2020 roku w cyklu Grand Prix.

</doc>
<doc id="5218807" url="https://pl.wikipedia.org/wiki?curid=5218807" title="Dom Zarazy">
Dom Zarazy

Dom Zarazy – zabytkowy budynek w Gdańsku-Oliwie położony na trasie Europejskiego Szlaku Gotyku Ceglanego.
Historia.
Dzisiejszy Dom Zarazy nazywano dawniej Domem Bramnym lub Wielką Bramą. Zbudowany około XIV wieku, uważany był za perłę gotyku i stanowił główną bramę wjazdową prowadzącą w obręb łańcucha murów obronnych, które okalały mieszczące się tutaj opactwo cystersów. W dwukondygnacyjnym budynku mieściły się siedziba wójta klasztornego i kaplica św. Bernarda. Brama pełniła też funkcje reprezentacyjne – wjeżdżali nią do opactwa znamienici goście, w tym królowie polscy.
W 1709 Gdańsk nawiedziła epidemia dżumy, podczas której zmarła połowa mieszkańców miasta. Wtedy w kaplicy Domu Bramnego zaimprowizowano kwarantannę i kościół dla chorych, a do opieki nad zarażonymi sprowadzono dziewięciu mnichów – sześciu ochotników oraz trzech wyłonionych poprzez losowanie, spośród których żaden nie przeżył. Dla upamiętnienia tamtych wydarzeń dawny Dom Bramny zaczęto nazywać Domem Zarazy (niem. "Haus der Pest"), a kaplicę – Kaplicą Zarazy (niem. "Pestkapelle").
We wschodnim schodkowym szczycie znajdują się gotyckie wnęki, a w zachodniej części przyziemia – przejazd zamknięty półokrągłym łukiem. Prawdopodobnie w XVIII wieku na budynku zainstalowano dwa zegary słoneczne. Od 1804 urzędował w nim sołtys oliwski. W 1836 wnętrze przebudowano, likwidując m.in. kaplicę, przystosowując budynek do roli sołectwa i zakładając w nim dwie cele dla przestępców. Urząd sołecki funkcjonował tu do 1910. Później budynek służył celom mieszkalnym. W 1945, pod koniec II wojny światowej, Dom Zarazy częściowo spłonął – jego odbudowa zakończyła się w 1963, a cztery lata później został wpisany do rejestru zabytków; ulokowano w nim siedziby organizacji kulturalnych.
Współczesność.
W latach 2008–2021 w Domu Zarazy działał Teatr z Polski 6 prowadzony przez aktora i reżysera Ryszarda Jaśniewicza i jego żonę – Gabrielę Pewińską-Jaśniewicz – wystawiający monodramy autorstwa małżeństwa, a od 2002 – Stowarzyszenie „Stara Oliwa” założone i prowadzone przez architektkę Danutę Rolke-Poczman i organizujące między innymi wystawienia sztuk teatralnych, wystawy i koncerty. Stowarzyszenie próbowało wypromować nazwę „Dom Sąsiedzki”, ale tradycyjna nazwa wciąż dominuje w użyciu. 
Ostatnią inicjatywą Danuty Rolke-Poczman był "Oliwski Hejnał Pokoju" skomponowany przez Jadwigę Możdżer, który dla niewtajemniczonych rozbrzmiewa z Domu Zarazy o godzinie 17.00, a dla wtajemniczonych – o 16.60, aby upamiętnić pokój oliwski z 1660. Założycielka stowarzyszenia wyznaczyła przed śmiercią na swoją następczynię Monikę Zytke – muzyczkę, dyrygentkę i profesorkę w Instytucie Muzyki Akademii Pomorskiej w Słupsku. Nowa prezeska postanowiła, że Stowarzyszenie „Stara Oliwa” będzie od teraz nosiło imię Danuty Rolke-Poczman.
27 marca 2022 w Domu Zarazy została zainaugurowana działalność sceny teatralnej im. Ryszarda Jaśniewicza.
Od listopada 2022 w Domu Zarazy działa Dom Sąsiedzki.

</doc>
<doc id="5218810" url="https://pl.wikipedia.org/wiki?curid=5218810" title="USS Northampton (CA-26)">
USS Northampton (CA-26)

USS Northampton (CL/CA-26) – amerykański ciężki krążownik, pierwszy przyjęty do służby w United States Navy okręt jednostek swojego typu krążowników traktatowych.
Jednostka o wyporności standardowej 9006 ton, zwodowana 5 września 1929 roku w stoczni Fore River w Quincy. Artylerię główną jednostki stanowiło dziewięć rozmieszczonych w trzech wieżach dział największego dopuszczonego traktatem waszyngtońskim kalibru 203 mm, uzupełnionych pięcioma działami kalibru 127 mm.
Na początku wojny na Pacyfiku operował jako okręt eskorty lotniskowca USS „Enterprise” (CV-6). Operując w składzie Floty Pacyfiku, 7 grudnia 1941 roku nie znajdował się w bazie Pearl Harbor, dzięki czemu uniknął losu amerykańskich pancerników zniszczonych podczas japońskiego ataku na tamtejsze bazy wojskowe. W lutym 1942 roku, jako okręt flagowy wiceadmirała Raymonda Spruance’a, „Northampton” wziął udział w rajdzie na wyspy Marshalla, następnie w rajdach na wyspę Wake oraz na wyspę Marcus. W kwietniu zaś – ponownie w eskorcie „Enterprise” – towarzyszył USS „Hornet” (CV-8) w rajdzie Doolittle’a. Z powodu wypadu na macierzyste wyspy japońskie nie wziął udziału w bitwie na Morzu Koralowym, był już jednak gotowy do najważniejszej bitwy 1942 roku, pod Midway. W drugiej połowie 1942 roku wziął udział w kampanii na Wyspach Salomona, gdzie w bitwie pod Santa Cruz uczestniczył w obronie lotniskowca USS „Hornet”, a po jego ciężkim uszkodzeniu w atakach lotniczych, podjął próbę holowania go. W listopadzie tego roku, w zespole Task Force 67 wadm. Carletona Wrighta, wziął udział w bitwie pod Tassafaronga, podczas której został zatopiony dwoma japońskimi torpedami Typ 93.
USS „Northampton” (CA-26) odznaczony został sześcioma gwiazdami Battle Star.
Geneza jednostki.
Podpisany 6 lutego 1922 roku traktat waszyngtoński zawiesił na 20 lat produkcję nowych pancerników i zmusił United States Navy do przerwania budowy 11 pancerników i krążowników linowych, pod które położono już stępki w amerykańskich stoczniach prywatnych i państwowych. Jako że umowa zezwalała na budowę jednostek innych klas, lecz nie większych niż o wyporności 10 000 ton standardowych z artylerią główną o kalibrze nie większym niż 8 cali (203 mm), niejako zmuszała konstruktorów do opracowywania możliwie najsilniejszych jednostek mieszczących się w tych ramach. We wszystkich państwach sygnatariuszach traktatu powstawały w ten sposób jednostki powszechnie określane jako „krążowniki traktatowe”. W latach 20. marynarka amerykańska udzieliła więc serii kontraktów najpierw na budowę krążowników typu "Pennsacola", a następnie korzystając z nabytych dzięki nim doświadczeń, ich ulepszonej wersji – zwłaszcza w zakresie opancerzenia – w postaci typu "Northampton". Podczas gdy większość marynarek na świecie stosowała w okrętach tej klasy osiem dział w czterech podwójnych wieżach, w amerykańskich jednostkach typu "Pensacola" zastosowano 10 dział. Konstruując okręty typu "Northampton", marynarka i konstruktorzy stanęli na stanowisku, że liczba dział może zostać bezpiecznie zredukowana do dziewięciu sztuk w trzech potrójnych wieżach, celem zaoszczędzenia na wadze, zaś uzyskaną w ten sposób rezerwę można przeznaczyć na zwiększenie opancerzenia okrętu oraz infrastruktury lotniczej jednostki. Dyskutowano co prawda nad wyposażeniem nowego okrętu w – zgodne ze światowym trendem – osiem dział, ostatecznie jednak przyjęto do realizacji wariant z dziewięcioma działami w trzech wieżach, jako mogący zapewnić pewną przewagę.
Budowa i konstrukcja.
Budowę okrętu, który otrzymał później nazwę USS „Northampton” (CL-26), powierzono należącej wówczas do Bethlehem Steel stoczni Fore River Shipyard w Quincy w Massachusetts. Jego budowa została jednak przyznana tej stoczni w rezultacie nielegalnej zmowy trzech stoczni zdolnych do budowy ciężkich okrętów, które w sekrecie uzgodniły ze sobą swoje oferty przetargowe, tak aby każda z nich mogła skorzystać z dużych środków finansowych przeznaczanych na program tych okrętów przez marynarkę. W rezultacie nielegalnej kartelizacji okręt, który według wewnętrznych dokumentów stoczni powinien kosztować 7,5 miliona dolarów, został wybudowany za kwotę 10,7 miliona dolarów.
Stępka pod jednostkę została położona 12 kwietnia 1928 roku w Fore River, okręt został natomiast zwodowany rok później, 5 września 1929 roku. Matką chrzestną została Grace Coolidge, żona pochodzącego z Northampton prezydenta Calvina Coolidge’a. Pierwszym dowódcą okrętu został Walter Vernon, który prowadził przygotowania do przyjęcia jednostki do służby i oficjalnie objął dowództwo okrętu w tym dniu, z dniem 17 maja 1930 roku. W rzeczywistości USS „Northampton” został zwodowany dwa miesiące po innym okręcie tego typu, USS „Chester” (CL-27), wszedł jednak do służby jako pierwsza jednostka swojego typu.
Kadłub.
Okręt został zaprojektowany w projekcie o numerze 329, jako jednostka o długości (LOA) 600 stóp (182,95 metra) i długości na linii wodnej (LWL) 582 stopy (177 metrów) oraz maksymalnej szerokości 66 stóp (20,11 metra), przy wyporności standardowej 9006 ton, przy czym wyporność pełna wynosiła 10 965 ton. Średnica taktyczna jednostki wynosiła 750 jardów (685,8 metra) przy prędkości 20 węzłów. Kadłuby jednostek typu "Pensacola" odzwierciedlały amerykańską preferencję dla kadłuba gładkopokładowego z największą wolną burtą na dziobie i zmniejszającą się ku rufie. Powodowało to oszczędności na wadze, kosztem jednak dzielności morskiej, w efekcie okręty tego typu okazały się jednostkami z bardzo mokrym pokładem. Celem zaradzenia temu, przy konstrukcji „Northamptona” przyjęto alternatywne rozwiązanie, z jedną wieżą artyleryjską mniej i całkowicie płaskim pokładem z wysoko podniesioną dziobówką, co zapewnić miało znacznie lepszą dzielność morską.
Wyporność okrętu była wynikiem przeszacowania wyporności na etapie projektowym – skutkiem dążenia do minimalizacji wyporności celem zmieszczenia jej w limicie traktatowym, zaprojektowano jednostkę o zbyt małej wyporności. Rezultatem niewłaściwych szacunków na tym etapie było niewykorzystanie pełnej dopuszczonej traktatem wyporności przy jednocześnie zbyt słabym opancerzeniu, a także zbyt duża wysokość metacentryczna, co powodowało zbyt krótkie i głębokie przechyły. W celu niwelacji skutków tego, w odróżnieniu od pozostałych jednostek tego typu, na „Northampton” zainstalowano na zasadzie eksperymentalnej zbiorniki antypochyłowe po obu stronach okrętu, które nie były połączone ze sobą, lecz za pośrednictwem rur otwarte od strony morza. Chęć zaoszczędzenia na wadze, celem utrzymania wyporności w traktatowym limicie, spowodowała, iż „Northampton” miał lekki – a przez to niezbyt odporny na uszkodzenia – kadłub, którego blachy zostały połączone ze sobą za pomocą spawów. Lekkość kadłuba powodowała, że przy jednoczesnym wystrzale z wszystkich trzech dział jednej wieży dojść mogło do jego uszkodzenia. Stało się to przyczyną nadania jednostkom tego typu nieformalnego miana „traktatowych blaszanek”.
Napęd okrętu.
Zarówno francuska, jak i japońska marynarka wojenna faworyzowały szybkie krążowniki. Amerykanie natomiast starali się dorównać prędkością japońskim krążownikom traktatowym, jak również stworzyć jednostki, które byłyby szybsze od japońskich i brytyjskich krążowników liniowych. W toku prac nad koncepcją okrętu, dla amerykańskich konstruktorów szybko stało się oczywiste, że jednostka o wyporności do 10 000 ton, zdolna osiągnąć prędkość 35 węzłów – nawet uzbrojona w 12 dział 203 mm, szybko może zostać unieruchomiona, nawet pojedynczym pociskiem niszczyciela. Poświęcono wobec tego zarówno prędkość, jak i uzbrojenie „Northampton”, na rzecz zwiększenia opancerzenia jednostki.
Siłownia jednostki wyposażona była w osiem kotłów wodnorurkowych White-Forster, z których para napędzała cztery turbiny Parsonsa o mocy wyjściowej 107 000 shp, za pośrednictwem przekładni i czterech wałów przekazujące energię dla czterech śrub okrętowych. Kotły „Northamptona” operowały z ciśnieniem między 18 kG/cm² a 21 kG/cm². Łączna waga maszynowni w stanie suchym wynosiła 1945,25 długich ton, przy czym przy wyporności pełnej, waga maszynowni „mokrej” wynosiła 2161 ton. Waga wszystkich płynów maszynowni sięgała 168,8 tony, gdzie 7,2 tony stanowiła waga olejów smarowych przy wyporności normalnej i 10,8 tony przy wyporności pełnej. Przy wyporności normalnej zapas paliwa okrętu wynosił 1416,7 tony, w wyporności pełnej zaś 2125 ton. Przy dużej długości jednostki zdecydowano się umieścić zbiorniki paliwa wzdłuż przednich magazynów amunicji. W tym czasie paliwo było co do zasady uważane jeszcze za potencjalnie łatwopalne, w związku z czym ryzykowne w tej lokalizacji, rozwiązanie to zostało jednak zaakceptowane. Jedyną bowiem alternatywą dla niego było umieszczenie zbiorników paliwa na dziobie i rufie okrętu, co skutkowałoby nieakceptowalnymi naprężeniami kadłuba.
Kształt kadłuba jednostki oraz konfiguracja jego siłowni z urządzeniami maszynowni, zapewniały jej według projektu możliwość pływania z prędkością do 32,5 węzła oraz zasięg 10 000 mil morskich przy prędkości 15 węzłów.
Uzbrojenie.
Na okręcie zastosowano dziewięć dział 203 mm L/55 Mark 14/0, umieszczonych po trzy w trzech wieżach – dwóch w superpozycji na dziobie, trzeciej na rufie. Podobnie jak w innych marynarkach zdecydowano się na zastosowanie największego dopuszczonego traktatem kalibru, nie brakowało jednak krytyków takiego rozwiązania podnoszących, że działa tej wielkości są bezwartościowe – zbyt małe aby zagrozić ciężkim okrętom liniowym i zbyt powolne do działań przeciwko niszczycielom i mniejszym krążownikom. Problemowi temu postanowiono jednak zaradzić przez zastosowanie wież z elektrycznym systemem ładowania amunicji, co jednak odbyło się kosztem znacznego wzrostu masy wieży. Już od ich zastosowania w pancerniku USS „Nevada” (BB-36) w 1912 roku, marynarka amerykańska była zwolennikiem stosowania trójdziałowych wież, jako systemu umożliwiającego maksymalne zwiększenie baterii artyleryjskiej w możliwie najkrótszym kadłubie. Z uwagi na wielkość wieży, zastosowanie wież z trzema działami możliwe było przez instalację zintegrowanego systemu elewacji dział, w którym wszystkie trzy armaty podnoszone były jednocześnie, jako pojedyncza jednostka.
Artyleria pomocnicza w chwili ukończenia okrętu składała się z czterech uniwersalnych dział 127 mm L/25 Mark 13/0 (5" /25) o kącie podniesienia 85°, co czyniło z nich doskonałą broń przeciwlotniczą. W jednostkach typu "Pensacola", system kontroli ognia był całkowicie zdecentralizowany, z dalmierzem przy układzie kontroli ognia każdej wieży – zalety ochronne takie rozwiązania były jednak całkowicie niweczone przez scentralizowany główny system rozdzielczy. W konstrukcji USS „Northampton” zaradzono temu przez duplikację każdego systemu.
„Northampton” został początkowo wyposażony w dwie potrójne wyrzutnie torped kalibru 533 mm dla torped Mark XI. W 1930 roku jednak podjęto generalną decyzje o wycofaniu aparatów torpedowych z pokładów krążowników, uważano bowiem że jednostki te nie będą wchodziły w kontakt bojowy z okrętami przeciwnika na dystansach umożliwiających skuteczne użycie torped. Nie przewidziano tym samym krwawych nocnych batalii, jakie miały miejsce w drugiej połowie 1942 roku, i po 1930 roku okręt został pozbawiony swojej broni podwodnej. Sugerowano się jednak także ryzykiem stwarzanym przez głowice torpedowe na pokładzie, w przypadku trafienia pociskiem przeciwnika w wyrzutnię, a także możliwością zaoszczędzenia na wadze okrętu i rodzącą się ze stąd możliwością zaopatrzenia jednostki w dodatkowe pociski artylerii 203 mm, co w warunkach wojennych umożliwiłoby zaopatrzenie okrętu w łącznie 1400 pocisków tego kalibru. W zamian, w 1940 roku „Northampton” jako jeden z pierwszych okrętów w US Navy otrzymał radar dozoru CXAM, co razem z bardzo dobrymi w roli przeciwlotniczej działami 5" /25, wzmacniało zalety okrętu w roli eskorty lotniskowców. Okręt nie otrzymał jednak skutecznej artylerii przeciwlotniczej średniego zasięgu, nie zostały bowiem zmaterializowane zamiary wyposażenia go w działka kalibru 37 mm. W zamian, już po ukończeniu, jednostka otrzymała dwa zupełnie przestarzałe działka Hotchkiss QF 3pdr (47 mm) i cztery pojedyncze wielkokalibrowe karabiny maszynowe Browning M2 kalibru 12,7 mm.
Ochrona bierna okrętu.
Do opancerzenia okrętu wykorzystano bardzo udany wynalazek huty Carnegie Steel pod nazwą special treatment steel (STS). Podobnie jak we wszystkich amerykańskich krążownikach począwszy od „Pensacoli” (CA-24), główny pas pancerny rozciągał się nad maszynownią, węższy pas znajdował się nad przednimi magazynami amunicji, okręt wyposażony był również wewnętrzny pas w tylnej części jednostki. Wieże artylerii głównej opancerzone były w pancerz czołowy, opancerzenie płaszczyzny szczytowej oraz pancerz boczny i ściany tylnej. Główny pas pancerny o szerokości 15 stóp (4,57 metra) miał grubość od 3 do 3,75 cala (76 do 95 mm), magazyny amunicji chronione były pancerzem 2,5 cala (63,5 mm), maszynownia zaś 1,5 cala (38 mm). Pokład jednostki opancerzony był pancerzem o grubości 1 cala (24,5 mm), którego grubość nad magazynami zwiększała się do 2 cali (50,8 mm), barbety zaś chronione były pancerzami 1,5 cala (38 mm). Wieże opancerzone były odpowiednio 2,5/1,5/0,75 cala (53,5/38/19 mm). Łączna waga opancerzenia wynosiła 547,1 tony.
Według badania przeprowadzonego w 1933 roku, pancerz magazynów amunicji „Northamptona” zapewniał mu ochronę przeciwko stosowanym przez niszczyciele pociskom o kalibrze 5,1 cala (127 mm) przy ostrzale z odległości ponad 7000 jardów (6400 metrów), słabszy zaś pancerz maszynowni przy ostrzale z odległości ponad 8000 jardów (7315 metrów). Badanie to nie określiło jednak zakresu tej ochrony. W przypadku ostrzału pociskami kalibru 6 cali (152 mm), pancerz magazynu zapewniał ochronę przy strzale z odległości między 10 000 a 21 000 jardów (9144 – 19 200 metrów), pas pancerny chroniący maszynownię natomiast zapewniał ochronę przy strzale takim pociskiem z odległości 13 000 jardów (11 887 metrów). Pokład ponad maszynownią był jednak, według owego badania, przebijany z takiej odległości – toteż maszynownia okrętu "de facto" nie była chroniona. Co gorsza, zarówno maszynownia, jak i magazyny amunicji nie były w ogóle bezpieczne przy strzale pociskiem 8-calowym (203 mm). Pas ponad magazynem był przebijany z odległości 21 000 jardów (19 200 metrów), pokład z odległości 20 000 jardów (18 288 metrów), zaś pas pancerny nad maszynownią z odległości 24 000 jardów (21 945 metrów). Skutkiem przeszacowania wyporności okrętu i wynikającą z tego zbyt dużą ostrożnością w opracowywaniu jego pancerza, okręt uważany był za zbyt lekko opancerzony, a wyciągnięte stąd wnioski uwzględniono przy projektowaniu następnej serii krążowników traktatowych, typu "New Orleans".
W odróżnieniu od marynarki brytyjskiej, a podobnie jak wszystkie inne marynarki zachodnie, US Navy nie zapewniła swoim krążownikom traktatowym bąbli przeciwtorpedowych. Amerykanie uznali bowiem, że na jednostkach tej wielkości systemy ochronne tego rodzaju nie zapewniają koniecznej głębokości dla zapewnienia efektywności przeciwko eksplozjom podwodnym coraz większych głowic torpedowych. W „Northamptonie” jednak magazyny amunicji zostały podniesione wysoko, ponad linię wodną, celem zapewnienia pewnej ich ochrony przeciw eksplozjom podwodnym. Zmniejszenie liczby wież artyleryjskich z czterech do trzech umożliwiło natomiast wprowadzenie wewnętrznych podziałów dużych pomieszczeń kotłów.
Wyposażenie lotnicze.
Duża przestronność okrętu spowodowała, iż jednostka została wyposażona w sporych rozmiarów hangar między dwoma kominami, zdolny do pomieszczenia dwóch samolotów rozpoznawczych, oraz dwie rampy startowe dla nich. Początkowo były to cztery samoloty Vought O3U Corsair, które zostały później zastąpione nowocześniejszymi Curtiss SOC Seagull. Okręt otrzymał wprawdzie cztery samoloty, możliwość jednak przenoszenia samolotów na rampach startowych sprawiała jednak, że w rzeczywistości mógł przenosić sześć maszyn. Same hangary zapewniały przestrzeń do przechowywania samolotów i dokonywania ich napraw, bez narażania maszyn i ich obsług na wpływ złych warunków atmosferycznych, a także zapewniały ochronę przed działaniem fali uderzeniowej podczas strzelań artyleryjskich. Okręt mógł zabrać 24,5 tony benzyny lotniczej, umieszczonej w zbiornikach na dziobie poniżej linii wodnej, z jej przewodami paliwowymi biegnącymi wzdłuż, na zewnątrz kadłuba.
Warunki socjalne.
Przestrzeń życiowa załogi „Northamptona” została zwiększona o 15 procent względem jednostek typu "Pensacola", okręt był też pierwszym dużym amerykańskim okrętem, w którym koje zastąpiły stosowane dotąd hamaki. Nie bez znaczenia w przypadku chęci zapewnienia godziwych warunków socjalnych był fakt, że marynarka amerykańska oparta była na służbie dobrowolnej, i tradycyjnie borykała się z dużym odsetkiem dezercji oraz z problemami w naborze kandydatów. Toteż osobisty komfort członków załogi stanowił istotną kwestię przy konstrukcji okrętów, które przez większość czasu służyć przecież miały w czasach pokoju. Po wizycie brytyjskich oficerów na okręcie, wyrazili oni zadowolenie z przestronności przestrzeni życiowych okrętu i relatywnej prostoty jego konstrukcji, co stało się następnie przedmiotem brytyjskiej debaty na ten temat.
Przestronność jednostek typu "Northampton" powodowała, że jednostki te bardzo dobrze nadawały się do roli okrętów flagowych. Z tego powodu „Northampton” – podobnie jak dwie pozostałe z trzech pierwszych jednostek typu – został zbudowany jako okręt flagowy dywizjonu, podczas gdy pozostałe trzy (CA 29–31) jako okręty flagowe floty, z przestrzenią odpowiednią dla admirałów i członków ich sztabów.
Służba okrętu.
Po przyjęciu do służby, okręt wszedł w skład Floty Atlantyku i latem 1930 roku odbył rejs dziewiczy na Morze Śródziemne. Odbywał potem rejsy szkoleniowe na Karaiby, w rejon Kanału Panamskiego, a okazjonalnie ćwiczył też z krążownikami i jednostkami innych klas na Pacyfiku. Zawarty w 1930 roku pierwszy traktat londyński dokonał podziału krążowników na dwie odrębne klasy – klasę A z działami o kalibrze ponad 6,1 cala (155 mm), tworzącą odtąd grupę ciężkich krążowników, oraz klasę B z działami o kalibrze nie przekraczającym 6,1 cala, nazywaną odtąd krążownikami lekkimi. Traktatowa zmiana klasyfikacji krążowników wymusiła na Stanach Zjednoczonych przeklasyfikowanie swoich krążowników, stąd też w 1931 roku „Northampton” został przeklasyfikowany na krążownik ciężki, co pociągnęło za sobą zmianę oznaczenia na CA-26. Po zmianie klasyfikacji jednostki, w 1932 roku okręt wszedł w skład Floty Pacyfiku. Operował wówczas z San Pedro, następnie zaś z Pearl Harbor. Podobnie jak pozostałe siedem okrętów pierwszej generacji krążowników 203-milimetrowych, „Northampton” oferował marynarce amerykańskiej zupełnie nowe możliwości. Mógł bowiem zastąpić stare pancerniki w rolach rozpoznawczych ("scouting force"), nie służąc jednak jako zaledwie "skaut", lecz co ważniejsze mógł przyjąć na siebie rolę eskorty dla nowych szybkich lotniskowców w niezależnych operacjach zespołów zadaniowych "Task Force".
Służba wojenna.
Po wybuchu wojny na Pacyfiku, podobnie jak inne jednostki swojego typu, „Northampton” był intensywnie wykorzystywany w działaniach wojennych, służąc jako okręt eskorty lotniskowca USS „Enterprise” (CV-6) w rajdach pierwszej połowy 1942 roku, w drugiej zaś połowie tego roku pływał eskorcie „Horneta” i uczestniczył w działaniach nawodnych kampanii na Salomonach.
28 listopada 1941 roku wraz z dwoma innymi krążownikami i dziewięcioma niszczycielami, okręt wyszedł z Pearl Harbor w eskorcie lotniskowca „Enterprise”, celem dostarczenia na wyspę Wake dwóch eskadr myśliwców Grumman F4F Wildcat. Tego samego dnia w związku ze wzrostem napięcia wojennego, skutkiem „rozkazu bojowego nr 1” znajdującego się na „Enterprise” admirała Williama Halseya, okręt wszedł w stan gotowości bojowej, a na jednostce rozpoczęto wydawanie ostrej amunicji. Okręt powrócił wraz z całym zespołem okrętów do Pearl Harbor następnego dnia po japońskim ataku i już 9 grudnia ponownie wyszedł w morze, gdzie prowadził bezskuteczne poszukiwania japońskiego zespołu "Kidō-butai".
Task Force 8.
USS „Northampton” (CA-26) na stałe wszedł wówczas w skład skupionego wokół „Enterprise” Task Force 8 (TF8) admirała Halseya, gdzie jego podstawowym zadaniem była obrona „Big E” za wszelką cenę. W składzie tego zespołu okrętów odbył swoje pierwsze cztery rejsy wojenne – 9 i 19 grudnia 1941 roku oraz 3 i 11 stycznia 1942 roku. Ostatni z nich był operacją powietrzno-morską na dużą skalę, której celem było bombardowanie Wysp Marshalla. W skład dowodzonego przez adm. Halseya zespołu, obok CV-6 i „Northampton”, wchodziły siostrzany krążownik USS „Chester” (CA-27) i „Salt Lake City” (CA-25) oraz siedem niszczycieli, zaś zespołem krążowników z pokładu „Northamptona” dowodził wadm. Raymond Spruance. TF8 opuścił Pearl Harbor 11 stycznia, 23 stycznia zaś na zachód od Samoa zespół „Enterprise” spotkał się z dowodzonym przez admirała Franka Fletchera zespołem lotniskowca USS „Yorktown” (CV-5), po czym oba zespoły podążyły razem w kierunku Wysp Marshalla.
31 stycznia 1942 roku o godzinie 18:30 zespół krążowników Spruance’a opuścił Task Force 8 udając się w kierunku wysp Wotje i Taroa na południu, podczas gdy „Enterprise” w towarzystwie trzech niszczycieli zajął pozycję na północy, celem ataku lotniczego na Kwajalein oraz Wotje i Taroa. Gdy swój atak za pomocą bomb 100-funtowych (45 kg) na wyspę Wotje kończyły dowodzone prowadzone przez Wade’a McClusky’ego myśliwce F4F Wildcat, o godzinie 7:15, „Northampton” ze swoim zespołem podszedł w pobliże wyspy i otworzył ogień do pary zakotwiczonych w lagunie statków. Ostrzał został jednak przerwany, po dostrzeżeniu peryskopu na powierzchni, co zmusiło wadm. Spruance’a do zmiany kursu. Zakotwiczone statki wykorzystały ten moment dla podniesienia kotwic celem ucieczki w głąb laguny, gdy zaś „Northmapton” podjął poszukiwania innych celów, ostrzał amerykańskich okrętów rozpoczęła japońska artyleria z wyspy, której pociski zaczęły obramowywać krążowniki. Tymczasem wymiana ognia spowodowała eksplozje na brzegu, zapalając widoczne na wyspie budynki. Przerwało ją jednak ponowne dostrzeżenie peryskopu, po czym przed godziną 10:00, „Northampton” wraz z pozostałymi okrętami udał się na umówione miejsce ponownego spotkania z „Enterprise”.
Wkrótce po udanym spotkaniu, amerykański TF8 został zaatakowany przez grupę średnich bombowców Mitsubishi G3M z Taroa, które zostały przechwycone przez pięć krążących nad zespołem Wildcatów CAP. Mimo ostrzeżenia ze strony operatorów radarów amerykańskich okrętów, kilku kryjącym się w chmurach bombowcom udało się przedostać nad TF8. „Northampton” i pozostałe okręty eskorty zacieśniły pierścień wokół „Enterprise” celem utworzenia zapory ogniowej nad okrętem flagowym. Ogień przeciwlotniczy z okrętów – jakkolwiek intensywny – nie był skuteczny, toteż nadlatujące bombowce zdołały zrzucić swoje bomby, które „Big E” zdołał jednak wymanewrować, i 5 lutego „Northampton” wraz z całym TF8 zdołał powrócić bezpiecznie na Hawaje.
Task Force 16.
Kolejne rozkazy dla admirała Halseya przewidywały zmianę oznaczenia jego zespołu okrętów na Task Force 13 i zgodnie z rozkazem adm. Chestera Nimitza, zespół jego okrętów miał wyjść w morze 13 lutego, w piątek. Najprawdopodobniej nie chcąc kusić losu, admirał zażądał więc zmiany wszystkich numerów. Ostatecznie, po uzupełnieniu zapasów i krótkim odpoczynku załogi, zespół okrętów Halseya z lotniskowcem „Enterprise” i krążownikiem „Northampton”, wyszedł w morze 14 lutego pod oznaczeniem Task Force 16, które nosił następnie aż do bitwy pod Midway. 24 lutego bombowce nurkujące SBD Dauntless „Enterprise’a” zaatakowały od północy japońskie instalacje na zajętej niedawno przez Japończyków wyspie Wake, dowodzony przez wadm. Spruance’a zaś zespół krążowników „Northampton” i „Salt Lake City”, ostrzeliwał wyspę od południa.
Mimo intensywnego ognia Japończyków, działa „Northamptona” wznieciły duże pożary na wyspie i zatopiły pogłębiarkę w lagunie. Gdy okręty wadm. Spruance’a zaczęły wycofywać się z tego rejonu, dwa krążowniki zostały zaatakowane przez wrogie wodnosamoloty, samoloty startujące z lądu oraz okręt patrolowy. Japoński kontratak został jednak odparty z pewnymi stratami sił japońskich, które skutkiem ognia przeciwlotniczego utraciły trzy z atakujących samolotów.
Po wycofaniu się TF16 spod Wake, 25 lutego wieczorem admirał Halsey otrzymał pilną wiadomość od dowódcy Floty Pacyfiku adm. Nimitza, informującą dowódcę TF16, że „pożądane byłoby przeprowadzenie ataku na Marcus” – o ile dowódca zespołu uderzeniowego uważa to zadanie za wykonalne. Znajdująca się 650 mil od Wake wyspa Marcus, była odległa o 1000 mil od Tokio i 600 mil od dużej japońskiej bazy na wyspach Bonin, na wodach znajdujących się pod całkowitą kontrolą japońską. Niedaleko więc Midway, adm. Halsey oddelegował towarzyszący dotąd TF16 zespół siedmiu niszczycieli do eskorty zbiornikowca floty, „Northampton” zaś wraz z „Salt Lake City” i „Enterprise” z dużą szybkością w celu uniknięcia ataków podwodnych, udał się na północny zachód w kierunku wyspy Marcus. Wieczorem 27 lutego na pokład okrętu dotarła wiadomość o japońskim lądowaniu na Jawie i zatopieniu historycznie pierwszego lotniskowca amerykańskiej marynarki USS „Langley” (CV-1), kilka zaś dni później o zatopieniu siostrzanego krążownika USS „Houston” (CA-30).
4 marca 1942 roku bombowce nurkujące SBD Dauntless z eskadr VB-6 i VS-6 przeprowadziły uderzenie lotnicze na Marcus, w którym nie wzięły tym razem udziału krążowniki Spruance’a. Pozostały one w oczekiwaniu na powrót eskadr uderzeniowych w eskorcie okrętu flagowego admirała Halsey’a. Mimo że atak nie wyrządził znaczących szkód siłom zbrojnym Japonii, z uwagi na bliskość Tokio wstrząsnął japońskim dowództwem, i po kolejnych atakach TF8 i TF16 uświadomił zagrożenie ze strony amerykańskich lotniskowców dla samej stolicy Imperium.
Atak na wyspy japońskie.
Podczas gdy okręt siostrzany „Enterprise”, USS „Yorktown” (CV-5), operował na Morzu Koralowym usiłując powstrzymać imperium japońskie przed zajęciem Nowej Gwinei, „Northampton” wyszedł wraz CV-6 i pozostałym okrętami TF16 z Pearl Harbor, kierując się wprost na północ, rozpoczynając najbardziej śmiały z wszystkich amerykańskich rajdów 1942 roku.
2 kwietnia z San Francisco wyszedł dopiero co przybyły na Pacyfik USS „Hornet” (CV-8), przewożąc na pokładzie startowym 16 średnich bombowców North American B-25 Mitchell, z całą swoją grupą lotniczą zaś zamkniętą na pokładzie hangarowym. Task Force 18 z „Hornetem” nie skierował się jednak w kierunku Pearl Harbor, lecz popłynął na północny zachód, gdzie 13 kwietnia na środkowym Pacyfiku spotkał się z TF16 z USS „Northampton” w składzie.
Okręt flagowy wiceadmirała Spruance’a ponownie zabezpieczał „Enterprise”, który jednak sam pełnić miał w tym rejsie rolę eskortową. Z uwięzionymi bowiem pod pokładem startowym samolotami własnej grupy lotniczej, „Hornet” nie był w stanie zapewnić osłony z powietrza ani sobie samemu, ani innym okrętom własnego zespołu. Oba zespoły spotkały się w pobliżu międzynarodowej linii zmiany daty. 17 kwietnia (czasu tokijskiego) okręty połączonego zespołu uzupełniły do pełna paliwo, i towarzyszące im zbiornikowce w towarzystwie wszystkich niszczycieli zostały odesłane, lotniskowce zaś w towarzystwie krążowników – wśród nich USS „Northampton” – z prędkością 20-22 węzłów skierowały się na zachód w kierunku punktu startu bombowców podpułkownika Jimmy’ego Doolittle’a w ich rajdzie na Tokio i kilka innych miast japońskich. „Northampton” nie zdołał jednak dopłynąć na miejsce zaplanowanego startu bombowców B-25, bowiem o 3:10 w nocy na pozycji , 700 mil morskich od Japonii, wykryta została japońska łódź patrolowa „Nitto Maru”, która przed zatopieniem zdołała nadać do Tokio meldunek radiowy o napotkaniu na swojej linii dozoru amerykańskiego lotniskowca.
Napotkanie japońskiego okrętu dozorowego, z linii dozoru ustanowionej przez admirała Isoroku Yamamoto tuż po rajdzie TF8 na Wyspy Marshalla, zmieniło amerykańskie plany, skutkiem czego grupa bombowców Doolittle’a musiała 18 kwietnia wystartować z daleko większej niż planowana odległości od Tokio. Natychmiast po poderwaniu wszystkich bombowców z „Horneta”, adm. Halsey wydał rozkaz zwrotu i cały TF16 wraz z USS „Northampton” odpłynął z maksymalną prędkością na wschód. Okręt bezpiecznie powrócił wraz ze swoim zespołem do Pearl Harbor 25 kwietnia 1942 roku. Rajd na Tokio spowodował jednak, że „Northampton” – który niemal natychmiast po powrocie wyszedł z TF16 ponownie w morze udając się w rejon Morza Koralowego – przybył tam zbyt późno, dwa dni po bitwie na Morzu Koralowym. 26 maja 1942 roku USS „Northampton”, wraz z dwudziestoma innymi okrętami TF16, powrócił do Pearl Harbor, osiem dni przed zapowiadaną przez Hypo japońską operacją MI wokół Midway.
Midway.
29 maja 1942 roku skupiony wokół lotniskowców „Enterprise” i „Hornet” Task Force 16, wyszedł z Pearl Harbor do oznaczonego jako „Point Luck” punktu oddalonego o 1500 mil od Hawajów, 325 mil od Midway, celem zastawienia pułapki na japońskie lotniskowce "Kidō-butai" pod dowództwem admirała Chūichi Nagumo. Obok „Northamptona”, osłonę lotniskowców tworzyły krążowniki USS „New Orleans”, „Minneapolis”, „Vincennes”, „Pensacola” i nowy krążownik lekki USS „Atlanta” oraz dziewięć niszczycieli. Wraz z okrętami Pearl Harbor opuścił również wiceadmirał Spruance, który jednak nie dowodził już z pokładu „Northampton” zespołem krążowników, lecz z rekomendacji chorego na półpasiec adm. Halseya, z pokładu USS „Enterprise” (CV-6) dowodził całym Task Force 16. Spruance nie był pilotem, był oficerem krążowników, nigdy zaś nie dowodził lotniskowcem ani operacjami lotniczymi. Swoimi dotychczasowymi działaniami z pokładu „Northamptona”, zaskarbił sobie jednak szacunek Halseya, który przekonał adm. Nimitza, że jego podwładny stanowi najlepszy wybór, aby zastąpić go na stanowisku dowódcy TF16 podczas zbliżającej się walnej bitwy.
„Northampton” towarzyszył „Enterprise” podczas bitwy stanowiąc element pierścienia eskorty lotniskowca, ten nie został jednak zaatakowany przez siły japońskie, toteż CA-26 nie wziął bezpośredniego udziału w walce, i po zwycięskiej bitwie – 13 czerwca – powrócił wraz z „Enterprise” do Pearl Harbor.
Guadalcanal.
W połowie sierpnia 1942 roku „Northampton” wypłynął z Hawajów, udając się w stronę Wysp Salomona na południowo-zachodnim Pacyfiku, gdzie kilka dni wcześniej wylądowały oddziały Marines rozpoczynając najdłuższą i najbardziej zaciętą kampanię wojny na Pacyfiku. Po raz pierwszy jednak okręt nie współdziałał z USS „Enterprise” – został przydzielony do osłony „Horneta”, po jego przybyciu na Salomony we wrześniu.
Okręt nie dotarł na czas, aby wziąć udział w bitwie u Wschodnich Wysp Salomona, natomiast 15 września towarzyszył lotniskowcom USS „Wasp” (CV-7) oraz „Hornet”. Zdając sobie sprawę z faktu, że amerykańskie konwoje z zaopatrzeniem muszą przechodzić między wyspami Nowa Kaledonia, Espiritu Santo oraz Guadalcanal, admirał Yamamoto rozmieścił szereg okrętów podwodnych w linii 150 mil na południowy wschód od San Cristobal. Amerykańskie siły w tym rejonie zaczęły być narażone na ustawiczne ataki podwodne, stąd też obszar ten uzyskał wśród amerykańskich marynarzy przydomek "Torpedo Junction" (węzeł torpedowy, szlak/przejście torpedowe).
15 września „Northampton” operował z oboma lotniskowcami w ramach Task Force 61, gdy trzy z sześciu wystrzelonych przez japoński okręt podwodny I-19 torped Typ 95, trafiły „Waspa”, dwie zaś pancernik USS „North Carolina” (BB-55) i niszczyciel USS „O’Brien” (DD-415). Ostatnia natomiast z wystrzelonych torped, zmierzała wprost w kierunku oddalonego o 6 mil ugrupowania „Horneta”. „Wasp” został trafiony w najbardziej niefortunnym momencie, tuż po wypuszczeniu w powietrze grupy samolotów, gdy przewody paliwowe na pokładzie hangarowym pełne były paliwa lotniczego, którymi ogień dostał się do magazynów amunicji, co spowodowało wtórne eksplozje. W rezultacie „Waspa” spotkał tym razem los, jaki stał się udziałem japońskich lotniskowców pod Midway.
Znajdującemu się w zespole „Horneta” „Northamptonowi” nie zagroziła pierwsza z japońskich salw, I-19 wystrzelił jednak kolejne sześć torped, skierowanych wprost w zespół okrętów CV-8, z uwagi jednak na większą odległość, torpedy te nie dosięgły celów, choć minęły okręty eskorty „Horneta” w niewielkiej odległości.
Santa Cruz.
„Northampton” nie uczestniczył we wcześniejszej bitwie u Wschodnich Wysp Salomona, odegrał jednak zauważalną rolę w obronie „Horneta” pod Santa Cruz. Gdy w trakcie bitwy, USS „Hornet” i „Enterprise” wysłały swoje samoloty do uderzenia na japońskie lotniskowce „Shōkaku” i „Zuikaku”, japońska formacja uderzeniowa samolotów torpedowych i bombowych zmierzała już w kierunku amerykańskich okrętów. Radar CXAM „Northamptona” stanowiącego eskortę „Horneta” w składzie TF17, jako pierwszy wykrył zbliżającą się formację uderzeniową. Niedoskonałe jeszcze radary tego samego typu na „Hornecie” i „Enterprise” nie wykryły jednak japońskiej formacji. Dowódca CA-26 nie użył mniej bezpiecznej komunikacji radiowej i sygnalizował zbliżanie się japońskiej formacji za pomocą flagowego kodu sygnałowego, co nie zostało jednak zauważone na obu okrętach flagowych.
Szczęśliwie dla CV-6 okręt został przykryty szkwałem, co jednak spowodowało, że całe uderzenie japońskie skupiło się na „Hornecie”. Podobnie jak inne okręty eskorty, „Northampton” zbliżył się do „Horneta” celem utworzenia zapory ogniowej wokół niego, po czym w miarę zbliżania się wrogiej formacji otworzył ogień najpierw z pomocą dział przeciwlotniczych 127 mm (5 cali) dalekiego zasięgu, następnie zaś za pomocą swojej lekkiej artylerii. Według dostępnych źródeł, do czasu bitwy pod Santa Cruz, podobnie jak wiele innych jednostek „Northampton” nie otrzymał jeszcze znacznie skuteczniejszych działek Oerlikona 20 mm oraz Boforsa 40 mm – które na lotniskowce zaczęły trafiać już od wiosny tego roku. Toteż pierścień eskorty i własna artyleria przeciwlotnicza „Horneta” nie zdołały obronić go przed skoncentrowanym uderzeniem z różnych kierunków 64 japońskich samolotów torpedowych Nakajima B5N „Kate”, bombowców nurkujących Aichi D3A „Val” oraz myśliwców Mitsubishi A6M „Zero” – po raz ostatni w tej wojnie przeprowadzonego przez resztę korpusu najbardziej doświadczonych przedwojennych japońskich pilotów pokładowych.
Atak japoński prowadzony był osobiście przez dowódcę całego japońskiego ugrupowania uderzeniowego, komandora Shigeharu Muratę, najbardziej doświadczonego japońskiego pilota samolotów torpedowych, faktycznego twórcę japońskiego lotnictwa torpedowego. Murata podzielił samoloty torpedowe na dwie grupy atakujące z różnych kierunków, niemal w tym samym czasie. „Hornet” zaatakowany został przez 21 bombowców nurkujących. Murata przeprowadził klasyczny atak „Hammer and anvil” (młota i kowadła), utrudniając w ten sposób okrętowi wymanewrowywanie zrzuconych torped Typ 91 i bomb. Mimo zmasowanego ognia przeciwlotniczego „Northamptona” i pozostałych okrętów TF17, „Hornet” został trafiony trzema bombami, w dodatku pilot jednego z zestrzelonych bombowców rozbił swoją płonącą maszynę o śródokręcie jednostki. Po atakach bombowych i samobójczym, okręt został trafiony jeszcze dwoma torpedami. W efekcie tego skoordynowanego ataku Japończycy pozbawili „Horneta” napędu, okręt nabrał dużego przechyłu i nie był w stanie prowadzić dalej operacji lotniczych.
Gdy zakończył się japoński atak na TF17, z chroniącego go szkwału wyszedł USS „Enteprise”, który stał się wkrótce celem drugiego tego dnia japońskiego ataku. „Lucky E” zdołał wprawdzie wymanewrować dziewięć torped, trafiony został jednak bombą. Decyzją dowodzącego Task Force 61 admirała Thomasa Kinkaida wycofał się do Numei, admirał nie chciał bowiem narażać „Enterprise” na samotną walkę, w sytuacji gdy okręt ten po ciężkim uszkodzeniu „Horneta”, został jedynym operacyjnym amerykańskim lotniskowcem na Pacyfiku. Tymczasem „Northampton” przyczynił się do pogorszenia sytuacji „Horneta”. Dowódca tego ostatniego, za pomocą lampy sygnałowej przekazywał swoim krążącym w poszukiwaniu miejsca lądowania samolotom „Go to Enterprise” – rozkaz lądowania na pokładzie „Enterprise”. Oficerowie sygnałowi na pokładzie „Northamptona” przekazywali ów sygnał dalej innym samolotom, tymczasem dowodzący krążownikiem przeciwlotniczym USS „Juneau” (CL-52) kmdr Lyman Swenson zrozumiał, że przekazywany przez „Northamptona” sygnał przeznaczony jest dla niego, w związku z czym „Juneau” – który podczas porannego starcia w pojedynkę zestrzelił kilkanaście japońskich samolotów – opuścił TF17 i udał się w kierunku TF16, znacznie obniżając tym samym szanse na ocalenie „Horneta”.
Tymczasem „Hornet”, jakkolwiek z silnym przechyłem, utrzymywał się na powierzchni. „Northampton” podjął więc próbę holowania okrętu flagowego TF17. Opuszczenie jednak miejsca starcia przez „Enterprise” i „Juneau” pozbawiło „Horneta” osłony lotniczej i znacznie osłabiło siłę ognia przeciwlotniczego eskorty. Po wykryciu kolejnej fali japońskich samolotów „Northampton” zmuszony został do zrzucenia lin holowniczych celem umożliwienia sobie manewrowania pod japońskim atakiem. Tymczasem jeden z samolotów torpedowych po uwolnieniu torpedy trafiony został ogniem przeciwlotniczym eskorty. Pilot płonącej maszyny zawrócił ją i uderzył w burtę „Horneta”. Atak ten pozbawił zespoły kontroli uszkodzeń niezbędnej dla prowadzonej akcji ratunkowej energii elektrycznej. Pozbawiony możliwości ocalenia, wobec zbliżania się okrętów przeciwnika, „Hornet” został pozostawiony samemu sobie, zaś „Northampton” wraz z resztą zespołu TF17 powrócił do Numei.
Bitwa pod Tassafaronga.
W drugiej połowie listopada 1942 roku kpt. Raizō Tanaka postanowił zastosować nową taktykę nocnych dostaw zaopatrzenia dla japońskich wojsk na Guadalcanalu, za pomocą oczyszczonych beczek na paliwo, wypełnionych żywnością i amunicją, które związane jedna z drugą, miały być upuszczane w pobliżu brzegu przez poruszające się ze znaczną szybkością niszczyciele. Pierwsza próba tego rodzaju została podjęta wieczorem 30 listopada. Sześć z ośmiu płynących przez Ironbottom Sound z prędkością bliską 30 węzłów japońskich niszczycieli, załadowanych było od 200 do 240 beczkami każdy, uwieszonymi na burtach okrętów. Z uwagi na konieczność wyważenia jednostek z wysoko umieszczonym dodatkowym obciążeniem, każda z nich przenosiła jedynie osiem torped i połowę zapasu amunicji artylerii głównej. Dowodzący od niedawna teatrem południowego Pacyfiku adm. Halsey, wysłał na ich przechwycenie zespół krążowników – Task Force 67 – z Espiritu Santo, pod dowództwem wadm. Carletona Wrighta, w którego skład wchodziło pięć krążowników – w tym USS „Northampton” – oraz cztery niszczyciele. Radar okrętu flagowego adm. Wrighta USS „Minneapolis” (CA-36) wykrył japońskie niszczyciele w odległości 11 mil morskich. Admirał Wright odmówił jednak prośbie o wydanie rozkazu wystrzelenia torped przez niszczyciele. Mniej więcej w tym samym czasie okręty amerykańskie zostały dostrzeżone przez obserwatorów na niszczycielach japońskich. Bez oczekiwania na rozkaz Tanaki, wiodący niszczyciel „Takanami” wystrzelił torpedy, po czym otworzył ogień artyleryjski. Torpedy amerykańskie zostały w końcu z opóźnieniem wystrzelone pod złym kątem, bardziej celny okazał się ogień artyleryjski dział 203 i 127 milimetrów. Ostrzał skupiony był jednak jedynie na wiodącym „Takanami”, który szybko zapalił się na całej długości i zaczął tonąć. Płomienie i eksplozje japońskiego niszczyciela zasłoniły pozostałe japońskie jednostki, które wykonały zwrot, ustawiając się równolegle do okrętów amerykańskich i wystrzeliły wachlarzem serię swoich „Długich Lanc”, które okazały się celne. O 11:27 pierwsze z nich zaczęły eksplodować u burt amerykańskich jednostek. Pierwszy dwoma torpedami Typ 93 został trafiony flagowy „Minneapolis”, minutę później ugodzony został USS New „Orleans” (CA-32), następnie zaś „Pensacola” (CA-24). Ciężko uszkodzone okręty zaczęły wycofywać się, tymczasem „Northampton”, ostatni z krążowników Wrighta, rozpoczął pościg za niszczycielami Tanaki, ostrzeliwując je salwami swoich dział 203 mm. W odróżnieniu od większości towarzyszących mu dotąd krążowników nie był jednak wyposażony w doskonały ówcześnie radar SG, toteż przy strzelaniu nocnym do poruszających się z maksymalną prędkością okrętów przeciwnika, jego ogień był nieskuteczny. W rewanżu otrzymał dwa trafienia torpedami wystrzelonymi z niszczyciela „Oyashio”. Z uwagi na skalę zniszczeń okrętu, jednostka została opuszczona przez załogę i zatonęła w godzinach porannych niedaleko wyspy Savo, na pozycji w Ironbottom Sound.
Za swoje działania bojowe USS „Northampton” (CA-26) został wyróżniony 6 odznaczeniami Battle Star.
Przyczyny zatonięcia.
Według przeprowadzonych w 1944 roku analiz krążownik o wyporności 10 000 ton miał duże szanse przetrwania dwóch eksplozji podwodnych, podobnie jak miało to miejsce w przypadku trafionego 20 października 1942 roku bliźniaczego „Chestera”. „Northampton” był zalewany przez ponad trzy godziny i mógłby utrzymać się na wodzie, w okolicznościach bardziej sprzyjających wczesnemu podjęciu akcji zatrzymania stopniowego zalewania okrętu. Okręt został trafiony jedną torpedą w tylną maszynownię i jedną w tylny magazyn amunicji. Oba trafienia były tak blisko siebie, że świadkowie widzieli tylko jeden gejzer. Według raportu Bureau of Ships kontrola uszkodzeń zawiodła „z powodu trudnej sytuacji stworzonej przez kombinację znacznego zalewania i uszkodzeń strukturalnych, ich bardzo dużej liczby, oraz rozległego pożaru paliwa”. Eksplozja w tylnym przedziale maszynowym pchnęła gródź wodoszczelną w kierunku tylnej kotłowni, sama gródź natomiast nie otworzyła się. Zaczęły jednak przeciekać instalacje między nimi i przedział kotłowni zaczął być wolno zalewany. Okazało się również, że członkowie załogi okrętu uciekający z umieszczonych niżej pomieszczeń nie zamykali za sobą luków, toteż woda z niższych przedziałów, zaczęła stopniowo zalewać coraz to wyższej umieszczone pomieszczenia okrętu. Ponadto włazy, które zostały otwarte w celu inspekcji uszkodzeń poniżej, same przyczyniły się do umożliwienia zalewania.
Wrak okrętu.
Wrak USS „Northampton” (CA-26) został odnaleziony i zbadany w latach 1991–1992. Kadłub jednostki pozostaje w dobrym stanie na dnie Ironbottom Sound, na głębokości 609 metrów. Działa okrętu wciąż pozostają podniesione w pozycji bojowej zwrócone na bakburtę.

</doc>
<doc id="5218816" url="https://pl.wikipedia.org/wiki?curid=5218816" title="Biełomiestnoje (obwód kurski)">
Biełomiestnoje (obwód kurski)

Biełomiestnoje () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Sejmem (lewy dopływ Desny), 6 km od centrum administracyjnego sielsowietu (Biesiedino), 14 km na południowy wschód od centrum administracyjnego rejonu (Kursk), 6 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajdują się 62 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 44 osoby.

</doc>
<doc id="5218817" url="https://pl.wikipedia.org/wiki?curid=5218817" title="Biełomiestnoje">
Biełomiestnoje

Biełomiestnoje () – nazwa toponimów w Rosji

</doc>
<doc id="5218823" url="https://pl.wikipedia.org/wiki?curid=5218823" title="Lodowiec Szelfowy Riiser-Larsena">
Lodowiec Szelfowy Riiser-Larsena

Lodowiec Szelfowy Riiser-Larsena (, ) – lodowiec szelfowy w Antarktydzie Wschodniej, rozciągający się przez ok. 400 km wzdłuż wybrzeża Ziemi Królowej Maud między przylądkiem Cape Norvegia na północy a wyspą Lyddan Island i lodowcem Stancomb-Wills Glacier na południu.
Nazwa.
Nazwa lodowca upamiętnia norweskiego pioniera lotnictwa i polarnika Hjalmara Riiser-Larsena (1890–1965), który badał ten obszar od 1930 roku.
Geografia.
Lodowiec Szelfowy Riiser-Larsena w Antarktydzie Wschodniej rozciąga się przez ok. 400 km wzdłuż wybrzeża Ziemi Królowej Maud między przylądkiem Cape Norvegia na północy a wyspą Lyddan Island i lodowcem Stancomb-Wills Glacier na południu. Lyddan Island i lodowcem Stancomb-Wills Glacier wyznaczają granicę między Lodowcem Szelfowym Riiser-Larsena i Brunt Ice Shelf, które czasem łączone są w jeden lodowiec.
Powierzchnia Lodowca Szelfowego Riiser-Larsena wynosi 48 180 km² (stan na 2014 rok).
Lodowiec jest ostoją ptaków IBA z uwagi na kolonię pingwinów cesarskich. Według badań zdjęć lotniczych z 1986 roku liczba piskląt w kolonii wynosiła ok. 5000 ptaków. Analiza zdjęć satelitarnych z 2009 roku wykazała, że kolonia liczyła około 4013 osobników. 
Historia.
Fragmenty lodowca zostały dostrzeżone przez Williama Speirsa Bruce’a (1867–1921) w 1904 roku, Ernesta Shackletona (1874–1922) w 1915 roku i Riiser-Larsena w 1930 roku. Większość lodowca została obfotografowana z powietrza w latach 1951–1952 przez Norwesko-Brytyjsko-Szwedzką Ekspedycję Antarktyczną. W latach 1967–1969, podczas amerykańskiej operacji „Deep Freeze”, wykonano kolejne zdjęcia lotnicze, na podstawie których wytyczono południową i lądową granicę lodowca. 

</doc>
<doc id="5218825" url="https://pl.wikipedia.org/wiki?curid=5218825" title="Duane Washington">
Duane Washington

Duane Eddy Washington Jr (ur. 24 marca 2000 we Frankfurcie nad Menem) – amerykański koszykarz, występujący na pozycjach rozgrywającego lub rzucającego obrońcy, obecnie zawodnik New York Knicks oraz zespołu G-League – Westchester Knicks.
W 2021 reprezentował Indianę Pacers podczas rozgrywek letniej ligi NBA.
7 kwietnia 2022 zawarł z Pacers umowę do końca sezonu. 3 sierpnia 2022 podpisał kontrakt z Phoenix Suns. 1 lutego 2023 został zwolniony. 28 lutego 2023 zawarł umowę z New York Knicks na występy zarówno w NBA, jak i zespole G-League – Westchester Knicks.

</doc>
<doc id="5218827" url="https://pl.wikipedia.org/wiki?curid=5218827" title="Edward Dojan-Surówka">
Edward Dojan-Surówka



</doc>
<doc id="5218833" url="https://pl.wikipedia.org/wiki?curid=5218833" title="Milena Miladinović">
Milena Miladinović

Milena Miladinović (cyr. Милена Миладиновић, właśc. Laura Giesl; ur. 17 czerwca 1868 w Jihlavie, zm. 2 grudnia 1928 w Rumie) – serbska pisarka, poetka i tłumaczka pochodzenia niemieckiego.
Życiorys.
Urodziła się w rodzinie niemieckiej pochodzącej z Wiednia jako Laura Giesl. Uczęszczała na studia filozoficzne, ale ich nie ukończyła. Początkowo pisała wiersze w języku niemieckim. W Wiedniu poznała serbskiego prawnika Žarko Miladinovicia, który na Uniwersytecie Wiedeńskim obronił pracę doktorską. Po ślubie z Miladinoviciem i konwersji na prawosławie przyjęła imię Milena. Wkrótce nauczyła się języka serbskiego, zajmowała się tłumaczeniem, ale także pisała utwory poetyckie po serbsku. Jej mąż był działaczem Serbskiej Partii Radykalnej w Wojwodinie.
Była tłumaczką na język niemiecki serbskich pieśni ludowych. Ukazywały się one w czasopismach wydawanych w Wiedniu ("Parlamenter", "Ost-Vestlihe Rundschau"). Współpracowała z czasopismami serbskimi ("Bosanska vila", "Nova Iskra", "Brankovo kolo"). W latach 1921-1922 jej mąż był ministrem w rządzie Królestwa SHS, a Milena miała okazję poznać najbardziej znanych pisarzy serbskich tego czasu. Žarko zmarł w 1926, a Milena ostatnie lata życia spędziła w Rumie, gdzie zmarła w roku 1928.

</doc>
<doc id="5218834" url="https://pl.wikipedia.org/wiki?curid=5218834" title="Jurij Korszunow">
Jurij Korszunow

Jurij Pietrowicz Korszunow (, ur. 22 września 1933 w Czernorieczce, zm. 1 sierpnia 2002 w Nowosybirsku) – rosyjski entomolog, specjalizujący się w lepidopterologii.
Życiorys.
Korszunow urodził się w 1933 roku we wsi Czernorieczka, będącej obecnie częścią miasta Iskitim, jednak jeszcze w tym samym roku rodzina przeprowadziła się z nim do Nowosybirska. Od dzieciństwa interesował się entomologią, a jednym ze źródeł jego inspiracji było „Z życia owadów” J.H. Fabrego. W 1945 roku ukończył Szkołę podstawową nr 31 w Nowosybirsku i zaczął uczęszczać do Szkoły męskiej nr 4 w tymże mieście. W 1946 roku uczestniczył ze szkolną grupą turystyczną w wycieczce do Ałtaju i poznał w jej trakcie zawodowych zoologów. Pod wpływem tego spotkania zapisał się w 1947 roku do stowarzyszenia geograficznego dla młodzieży Syberia oraz zaczął uczęszczać na wykłady w Zachodniosyberyjskiej Filii Akademii Nauk ZSRR i Obwodowym Muzeum Krajoznawczym. W tym ostatnim miejscu poznał Anatolija Sztandela, który nauczył go lepidopterologii.
W 1951 roku Korszunow rozpoczął studia na Wydziale Biologii Uniwersytetu Tomskiego. W 1953 roku zachorował na kleszczowe zapalenie mózgu, czego konsekwencje odczuwał przez resztę życia. W tymże roku zaproszony został przez Sztandela do Charkowa. Tam podjął leczenie oraz studia na Wydziale Entomologii Uniwersytetu Charkowskiego pod kierunkiem Siergieja I. Miedwiediewa. W 1954 roku pojechał ze Sztandelem do Moskwy, gdzie miał okazję pracować ze zbiorem Anatolija Cwatajewa oraz poznać Aleksandra Jachontowa, który nauczył go metodologii naukowej. Wkrótce potem odwiedził Instytut Zoologii Akademii Nauk ZSSR w Leningradzie, gdzie poznał kolejnych lepidopterologów.
W latach 1954–1955 badał motyle dzienne regionu Morza Czarnego, m.in. uczestnicząc w ekspedycji Instytutu Biofizyki Akademii Nauk ZSSR pod kierunkiem Gieorgija Mazochina-Porszniakowa. W 1954 roku ukończył studia na podstawie pracy o motylach dziennych Krymu. W 1956 roku wyjechał do Nowosybirska, gdzie zatrudniony został w Zachodniosyberyjskiej Filii Akademii Nauk ZSRR, późniejszym Instytucie Biologii. Jako jej pracownik odbywał liczne ekspedycje badawcze. Wyłączyło go z nich dopiero znaczne pogorszenie się stanu zdrowia w 1986 roku. Przez ostatnie siedem lat życia niemal nie opuszczał budynku Instytutu, pracując tam i mieszkając. Zmarł 1 sierpnia 2002 roku na zawał serca przy biurku.
Jego żoną była dipterolożka Wiera D. Patruszewa. Zmarła w 1976 roku.
Praca naukowa.
Korszunow jest autorem 155 publikacji naukowych, poświęconych w zdecydowanej większości motylom dziennym. Zajmował się m.in. ich taksonomią, ekologią, zoogeografią, faunistyką i ochroną. Opisał 9 nowych dla nauki rodzajów oraz 63 nowe taksony rangi gatunkowej. Napisał kilka monografii. Współtworzył liczne regionalne Czerwone księgi gatunków zagrożonych. Koncentrował się na faunie krajów byłego ZSRR. Odbywał dziesiątki ekspedycji badawczych, m.in. do Ałtaju, Zakaukazia, Chakasji, Uralu, Jamału i Buriacji. Pisał także artykuły popularnonaukowe i polemiczne do prasy i magazynów oraz występował w stacjach radiowych i telewizyjnych.
Na jego cześć nazwano gatunki i podgatunki "Aphis korshunovi", "Coenonympha glycerion korshunovi", "Coenotephria korshunovi", "Hyponephele korshunovi", "Neozephyrus korshunov", "Plebejus argus korshunovi" i "Prosimulium korshunovi".

</doc>
<doc id="5218835" url="https://pl.wikipedia.org/wiki?curid=5218835" title="Gouviães">
Gouviães

Gouviães – parafia "(freguesia)" w gminie Tarouca, w Portugalii. Według danych na rok 2011 parafię zamieszkiwało 414 osób, a gęstość zaludnienia wyniosła 158 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym luty (4 °C). Średnia suma opadów wynosi 1152 milimetry rocznie. Najbardziej wilgotnym miesiącem jest styczeń (168 milimetrów opadów), a najbardziej suchym jest sierpień (9 milimetrów opadów).

</doc>
<doc id="5218836" url="https://pl.wikipedia.org/wiki?curid=5218836" title="Ikona (ujednoznacznienie)">
Ikona (ujednoznacznienie)



</doc>
<doc id="5218839" url="https://pl.wikipedia.org/wiki?curid=5218839" title="Richard Dawson">
Richard Dawson

Richard Dawson; właśc. Colin Lionel Emm (ur. 20 listopada 1932 w Gosport w hrabstwie Hampshire, zm. 2 czerwca 2012 w Los Angeles) – amerykański prezenter telewizyjny oraz aktor filmowy i telewizyjny pochodzenia brytyjskiego. 
W latach 1976-85 i 1994-95 był prowadzącym teleturnieju "Family Feud" (odpowiednik polskiej "Familiady"). Najsłynniejszą aktorską kreację stworzył w filmie science fiction pt. "Uciekinier" (1987) z Arnoldem Schwarzeneggerem w roli głównej. Zagrał w nim Damona Killiana, bezwzględnego twórce i gospodarza programu telewizyjnego pt. "The Running Man", w którym skazani za przestępstwa podejmują próbę ucieczki przed ścigającymi ich zawodowymi zabójcami. Rola ta była swoistą parodią prowadzących amerykańskie teleturnieje i programy telewizyjne. 
Zmarł w następstwie komplikacji związanych z chorobą nowotworową.
Wybrana filmografia.
Filmy:
Seriale TV:

</doc>
<doc id="5218840" url="https://pl.wikipedia.org/wiki?curid=5218840" title="Herb Baku">
Herb Baku

Herb Baku – Oficjalny symbol stolicy Azerbejdżanu – miasta Baku, wprowadzony 14 kwietnia 1967. 
Wygląd i Symbolika.
Na błękitnym polu trzy płomienie złote – artystyczne przedstawienie ,Krainy Ognia" popularnego przydomka Azerbejdżanu. Na podstawie trzy falujące wstęgi złote na turkusowym tle, symbolizujące położenie miasta na zachodnim brzegu Morza Kaspijskiego. Dolna część podstawy czarna, symbolizuje zasobność rejonu Baku w złoża ropy naftowej. Pole otocza złota bordiura.
Historia.
Do 1841 roku miasto nie posiadało herbu. W 1841 generał Gołowin – naczelny wódz Kaukazu i senator Gan, poinformowali władzę, że region kaspijski, oraz inne okręgi kaukaskie nie posiadają własnego herbu. 21 maja 1843 roku car Mikołaj II zatwierdził herb guberni gruzińsko-imereckiej i regionu kaspijskiego. 16 marca 1883 roku, za zgodą cara Aleksandra III, zaprojektowano nowy herb miasta. Podczas swej historii herb wielokrotnie był zmieniany. Ostatnia zmiana miała miejsce 10 lat po upadku Związku Socjalistycznych Republik Radzieckich – w 2001 roku. 

</doc>
<doc id="5218841" url="https://pl.wikipedia.org/wiki?curid=5218841" title="Mały Pawłopol">
Mały Pawłopol

Mały Pawłopol (, "Mały Paułopal"; , "Małyj Pawłopol"; hist. Pawłopol) – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym część kolonii Pawłopol leżąca w Polsce, w województwie poleskim, w powiecie kobryńskim, w gminie Nowosiółki.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218842" url="https://pl.wikipedia.org/wiki?curid=5218842" title="Czujkowa">
Czujkowa

Czujkowa () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 3,5 km od centrum administracyjnego sielsowietu (Biesiedino), 13 km na południowy wschód od centrum administracyjnego rejonu (Kursk), 3,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajdują się 62 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 59 osób.

</doc>
<doc id="5218843" url="https://pl.wikipedia.org/wiki?curid=5218843" title="Joost Eerdmans">
Joost Eerdmans

Bernard Johannes (Joost) Eerdmans (ur. 9 stycznia 1971 w m. Harderwijk) – holenderski polityk i samorządowiec, poseł do Tweede Kamer, założyciel i lider partii JA21.
Życiorys.
W 1995 ukończył administrację publiczną na Uniwersytecie Erazma w Rotterdamie. W 1993 kształcił się także na Indiana University. Był działaczem Apelu Chrześcijańsko-Demokratycznego. Pracował we frakcji poselskiej CDA, a także jako urzędnik ministerstwa sprawiedliwości. W 1999 burmistrz Rotterdamu Ivo Opstelten powołał go na swojego sekretarza. W 2002 Joost Eerdmans przeszedł do utworzonej w tymże roku Listy Pima Fortuyna. Z jej ramienia w 2002 i 2003 uzyskiwał mandat deputowanego do Tweede Kamer, który wykonywał do 2006. Bez powodzenia ubiegał się w tym samym roku o reelekcję jako jeden z liderów ugrupowania EénNL.
Pracował następnie w Deloitte, zajmował się też dziennikarstwem, m.in. jako redaktor i prowadzący programy wydawane przez WNL. Działał w samorządzie lokalnym, w 2010 został radnym miejskim w Capelle aan den IJssel, a następnie do 2014 wchodził w skład władz wykonawczych tej miejscowości. Związał się z lokalną partią Leefbaar Rotterdam
. W 2014 zasiadł w radzie miejskiej Rotterdamu, od tegoż roku do 2018 był wethouderem i pierwszym zastępcą burmistrza w administracji miejskiej.
Współpracował z Forum na rzecz Demokracji, jednak opuścił tę formację w listopadzie 2020, krytykując tolerowanie przez partię ekstremistycznych poglądów. W grudniu 2020 zainicjował powołanie i został liderem ugrupowania JA21. W wyborach w 2021 z jego ramienia został wybrany w skład niższej izby holenderskiego parlamentu.

</doc>
<doc id="5218845" url="https://pl.wikipedia.org/wiki?curid=5218845" title="Kościół św. Marcina w Grążawach">
Kościół św. Marcina w Grążawach

Kościół świętego Marcina w Grążawach – rzymskokatolicki kościół parafialny należący do parafii pod tym samym wezwaniem (dekanat Górzno diecezji toruńskiej).
Jest to świątynia wzniesiona w 1752 roku. Ufundowana została przez Antoniego Dębowskiego biskupa płockiego. W 1886 roku kościół został przebudowany – wówczas przedłużono nawę. Na przełomie XX i XXI wieku świątynia była restaurowana.
Budowla jest drewniana, jednonawowa, wybudowana została w konstrukcji zrębowej. Kościół jest salowy, jego prezbiterium nie jest wydzielone z nawy, zamknięte jest trójbocznie, z boku jest umieszczona zakrystia. Od frontu nawy znajduje się kruchta z wejściem osłoniętym dwuspadowym daszkiem podpartym dwoma słupami. Budowlę nakrywa dach jednokalenicowy, pokryty gontem, na dachu, w części frontowej, jest umieszczona ośmiokątna wieżyczka na sygnaturkę. Zwieńcza ją blaszany dach hełmowy z latarnią. Wnętrze nakryte jest płaskim stropem belkowym. Chór muzyczny jest podparty czterema słupami, posiada prostą linię parapetu, na chórze znajduje się prospekt organowy 8 głosowy wykonany przez Franza Riederera. Ołtarz główny w stylu barokowym (pochodzi z kościoła w dominikanów w Chełmnie) został wykonany w 1730 roku. Dwa ołtarze boczne pochodzą z końca XIX wieku. Ambona w stylu neobarokowym powstała w połowie XIX wieku. Chrzcielnica w stylu późnobarokowym pochodzi z końca XVIII wieku. Stacje drogi krzyżowej zostały wykonane w 1928 roku.

</doc>
<doc id="5218846" url="https://pl.wikipedia.org/wiki?curid=5218846" title="Clash of Champions (2019)">
Clash of Champions (2019)

Clash of Champions (2019) – gala wrestlingu wyprodukowana przez federację WWE dla zawodników z brandów Raw, SmackDown i 205 Live. Odbyła się 15 września 2019 w Spectrum Center w Charlotte w stanie Karolina Północna. Emisja była przeprowadzana na żywo za pośrednictwem WWE Network oraz w systemie pay-per-view. Była to trzecia gala w chronologii cyklu Clash of Champions.
Podczas gali odbyło się jedenaście walk, w tym dwie podczas pre-show. W walce wieczoru, Seth Rollins pokonał Brauna Strowmana i obronił Universal Championship. W innych ważnych walkach, Kofi Kingston obronił WWE Championship przeciwko Randy’emu Ortonowi, Bayley pokonała Charlotte Flair broniąc SmackDown Women’s Championship i w walce o Raw Women’s Championship pomiędzy Becky Lynch i Sashą Banks zakończyła się zwycięstwem Banks przez dyskwalifikację, ale Lynch zachowała tytuł. W jedynej walce bez tytułu na szali Erick Rowan pokonał Romana Reignsa w No Disqualification matchu dzięki powracającemu Luke’owi Harperowi.
Produkcja.
Clash of Champions oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw", "SmackDown Live" oraz ekskluzywnej dla dywizji cruiserweight "205 Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Czując, że zasłużyła na szansę na SmackDown Women’s Championship za zwycięstwo nad Trish Stratus na SummerSlam, Charlotte Flair rzuciła wyzwanie panującej mistrzyni Bayley podczas "A Moment of Bliss" 20 sierpnia na odcinku "SmackDown". Bayley przyjęła wyzwanie, a walka została zaplanowana na Clash of Champions.
12 sierpnia na odcinku "Raw", Universal Champion Seth Rollins zmierzył się z United States Championem i członkiem stajni O.C. AJ Stylesem w non-title champion versus champion matchu, co zaowocowało bójkę z członkami O.C. Lukiem Gallowsem i Karlem Andersonem z Braunem Strowmanem, którzy przyszedł Rollinsowi na pomoc. W następnym tygodniu Rollins i Strowman pokonali Gallowsa i Andersona, aby wygrać Raw Tag Team Championship. Ogłoszono, że Rollins będzie bronić mistrzostwa Universal i Raw Tag Team na Clash of Champions. 26 sierpnia na odcinku "Raw", Robert Roode i Dolph Ziggler wygrali Tag Team Turmoil, aby zdobyć walkę o Raw Tag Team Championship podczas gali, podczas gdy później tej samej nocy Strowman wyzwał Rollinsa na walkę Universal Championship, które Rollins zaakceptował.
Podczas walki o WWE Championship na SummerSlam, Randy Orton próbował zaatakować rodzinę Kofiego Kingstona, która była przy ringu. Kingston walczył z Ortonem poza ringiem, w wyniku czego obaj mężczyźni zostali wyliczeni; w ten sposób Kingston zachował tytuł, ale nadal atakował Ortona. Na kolejnym odcinku "SmackDown", The New Day (Kingston i SmackDown Tag Team Champions Big E i Xavier Woods) zmierzyli się z Ortonem i The Revival (Scott Dawson i Dash Wilder), w którym zwyciężyli ci drudzy, po czym Orton wykonał RKO na wszystkich trzech członków New Day. Na następnym odcinku "Raw", Big E i Woods zmierzyli się z The Revival w walce bez tytułu, który New Day wygrali przez dyskwalifikację z powodu ingerencji Ortona. Kingston przyszedł im z pomocą tylko po to, aby Orton zaatakował Kingstona, podczas gdy The Revival i Orton tymczasowo uszkodzili nogę Woodsa. W następnym tygodniu na "SmackDown" Orton zagroził, że pójdzie za rodziną Kingstona i pomiędzy nimi ogłoszono rewanż o WWE Championship na Clash of Champions, podczas gdy Big E i Woods mieli bronić SmackDown Tag Team Championship przed The Revival podczas tego wydarzenia.
20 sierpnia w odcinku "205 Live", Drużyna Oneya Lorcana wygrała Captain's Challenge przeciwko Drużynie Drew Gulaka, a Humberto Carrillo i Lorcan byli ostatnimi członkami ich drużyny. W następnym tygodniu, generalny menadżer 205 Live Drake Maverick ogłosił, że Carrillo i Lorcan zmierzą się ze sobą gdzie zwycięzca zawalczy o WWE Cruiserweight Championship z Gulakiem na Clash of Champions Kickoff, którą Carrillo wygrał. 3 września Lince Dorado pokonał Carrillo, czyniąc walkę Triple Threat matchem o tytuł.
20 sierpnia w odcinku "SmackDown", Sami Zayn był gościem programu "Miz TV". Zayn stwierdził, że po miesiącach przegranych walk zdał sobie sprawę, że lepiej nadaje się do pomagania ludziom na SmackDown i przedstawił swojego pierwszego klienta, Intercontinental Championa Shinsuke Nakamurę. The Miz zapytał, dlaczego Nakamura łączy się z Zaynem, który powiedział, że Nakamura nie był w stanie wyrazić siebie z powodu bariery językowej i że komunikowałby się dla Nakamury. Miz następnie został pobity przez Nakamurę i Zayna. W następnym tygodniu Miz wyzwał Nakamurę na walkę o Intercontinental Championship na Clash of Champions, a Miz otrzymał kolejny cios. Później walka o tytuł została oficjalnie ogłoszona.
Na SummerSlam, Becky Lynch pokonała Natalyę w Submission matchu, aby zachować Raw Women’s Championship. Na następnym odcinku "Raw", Lynch stwierdziła, że szanuje Natalyę i ostrzega resztę kobiecej dywizji. Natalye później wyszła z ramieniem w temblaku i oświadczyła, że znów staną twarzą w twarz. Została wtedy przerwana przez powracającą Sashę Banks (w jej pierwszym występie od WrestleManii 35 w kwietniu). Banks i Natalya uściskały się tylko po to, by Banks zaatakowała Natalyę, przechodząc tym samym heel turn. Lynch przyszła z pomocą Natalyi, ale została zaatakowana przez Banks krzesłem. Banks później wezwała Lynch na walkę o tytuł na Clash of Champions, a Lynch zaakceptowała wyzwanie.
Gdy Roman Reigns przygotowywał się do ogłoszenia swojego przeciwnika na SummerSlam 30 lipca na odcinku "SmackDown", niezidentyfikowana osoba wepchnęła sprzęt oświetleniowy na Reignsa na backstage’u. Napastnikiem był początkowo Samoa Joe ze względu na ich poprzednią rywalizację, jednak Joe okazał się niewinny podczas uderzenia i biegu na Reignsa, w którym Joe był świadkiem. Buddy Murphy następnie stał się podejrzanym, ponieważ został zauważony w tle na nagraniu oryginalnego ataku, co skłoniło Reignsa do skontrowania z Murphym na backstage’u. Po tym, jak Reigns miał bójkę z Murphym, Murphy w końcu ujawnił, że atakującym był Erick Rowan. Na SummerSlam Kickoff, Rowan zaatakował Murphy’ego za oskarżenie. Rowan i jego Tag Team partner Daniel Bryan następnie zmusili Murphy’ego do twierdzenia, że kłamie, a Bryan i Rowan przeprowadzili własne śledztwo, aby dowiedzieć się, że atakującym Reignsa był mężczyzna, który wyglądał jak Rowan. Jednak Reigns znalazł dodatkowe nagranie, na którym Rowan popychał sprzęt. To spowodowało, że Bryan i Rowan rozdzielili się z powodu kłamstwa Rowana, a walka pomiędzy Reignsem i Rowanem została zaplanowana na Clash of Champions, który później stał się No Disqualification matchem.
5 sierpnia na odcinku "Raw", Alexa Bliss i Nikki Cross pokonały obrończynie tytułu The IIconics (Billie Kay i Peyton Royce), The Kabuki Warriors (Asukę i Kairi Sane) oraz Mandy Rose i Sonyę Deville w Fatal 4-Way Tag Team elimination matchu, aby wygrać WWE Women’s Tag Team Championship. 3 września na odcinku "SmackDown", Rose i Deville wyzwały Bliss i Cross o tytuły na gali Clash of Champions. Bliss twierdziła, że nie zasługują na okazję, jednak Cross zaakceptowała walkę bez tytułu na tę noc, którą wygrały Rose i Deville. Następnie ogłoszono walkę o tytuł pomiędzy tymi dwiema drużynami na Clash of Champions.
9 września na odcinku "Raw", Cedric Alexander zmierzył się z członkiem O.C. AJ Stylesem o United States Championship tylko po to, by walka zakończyła się dyskwalifikacją z powodu ingerencji innych członków O.C., Luke’a Gallowsa i Karla Andersona. Później tej samej nocy Alexander przypiął Stylesa w Ten-man Tag Team matchu. Następnie ogłoszono, że Styles będzie bronić tytułu w rewanżu z Alexandrem na Clash of Champions Kickoff.
Anulowana walka.
W sierpniu 2019 reaktywowano turniej King of the Ring — pierwszy raz od turnieju z 2015 — z finałami pierwotnie zaplanowanymi na Clash of Champions. Jednak finały zostały przełożone na odcinek "Raw" z 16 września, gdzie Baron Corbin pokonał Chada Gable’a ze SmackDown i został "Królem Ringu", zmieniając w ten sposób jego ring name na King Corbin.

</doc>
<doc id="5218848" url="https://pl.wikipedia.org/wiki?curid=5218848" title="Aston Martin Vulcan">
Aston Martin Vulcan

Aston Martin Vulcan − supersamochód klasy wyższej wyprodukowany pod brytyjską marką Aston Martin w latach 2015 − 2016.
Historia i opis modelu.
Pod koniec lutego 2015 roku, tuż przed rozpoczęciem marcowego Geneva Motor Show, Aston Martin zaprezentował zupełnie nowy, ściśle limitowany model o torowym charakterze. Za bazę techniczną do skonstruowania Vulcana wykorzystany został inny limitowany model One-77, dzieląc z nim m.in. płytę podłogową i przez to rozstaw osi równy 2791 mm. Jednocześnie, dzięki lekkim komponentom wykorzystanym do budowy nadwozia samochód jest wyraźnie lżejszy od pierwowzoru - ważąc nieco ponad relatywnie niewielkie 1,3 tony.
Aston Martin Vulcan zaprojektowany został przez zespół stylistów dowodzonych przez Marka Reichmana, wyróżniając się odejściem od dotychczas stosowanej estetyki brytyjskiej firmy. Samochód przyozdobił duży, trapezoidalny wlot powietrza przy znacznie bardziej agresywnych liniach, zwieńczonych dużym tylnym spojlerem. Wał napędowy wykonany został z karbonu, z kolei hamulce z tarczami o rozmiarze 380 mm z przodu i 360 mm z tyłu dostarczyła firma Brembo.
Vulcan w momencie debiutu był najmocniejszym samochodem wówczas skonstruowanym przez Astona Martina - napędziła go benzynowa jednostka typu V12 o pojemności 7 litrów i mocy maksymalnej 800 KM, która przenosi moc na tylną oś przy pomocy 6-biegowej sekwencyjnej przekładni biegów Xtrac. 
Sprzedaż.
Aston Martin Vulcan opracowany został wyłącznie z myślą o użytkowaniu w warunkach torowych i nie jest dopuszczony do poruszania się po drogach publicznych, posiadając certyfikat FIA World Endurance Championship. Jest to zarazem samochód ściśle limitowany, który wyprodukowany został w ograniczonej puli egzemplarzy do 24 sztuk. Właścicielom umożliwiono branie udziału w specjalnych sesjach doszkalania umiejętności jazdy po torze, podczas których do dyspozycji poza Vulcanami oddano także inne limitowane modele Astona Martina.

</doc>
<doc id="5218850" url="https://pl.wikipedia.org/wiki?curid=5218850" title="Danuta Drozd">
Danuta Drozd

Danuta Teresa Drozd (ur. 9 maja 1939 w Kaliszu, zm. 3 listopada 2021) – polska specjalistka w zakresie hodowli roślin, prof. dr hab.
Życiorys.
Studiowała inżynierię rolnictwa na Wydziale Rolniczym Wyższej Szkole Rolniczej we Wrocławiu. Obroniła pracę doktorską "Wyniki badań nad dziedziczeniem zawartości białka ogólnego w ziarnie pszenicy", w 1990 habilitowała się na podstawie pracy zatytułowanej "Dziedziczenie niektórych cech użytkowych pszenicy jarej ze szczególnym uwzględnieniem interakcji genotypowo-środowiskowej". 20 stycznia 2000 nadano jej tytuł profesora w zakresie nauk rolniczych. 
Pracowała w Katedrze Genetyki, Hodowli Roślin i Nasiennictwa na Wydziale Przyrodniczym i Technologicznym Uniwersytetu Przyrodniczego we Wrocławiu.
Zmarła 3 listopada 2021.

</doc>
<doc id="5218851" url="https://pl.wikipedia.org/wiki?curid=5218851" title="Góry (rejon małorycki)">
Góry (rejon małorycki)

Góry (, "Hory"; , "Gory"; hist. także Lasowiec-Góra) – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym zaścianek leżący w Polsce, w województwie poleskim, w powiecie kobryńskim, w gminie Oziaty. W 1921 liczył on 127 mieszkańców, w tym 125 Polaków i 2 Białorusinów. 123 mieszkańców było wyznania prawosławnego i 4 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218852" url="https://pl.wikipedia.org/wiki?curid=5218852" title="Lasowiec-Góra">
Lasowiec-Góra



</doc>
<doc id="5218854" url="https://pl.wikipedia.org/wiki?curid=5218854" title="Ibn Sida">
Ibn Sida

Ibn Sida (; ur. ok. 1006 w Murcji, zm. 26 marca 1066 w Dénii) – arabski filozof, logik i leksykograf.
Biografia.
Ibn Sida pochodził ze wschodniej Andaluzji. Urodził się ok. 1006 roku w Murcji. Był niewidomy. Jest autorem dzieł leksykograficznych.

</doc>
<doc id="5218855" url="https://pl.wikipedia.org/wiki?curid=5218855" title="Konstanty Hulewicz">
Konstanty Hulewicz

Konstanty Hulewicz herbu Nowina (zm. przed 22 stycznia 1695) – stolnik wołyński w latach 1668–1695.
Był członkiem konfederacji generalnej zawiązanej 5 listopada 1668 roku na sejmie konwokacyjnym.

</doc>
<doc id="5218856" url="https://pl.wikipedia.org/wiki?curid=5218856" title="Terry Taylor">
Terry Taylor

Terry Taylor (ur. 23 września 1999 w Bowling Green) – amerykański koszykarz, występujący na pozycjach rzucającego obrońcy lub niskiego skrzydłowego, obecnie zawodnik Chicago Bulls oraz zespołu G-League – Windy City Bulls.
W 2021 reprezentował Indianę Pacers podczas rozgrywek letniej ligi NBA.
7 kwietnia 2022 zawarł z Pacers umowę do końca sezonu. 9 lutego 2023 został zwolniony. 22 lutego 2023 podpisał kontrakt z Chicago Bulls na występy zarówno w NBA, jak i zespole G-League – Windy City Bulls.

</doc>
<doc id="5218858" url="https://pl.wikipedia.org/wiki?curid=5218858" title="Karol Jacko">
Karol Jacko

Karol Jacko (ur. 3 listopada 1904 w Czerniowcach, zm. w kwietniu 1940) – polski lekarz weterynarii.
Życiorys.
Syn Franciszka i Marii z Kuźmińskich, w 1931 ukończył Akademię Medycyny Weterynaryjnej we Lwowie. Następnie odbył 9 miesięczne przeszkolenie w Szkole Podchorążych Rezerwy Artylerii w Grudziądzu i 4 miesięczne w 10 Pułku Artylerii Ciężkiej. Od stycznia 1933 pełnił służbę w 3 Pułku Strzelców Konnych im. Hetmana Stefana Czarnieckiego w Wołkowysku, a następnie jako lekarz weterynarii w 1 Pułku Strzelców Konnych w Garwolinie. Podczas kampanii wrześniowej razem z pułkiem znalazł się w Równem, gdzie po rozwiązaniu jednostki został aresztowany przez NKWD na dworcu kolejowym. Internowany w Kozielsku, wymieniony w liście wywózkowej NKWD nr 032/2 z 14 kwietnia 1940, został zamordowany w Katyniu. Pochowany na Polskim Cmentarzu Wojennym w Katyniu. Pośmiertnie 15 września 1985 został przez odznaczony przez polski rząd na emigracji Odznaką Pamiątkową Krzyżem Kampanii Wrześniowej 1939 r.. 

</doc>
<doc id="5218859" url="https://pl.wikipedia.org/wiki?curid=5218859" title="Phylacteophaga occidens">
Phylacteophaga occidens

Phylacteophaga occidens – gatunek błonkówki z rodziny Pergidae.
Taksonomia.
"Phylacteophaga froggatti" została opisana w 1963 roku przez Roberta Bensona pod nazwą "Phylacteophaga eucalypti occidens". Jako miejsce typowe podano miejscowość Nollamara w Australii Zach. Holotypem była samica. W 1997 Z. B. Mayo, Andrew Austin i Mark Adams zmienili status tego taksonu z podgatunku "P. eucalypti" na odrębny gatunek.
Zasięg występowania.
Gatunek ten występuje w Australii. Notowany w stanie Australia Zachodnia.
Biologia i ekologia.
Roślinami żywicielskimi są przedstawiciele rodzaju eukaliptus ("Eucalyptus marginata" i "Eucalyptus rudis") rodziny mirtowatych.

</doc>
<doc id="5218860" url="https://pl.wikipedia.org/wiki?curid=5218860" title="Doropiejewicze">
Doropiejewicze

Doropiejewicze (, "Darapiejewiczy"; , "Doropiejewiczi") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Siedziba parafii prawosławnej; znajduje się tu cerkiew pw. Narodzenia Matki Bożej.
Historia.
Wieś ekonomii brzeskiej w drugiej połowie XVII wieku. 
W dwudziestoleciu międzywojennym leżały w Polsce, w województwie poleskim, w powiecie kobryńskim, w gminie Nowosiółki. W 1921 wieś liczyła 622 mieszkańców, wśród których wszyscy zadeklarowali narodowość polską. 615 mieszkańców było wyznania prawosławnego i 7 mojżeszowego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218861" url="https://pl.wikipedia.org/wiki?curid=5218861" title="Kościół Świętej Rodziny w Augustowie">
Kościół Świętej Rodziny w Augustowie

Kościół Świętej Rodziny w Augustowie – rzymskokatolicki kościół parafialny należący do parafii pod tym samym wezwaniem (dekanat Augustów – Matki Bożej Królowej Polski diecezji ełckiej).
Budowa nowej żelbetonowej świątyni została rozpoczęta w 2006 roku. W dniu 9 czerwca 2012 roku kościół został pobłogosławiony przez biskupa ełckiego Jerzego Mazura
W dniu 27 października 2018 roku ten sam biskup poświęcił świątynię i konsekrował ołtarz.

</doc>
<doc id="5218863" url="https://pl.wikipedia.org/wiki?curid=5218863" title="Phylacteophaga rubida">
Phylacteophaga rubida

Phylacteophaga rubida – gatunek błonkówki z rodziny Pergidae.
Taksonomia.
"Phylacteophaga rubida" został opisany w 1970 roku przez Edgara Rieka. Jako miejsce typowe podano miejscowość Mount Gravatt w stanie Queensland. Lektotyp (samica) został wyznaczony w 1983 roku przez Iana Naumanna.
Zasięg występowania.
Gatunek ten występuje w Australii. Notowany w stanie Queensland.
Biologia i ekologia.
Rośliną żywicielską jest "Lophostemon confertus" z rodziny mirtowatych.

</doc>
<doc id="5218864" url="https://pl.wikipedia.org/wiki?curid=5218864" title="Józef Chlebek">
Józef Chlebek



</doc>
<doc id="5218866" url="https://pl.wikipedia.org/wiki?curid=5218866" title="Kutiepowa">
Kutiepowa

Kutiepowa () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 2 km od centrum administracyjnego sielsowietu (Biesiedino), 13 km na południowy wschód od centrum administracyjnego rejonu (Kursk), 2,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajdują się 44 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 53 osoby.

</doc>
<doc id="5218867" url="https://pl.wikipedia.org/wiki?curid=5218867" title="Melaleuka">
Melaleuka

Melaleuka ("Melaleuca") – rodzaj roślin z rodziny mirtowatych. Jego ujęcie jest problematyczne i niejednoznaczne. Tradycyjnie ujmowany jako jeden z wielu rodzajów plemienia "Melaleuceae" obejmuje ok. 200 gatunków. W szerokim ujęciu są tu zaliczane wszystkie taksony z plemienia i wówczas rodzaj liczy 382 gatunki. Niezależnie od ujęcia zaliczane tu rośliny występują na obszarze od Półwyspu Indochińskiego po Nową Kaledonię, Australię i Tasmanię, z centrum zróżnicowania w Australii, gdzie występuje ich zdecydowana większość. Gatunki introdukowane z tego rodzaju rosną w różnych obszarach strefy międzyzwrotnikowej, czasem jako bardzo inwazyjne, uciążliwe w zwalczaniu i tworzące jednogatunkowe zbiorowiska w miejscu pierwotnie rodzimej roślinności np. "Melaleuca quinquenervia" na Florydzie, w Brazylii i na Nowej Kaledonii. Rośliny te zasiedlają tereny skaliste i piaszczyste, zarówno suche jak i bagienne, także zasolone. Kwiaty zapylane są głównie przez ptaki, a nasiona uwalniane są z twardych, zdrewniałych torebek zwykle po działaniu ognia.
Liczne gatunki uprawiane są jako rośliny ozdobne dla efektownych kwiatostanów. Uprawiane są dla pozyskania olejków eterycznych, jako rośliny biotechniczne do obniżania poziomu wód na terenach bagiennych, jako źródło biomasy i drewna. Niektóre gatunki wykorzystywane są jako lecznicze.
Systematyka.
Rodzaj z plemienia "Melaleuceae", podrodziny "Myrtoideae", rodziny mirtowatych ("Myrtaceae"). Ujęcie systematyczne rodzaju jest problematyczne. Tradycyjnie wyróżniany był jako najbardziej zróżnicowany, liczący ok. 200 gatunków rodzaj w plemieniu "Melaleuceae". Filogenetyczne analizy molekularne ujawniły jednak istotnie odmienne relacje między taksonami zaliczanymi do plemienia. Plemię okazało się obejmować trzy główne klady, przy czym w każdym z nich znalazły się gatunki z rodzaju "Melaleuca". Pierwszy klad obejmuje kilka gatunków i grup gatunków z tego rodzaju (włącznie z typowym "M. leucadendra"), nowokaledońskie gatunki tradycyjnie zaliczane do rodzaju kuflik "Callistemon" oraz wszystkie pozostałe rodzaje tradycyjnie wyróżniane w obrębie plemienia ("Beaufortia, Calothamnus, Conothamnus, Eremaea, Lamarchea, Petraeomyrtus, Phymatocarpus, Regelia"). Drugi klad obejmuje australijskich przedstawicieli rodzaju "Callistemon" z licznymi gatunkami z rodzaju "Melaleuca". Trzeci klad obejmuje także liczne gatunki z rodzaju "Melaleuca". Wobec problemów z ustaleniem morfologicznych cech diagnostycznych dla kladów zaproponowano scalenie wszystkich gatunków z plemienia w obrębie szeroko ujmowanego rodzaju "Melaleuca". Takie rozwiązanie zostało przyjęte w różnych bazach danych taksonomicznych i przez wielu autorów. Pogląd nie jest jednak akceptowany powszechnie, wskazywany jest m.in. problem z morfologicznym zdefiniowaniem tak ujmowanego rodzaju. Proponowane jest m.in. utrzymanie potwierdzonego jako takson monofiletyczny rodzaju kuflik "Callistemon" w odniesieniu do grupy gatunków australijskich. 

</doc>
<doc id="5218868" url="https://pl.wikipedia.org/wiki?curid=5218868" title="Melaleuca">
Melaleuca



</doc>
<doc id="5218873" url="https://pl.wikipedia.org/wiki?curid=5218873" title="Aleksandr Jachontow">
Aleksandr Jachontow

Aleksandr Aleksandrowicz Jachontow (ros. Александр Александрович Яхонтов, ur. 20 grudnia 1879 w Moskwie, zm. 17 listopada 1973 tamże) – rosyjski pedagog i entomolog, specjalizujący się w lepidopterologii.
W 1904 roku ukończył studia na Wydziale Fizyki i Matematyki Uniwersytetu Moskiewskiego. Tego samego roku ukazała się jego pierwsza, poświęcona motylom dziennym książka "Matieriały po faunie Lepidoptera-Rhopalocera Władimirskoj i Niżegorodskoj gubiernij" (Материалы по фауне Lepidoptera-Rhopalocera Владимирской и Нижегородской губерний). Jeszcze 1904 zatrudniony został jako nauczyciel historii naturalnej w liceum. W latach 1920-1929 oprócz nauczania w szkołach średnich pracował w Instytucie Metod Pracy Szkolnej. Od 1919 do 1925 roku zatrudniony był ponadto w Ludowym Komisariacie Oświaty Rosyjskiej FSRR. Od 1932 do 1948 roku prowadził wykłady z metodologii nauk przyrodniczych w Moskiewskim Państwowym Instytucie Pedagogicznym. W latach 1944–1960 zatrudniony był w Akademii Pedagogiczeskich Nauk FSRR.
Jachontow jest autorem ponad 30 publikacji naukowych, poświęconych głównie motylom. Pisał ponadto podręczniki, pomoce nauczycielskie, przewodniki metodyczne, książki popularnonaukowe. Jest m.in. autorem "Mir żywotnych" (Мир животных), pierwszego radzieckiego podręcznika zoologii.

</doc>
<doc id="5218874" url="https://pl.wikipedia.org/wiki?curid=5218874" title="Stent podwójnej terapii">
Stent podwójnej terapii

Stent podwójnej terapii () – resorbowalny stent do stabilizacji poszerzonego odcinka tętnicy wieńcowej podczas przezskórnej interwencji wieńcowej. Łączy właściwości stentu powlekanego powłoką z przeciwciałami i stentu uwalniającego lek. Obecnie stenty uwalniające leki drugiej generacji wymagają długotrwałego stosowania podwójnej terapii przeciwpłytkowej, co zwiększa ryzyko wystąpienia poważnych krwawień u pacjentów. W porównaniu ze stentami uwalniającymi lek, stenty do podwójnej terapii mają lepszą zdolność regeneracji naczyń i kontroli proliferacji komórek. W rezultacie opracowano stenty do podwójnej terapii, aby zmniejszyć długoterminową potrzebę podwójnej terapii przeciwpłytkowej.
Stent "COMBO" jest pierwszym o właściwościach podwójnej terapii dzięki pokryciu przeciwciałami anty-CD34 (przyśpiesza gojenie się naczynia wieńcowego w miejscu poszerzenia) i substancją uwalniającą lek immunosupresyjny sirolimus. Stent "COMBO" łączy technologię wychwytywania komórek śródbłonka stentu Genous z antyproliferacyjną, biodegradowalną funkcją leku sirolimus. Stent COMBO otrzymał znak CE.
Resorbowalny stent "Combo Dual Therapy" jest pierwszym stentem, który zarówno przyspiesza pokrycie śródbłonkiem poszerzonego odcinka tętnicy wieńcowej, jak i kontroluje proliferację śródbłonka (neointimy) dzięki połączeniu sprawdzonej technologii przyśpieszenia procesu gojenia z wymywaniem leku sirolimus, dostarczanym z biodegradowalnego polimeru, który zapewnia całkowite wchłonięcie w ciągu 90 dni. Technologia składa się z powłoki powierzchniowej z przeciwciałami nty-CD34, która zwiększa wychwytywanie komórek progenitorowych śródbłonka (EPC) do stentu, tworząc szybciej warstwę śródbłonka, która zapewnia ochronę przed zakrzepicą i ogranicza powstanie restenozy.

</doc>
<doc id="5218879" url="https://pl.wikipedia.org/wiki?curid=5218879" title="Aston Martin DBS GT Zagato">
Aston Martin DBS GT Zagato

Aston Martin DBS GT Zagato − samochód sportowy klasy wyższej wyprodukowany pod brytyjską marką Aston Martin w 2020 roku.
Historia i opis modelu.
Jesienią 2019 roku Aston Martin przedstawił nowy specjalnie limitowany model DBS GT Zagato, zgodnie z nazwą zbudowany w ścisłej współpracy z włoskim studiem projektowym Zagato. Za bazę posłużył seryjnie produkowany model DBS Superleggera, w stosunku do którego limitowany model zyskał unikalny projekt nadwozia. 
Charakterystycznymi cechami wizualnymi stała się nisko opadająca linia dachu, więsze reflektory, a także znacznie większy, typowe dla modeli Aston Martina, trapezoidalny wlot powietrza dominujący pas przedni. Samochód powstał jako inspiracja i nowożytna interpretacja klasycznego modelu DB4 GT Zagato z lat 60. XX wieku, nawiązując do niego sylwetką i kształtami nadwozia. Producent udostępnił nabywcom szeroki zakres dostępnych lakierów nadwozia, z czego pierwszy egzemplarz pomalowany został intensywną czerwienią Supernova Red wzbogaconą złotymi akcentami obecnymi zarówno w panelach nadwozia, jak i alufelgach.
DBS GT Zagato napędzane jest przez podwójnie turbodoładowany 5,2 litrowy silnik typu V12 współdzielony z pokrewnym modelem DBS Superleggera, wyróżniając się jednak zwiększoną mocą 760 KM. Przenosząca moc na tylną oś jednostka współpracująca z 8-biegową automatyczną przekładnią rozpędza się maksymalnie do 340 km/h, osiągając 100 km/h po 3,4 sekundy. 
Sprzedaż.
DBS GT Zagato jest samochodem o ściśle limitowanym charakterze. W 2020 roku Aston Martin zbudował pulę ograniczoną do 19 egzemplarzy, z czego cena za każdy z nich wyniosła równowartość 30 milionów złotych, będąc przez to najdroższym samochodem dotychczas zbudowanym przez brytyjską firmę.

</doc>
<doc id="5218882" url="https://pl.wikipedia.org/wiki?curid=5218882" title="Aleksander Jachontow">
Aleksander Jachontow



</doc>
<doc id="5218883" url="https://pl.wikipedia.org/wiki?curid=5218883" title="Zaorze (Białoruś)">
Zaorze (Białoruś)

Zaorze (, "Zaorje"; , "Zaorje") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W XIX i w początkach XX w. położone było w Rosji, w guberni grodzieńskiej, w powiecie kobryńskim, w gminie Błoty.
W dwudziestoleciu międzywojennym leżało w Polsce, w województwie poleskim, w powiecie kobryńskim, w gminie Nowosiółki. W 1921 wieś liczyła 142 mieszkańców, w tym 141 Polaków i 1 Białorusina. Wszyscy mieszkańcy byli wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218885" url="https://pl.wikipedia.org/wiki?curid=5218885" title="Katastrofa lotu Indian Airlines 491">
Katastrofa lotu Indian Airlines 491

Katastrofa lotu Indian Airlines 491 wydarzyła się 26 kwietnia 1993 roku. Lot 491 był lotem z Aurangabad do Bombaju, obsługiwanym przez indyjską linię lotniczą Indian Airlines. Boeing 737-2A8 rozbił się po starcie po zderzeniu samolotu z ciężarówką. W katastrofie zginęło 55 osób, a 63 innych zostało rannych.
Samolot.
Samolotem był 18-letni Boeing 737-2A8, wyprodukowany z numerem seryjnym 20961. Samolot został dostarczony do Indian Airlines w 1974 roku i został zarejestrowany jako VT-ECQ. Samolot miał łącznie 43 887 godzin lotu i ponad 50 000 cykli lotu.
Pasażerowie i załoga.
Lot 491 przewoził 112 pasażerów. Większość pasażerów stanowili Hindusi. Jednak na pokładzie samolotu znajdowało się co najmniej 10 osób z Zachodu. Potwierdzono też, że na pokładzie samolotu znajdował się co najmniej jeden Australijczyk, jeden Brytyjczyk, jeden Niemiec i jeden Japończyk.
Lot wystartował z indyjskiej stolicy New Delhi i zakończyłby się w Bombaju z kilkoma międzylądowaniami. Trasa jest opisywana jako popularna trasa dla turystów, ponieważ miasta znane są z historycznych pałaców, podczas gdy Bombaj jest ekonomiczną stolicą Indii.
Na pokładzie było 6 członków załogi, składającej się z 2 pilotów i 4 członków personelu pokładowego. Pilotami byli: kapitan SN Singh (38 l.) i pierwszy oficer Manishy Mohana (30 l.)
Wypadek.
Lot 491 był krajowym lotem pasażerskim z Aurangabad, dużego miasta, znanego ze świątyń, do Bombaju (obecnie Mumbai). Lot wystartował ze New Delhi.
W Aurangabad 18 pasażerów wysiadło, a 51 pasażerów weszło na pokład samolotu, co zwiększyło łączną liczbę pasażerów do 112. Samolot został zatankowany, a załoga poprosiła o zezwolenie na start. Kontroler Aurangabad zezwolił załodze na start z pasa 09.
Samolot wzbił się w powietrze dopiero pod koniec pasa startowego około godziny 13:00 czasu lokalnego. Ciężarówka przewożąca bele bawełny jechała drogą w pobliżu końca pasa startowego. Lewe podwozie samolotu i lewy silnik zderzyły się z ciężarówką. Uderzenie zerwało zarówno lewe podwozie, jak i odwracacz ciągu lewego silnika. W wyniku kolizji bele bawełny z ciężarówki zostały rozrzucone po pobliskim polu. Gdy samolot wzniósł się z pasa startowego, oderwane lewe podwozie i odwracacz ciągu odczepiły się i zderzyły z częściami krawędzi natarcia lewego statecznika poziomego i lewego steru wysokości, uszkadzając obie konstrukcje. Uderzenie w ciężarówkę spowodowało, że lewy silnik obracał się na niskich obrotach.
Samolot przechylił się w lewo i wleciał na zestaw trzech przewodów elektrycznych wysokiego napięcia, około 3 km od lotniska, i zerwał wszystkie trzy przewody. 500 metrów od zderzenia samolot opadł i uderzył w dwa pawiany lewym silnikiem. Kontynuował ślizganie się i uderzył prawym skrzydłem w drzewo. Kolizja podzieliła kadłub na dwie części i samolot stanął w płomieniach.
W katastrofie zginęło 55 pasażerów i 2 członków personelu pokładowego. W sumie 11 pasażerów zostało ciężko rannych, a 8 innych odniosło drobne obrażenia. Pozostałe 44 osoby nie ucierpiały w katastrofie. W katastrofie przeżyło łącznie 63 osoby, w tym kapitan Singh, pierwszy oficer Mohan oraz 2 stewardesy.
Dochodzenie.
Indyjskie Ministerstwo Lotnictwa Cywilnego natychmiast wszczęło dochodzenie w sprawie wypadku. Przesłuchano łącznie 28 świadków i zbadano 146 dokumentów. Rejestratory lotu zostały wydobyte z wraku w stanie spalonym.
Przeciążenie samolotu.
Dochodzenie wykazało, że samolot został załadowany o 118 kg więcej niż dopuszczalna masa. Stan przeciążenia samolotu wymagałby dłuższego narastania prędkości, co wyjaśnia późny start lotu 491. Badacze nie byli jednak w stanie określić dokładnej masy samolotu podczas startu i dokładnego zakresu przeciążenia z powodu braku jasnych dowodów. Dochodzenie wykazało, że bagaż pasażerów był „numerowany, ale nieuwzględniony”. Niektórzy pasażerowie wnieśli ciężki bagaż podręczny do górnej kabiny. Oszacowano, że całkowita masa bagażu podręcznego w kabinie przekroczyła dopuszczalną masę.
Śledczy oszacowali, że samolot był przeciążony o 1 tonę. Indian Airlines argumentowały, że przeciążenie nie przekroczyłoby 500 kg. Jednak pierwszy oficer Mohan twierdził, że samolot został przeciążony o 4,65 tony podczas wypadku. Następnie przeprowadzono trzy symulacje lotu, aby potwierdzić teorię. Żadna z symulacji nie spowodowała awarii. Druga symulacja sugerowała jednak, że lot 491 mógł się rozbić, gdyby pilot rozpoczął późną rotację, co sugeruje, że późna rotacja była bezpośrednio spowodowana przez pilota, a nie nadwagę.
Przeciążenie samolotu zostało wówczas wykluczone z możliwych przyczyn katastrofy.
Obecność ciężarówki.
Do pasa startowego przylegała mała droga publiczna łącząca północ z południem. Przed wypadkiem, 1975 – 1985, droga była ogrodzona i zamykano bramki, gdy na lotnisku pojawiał się ruch samolotów. Od 1986 roku te bramki już nie istniały, dzięki czemu pojazdy mogły swobodnie korzystać z drogi w dowolnym momencie. Regulacja ruchu na drogach w pobliżu lotniska należała do obowiązków Indian National Airport Authority (NAA). Było jasne, że NAA w Aurangabad nie utrzymała właściwie otoczenia lotniska.
Wniosek.
Końcowy raport został opublikowany 25 grudnia 1993 roku. Uznał, że przyczyną wypadku były: błąd pilotów w zainicjowaniu późnej rotacji i niewłaściwa technika rotacji oraz nieuregulowanie przez NAA ruchu mobilnego na drodze w godzinach lotu.
Śledczy wydali 25 zaleceń dla NAA, lotniska Aurangabad i Indian Airlines. W następstwie katastrofy m.in. droga została ponownie zablokowana, do długości pasa dodano dodatkową odległość 3000 stóp, licencja kapitana Singha została cofnięta, a drugiego pilota zawieszona.

</doc>
<doc id="5218886" url="https://pl.wikipedia.org/wiki?curid=5218886" title="Samodzielny Publiczny Szpital Kliniczny im. prof. Witolda Orłowskiego w Warszawie">
Samodzielny Publiczny Szpital Kliniczny im. prof. Witolda Orłowskiego w Warszawie

Samodzielny Publiczny Szpital Kliniczny im. prof. Witolda Orłowskiego w Warszawie – zakład opieki zdrowotnej znajdujący się przy ul. Czerniakowskiej 231 w warszawskiej dzielnicy Śródmieście.
Historia.
Szpital powstał w 1957 roku. Wybudowany według projektu Romualda Gutta i Józefa Jankowskiego budynek, w którym obecnie mieści się szpital, został oddany do użytku w 1934 roku. Początkowo był siedzibą Zakładu Ubezpieczeń Pracowników Umysłowych (włączonego potem w struktury ZUS). W trakcie powstania warszawskiego został przekształcony na szpital. Po wojnie budynek ponownie, aż do 1956, był siedzibą ZUS. W pierwszym okresie swojego istnienia placówka pełniła funkcje szpitala wojewódzkiego.
Szpital prowadzi działalność dydaktyczną w ramach Centrum Medycznego Kształcenia Podyplomowego. Dysponuje 337 łóżkami i przyjmuje średnio 20 tys. pacjentów rocznie.
Od roku 1967 patronem szpitala jest polski internista prof. Witold Orłowski, były ordynator oddziału chorób wewnętrznych placówki.

</doc>
<doc id="5218889" url="https://pl.wikipedia.org/wiki?curid=5218889" title="Rufat Ismayilov">
Rufat Ismayilov



</doc>
<doc id="5218890" url="https://pl.wikipedia.org/wiki?curid=5218890" title="Nazakat Azizova">
Nazakat Azizova



</doc>
<doc id="5218891" url="https://pl.wikipedia.org/wiki?curid=5218891" title="Zwozy">
Zwozy

Zwozy (, "Zwozy"; , "Zwozy") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym zaścianek leżący w Polsce, w województwie poleskim, w powiecie kobryńskim, w gminie Oziaty. W 1921 liczył on 54 mieszkańców, w tym 27 Polaków i 27 Białorusinów. 53 mieszkańców było wyznania prawosławnego i 1 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218893" url="https://pl.wikipedia.org/wiki?curid=5218893" title="Khanim Huseynova">
Khanim Huseynova



</doc>
<doc id="5218895" url="https://pl.wikipedia.org/wiki?curid=5218895" title="Gulsadaf Karimova">
Gulsadaf Karimova



</doc>
<doc id="5218896" url="https://pl.wikipedia.org/wiki?curid=5218896" title="Verophasmatodea">
Verophasmatodea

Verophasmatodea - podrząd straszyków. Znajduje się w nim większość gatunków tych owadów.
Systematyka.
Podrząd został podzielony na dwa infrarzędy: Areolatae oraz Anareolatae, na podstawie posiadania lub braku areoli. W podrzędzie są 4 nadrodziny.
Aschiphasmatoidea.
Auth. Brunner von Wattenwyl, 1893
Bacilloidea.
Auth. Brunner von Wattenwyl, 1893
Phyllioidea.
Auth. Brunner von Wattenwyl, 1893
Pseudophasmatoidea.
Auth. Rehn, 1904; (obie Ameryki, Madagaskar, Azja, Australazja, Europa)
Infrarząd Anareolatae.
3 rodziny, które zostały umieszczone w Anareolatae, ale aktualnie (2021) uznawane są jako "incertae sedis".

</doc>
<doc id="5218897" url="https://pl.wikipedia.org/wiki?curid=5218897" title="Erdenebatyn Bazarragchaa">
Erdenebatyn Bazarragchaa



</doc>
<doc id="5218899" url="https://pl.wikipedia.org/wiki?curid=5218899" title="Pürevsürengiin Buyankhishig">
Pürevsürengiin Buyankhishig



</doc>
<doc id="5218900" url="https://pl.wikipedia.org/wiki?curid=5218900" title="Mönkhtsedeviin Ichinkhorloo">
Mönkhtsedeviin Ichinkhorloo



</doc>
<doc id="5218902" url="https://pl.wikipedia.org/wiki?curid=5218902" title="Państwowy Uniwersytet w Mingeczaurze">
Państwowy Uniwersytet w Mingeczaurze

Państwowy Uniwersytet w Mingeczaurze, (azer. Mingəçevir Dövlət Universiteti) – azerska uczelnia wyższa z siedzibą w Mingeczaurze.
Uczelnia została założona 23 kwietnia 1991r. jako filia Azerbejdżańskiej Państwowej Akademii Nafty im. M. Azizbekowa. Od 1993r. funkcjonował jako Politechnika. Zarządzeniem Prezydenta Republiki Azerbejdżanu z dnia 24 lipca 2015 r. Nr 1335 politechnika została przekształcona w uniwersytet.
Uczelnia zatrudnia ponad 300 pracowników, w tym 185 pracowników naukowych na 3 wydziałach:
W roku akademickim 2019/2020 na uniwersytecie studiowało ok. 2400 studentów.

</doc>
<doc id="5218905" url="https://pl.wikipedia.org/wiki?curid=5218905" title="Aleksander Madyda">
Aleksander Madyda

Aleksander Jerzy Madyda (ur. 3 października 1958 w Lipnie) – polski historyk i teoretyk literatury, pracownik naukowy Uniwersytetu Mikołaja Kopernika w Toruniu.
Życiorys.
Jest absolwentem Liceum Ogólnokształcącego im. Romualda Traugutta w Lipnie (1977). W 1981 ukończył studia polonistyczne na Uniwersytecie Mikołaja Kopernika w Toruniu. W tym samym roku rozpoczął pracę na macierzystej uczelni, w Zakładzie Teorii Literatury Instytutu Filologii Polskiej. W 1990 obronił pracę doktorską "W poszukiwaniu jedności człowieka i świata. Folklor w twórczości Stanisława Vincenza" napisaną pod kierunkiem Jana Mirosława Kasjana. W 1999 uzyskał stopień doktora habilitowanego na podstawie pracy "Zygmunt Haupt. Życie i twórczość literacka", w 2014 otrzymał tytuł profesora nauk humanistycznych. Pracuje w Katedrze Edytorstwa i Literatury Polskiej Instytutu Literaturoznawstwa UMK.
W latach 1990-2006 był członkiem Towarzystwa Naukowego w Toruniu, w latach 2014-2019 należał do Komitetu Kryzysowego Humanistyki Polskiej. Był ekspertem Festiwalu im. Zygmunta Haupta (2015-2017).
Zajmuje się historią literatury polskiej XX wieku, tekstologią i edytorstwem oraz folklorystyką.
Opublikował m.in. "Haupt. Monografia" (2012) i "Od filologii do antropologii. Szkice" (2015). Przygotował do druku II wydanie krajowe "Pierścienia z papieru" Zygmunta Haupta (wyd. 1999). Opracował także i przygotował do druku spuściznę literacką tego pisarza zebraną w tomach "Baskijski diabeł. Opowiadania i reportaże" (2007), "Z Roksolanii. Szkice opowiadania, recenzje, warianty" (2009) oraz korespondencję zebraną w tomie "Listy do redaktorów "Wiadomości"" (2014).

</doc>
<doc id="5218908" url="https://pl.wikipedia.org/wiki?curid=5218908" title="Sena Miyake">
Sena Miyake

 – japoński łyżwiarz figurowy, startujący w konkurencji solistów. 

</doc>
<doc id="5218909" url="https://pl.wikipedia.org/wiki?curid=5218909" title="Clark Gillies">
Clark Gillies

Clark Gillies (ur. 7 kwietnia 1954 w Moose Jaw, zm. 21 stycznia 2022 w Greenlawn) – kanadyjski hokeista grający na pozycji napastnika (lewoskrzydłowego), reprezentant kraju, baseballista.
Reprezentował barwy Reginy Pats (zdobywca Memorial Cup 1974), New York Islanders (4-krotny zdobywca Pucharu Stanleya) oraz Buffalo Sabres. Z reprezentacją Kanady dotarł Canada Cup 1981.
Był także nagradzana indywidualnie: wybrany do drużyny gwiazd WCHL, dwukrotnie wybrany do Meczu Gwiazd NHL, a także członek New York Islanders Hall of Fame, Suffolk Sports Hall of Fame na Long Island, Saskatchewan Sports Hall of Fame oraz Hockey Hall of Fame. Często brał w bójkach z zawodnikami drużyn przeciwnych podczas meczu, co jego zwiększało przyjemność z gry.
W trakcie kariery sportowej zyskał pseudonim "Jethro", który pochodził od postaci Jethro Bodine z serialu telewizyjnego pt. "The Beverly Hillbillies".
Wczesne życie.
Clark Gillies urodził się w prowincji Saskatchewan. Zapytany kiedyś o rodzinne miasto, zażartował: "„Sześć stóp od tyłka łosia”". W wieku 4 lat nauczył się jeździć na łyżwach, ojciec nalegał, by nauczył się jeździć i utrzymać równowagę, zanim przyniesie kij hokejowy. W wieku 6 lat zaczął swobodnie grać w hokeja na lodzie, natomiast w wieku 7 lat rozpoczął występy w juniorskich ligach w barwach lokalnej drużyny w Moose Jaw, aż do zakończenia jej działalności.
Kariera.
Wczesna kariera.
Clark Gillies karierę sportową rozpoczął od gry w baseballa. W 1970 roku podpisał kontrakt z występującym w lidze MLB Houston Astros i przez trzy lata grał w niższej lidze baseballowej w Covington w stanie Wirginia. Uderzył 0,241 w 86 meczach jako łapacz/pierwszy bazowy. W drużynie grał wraz z przyszłym kolegą z hokejowego New York Islanders, Bobem Bournem, z którym po sezonie 1971/1972 odszedł z drużyny, by skupić się na karierze hokejowej. Obaj zawodnicy grali w hokeja na lodzie także poza sezonem.
W latach 1971–1974 reprezentował barwy w występującej lidze WCHL Reginy Pats, którego działacze, mimo obserwacji innego zawodnika, byli pod wrażeniem Gilliesa, który w tamtym czasie miał bardzo dobre warunki fizyczne (191 cm wzrostu oraz 95 kg). W sezonie 1973/1974 w fazie zasadniczej rozegrał 65 meczów, w których zdobył 112 punktów (46 goli, 66 asyst) oraz spędził 179 minut na ławce, natomiast w fazie play-off rozegrał 16 meczów, w których zdobył 17 punktów (9 goli, 8 asyst) oraz spędził 32 minuty na ławce kar, a także został wybrany do drużyny gwiazd WCHL. W tym samym sezonie z klubem wygrał także Memorial Cup 1974. Łącznie w lidze WCHL, w fazie zasadniczej rozegrał 201 meczów, w których zdobył 283 punkty (117 goli, 166 asyst) oraz spędził 570 minut na ławce kar, natomiast w fazie play-off rozegrał 35 meczów, w których zdobył 35 punktów (14 goli, 21 asyst) oraz spędził 115 minut na ławce kar.
Kariera w NHL.
Następnie działacze występującego w lidze NHL New York Islanders wybrali Gilliesa w pierwszej rundzie draftu NHL z numerem 4, a także działacze występującego wówczas w lidze WHA Edmonton Oilers wybrali go w pierwszej rundzie draftu WHA z numerem 7. Wkrótce wraz z Bobem Bournem, z którym w przeszłości grał w jednej drużynie baseballowej, został zawodnikiem "Wyspiarzy" (Bob Bourne w (drafcie NHL był wybrany przez Kansas City Scouts w 3 rundzie z numerem 38), co spowodowało opuszczenie obozu treningowego przez drużynę Edmonton Oilers. Już w swoim pierwszym sezonie w lidze NHL, 1974/1975 stał się jednym z najtwardszych zawodników ligi, obijając m.in. Dave'a Schultza z Philadelphia Flyers. W drugiej połowie sezonu 1976/1977 został kapitanem "Wyspiarzy" mimo, iż z powodu elokwentnego sposobu mówienia i przyjaznej natury, nigdy nie czuł się w pełni komfortowo kapitanem klubu. W tym samym sezonie zajął 10. miejsce w plebiscycie do Trofeum Harta, nagrody dla najlepszego zawodnika sezonu (triumfował Guy Lafleur z Montreal Canadiens).
Był kapitanem klubu w latach 1977–1979, które były rozczarowujące dla "Wyspiarzy" z powodu braku twardości w drużynie. Gillies w tym okresie wystąpił w Meczu Gwiazd NHL w sezonie 1977/1978 oraz w meczu Challenge Cup 1979. Przed rozpoczęciem sezonu 1979/1980 powierzył funkcję kapitana "Wyspiarzy" Denisowi Potvinowi. Wkrótce "Wyspiarze" z Gilliesem na czele zdominowali rozgrywki ligi NHL, 4-krotnie z rzędu wygrywając Puchar Stanleya (1980, 1981, 1982, 1983), trzykrotnie z rzędu wygrywając (1982, 1983, 1984). W sezonie 1979/1980 w ćwierćfinale w rywalizacji z Boston Bruins (4:1), Gillies toczył zacięte pojedynki z zawodnikiem "Niedźwiedzi", Terry'm O'Reilly'm. W Pucharu Stanleya: sezonie 1983/1984 "Wyspiarze" zostali zdetronizowani w finale Pucharu Stanleya po przegranej rywalizacji 4:1 z Edmonton Oilers. Po słabym sezonie 1985/1986, w którym w 55 meczach zdobył zaledwie 14 punktów (4 gole, 10 asyst) oraz spędził 55 minut na ławce kar, odszedł do Buffalo Sabres, w którym po sezonie 1987/1988 zakończył sportową karierę.
Łącznie w lidze NHL, w fazie zasadniczej rozegrał 958 meczów, w których zdobył 697 punktów (319 goli, 378 asyst) oraz spędził 1023 minuty na ławce kar, natomiast w fazie play-off rozegrał 164 mecze, w których zdobył 94 punkty (47 goli, 47 asyst) oraz spędził 287 minut na ławce kar. 7 grudnia 1996 roku numer 9, w którym w "Wyspiarzach" grał Gillies, został zastrzeżony, a Gillies tego samego dnia został wprowadzony do New York Islanders Hall of Fame.
Kariera reprezentacyjna.
Clark Gillies w 1981 roku wystąpił w reprezentacji Kanady podczas Canada Cup 1981, w którym "Klonowe Liście" przegrały w finale 8:1 z naszpikowaną gwiazdami reprezentacją Związku Radzieckiego, a Gillies rozegrał 7 meczów, w których zdobył 7 punktów (2 gole, 5 asyst) oraz spędził 8 minut na ławce kar.
Po zakończeniu kariery.
Clark Gillies po zakończeniu kariery sportowej w dalszym ciągu działał w hokeju na lodzie oraz był aktywny w społeczności Long Island, a 13 grudnia 2014 roku został uhonorowany za wkład w rozwój sportu w tym rejonie. Był kierownikiem ds. rozwoju biznesu w Protective Wealth Consultants w Huntington w stanie Nowy Jork. Grał od 30 do 40 charytatywnych meczy softballu rocznie. W 1998 roku został wprowadzony do Suffolk Sports Hall of Fame na Long Island.
Życie prywatne.
Clark Gillies był żonaty z Pam, która również pochodzi z Moose Jaw. Mieszkali razem w Greenlawn w stanie Nowy Jork. Zięć Gilliesa, Justin Bourne jest synem kolegi Gilliesa w drużyny baseballowej oraz z New York Islanders, Boba Bourne'a (ur. 1982) oraz był asystentem trenera występującego w lidze AHL Toronto Marlies, natomiast bratanek Gilliesa, Colton Gillies (ur. 1989) reprezentował w latach 2008-2013 barwy klubów ligi NHL: Minnesota Wild oraz Columbus Blue Jackets. Nie był spokrewniony z Trevorem Gilliesem, który również był zawodnikiem New York Islanders.
Clark Gillies zmarł 21 stycznia 2022 roku w Greenlawn.

</doc>
<doc id="5218915" url="https://pl.wikipedia.org/wiki?curid=5218915" title="White Island">
White Island



</doc>
<doc id="5218918" url="https://pl.wikipedia.org/wiki?curid=5218918" title="Lasowiec (Białoruś)">
Lasowiec (Białoruś)

Lasowiec (, "Liasawiec"; , "Liasowiec"; hist. także "Lasowiec-Niziny") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym leżał w Polsce, w województwie poleskim, w powiecie kobryńskim, w gminie Oziaty. W 1921 wieś liczyła 98 mieszkańców, w tym 62 Polaków, 29 Białorusinów i 7 Rusinów. 97 mieszkańców było wyznania prawosławnego i 1 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5218920" url="https://pl.wikipedia.org/wiki?curid=5218920" title="Lasowiec-Niziny">
Lasowiec-Niziny



</doc>
<doc id="5218922" url="https://pl.wikipedia.org/wiki?curid=5218922" title="Sutwanus guajavae">
Sutwanus guajavae

Sutwanus guajavae – gatunek błonkówki z rodziny Pergidae.
Taksonomia.
"Sutwanus guajavae" został opisany w 2005 roku przez Davida. Smitha. Jako miejsce typowe podano San Francisco Do Rios, dzielnicę stolicy Kostaryki San José. Holotypem była samica.
Zasięg występowania.
Ameryka Środkowa, znany jedynie z Kostaryki.
Biologia i ekologia.
Rośliną żywicielską jest gujawa pospolita z rodziny mirtowatych.

</doc>
<doc id="5218926" url="https://pl.wikipedia.org/wiki?curid=5218926" title="Lee Si-hyeong">
Lee Si-hyeong

Lee Si-hyeong, kor. 이시형 "Lee Si-hyeong" (ur. 15 grudnia 2000 w Seulu) – południowokoreański łyżwiarz figurowy, startujący w konkurencji solistów. Uczestnik igrzysk olimpijskich (2022), medalista zawodów międzynarodowych i mistrzostw Korei Południowej.

</doc>
<doc id="5218928" url="https://pl.wikipedia.org/wiki?curid=5218928" title="Drewniane dworki oficjalistów zamkowych w Suchej Beskidzkiej">
Drewniane dworki oficjalistów zamkowych w Suchej Beskidzkiej

Drewniane dworki oficjalistów zamkowych – zespół trzech zabytkowych drewnianych willi dworskich przy ul. Mickiewicza 36, 38 i 40 w Suchej Beskidzkiej. Powstały one na przełomie 3. i 4. ćwierci XIX wieku dla oficjalistów (urzędników) dóbr suskich, których siedzibą był pobliski zamek suski.
Są to drewniane, parterowe budynki o konstrukcji zrębowej na kamiennej podmurówce, z wysokimi dachami dwuspadowymi i bogatymi zdobieniami werand, szczytów i obramień okiennych. Swoim wyglądem nawiązują do popularnego wówczas stylu szwajcarskiego w architekturze. Elewacja dworku przy ul. Mickiewicza 40 jest zaakcentowana piętrowym ryzalitem. W dworku przy ul. Mickiewicza 38 mieszkał administrator dóbr suskich Edward Drapella. Po wojnie został on przeznaczony na lokale użyteczności publicznej. Współcześnie mieści się tam Oddział Ziemi Babiogórskiej PTTK, któremu nadano imię prof. Walerego Goetla. Przed willą postawiono pomnik upamiętniający jego postać. Dworek przy ul. Mickiewicza 36 został w największym stopniu przekształcony.
Obok dworków przebiega miejski szlak historyczny Suchej Beskidzkiej.
Dworki zostały wpisane do rejestru zabytków pod następującymi wpisami:

</doc>
<doc id="5218932" url="https://pl.wikipedia.org/wiki?curid=5218932" title="Wyłączenie gruntu z produkcji rolniczej">
Wyłączenie gruntu z produkcji rolniczej

Wyłączenie gruntu z produkcji rolniczej – rozpoczęcie innego użytkowania gruntu, jako budowlany lub inwestycyjny.
Ochrona gruntów rolnych.
Zasady ochrony gruntów rolnych i leśnych, w tym procedurę wyłączenia gruntu z produkcji rolniczej, reguluje Ustawa z dnia 3 lutego 1995 r. "o ochronie gruntów rolnych i leśnych".
Wyłączenie gruntów rolnych.
Ograniczenie to nie dotyczy przeznaczenia na cele nierolnicze gruntów rolnych stanowiących użytki rolne klas I-III, jeżeli grunty te spełniają łącznie następujące warunki:

</doc>
<doc id="5218937" url="https://pl.wikipedia.org/wiki?curid=5218937" title="Johannes Cornelis Hendrik de Meijere">
Johannes Cornelis Hendrik de Meijere

Johannes Cornelis Hendrik de Meijere (ur. 1 kwietnia 1866 w Deventerze, zm. 6 listopada 1947 w Amsterdamie) – holenderski entomolog.
Studiował zoologię i botanikę. 23 stycznia 1982 roku zdał egzaminy, a 23 lutego 1893 roku otrzymał stopień doktora na Wydziale Matematyki i Fizyki Uniwersytetu Amsterdamskiego na podstawie pracy poświęconej owłosieniu ssaków. W latach 1906–1907 pracował jako docent i wykładowca entomologii na wspominanym wydziale. Od 9 października 1907 do 16 września 1921 roku był profesorem nadzwyczajnym zootechniki i genetyki na Uniwersytecie Amsterdamskim. 27 stycznia 1908 wygłosił wykład publiczny wykład o biologii owadów. Od 19 października 1928 roku do odejścia na emeryturę 21 czerwca 1936 roku piastował na tej uczelni stanowisko profesora zwyczajnego. 
Od 1906 do 1940 roku był redaktorem naczelnym czasopisma entomologicznego "Tijdschrift voor Entomologie".

</doc>
<doc id="5218938" url="https://pl.wikipedia.org/wiki?curid=5218938" title="Bundesliga austriacka w piłce nożnej (2020/2021)">
Bundesliga austriacka w piłce nożnej (2020/2021)

Bundesliga 2020/2021 (znana jako Tipico Bundesliga ze względów sponsorskich)
była 109. edycją najwyższej klasy rozgrywkowej piłki nożnej w Austrii.
Brało w niej udział 12 drużyn, które w okresie od 11 września 2020 do 23 maja 2021 rozegrały 32 kolejki meczów. 
Sezon zakończyły play-offy o utrzymanie w Bundeslidze oraz miejsce w Lidze Europy. 
Red Bull Salzburg zdobył ósmy tytuł z rzędu, a 15. w swojej historii.
Faza zasadnicza.
&lt;onlyinclude&gt;&lt;/onlyinclude&gt;
Faza finałowa.
&lt;onlyinclude&gt;&lt;/onlyinclude&gt;
Baraże o Ligę Konferencji Europy.
Austria Wien wygrała 5-1 z Wolfsberger AC finał baraży o miejsce w Lidze Konferencji Europy UEFA na sezon 2021/2022.
Baraże o Bundesligę.
Austria Klagenfurt trzecia drużyna 2. Ligi austriackiej wygrała 5-0 dwumecz z St. Pölten o miejsce w Bundeslidze austriackiej na sezon 2021/2022.
FC Blau-Weiß Linz nie mógł być promowany, ponieważ klub nie ubiegał się o licencję na grę na najwyższym poziomie ligowym, zaś FC Liefering nie kwalifikował się do awansu jako klub farmerski Red Bull Salzburg.

</doc>
<doc id="5218945" url="https://pl.wikipedia.org/wiki?curid=5218945" title="Trójnóg (Bydgoszcz)">
Trójnóg (Bydgoszcz)



</doc>
<doc id="5218948" url="https://pl.wikipedia.org/wiki?curid=5218948" title="Dubowiec (sielsowiet biesiedinski)">
Dubowiec (sielsowiet biesiedinski)

Dubowiec () – chutor w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest 11,5 km od centrum administracyjnego sielsowietu (Biesiedino), 27 km na południowy wschód od centrum administracyjnego rejonu (Kursk), przy drodze federalnej R-298 (Kursk – Woroneż – R22 «Kaspij»; cześć europejskiej trasy E38).
W chutorze znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 12 osób.

</doc>
<doc id="5218949" url="https://pl.wikipedia.org/wiki?curid=5218949" title="Olga Ilić">
Olga Ilić

Olga Ilić serb. Олга Илић, właśc. Olga Gašparović, znana też jako Olga Ilić-Hristilić, ps. Olivera Sant (ur. 5 lutego 1880 w Salonikach, zm. 17 stycznia 1945 w Belgradzie) – serbska aktorka i śpiewaczka.
Życiorys.
Urodziła się w Salonikach jako nieślubna córka Mariji Gašparović i Francuza Gastona Santa. Uczyła się we francuskiej szkole klasztornej. W 1887, po śmierci ojca wraz z matką przeniosła się do Niszu, gdzie rozpoczęła naukę w gimnazjum. Na scenie teatralnej w roku 1895 występując w roli malarza Stefana w sztuce "Trnje i lovorike". Spektakl odbył się w hotelu Evropa w Niszu, w którym matka Olgi pracowała jako kelnerka. Występowała krótko w teatrze w Niszu, a następnie dołączyła do wędrownej trupy cyrkowej Fieri, w której śpiewała i tańczyła. Po krótkiej przygodzie z cyrkiem rozpoczęła występy w teatrze lalkowym, w którym poznała aktora Kostę Ilicia. Po zawarciu małżeństwa występowała w kolejnych teatrach serbskich: w Varaždinie, Splicie i w Šabacu. W tym czasie często występowała w roli piosenkarki, śpiewając sevdalinki i francuskie chansony.
Przełomowe znaczenie miał dla niej angaż do Teatru Narodowego w Belgradzie w roku 1898. W 1900 została zwolniona w atmosferze skandalu. Na wystawie zakładu fotograficznego Milana Jovanovicia w centrum Belgradu umieszczono zdjęcie nagiej Olgi Ilić w roli Sakuntali z dramatu Kalidasy. Była prawdopodobnie pierwszą serbską aktorką, sfotografowaną nago, co nie uzyskało aprobaty kierownictwa teatru. Po zwolnieniu występowała w belgradzkim teatrze rewiowym, a następnie w objazdowej trupie w Bośni. W 1906 powróciła do Belgradu, publiczność mogła ją podziwiać w teatrze Pozorište kod sloge, a następnie w Teatrze przy Bulwarze (Pozorište kod Bulevara). W 1911 przeniosła się do Niszu. W Teatrze Sinđelić (dzisiejszy Teatr Narodowy) jako pierwsza serbska aktorka wystąpiła w Hamlecie (w tytułowej roli), zyskując przydomek serbskiej Sary Bernhardt. W 1912 występowała w teatrze w Osijeku, gdzie używała pseudonim Olivera Sant. W 1913, w czasie II wojny bałkańskiej przyjęła zaproszenie od Branislava Nušicia i rozpoczęła występy w Skopju. Po zajęciu miasta przez wojska bułgarskie, występowała na koncertach organizowanych dla mieszkańców miasta. Po wojnie jej działalność uznano za formę współpracy z wrogiem. Żandarmeria serbska posłużyła się dowodem w postaci rewolweru, który przechowywała w domu (wcześniej pełnił funkcję teatralnego rekwizytu) i przez trzy miesiące była więziona w Skopju. Po uwolnieniu powróciła do występów na scenie skopijskiej. W latach 20. występowała w Leskovacu, a następnie w Serbskim Teatrze Narodowym w Nowym Sadzie. Karierę aktorską zakończyła w Teatrze Sinđelić w Niszu. Tam też w roku 1934 obchodziła jubileusz 35-lecia kariery aktorskiej i po nim pożegnała się ze sceną.
Umarła w nędzy i zapomnieniu, w domu opieki w Belgradzie.
Życie prywatne.
Była dwukrotnie zamężna. Z pierwszym mężem, Kostą Iliciem rozwiodła się, mimo tego nadal się przyjaźnili. Po jego śmierci w 1923 wyszła za mąż po raz drugi za Petara Hristilicia (zm. 1937).
Pamięć.
W 1934 ukazały się jej wspomnienia z lat 1895-1934. W 2019 Jelena Stojanović nakręciła film o aktorce "Trnje i lovorike Olge Ilić". Imię aktorki nosi jedna z ulic w dzielnicy Pantelej w Niszu.

</doc>
<doc id="5218950" url="https://pl.wikipedia.org/wiki?curid=5218950" title="Załoniecka">
Załoniecka

Załoniecka (; ) – wieś na Białorusi, w obwodzie witebskim, w rejonie miorskim, w sielsowiecie Mikołajewo.
Dawniej używana nazwa – Załąckie.
Historia.
W czasach zaborów wieś w gminie Mikołajewo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Łąka, własność generała Frołowa.
W latach 1921–1945 wieś leżała w Polsce, w województwie wileńskim, w powiecie dziśnieńskim w gminie Mikołajów.
Według Powszechnego Spisu Ludności z 1921 roku zamieszkiwały tu 92 osoby, 1 była wyznania rzymskokatolickiego a 91 prawosławnego. Jednocześnie 9 mieszkańców zadeklarowało polską a 83 białoruską przynależność narodową. Było tu 11 budynków mieszkalnych. W 1931 w 12 domach zamieszkiwało 91 osób.
Wierni należeli do parafii prawosławnej i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5218952" url="https://pl.wikipedia.org/wiki?curid=5218952" title="Republika Czeczeńska">
Republika Czeczeńska



</doc>
<doc id="5218953" url="https://pl.wikipedia.org/wiki?curid=5218953" title="24 Hours of Daytona 2022">
24 Hours of Daytona 2022

24 Hours of Daytona 2022 – 60. edycja 24-godzinnego wyścigu samochodowego na torze Daytona International Speedway w miejscowości Daytona Beach na Florydzie, która odbyła się w dniach 29-30 stycznia 2022 roku. Wyścig rozegrał się w ramach sezonu 2022 serii IMSA SportsCar Championship.
Roar Before the 24.
Kwalifikacje.
Sesja ustalająca kolejność na starcie do wyścigu kwalifikacyjnego odbyła się 22 stycznia.
Pole position w każdej z klas jest oznaczone pogrubieniem.
Wyścig kwalifikacyjny.
Wyścig kwalifikacyjny odbył się 23 stycznia i ustalił kolejność na starcie do wyścigu.
Zwycięzcy w każdej z klas są oznaczeni pogrubieniem.
Wyścig.
Zwycięzcy w każdej z klas są oznaczeni pogrubieniem.

</doc>
<doc id="5218959" url="https://pl.wikipedia.org/wiki?curid=5218959" title="Zamszarne">
Zamszarne

Zamszarne – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 12 osób, 9 było wyznania rzymskokatolickiego a 3 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 15 osób.
Wierni należeli do parafii prawosławnej w Hryhołowiczach i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218962" url="https://pl.wikipedia.org/wiki?curid=5218962" title="Puchar Europy w Lekkoatletyce 1967 – półfinał kobiet (Wuppertal)">
Puchar Europy w Lekkoatletyce 1967 – półfinał kobiet (Wuppertal)

Półfinał pucharu Europy w lekkoatletyce w 1967 kobiet odbył się 16 lipca w Wuppertalu. Był to jeden z trzech półfinałów. Pozostałe odbyły się w Dreźnie i Oslo.
Wystąpiło sześć zespołów, z których dwa najlepsze awansowały do finału.
Wyniki indywidualne.
Kolorami oznaczono zawodniczki reprezentujące zwycięskie drużyny.

</doc>
<doc id="5218964" url="https://pl.wikipedia.org/wiki?curid=5218964" title="Currie Cup (2002)">
Currie Cup (2002)

Currie Cup 2002 – sześćdziesiąta czwarta edycja Currie Cup, najwyższego poziomu rozgrywek w rugby union w RPA. Zawody odbyły się w dniach 17 lipca – 24 października 2002 roku.
Rozgrywki toczyły się w pierwszej fazie systemem kołowym w dwóch siedmiozespołowych grupach, po której nastąpiła druga faza grupowa. Czołowa czwórka z każdej z grup walczyła o awans do półfinału turnieju głównego, pozostałe drużyny zaś rywalizowały o trofeum niższej rangi "Bankfin Cup", wszystkie zaś zachowały punkty zdobyte w meczach z zespołami z tej samej grupy. Cztery najlepsze zespoły z obu rywalizacji awansowały następnie do fazy pucharowej złożonej z półfinałów i finału.

</doc>
<doc id="5218967" url="https://pl.wikipedia.org/wiki?curid=5218967" title="Zofia Warczygłowa-Piotrowska">
Zofia Warczygłowa-Piotrowska

Zofia Warczygłowa-Piotrowska (ur. 14 października 1914 w Warszawie, zm. 30 października 2006 tamże) – bibliotekarka, wicedyrektor Biblioteki Głównej Szkoły Głównej Gospodarstwa Wiejskiego w Warszawie (1958-1976).
Życiorys.
Po ukończeniu szkoły powszechnej kontynuowała naukę w Prywatnym Gimnazjum Julii Statkowskiej w Warszawie. W 1933 r. zdała maturę i rozpoczęła studia polonistyczne na Wydziale Humanistycznym Uniwersytetu Warszawskiego. Ze względu na trudne warunki materialne i konieczność podjęcia pracy zarobkowej po roku przerwała studia. W 1935 r. ukończyła Prywatną Jednoroczną Koedukacyjną Szkołę Bibliotekarską Zarządu Miejskiego m.st. Warszawy i po odbyciu trzymiesięcznej praktyki w Bibliotece Publicznej m.st. Warszawy podjęła tam pracę, uczestnicząc w porządkowaniu i opracowaniu księgozbioru hr. Jakuba Potockiego. Od 1 kwietnia 1936 r. pracowała w Filii Dzielnicowej na Pradze przy ul. Wileńskiej 13, a po roku objęła kierownictwo Wypożyczalni Nr 21 na Żoliborzu przy ul. Felińskiego 15, organizując pierwszą placówkę z wolnym dostępem do półek. W latach 1938-1939 była słuchaczką Szkoły Nauk Politycznych na Wydziale Społecznym, ale wojna przerwała studia. Po zamknięciu przez władze okupacyjne w 1942 r. wszystkich bibliotek publicznych w Warszawie, została przeniesiona do Biblioteki Głównej przy ul. Koszykowej 26 i pracowała jako kierownik Kancelarii do wybuchu Powstania warszawskiego. Została też przydzielona do ekipy zabezpieczającej księgozbiór Biblioteki Głównej oraz zgromadzone w bibliotece przy Koszykowej cenne zbiory z placówek terenowych. Od 1942 r. włączyła się do pracy konspiracyjnej w AK (pseudonimy: „Skawa” i „Stachurowicz”).
Przechowywała w mieszkaniu przy ul. Nowiniarskiej materiały archiwalne batalionu szturmowego w Państwowym Korpusie Bezpieczeństwa, dowodzonego przez Alfreda Kurczewskiego (pseud. „Ambrozja”) – jej bezpośredniego dowódcę. Po upadku powstania została wywieziona w Opoczyńskie. Wróciła do Warszawy w lutym 1945 r. i zgłosiła się do pracy w Bibliotece Publicznej m.st. Warszawy, gdzie objęła stanowisko kierownika Referatu Organizacyjno-Sprawozdawczego. Brała udział w akcji rewindykacyjnej zbiorów bibliotek polskich wywiezionych przez Niemców na Dolny Śląsk. W 1948 r. jako starszy bibliotekarz, objęła kierownictwo Czytelni w Dziale Wydawnictw Periodycznych. Dodatkowo, od 1948 r. do kwietnia 1950 r. prowadziła wypożyczalnię książek w Ognisku Warszawskim Polskiej YMCA. W 1951 r. ukończyła Ogólnopolski Kurs Kartograficzny prowadzony przez Centralny Zarząd Bibliotek i przy współpracy merytorycznej z płk. dr Marianem Łodyńskim zorganizowała Oddział Kartografii obejmując jego kierownictwo. Z Biblioteki Publicznej m.st. Warszawy odeszła 30 listopada 1953 r. do Szkoły Głównej Gospodarstwa Wiejskiego (SGGW) w Warszawie, gdzie zorganizowała od podstaw bibliotekę Wydziału Ekonomiczno-Rolnego, którą przez cztery lata kierowała. W 1958 r. została powołana na stanowisko wicedyrektora Biblioteki Głównej SGGW i pełniła tę funkcję blisko 20 lat do przejścia na emeryturę. Z jej inicjatywy powstała sieć bibliotek wydziałowych z nowoczesnym warsztatem informacyjno-bibliograficznym. Brała też czynny udział w organizowaniu i pracach Komisji Koordynacyjnej Rolniczych Bibliotek Naukowych różnych resortów, zajmującej się głównie planowym gromadzeniem zagranicznych wydawnictw ciągłych.
Zmarła 30 października 2006, pochowana została na Cmentarzu Bródnowskim w Warszawie, kwatera 74 E, rząd 3, grób 23.
Działalność społeczna.
Równolegle z pracą zawodową działała w Związku Bibliotekarzy Polskich, do którego wstąpiła w 1936 r. W latach 1945-1947 r. była sekretarzem Zarządu Okręgu (wówczas koła) i uczestniczyła w pracach nad utworzeniem jednej organizacji bibliotekarzy i archiwistów, czego rezultatem w 1946 r. był Związek Bibliotekarzy i Archiwistów Polskich. Pełniła w Okręgu Warszawskim różne funkcje. Wielokrotnie była wiceprzewodniczącą Zarządu i przewodniczącą Komisji Rewizyjnej. Była współzałożycielką i wiceprzewodniczącą utworzonego w 1964 r. Zespołu Historyczno-Pamiętnikarskiego Okręgu Stołecznego SBP i pracując tam przez ponad 40 lat. Była też członkiem Kolegium Redakcyjnego opracowywanej przez Zespół serii SBP „Bibliotekarze Polscy we Wspomnieniach Współczesnych".

</doc>
<doc id="5218968" url="https://pl.wikipedia.org/wiki?curid=5218968" title="Bundesliga austriacka w piłce nożnej (2021/2022)">
Bundesliga austriacka w piłce nożnej (2021/2022)

Bundesliga 2021/2022 (znana jako ADMIRAL Bundesliga ze względów sponsorskich)
była 110. edycją najwyższej klasy rozgrywkowej piłki nożnej w Austrii.
Brało w niej udział 12 drużyn, które w okresie od 23 lipca 2021 do 21 maja 2022 rozegrały w dwóch rundach 32 kolejki meczów. 
Sezon zakończyły play-offy o miejsce w Lidze Konferencji Europy. 
Red Bull Salzburg zdobył dziewiąty tytuł z rzędu, a 16. w swojej historii.
Baraże o Ligę Konferencji Europy.
Rapid Wiedeń wygrał 4-1 z WSG Tirol finał baraży o miejsce w Lidze Konferencji Europy UEFA na sezon 2022/2023.

</doc>
<doc id="5218970" url="https://pl.wikipedia.org/wiki?curid=5218970" title="Bukriejewskije Wysiełki">
Bukriejewskije Wysiełki

Bukriejewskije Wysiełki () – chutor w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest 8 km od centrum administracyjnego sielsowietu (Biesiedino), 24 km na południowy wschód od centrum administracyjnego rejonu (Kursk), przy drodze federalnej R-298 (Kursk – Woroneż – R22 «Kaspij»; cześć europejskiej trasy E38).
W chutorze znajduje się 17 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 5 osób.

</doc>
<doc id="5218971" url="https://pl.wikipedia.org/wiki?curid=5218971" title="Aleksander Rimski-Korsakow">
Aleksander Rimski-Korsakow



</doc>
<doc id="5218974" url="https://pl.wikipedia.org/wiki?curid=5218974" title="Podstawowe stopy procentowe NBP">
Podstawowe stopy procentowe NBP



</doc>
<doc id="5218977" url="https://pl.wikipedia.org/wiki?curid=5218977" title="Frederik Vesti">
Frederik Vesti

Frederik Vesti (ur. 13 stycznia 2002 w Vejle) – duński kierowca wyścigowy. Mistrz Formula Regional European Championship w 2019 roku. Od 2021 roku członek Mercedes Junior Team. W 2022 roku kierowca Formuły 2 w zespole ART Grand Prix.
Wyniki.
Podsumowanie.
† – Kierowca nie był zaliczany do klasyfikacji.
Europejska Formuła 3.
† – Kierowca nie był zaliczany do klasyfikacji.

</doc>
<doc id="5218978" url="https://pl.wikipedia.org/wiki?curid=5218978" title="Czechy (nazwa)">
Czechy (nazwa)



</doc>
<doc id="5218980" url="https://pl.wikipedia.org/wiki?curid=5218980" title="Kleombrotos">
Kleombrotos



</doc>
<doc id="5218981" url="https://pl.wikipedia.org/wiki?curid=5218981" title="European Le Mans Series 2022">
European Le Mans Series 2022

European Le Mans Series 2022 – dziewiętnasty sezon serii wyścigowej European Le Mans Series organizowanej przez Automobile Club de l’Ouest (ACO). Rozpoczał się on 17 kwietnia wyścigiem na torze Paul Ricard, a zakończył się 16 października wyścigiem na Autódromo Internacional do Algarve.
Mistrzami kierowców zostali: Ferdinand Habsburg i Louis Delétraz (LMP2), Malthe Jakobsen, Maurice Smith oraz Michael Benham (LMP3), Christian Ried, Gianmaria Bruni i Lorenzo Ferrari (LMGTE).
Mistrzostwo zespołów wywalczyli: Prema Racing (LMP2), COOL Racing (LMP3) oraz Proton Competition (LMGTE).
Kalendarz.
Kalendarz został ogłoszony 17 września 2021 roku. W porównaniu do sezonu 2021 z kalendarza zniknęły tory Monza i Red Bull Ring. Tor Imola powrócił do kalendarza po 5 sezonach nieobecności. Tor Hungaroring miał powrócić do kalendarza po raz pierwszy od sezonu 2013, ale 28 lutego 2022 roku ogłoszono, że zamiast niego wyścig będzie gościć włoski tor Monza.
Lista startowa.
LMP2.
Wszystkie samochody w klasie LMP2 używały silników Gibson GK 428 V8 oraz opon Goodyear. 
Klasyfikacja LMP2 Pro-Am składała się z zespołów, które w składzie miały kierowców z brązową kategorią FIA.
LMP3.
Zgodnie z regulacjami LMP3 z 2020 roku wszystkie prototypy LMP3 korzystały z silników Nissan VK56 oraz opon Michelin.
LMGTE.
Wszystkie samochody korzystały z opon Goodyear.
Załoga #74 Kessel Racing z Michałem Broniszewskim w składzie była zgłoszona do rywalizacji w pełnym sezonie, jednak na początku kwietnia załoga ta wycofała się. Jej miejsce zajał zespół 360 Racing w kategorii LMP3.
Wyniki.
Pogrubienie oznacza zwycięzców wyścigu bez podziału na kategorie.

</doc>
<doc id="5218984" url="https://pl.wikipedia.org/wiki?curid=5218984" title="Sutwanus nigriceps">
Sutwanus nigriceps

Sutwanus gnigriceps – gatunek błonkówki z rodziny Pergidae.
Taksonomia.
Gatunek ten został opisany w 1883 roku przez Petera Camerona pod nazwą "Loboceras nigriceps". Jako miejsce typowe podano Meksyk. Holotypem była samica. W 1978 roku David Smith przeniósł go do rodzaju "Anathulea", zaś w 1990 do rodzaju "Sutwanus".
Zasięg występowania.
Ameryka Północna. Notowany w Meksyku (Dystrykt Federalny, stany Chiapas, Hidalgo, Jalisco, Jukatan, Morelos Nayarit, San Luis Potosí, i Veracruz sr. i płd. części kraju), Kostaryce i Salwadorze.
Biologia i ekologia.
Rośliną żywicielską jest gujawa pospolita z rodziny mirtowatych.

</doc>
<doc id="5218985" url="https://pl.wikipedia.org/wiki?curid=5218985" title="DTS (stent)">
DTS (stent)



</doc>
<doc id="5218986" url="https://pl.wikipedia.org/wiki?curid=5218986" title="Kropla deszczu (deser)">
Kropla deszczu (deser)

Kropla deszczu – deser przygotowany z wody i agaru, który wyglądem ma przypominać kroplę deszczu lub rosy. Po raz pierwszy stał się popularny w Japonii, a później zyskał międzynarodową uwagę.
Historia.
Deser ten, pierwotnie znany jako "mizu shingen mochi" (水信玄餅), jest ewolucją tradycyjnego japońskiego deseru "shingen mochi" (信玄餅).
Shingen mochi.
"Shingen mochi" został po raz pierwszy wytworzony przez daimyō Takedę Shingena jako jedzenie awaryjne w erze Sengoku, lecz później stał się on daniem świątecznym podczas świąt O-bon. Był zrobiony z mąki ryżowej i cukru.
Mizu shingen mochi.
We współczesnej Japonii mieszkańcy Hokuto-cho zaczęli dodawać do deseru świeżą wodę mineralną. Kinseiken Seika Company w prefekturze Yamanashi był jednym z pierwszych sklepów, które zaczęły sprzedawać kroplę deszczu w weekendy.
"Mizu" oznacza wodę, a "shingen mochi" to rodzaj słodkiego ciasta ryżowego (mochi) wytwarzanego przez firmę Kinseiken. W 2013 roku twórca chciał zgłębić pomysł stworzenia jadalnej wody. Deser szybko stał się popularny w mediach społecznościowych, a ludzie odbywali specjalne wycieczki, aby spróbować tego dania.
Darren Wong przedstawił deser kroplę deszczu po raz pierwszy w kwietniu 2016 w Nowym Jorku na targu spożywczym Smorgasburg. Niedługo potem londyńska restauracja Yamagoya opracowała swoją własną recepturę deseru.
Opis.
Deser składa się z wody mineralnej i agaru, w związku z tym praktycznie nie ma kalorii. Woda z oryginalnego dania została uzyskana z góry Kaikoma w południowych Alpach Japońskich i ma delikatnie słodki smak. Agar jest wegańską alternatywą dla żelatyny, ponieważ jest wytwarzany z wodorostów. Agar podgrzewa się, delikatnie mieszając do momentu, gdy rozpuści się razem z cukrem; gotuje się go przez około minutę. Jako polewy używa się podobnego do melasy syropu o nazwie "kuromitsu" lub słodkiej mąki sojowej "kinako". Potrawa wygląda jak przezroczysta kropla deszczu, chociaż bywa porównywana również do implantów piersi i meduz. Po przygotowaniu musi być natychmiast zjedzona, w przeciwnym razie zaczyna parować po dwudziestu minutach. Deser topi się po wzięciu go do ust. Samo ciastko w zasadzie nie ma smaku. Jego popularyzator Darren Wong stwierdził jednak, że doświadczenie jedzenia ciasta skupia się na teksturze, a nie smaku. Za smak odpowiada w tym przypadku nie przezroczysta galaretka, ale dodatki.

</doc>
<doc id="5218990" url="https://pl.wikipedia.org/wiki?curid=5218990" title="Zdanowo">
Zdanowo

Zdanowo – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Turkowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 6 osób, 5 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5218991" url="https://pl.wikipedia.org/wiki?curid=5218991" title="Jan Janszoon">
Jan Janszoon

Jan Janszoon, Murat Reis (zm. po 1641 r.) – niderlandzki i berberyjski korsarz, prezydent i admirał Republiki Salé.
Życiorys.
Urodził się przed 1600 r. w niderlandzkim Haarlemie. W czasie pobytu w Hiszpanii został pojmany przez berberyjskich piratów i przewieziony do Algieru. W czasie pobytu w Algierze nawrócił się na islam, przyjmując imię Murat Reis. Tam też dołączył do pirackiej załogi Slemena Reisa (urodzonego jako De Veenboer), awansując do sternika, a potem przejął w 1618 lub 1619 r. po nim dowództwo. W 1623 r. obrał Salé za swoją bazę, gdyż Algier zawarł pokój z grupą europejskich krajów, co uniemożliwiało sprzedaż zrabowanych ładunków i/lub statków i szybko zorganizował flotę kilkunastu jednostek.
Salé szybko się wzbogaciło, żyjąc z piractwa i handlu zrabowanymi ładunkami, i zaczęło też deklarować niezależność od Maroka, którą po nieudanym oblężeniu marokańscy władcy uznali. W swoich operacjach zapuszczał się na północny Atlantyk, Kanał La Manche i Morze Północne. W 1623 r., korzystając z pokoju Maroka z Niderlandami, na czele dwóch jednostek Janszoon wpłynął do Veere celem dokonania napraw. W tym okresie do załogi dołączyło kilku Niderlandczyków, a grupa hiszpańskich jeńców zbiegła na ląd.
W 1626 r. ponownie przebywał w Niderlandach po tym, jak zaatakował niderlandzki statek handlowy, który okazał się być mocno obsadzonym przez załogę hiszpańskim okrętem wojennym. W wyniku starcia stracił jeden ze swoich statków, a dwa zdołały wyrwać się pościgowi i wpłynąć do niderlandzkich portów, przy czym jeden z nich został sprzedany ze względu na duże zniszczenia. Po powrocie do Salé Janszoon skupił się na handlu zrabowanymi towarami, ale szybko powrócił do piractwa i poprowadził wyprawę na Islandię, podczas której zrabował towary i porwał ludność celem sprzedaży w niewolę w Salé. W1631 r. poprowadził kolejną taką wyprawę na Irlandię i Anglię.
Niewiele wiadomo o jego życiu w następnych latach, z pewnością musiał opuścić Salé i żył w Algierze lub Trypolisie. W 1640 r. został zatrudniony przez sułtana Maroka jako gubernator twierdzy Oualidia. Zmarł po 1641 r.

</doc>
<doc id="5218993" url="https://pl.wikipedia.org/wiki?curid=5218993" title="Dual therapy stent">
Dual therapy stent



</doc>
<doc id="5218995" url="https://pl.wikipedia.org/wiki?curid=5218995" title="Dawna zabudowa pierzei zachodniej placu Nowy Targ we Wrocławiu">
Dawna zabudowa pierzei zachodniej placu Nowy Targ we Wrocławiu

Dawna zabudowa pierzei zachodniej placu Nowy Targ we Wrocławiu – zachodnia część placu Nowy Targ we Wrocławiu.
Zarys historyczny.
Pierwsze zarysy placu Nowy Targ powstały ok. 1260 roku, kiedy to zlikwidowano zabudowy między ulicami Piaskową, Krowią, Jodłową, Kotlarską i na przedłużeniu ulicy Nożowniczej. Cały teren został wówczas wyrównany podsypem piaskowym i gruzem fachwerkowym. Po powstaniu placu połączono go z Rynkiem ulicą Kotlarską mającą wówczas solidną drewnianą nawierzchnię. Ostateczny kształt placu został nadany w okresie trzeciej lokacji w 1261 roku; wówczas miasto Wrocław otrzymało prawo magdeburskie.
Pierzeja zachodnia placu rozciąga się od ulicy Nożowniczej (Klempner Gasse) (od północy) po ulicę Kotlarską (Beckergasse) od południa, przy czym od południa w miejscu obecnej Kotlarskiej znajdowały się Nowymi Jatkami nazwane również „Małymi Jatkami”. Po raz pierwszy zachodnia strona placu wspomniana była w zachowanych dokumentach z 1345 roku przy okazji opisu budynku "stojącego pod komorami tłuszczowymi", czyli w przy narożniku południowo-zachodnim placu obok jatek. Według księgi szosu z 1403 roku zachodnia pierzeja placu nazywana była "Pomerysche zyte" (według Jerzego Niegody z Encyklopedii Wrocławia od 1391 roku), co miało być związane z Pomorzem i z handlem rybami. Również i wzniesione tu kamienice miały swoje nazwy związane z handlem morskim: kamienica Pod Szkunerem (kamienica nr 43 Schoen albo Skanoer), kamienica Rozewie (nr 41/42 Rezeheubt), kamienica Pod Statkiem Morskim (nr 44 "Meerschiff" lub od 1731 roku "Seeschif") znana również od 1825 roku jako "Pod Błękitnym Statkiem" ("Blaues Schiff"). Pierzeję zachodnią czasem określano również jako „strona Pucharników” (Pod Pucharnikami, od 1428) lub „strona Bednarzy” (Pod Bednarzami od 1433 roku). Przed pierzeją do połowy XIX wieku znajdowały się kramy handlarzy drewnem, krupników i handlarzy masłem. W sobotę po tej stronie placu rozkładali się wieśniacy z deskami, płotami i innymi wyrobami drewnianymi, a w okresie jarmarków wykładali swoje towary bednarze, stolarze i garncarze.
Architektura kamienic.
W pierzei zachodniej przez wieki utrzymywał się ten sam podział działek; znajdowało się tu trzynaście, a po 1906 jedenaście działek o numerach od 34 do 46. W okresie średniowiecznym były to wąskie kamienice szczytowe, przebudowywane z biegiem lat na renesansowe lub barokowe. Głębokość większości działek wynosiła 50 łokci, za wyjątkiem trzech kamienic w południowej części pierzei (4-543), gdzie ich głębokość warunkowana jest kamienicami stojącymi przy ulicy Kotlarskiej. Szerokość kamienic dla sześciu kamienic nie przekraczała 10 łokci, trzech kolejnych oscyluje między 10 a 12 łokciami, a najszersze nie były większe niż 17 łokci. Od południowej strony pierzei narożnym budynkiem była kalenicowa kamienica nr 45, w której na początku XX wieku znajdował się dom handlowy "Oskar Daehmel". Kolejnymi budynkami jest sześć wąskich dwu- i trzyosiowych kamienic o wysokości do sześciu kondygnacji łącznie ze szczytem. Kamienice te zostały wybudowane pod koniec XVIII wieku. Za nimi usytuowane były trzy wysokie i szerokie kalenicowe domy, a dalej trzy wąskie kamienice wyburzone w XIX wieku. W ich miejsce została wzniesiona kamienica Pod Czarną Wroną.
W pierzei zachodniej, podobnie jak i w innych pierzejach tego placu, kamienice nosiły malownicze nazwy własne. Poza wymienionymi kamienicami o nazwach związanych z handlem morskim były tu również: kamienica Pod Głową Jana (nr 36), kamienica Pod Białym Bocianem (nr 38), Kamienica Pod Złotym Słońcem (nr 41), kamienica Pod Świerkiem (nr 42) i kamienica Pod Głową Lwa (43).
Kamienica Pod Czarną Wroną.
Kamienica narożna zajmująca dwie działki o numerze 34-35. Kamienica przebudowana w 1906 roku według planu architekta Ericha Grau. W kamienicy znajdował się od 1870 roku browar Schwarze Krähe.
Kamienica Pod Białym Bocianem.
Kamienica 38 w 1700 roku była czterokondygnacyjnym budynkiem o trzyosiowej fasadzie zakończonej szczytem w formie dwukondygnacyjnej aediculi zwieńczonym trójkątnym tympanonem otoczonym wolutami. W XVIII lub na początku XIX wieku budynek został przebudowany w dużą kalenicową kamienicę.
Kamienica nr 39.
Kamienica trzypiętrowa była przebudowywana w 1646 roku, kiedy nadano jej manierystyczną fasadę. W portalu znajdowała się stolarka drzwiowa z lat siedemdziesiątych XVIII wieku, prawdopodobnie z 1674 roku. Budynek był trzytraktowy, w trakcie środkowym znajdowała się klatka schodowa.
Kamienica nr 40.
Kamienica trzykondygnacyjna po 1750 roku została przebudowana. Jej fasadzie nadano barokowa formę: jej szczyt miał dwukondygnacyjną, jednoosiową aediculę zakończoną tympanonem i otoczoną wolutowymi spływami. 
Kamienica Pod Świerkiem.
Kamienica nr 42 była po przebudowie w XVIII wieku kamienicą pięciokondygnacyjną, trzyosiową. Podobnie jak sąsiednie kamienice, posiadała szczyt w formie jednoosiowej i jednokondygnacyjnej aediculi z trójkątnym tympanonem otoczonym spływami. W kamienicy znajdowała się apteka Eduarda Grossa, a następnie wytwórnia likierów E.Gross "Brahma-putra".
Kamienica Pod Błękitnym Okrętem.
Kamienica nr 44 prawdopodobnie została wzniesiona po 1700 roku w miejsce wcześniejszej budowli. Otrzymała wówczas barokową formę. Była budynkiem pięciokondygnacyjnym, dwuosiowym, zwieńczonym szczytem w formie jednookiennej aediculi z trójkątnym tympanonem. Pomiędzy oknami, na wysokości kondygnacji, znajdowały się pasowe gzymsy międzykondygnacyjne, a w narożach znajdowały się boniowane lizeny. Nad oknami trzech pierwszych pięter umieszczone były naczółki w formie prostych odcinków gzymsu wspartych na płaskich wolutowych konsolach. Kamienica nosiła kilka nazw: "Pod Statkiem Morskim" ("Meerschiff" lub od 1731 roku "Seeschif"); od 1825 roku "Pod Błękitnym Statkiem" ("Blaues Schiff").
Kamienica nr 45.
Była to narożna czterokondygnacyjna, czteroosiowa od strony placu i dwuosiowa od ulicy Kotlarskiej kamienica. Od ulicy Kotlarskiej fasada wykończona była dwukondygnacyjnym szczytem, trzyosiowym w dolnej kondygnacji i jednoosiowym w drugiej zakończonym spływami. Wejście do kamienicy znajdowało się jednak od placu Solnego. Około 1900 roku została przebudowana; fasada otrzymała neobarokowe ozdoby, nad oknami umieszczono naczółki w formie prostych odcinków gzymsu wspartych na płaskich wolutowych konsolach. Na parterze znajdowała się dom handlowy "Oskar Daehmel".
Po 1945.
Wszystkie kamienice w pierzei zachodniej uległy zniszczeniu w 1945 roku. W ich miejsce wzniesiono budynki mieszkalne złożone z naprzemiennie rozmieszczonych 5- i 6-kondygnacyjnych segmentów z balkonami, skośnymi połaciami dachowymi pokrytymi blacha falistą oraz wysokimi ceglanymi kominami.

</doc>
<doc id="5218999" url="https://pl.wikipedia.org/wiki?curid=5218999" title="Tequus chilensis">
Tequus chilensis

Tequus chilensis – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera chilensis". Jako miejsce typowe podano okolice rzeki Río Las Minas w chilijskiej prowincji Magallanes. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa Notowany w śr. Argentynie (prow. Río Negro) oraz płd. Chile (prow. Magallanes).

</doc>
<doc id="5219000" url="https://pl.wikipedia.org/wiki?curid=5219000" title="Ziaziulino">
Ziaziulino

Ziaziulino – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Mikołajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 15 osób, 13 było wyznania rzymskokatolickiego a 2 prawosławnego. Jednocześnie 13 mieszkańców zadeklarowało polską a 2 białoruską przynależność narodową. Były tu 2 budynki mieszkalne. W 1931 w 6 domach zamieszkiwało 35 osób.
Wierni należeli do parafii prawosławnej i rzymskokatolickiej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Dziśnie.

</doc>
<doc id="5219002" url="https://pl.wikipedia.org/wiki?curid=5219002" title="12 Pułk Artylerii Ciężkiej (II RP)">
12 Pułk Artylerii Ciężkiej (II RP)



</doc>
<doc id="5219004" url="https://pl.wikipedia.org/wiki?curid=5219004" title="Marcin Jankowski">
Marcin Jankowski



</doc>
<doc id="5219006" url="https://pl.wikipedia.org/wiki?curid=5219006" title="Puchar Europy w Lekkoatletyce 1967 – półfinał kobiet (Oslo)">
Puchar Europy w Lekkoatletyce 1967 – półfinał kobiet (Oslo)

Półfinał pucharu Europy w lekkoatletyce w 1967 kobiet odbył się 17 lipca w Oslo. Był to jeden z trzech półfinałów. Pozostałe odbyły się w Dreźnie i Wuppertalu.
Wystąpiło sześć zespołów, z których dwa najlepsze awansowały do finału.
Wyniki indywidualne.
Kolorami oznaczono zawodniczki reprezentujące zwycięskie drużyny.

</doc>
<doc id="5219009" url="https://pl.wikipedia.org/wiki?curid=5219009" title="Tequus colombianus">
Tequus colombianus

Tequus colombianus – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera colombiana". Jako miejsce typowe podano obszar ok. 18 km (11 mil) na płn. od kolumbijskiego miasta Popayán, na wysokości 1830 m n.p.m. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa, znany jedynie z Kolumbii.

</doc>
<doc id="5219010" url="https://pl.wikipedia.org/wiki?curid=5219010" title="Magdalena Grąziowska">
Magdalena Grąziowska



</doc>
<doc id="5219012" url="https://pl.wikipedia.org/wiki?curid=5219012" title="Tequus cretoa">
Tequus cretoa

Tequus cretoa – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera cretoa". Jako miejsce typowe podano rezerwat Reserva Experimental Horco Molle w argentyńskiej prowincji Tucumán. Holotypem była samica. W 1990 roku autor opisu przeniósł ten gatunek do rodzaju "Tequus".
Zasięg występowania.
Ameryka Południowa, notowany w Argentynie w prowincjach Jujuy i Tucumán w płn. części kraju.

</doc>
<doc id="5219013" url="https://pl.wikipedia.org/wiki?curid=5219013" title="Chandrashekaraswami Adiveyya Viraktamath">
Chandrashekaraswami Adiveyya Viraktamath

Chandrashekaraswami Adiveyya Viraktamath (ur. 31 stycznia 1944 w Byadagi) – indyjski entomolog, specjalizujący się w hemipterologii.
Jego ojcem był Adiveyya, a matką Neelambika. Z uwagi na pracę ojca dorastał w różnych miejscowościach stanu Karnataka. Uczęszczał do koledżu rolniczego w Dharwadzie. Stopień bakałarza rolnictwa otrzymał wygrywając złoty medal ASPEE w dziedzinie fitopatologii. Studiował na University of Agricultural Sciences w Bengaluru, gdzie zdobył tytuł magistra. Entomologii uczyli go tam Gulur Puttappa Channabasavanna, Halbert Marion Harris oraz John H. Lilly. W ramach stypendium Ford Foundation wyjechał do Stanów Zjednoczonych by studiować na Oregon State University. Tam zajmował się systematyką piewików pod okiem Paula Wilsona Omana. Po otrzymaniu stopnia doktora wrócił do Indii i nauczał w koledżu rolniczym w Dharwadzie. W 1974 roku przeniósł się na University of Agricultural Sciences w Bengaluru. Od 1995 roku prowadził wykłady na studiach doktorskich. Od 2004 roku jest profesorem emerytowanym.
Jest autorem licznych publikacji naukowych poświęconych głównie taksonomii piewików z rodziny skoczkowatych. Opisał 56 nowych dla nauki rodzajów i 452 nowe gatunki. Na uczelni zgromadził zbiór liczący około 350 tysięcy okazów.
Na jego cześć nazwano rodzaje "Chandra", "Pythochandra" i "Viraktamathia" oraz gatunki "Agallia viraktamathi", "Aleuroclava viraktamathi", "Anteon viraktamathi", "Balclutha viraktamathi", "Brodskyella viraktamathi", "Cretacoelidia viraktamathi", "Eugahania viraktamathi", "Epuraea viraktamathi", "Fidiobia virakthamati", "Frisilia chandrai", "Discolopeus viraktamathi", "Drabescus viraktamathi", "Eleazara viraktamathi", "Gannia viraktamathi", "Gonatopus viraktamathi", "Goniagnathus viraktamathi", "Hishimonus viraktamathi", "Isotrigona chandrai", "Japanagallia viraktamathi", "Jogocerus viraktamathi", "Kadrabia viraktamathi", "Kalasha viraktamathi", "Krisna viraktamathi", "Kusala viraktamathi", "Longistyla viraktamathi", "Maiestas chandrai", "Maiestas viraktamathi", "Makilingia viraktamathi", "Notomulciber viraktamathi", "Oomyzus viraktamathi", "Orosius viraktamathi", "Processina chandrai", "Sangeeta viraktamathi", "Scaphoidella viraktamathi", "Scaphoideus viraktamathi", "Singillatus viraktamathi", "Sophonia chandrai", "Tambocerus viraktmathi", "Thagria viraktamathi" i "Xenovarta viraktamathi".

</doc>
<doc id="5219015" url="https://pl.wikipedia.org/wiki?curid=5219015" title="Tequus ducra">
Tequus ducra

Tequus ducra – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera ducra". Jako miejsce typowe podano peruwiański stan Cuzco. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa, znany jedynie z Peru.
Biologia i ekologia.
Roślinami żywicielskimi są gatunki z rodzaju psianka, w tym ziemniak. Gąsienice żerują na liściach, po czym spadają do gleby gdzie następuje przepoczwarczenie.
Znaczenie dla człowieka.
W Peru powoduje szkody w uprawach ziemniaka.

</doc>
<doc id="5219016" url="https://pl.wikipedia.org/wiki?curid=5219016" title="Cornel Țăranu">
Cornel Țăranu

Cornel Țăranu (ur. 20 czerwca 1934 w Klużu) – rumuński kompozytor.
Życiorys.
Studiował w konserwatorium w Klużu (1951–1957), gdzie jego nauczycielami byli Sigismund Toduță i Iuliu Mureșianu. W latach 1966–1967 studiował w Paryżu u Nadii Boulanger i Oliviera Messiaena. W latach 1968, 1969 i 1972 uczestnik Międzynarodowych Letnich Kursów Nowej Muzyki w Darmstadcie, gdzie uczęszczał na zajęcia prowadzone przez Györgya Ligetiego i Bruna Madernę. Od 1968 roku dyrygował wykonującym muzykę współczesną zespołem „Ars Nova”. Kawaler francuskiego Orderu Sztuki i Literatury (2002).
W swojej twórczości posługiwał się atonalnymi strukturami dźwiękowymi, wykorzystywał wariacyjne przetworzenia materiału tematycznego, niekiedy z elementami aleatoryzmu.

</doc>
<doc id="5219019" url="https://pl.wikipedia.org/wiki?curid=5219019" title="Copper Peak (ujednoznacznienie)">
Copper Peak (ujednoznacznienie)



</doc>
<doc id="5219021" url="https://pl.wikipedia.org/wiki?curid=5219021" title="Copper Peak">
Copper Peak



</doc>
<doc id="5219023" url="https://pl.wikipedia.org/wiki?curid=5219023" title="Augustin Kolberg">
Augustin Kolberg

Augustin Kolberg (ur. 31 stycznia 1835 w Tolkmicku, zm. 6 lutego 1909 we Fromborku) – niemiecki teolog katolicki, kapłan, wikariusz generalny diecezji warmińskiej, historyk i poseł Reichstagu.
Życiorys.
Augustin Kolberg ukończył w Braniewie gimnazjum i seminarium duchowne. W 1858 otrzymał święcenia kapłańskie z rąk biskupa Geritza. Był wikariuszem w Bartągu i Świętej Lipce. W latach 1867–1869 studiował w Rzymie, uzyskując doktorat z prawa kanonicznego. W 1884 został proboszczem, a wkrótce dziekanem w Dzierzgoniu. Następnie był subregensem (wicerektorem) i bibliotekarzem w seminarium duchownym w Braniewie, a od 1899 dziekanem katedralnym we Fromborku i wikariuszem generalnym diecezji warmińskiej.
Od 1877 do 1885 był posłem do parlamentu krajowego z okręgu Królewiec 5 (Braniewo - Lidzbark Warmiński).
W latach 1881–1884 był członkiem niemieckiego Reichstagu z listy Niemieckiej Partii Centrum w okręgu wyborczym Reichstagu 6 (Braniewo - Lidzbark Warmiński).
Był członkiem Warmińskiego Towarzystwa Historycznego, od 9 listopada 1869 członkiem zarządu. W 1906 z okazji obchodów 50-lecia organizacji został odznaczony Orderem Orła Czerwonego IV Klasy.
Augustin Kolberg opublikował szereg cennych artykułów na temat historii Warmii i Świętego Wojciecha.
Jego bartanek Joseph Kolberg został również księdzem.

</doc>
<doc id="5219024" url="https://pl.wikipedia.org/wiki?curid=5219024" title="Elżbieta Smułek">
Elżbieta Smułek



</doc>
<doc id="5219025" url="https://pl.wikipedia.org/wiki?curid=5219025" title="Tequus karpa">
Tequus karpa

Tequus karpa – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera karpa". Jako miejsce typowe podano obszar położony na wysokości 2500 m n.p.m., ok 50 km (30 mil) na płn.-wsch. do peruwiańskiego miasta Huánuco. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa, znany jedynie z Peru.

</doc>
<doc id="5219026" url="https://pl.wikipedia.org/wiki?curid=5219026" title="Złotoruń">
Złotoruń

Złotoruń – dawny folwark i leśniczówka. Tereny, na których leżały, znajdują się obecnie na Białorusi, w obwodzie witebskim, w rejonie miorskim, w sielsowiecie Zaucie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark i leśniczówka leżała w Polsce, w województwie wileńskim, w powiecie dziśnieńskim, w gminie Mikołajów.
Według Powszechnego Spisu Ludności z 1921 roku zamieszkiwało tu 20 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w folwarku w 1 domu zamieszkiwało 8 osób, a leśniczówkę w 1 domu zamieszkiwało 3 osoby.
Wierni należeli do parafii rzymskokatolickiej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Mikołajowie.

</doc>
<doc id="5219027" url="https://pl.wikipedia.org/wiki?curid=5219027" title="Daniel Hůlka">
Daniel Hůlka

Daniel Hůlka (ur. 1 czerwca 1968 w Pradze) – czeski aktor i baryton, znany z występowania w teatrze muzycznym, kinie i operze. Na swoim koncie ma nagrody Anděl, a oprócz tego jest kilkukrotnym laureatem plebiscytu Český slavík. 
Nagrody i wyróżnienia.
Český slavík
Nagroda Anděl
W 2016 roku został odznaczony Medalem Za Zasługi I stopnia, w 2020 roku zwrócił jednak odznaczenie.

</doc>
<doc id="5219032" url="https://pl.wikipedia.org/wiki?curid=5219032" title="Judith Schalansky">
Judith Schalansky

Judith Schalansky (ur. 20 września 1980 w Greifswaldzie) – niemiecka pisarka, projektantka książek i redaktorka.
Życiorys.
Urodziła się 20 września 1980 roku w Greifswaldzie. Studiowała historię sztuki na Wolnym Uniwersytecie Berlińskim oraz projektowanie komunikacji wizualnej na uniwersytecie w Poczdamie. Zadebiutowała w trakcie studiów publikacją o typografii pt. "Fraktur mon Amour" (2006), która doczekała się wielu wyróżnień. Dwa lata później ukazała się jej pierwsza publikacja literacka "Blau steht dir nicht". Jej "Atlas wysp odległych" (2009), w którym zebrała najbardziej odosobnione wyspy świata, został przetłumaczony na 20 języków oraz wyróżniony tytułem „Najpiękniejszej Niemieckiej Książki Roku”. 
Schalansky została laureatką m.in. Nagrody im. Nicolasa Borna (2020), a jej dzieła znalazły się na liście nominowanych publikacji do Alfred-Döblin-Preis (2011), National Book Award (2021) czy International Booker Prize (2021). 
Mieszka w Berlinie, pracuje jako redaktorka wydawnictwa Matthes &amp; Seitz, gdzie prowadzi serię "Naturkunden".

</doc>
<doc id="5219034" url="https://pl.wikipedia.org/wiki?curid=5219034" title="Piotr Turbak">
Piotr Turbak

Piotr Turbak SJ (ur. 3 kwietnia 1890 w Dąbrowicy k. Tarnobrzega, zm. 4 października 1966 w Krakowie) – polski jezuita, tłumacz, profesor języka polskiego i łacińskiego, popularyzator teologii, duszpasterz w Polsce, Niemczech i Francji, autor i redaktor licznych modlitewników, dramatów szkolnych o tematyce religijno-historycznej, tłumaczeń i pism polemicznych.
Życie i działalność.
Piotr Turbak urodził się 3 kwietnia 1890 roku w Dąbrowicy koło Tarnobrzega jako syn Andrzeja i Agnieszki z d. Lis (córki Wojciecha i Marianny z d. Marek). Przełomem w jego życiu było wstąpienie do zakonu jezuitów 14 lipca 1906 roku w Starej Wsi koło Brzozowa, gdzie znajdowało się kolegium i dom nowicjacki prowincji galicyjskiej Towarzystwa Jezusowego. Dwuletni nowicjat w całości spędził w Starej Wsi, kontynuował tam też naukę w trakcie dwóch pierwszych lat gimnazjum, natomiast dalsze klasy gimnazjalne kończył w Zakładzie Naukowo-Wychowawczym Ojców Jezuitów w Chyrowie, gdzie ostatecznie zdał w roku 1912 egzamin gimnazjalny. W czasie I wojny światowej latach 1914–1918 był w Nowym Sączu, Bad Gräfenbergu (obecnie Jeseník), Czechowicach – Dziedzicach i Starej Wsi. Studiował w tym czasie filozofie i teologie z przerwą na kierownictwo teatru szkolnego w latach 1915–1916. Po wojnie 15 sierpnia 1920 roku przyjął święcenia kapłańskie. W latach 1915–1916, 1921–1925 i 1927–1935, pełnił funkcję prof. retoryki łacińskiej w tym kierownika teatru szkolnego w Chyrowie. W latach 1920–1921 i 1926–1927 był duszpasterzem (operiusz) w Poznaniu i Czechowicach. Studia nad sztuką dramatyczną, w czasie sprawowania funkcji opiekuna konwiktowej sceny, pojął razem z Aleksandrem Piątkiewiczem. W 1936 roku obowiązki o. P. Turbaka przejął o. Józef Prorok. W latach 1936–1939 obok posługi duszpasterskiej zajmował się redakcją czasopisma „Głosy Katolickie” publikowanego przez WAM, dla których pisał również artykuły własnego autorstwa.
Okres II wojny światowej.
W roku 1939 Towarzystwo Jezusowe było świadome zagrożenia ze strony III Rzeszy, dlatego jeszcze przed rozpoczęciem konfliktu podjęło tzw. akcję „moralnego dozbrajania Narodu”. Spotkało się to z niechęcią władz II RP, która za pomocą przekazów medialnych próbowała uspokajać protesty dyplomacji niemieckiej. We wrześniu 1939 r. w obliczu wojny wielu jezuitów ruszyło na pomoc ojczyźnie, służąc jak kapelani w Wojsku Polskim czy podnosząc na duchu walczące społeczeństwo płomiennymi kazaniami i tekstami o podłożu patriotycznym. W obliczu klęski Kampanii Wrześniowej i okupacji niemieckiej wielu duchownych zostało zamordowanych lub uwięzionych w ramach akcji Gestapo mających na celu pozbawić naród elity intelektualnej. W wyniku jednej z akcji Gestapo 10 listopada 1939 doszło do aresztowania 20 ojców, kleryków i braci z krakowskiego kolegium jezuickiego. Obok o. Piotra Turbaka wśród aresztowanych znaleźli się m.in. o. Wiktor Maćko, o. Józef Cyrka, o. Marian Józef Morawski, o. Kazimierz Dembowski, o. Tadeusz Kamiński i o. Adam Kozłowiecki. Piotr Turbak nie opuścił niewoli niemieckiej aż do końca II wojny światowej. Przez ten okres przebywał uwięziony początkowo w więzieniu na ul. Montelupich, potem w Wiśniczu i Oświęcimiu by ostatecznie zostać przetransportowanym do Dachau, gdzie przebywał aż do wyzwolenia przez wojska VII Armii amerykańskiej 29 kwietnia 1945 r.
Okres powojenny.
Po wyzwoleniu obozu w latach 1945–1946 w trosce o polskich emigrantów z tworzącej się Polskiej Rzeczypospolitej Ludowej i wyzwoleńców z niemieckich obozów koncentracyjnych pracował jako duszpasterz i rekolekcjonista w miejscowości Darmstadt, zajmował się też wydawaniem do końca 1946 r. tygodnika „Polska Chrystusowa”, który wyszedł w nakładzie 7 tys. egzemplarzy Podobny cel przyświecał mu też podczas pobytu w Couëron w latach 1946–1947. Ostatecznie powrócił do Polski w 1948 r., gdzie zajmował tworzeniem pism religijnych, dramatów teatralnych i modlitewników publikowanych przez Wydawnictwo Apostolstwa Modlitwy w Krakowie. Zmarł 4 października 1966 w Krakowie.
Twórczość.
Charakterystyka twórczości.
Dwa okresy w twórczości.
Całość twórczości Piotra Turbaka można podzielić na dwa okresy. Pierwszy okres (przedwojenny) w latach 1928–1939 skupiał się na dramatach szkolnych do których miał wyjątkowy talent i pismach o charakterze narodowo-katolickim, jak i pracach o św. Andrzeju Boboli. Drugi okres (powojenny) natomiast przypadający na lata 1947–1966 miał zupełnie inne priorytety. Turbak odszedł od pism narodowo-religijnych, a skupił się na pisaniu modlitewników i innych pism religijnych z okazjonalnym wydawaniem dramatów teatralnych pomimo tego że szkoły jezuickie w PRL praktycznie przestały istnieć.
Nurty.
Pisma religijne mają niemały udział w twórczości, są to głównie świetne modlitewniki takie jak: "Pójdź za inną:Modlitewnik zakonny (1957)", "Pan z wami: Modlitewnik dla starszych (1957)" czy jego opus magnum "Pójdź za Mną: Modlitewnik zakonny (1957)". Szczególne zainteresowanie skierował ku osobie św. Andrzeja Boboli o którym w roku jego kanonizacji (1938) napisał hagiografie: "Święty Andrzej Bobola (1938)", jak i podjął się spisania własnych kazań i przemów: "Ku czci świętego Andrzeja Boboli Towarzystwa Jezusowego: kazania i przemowy (1938)". Wybór św. A. Boboli nie był przypadkowy P. Turbak działał w regionie gdzie obok religji katolickiej wyznanie prawosławne i greckokatolickie były mocno zakorzenione, a co za tym idzie wpisywał się w tendencje tamtego okresu, gdzie istotną sprawą było krzewienie katolicyzmu wśród prawosławnych, a św. A. Bobola był tego swoistym symbolem. Ogromnym wyczynem była praca nad polskim przekładem Martyrologium:Martyrologium Rzymskie: oraz elogia świętych i błogosławionych z niektórych martyrologiów zakonnych spisane w końcowym etapie działalności pisarskiej.
Jego publikacje również dominowały dramaty religijno-historyczne związane z jezuickimi postrzeganiem teatru szkolnego jako źródła wychowawczego. Dramaty takie jak "Agnes (1948)" czy "Zwycięstwo Prawdy (1932)" i "Triumf Krzyża (1930)" były reprezentowane na deskach teatrów m.in. We Poznaniu, Elblągu czy Jarocinie.
Piotr Turbak nie ukrywał swojego przywiązania do narodu polskiego. Przed II wojną światową często zabierał głos w debacie publicznej z perspektywy narodowo-katolickiej z szeroką polemikom w sprawie żydów w pracach "Front bezbożnictwa katolickiego (1936)", "Czym Żydzi biją nas? (1937)", "Program walki z Żydami (1937)". Prace takie jak Tak mi dopomóż Bóg!: wskazania i modlitwy dla polskiego żołnierza (1939) czy Na front w obronie praw religii (1937) miały jasny przekaz patriotyczny i narodowy. Jego pisma o podłożu narodowym znalazły szczególne uznanie w rodzinach ziemiańskich z rejonów Kresów II RP.
Sam Piotr Turbak tak pisał o obowiązkach Polaka:
„Z religii katolickiej naród czerpał pociechę i siłę w dniach niewoli, ucisku, że nie zmogłyby nas ani nahajki moskiewskich sołdatów, ani lochy sybirskie, ani drakońskie prawa Bismarcka. Takie są już dzieje nasze! Religia katolicka stała się oblubienicą polskiego narodu. Z nią wzięliśmy dziejowy ślub w jedno ciało i w jednego ducha i w jedno życie”.

</doc>
<doc id="5219041" url="https://pl.wikipedia.org/wiki?curid=5219041" title="Avropa Oyunları Parkı">
Avropa Oyunları Parkı

Avropa Oyunları Parkı (tłum. Park Igrzysk Europejskich) – kompleks sportowy w Baku, stolicy Azerbejdżanu. Został otwarty 13 maja 2015 roku. Łączy w sobie obiekty do gry w piłkę wodną, koszykówkę 3×3 oraz siatkówkę plażową i piłkę nożną plażową.
Obiekt znajduje się w południowej części miasta, w pobliżu Pałacu Sportów Wodnych i brzegów Morza Kaspijskiego. Kompleks powstał w związku z organizacją w Baku igrzysk europejskich w 2015 roku, a jego otwarcie przy udziale prezydenta Azerbejdżanu İlhama Əliyeva miało miejsce 13 maja 2015 roku. Pierwotnie miał być to jedynie obiekt tymczasowy, jednak w związku z organizacją w Baku igrzysk solidarności islamskiej w 2017 roku oraz przekształceniem całego obszaru wokół kompleksu w teren rekreacyjny, postanowiono go nie likwidować.
Kompleks stanowi zespół połączonych ze sobą obiektów przeznaczonych głównie do uprawiania piłki wodnej, koszykówki 3×3 oraz siatkówki plażowej i piłki nożnej plażowej. Do gry w piłkę wodną obiekt posiada dwa baseny o wymiarach 35 × 22 m, przy głównym basenie znajdują się częściowo zadaszone trybuny dla 1836 widzów, trybuny przy drugim basenie (również częściowo zadaszone) pomieścić mogą 560 widzów. Do gry w koszykówkę 3×3 w obrębie kompleksu znajduje się boisko z częściowo przykrytymi trybunami dla 2008 osób. Główna arena do gry w siatkówkę plażową i piłkę nożną plażową także ma częściowo zadaszone trybuny, o pojemności 2931 widzów. Wokół kompleksu rozmieszczono również kilka dodatkowych boisk.
Kompleks był areną zawodów piłki wodnej, koszykówki 3×3, siatkówki plażowej oraz piłki nożnej plażowej w ramach Igrzysk Europejskich 2015. Odbyły się w nim też zawody piłki wodnej oraz koszykówki 3×3 podczas Igrzysk Solidarności Islamskiej 2017.

</doc>
<doc id="5219044" url="https://pl.wikipedia.org/wiki?curid=5219044" title="Nowhorodśkie">
Nowhorodśkie



</doc>
<doc id="5219050" url="https://pl.wikipedia.org/wiki?curid=5219050" title="UCI World Tour 2022">
UCI World Tour 2022

UCI World Tour 2022 – 12. edycja cyklu wyścigów kolarskich UCI World Tour.
W kalendarzu 12. edycji cyklu UCI World Tour znalazło się początkowo 35 wyścigów (20 jednodniowych i 15 wieloetapowych) rozgrywanych między 18 stycznia a 18 października 2022, jednak już we wrześniu 2021, ze względu na pandemię COVID-19, odwołano zaplanowane w Australii wyścigi Tour Down Under oraz Cadel Evans Great Ocean Road Race, które miały rozpocząć sezon 2022 w ramach cyklu UCI World Tour, a w trakcie sezonu odwołane zostały także wyścigi Benelux Tour oraz Tour of Guangxi.
Kalendarz.
Opracowano na podstawie:
Zespoły.
W sezonie 2022 w dywizji UCI WorldTeams znalazło się 18 zespołów:

</doc>
<doc id="5219051" url="https://pl.wikipedia.org/wiki?curid=5219051" title="Lek Pervizi">
Lek Pervizi

Lek Pervizi (ur. 2 marca 1929 w Skuraju) – albański historyk, poeta i dziennikarz mieszkający w Brukseli.
Życiorys.
Ukończył naukę podstawową i średnią w Rzymie, gdzie wykazywał się talentem artystycznym i literackim; już wtedy napisał kilka wierszy.
Na przełomie lat 40. i 50. XX wieku wrócił do Albanii, gdzie był prześladowany przez władze komunistyczne; mimo to pisał wiersze. Był świadkiem ciężkich warunków w obozach pracy w komunistycznej Albanii; odwiedził obozy pracy w Tepelenie i w Porto Palermo. Narysował kilkanaście portretów przedstawiających ofiary zabite przez reżim komunistyczny.
Po upadku komunizmu wyemigrował do Belgii, gdzie kontynuował twórczość poetycką, którą wydawał po albańsku, francusku i włosku.
Od 1997 roku prowadzi w Brukseli magazyn "Kuq e Zi" i angażuje się w działalność patriotyczną na rzecz Albanii.
Upamiętnienia.
Imieniem Leka Perviziego nazwano szkołę podstawową w Plugu (Okręg Lushnja).

</doc>
<doc id="5219058" url="https://pl.wikipedia.org/wiki?curid=5219058" title="Aleksander Łaguna">
Aleksander Łaguna

Aleksander Łaguna (ur. 19 września 1894 w Częstochowie, zm. 8 października 1934) – major pilot Wojska Polskiego kawaler Virtuti Militari.
Życiorys.
Syn Henryka Piotra i Wiktorii Antoniny z Wilamowskich. W 1913 r. w Warszawie ukończył handlową szkołę średnią i rozpoczął studia w Instytucie Handlowym w Moskwie. Po rozpoczęciu I wojny światowej w 1915 r. został powołany do służby w armii Imperium Rosyjskiego i otrzymał przydział do wojsk balonowych. Został przydzielony do 2. polowej kompanii aeronautycznej, 14 października 1916 r. otrzymał przydział do szkoły inżynieryjnej w Petersburgu. Po jej ukończeniu służył w 2. Korpusowym Oddziale Aeronautycznym. 6 maja 1917 r. został skierowany do Jass na kurs balonowy oraz obserwatorów lotniczych. W grudniu 1917 r. został skierowany do szkoły obserwatorów w Odessie, gdzie pełnił funkcję instruktora. Udało mu się nawiązać kontakt z I Korpusem Polskim w Rosji i powrócić do Polski. 
Wziął udział w zajęciu lotniska na Mokotowie. 24 listopada 1918 r. został żołnierzem Wojska Polskiego. Przeszkolenie lotnicze i został przydzielony do służby w 3 eskadry wywiadowczej. 24 stycznia 1919 r. wyruszył na front wojny polsko-ukraińskiej. Eskadra walczyła w składzie Wołyńskiej Grupy Operacyjnej. 15 lutego, w załodze z Tadeuszem Praussem, w samolocie Albatros C.I wykonał rozpoznanie ruchu kolejowego i drogowego na trasie Włodawa - Kobryń - Kowel - Chełm. Pomimo trudnych warunków atmosferycznych w styczniu i lutym brał udział w lotach na rozpoznanie i bombardowanie.
Po wybuchu wojny polsko-bolszewickiej walczył nadal w składzie 3 eskadry wywiadowczej. 19 kwietnia, w załodze z Tadeuszem Praussem, przeprowadził atak na Koziatyn i zbombardował koszary wojskowe w Berdyczowie. 27 kwietnia wyróżnił się podczas lotu na nawiązanie łączności z VII. Brygadą Jazdy, która wykonywała zagon na Malin.
Podczas jednego z lotów bojowych w rejonie Kijowa został ranny co na krótko wyłączyło go ze służby. Został awansowany na zastępcę dowódcy 3 ew. Wyróżnił się 23 maja 1920 r., kiedy podczas dwóch lotów rozpoznawczych wykrył koncentrację oddziałów Armii Czerwonej przygotowujące się do przeprawy przez Dniepr w rejonie Rżyszczewa. Następnego dnia, w załodze z por. Tadeuszem Praussem, wziął udział w ataku na te oddziały i uszkodził jeden z okrętów sowieckiej flotylli rzecznej. 26 kwietnia jako pierwszy polski lotnik potwierdził zajęcie Żytomierza przez oddziały WP. 4 i 5 maja, w załodze z ppor. pil. Józefem Krzyczkowskim, wykonał loty rozpoznawcze nad Kijowem, które potwierdziły, że Armia Czerwona nie będzie bronić miasta. 17 maja wykrył zgrupowanie pociągów na stacji kolejowej w Borysławiu i skutecznie je zaatakował ogniem z karabinu maszynowego i bombami. 
Podczas odwrotu Wojska Polskiego spod Kijowa brał udział w atakach na jednostki 1 Armii Konnej w rejonie Łucka, Dubna i Równego. 16 sierpnia, w załodze z mjr pil. Jerzy Kossowskim, przeprowadził pierwszy lot bojowy na korzyść Grupy Uderzeniowej w ramach bitwy Warszawskiej. Zaatakowali sowieckie tabory w Żelechowie oraz ostrzelali maszerujące jednostki piechoty i kawalerii. Za udział w kontrofensywie znad Wieprza i w bitwie nad Niemnem został przedstawiony przez dowódcę 4. Armii do odznaczenia Krzyżem Złotym Orderu Virtuti Militari.
22 sierpnia 1920 r. został skierowany do Szkoły Pilotów w Bydgoszczy, od 19 sierpnia 1921 r. szkolił się w Wyższej Szkole Pilotów w Grudziądzu. 21 kwietnia 1922 r. został mianowany oficerem taktycznym 1 pułku lotniczego w Warszawie, a następnie dowódcą 12 eskadry wywiadowczej. Stanowisko dowódcy eskadry zajmował do lipca 1923 r.
1 maja 1924 r. został mianowany szefem pilotów w Szkole Pilotów w Bydgoszczy, następnie 1 października 1925 r. został mianowany dyrektorem Dział Nauk w Oficerskiej Szkoły Lotnictwa w Grudziądzu. 17 marca 1926 r. objął stanowisko szefa pilotów szkoły, z OSL odszedł 12 października 1926 r. Następnie był oficerem taktycznym w 2 pułku lotniczym. 25 lipca 1927 r. objął stanowisko referenta w Departamencie Lotnictwa Ministerstwa Spraw Wojskowych. 5 listopada 1928 r. został dowódcą Dywizjonu Szkolnego 3 pułku lotniczym i zajmował to stanowisko do 1930 r.
30 kwietnia 1931 r. został przeniesiony do rezerwy. Zmarł 8 października 1934 r., został pochowany na Cmentarzu Wojskowym na Powązkach (kwatera C 20-5-2).

</doc>
<doc id="5219062" url="https://pl.wikipedia.org/wiki?curid=5219062" title="Katastrofa lotu Lufthansa CityLine 5634">
Katastrofa lotu Lufthansa CityLine 5634



</doc>
<doc id="5219064" url="https://pl.wikipedia.org/wiki?curid=5219064" title="Gminna Komunikacja Publiczna w Grudziądzu">
Gminna Komunikacja Publiczna w Grudziądzu



</doc>
<doc id="5219066" url="https://pl.wikipedia.org/wiki?curid=5219066" title="Stawonóżka">
Stawonóżka

Stawonóżka ("Arthropodium" ) – rodzaj roślin z rodziny szparagowatych. Obejmuje 9 gatunków występujących w Australii, Nowej Zelandii, Nowej Kaledonii, na Tasmanii i Madagaskarze.
Nazwa naukowa rodzaju pochodzi od greckich słów άρθρων ("arthron" – staw) i ποδιών ("podion" – stópka, nóżka) i odnosi się do występujących u tych roślin członowanych szypułek. Polska nazwa rodzaju jest dosłownym tłumaczeniem nazwy naukowej; w dyskusji na temat polskiego nazewnictwa botanicznego stawonóżka wskazywana była jako przykład dziwoląga językowego, powstałego w wyniku stosowania dosłownego tłumaczenia nazw łacińskich.

</doc>
<doc id="5219124" url="https://pl.wikipedia.org/wiki?curid=5219124" title="Vincenta Matulaitytė-Lozoraitienė">
Vincenta Matulaitytė-Lozoraitienė

Vincenta Matulaitytė-Lozoraitienė (ur. 19 lipca 1896 w Domeikai w powiecie wyłkowyskim, zm. 1987 w Rzymie) – litewska działaczka publiczna, dziennikarka, pedagożka, pierwsza na Litwie propagatorka idei szkoły pedagogicznej Marii Montessori.
Życiorys.
Wychowała się w Suwałkach. Dorastała w polskojęzycznej rodzinie. Uważała się za Litwinkę.
W 1914 ukończyła gimnazjum św. Katarzyny w Petersburgu, w 1917 natomiast kurs języka francuskiego w Instytucie Alliance Française w Paryżu. W latach 1918–1919 pracowała w Centralnolitewskim Komitecie Rady Litewskiej oraz uczyła w gimnazjum. Pracowała w ministerstwach finansów i spraw zagranicznych, później w litewskiej agencji informacyjnej ELTA. Poznała wówczas dyplomatę Stasysa Lozoraitisa, którego poślubiła w 1922. Mieszkali m.in. w Berlinie, gdzie w 1924 urodziła syna Stasysa, a w 1929 syna Kazysa. Później zamieszkali u rodziny w Rzymie. W latach 1932–1939 mieszkali na Litwie.
Podczas pobytu w Berlinie poznawała działanie szkół F. Fröbla. W Rzymie Vincenta ukończyła kurs Montessori. W czasie pracy na Litwie zaangażowała się w popularyzację pedagogiki fröbizmu i systemu M. Montessori. Z pomocą siostry Gražiny Matulaitytė-Rannit, śpiewaczki operowej, zorganizowała koncert, z którego dochód przeznaczono na założenie pierwszego na Litwie czasopisma edukacyjnego dla dzieci. W 1929 założyła , a od 1930 redagowała czasopismo „Motina ir vaikas” („Matka i Dziecko”). Publikowała w litewskich i zagranicznych gazetach na temat pedagogiki, życia i działalności kobiet oraz innych zagadnień. Przewodniczyła Radzie Kobiet, która zajmowała się śledzeniem i walką z naruszeniami praw kobiet. W 1937 redagowała liberalne czasopismo „Moteris ir pasaulis” („Kobieta i Świat”), na łamach którego poruszano kwestie społeczne i polityczne. Napisano m.in. o pierwszych policjantkach na Litwie, których powołania Vincenta zażądała od Ministerstwa Sprawiedliwości. W latach 1934–1939 przewodniczyła Litewskiej Rady Kobiet. Reprezentowała Litwinki na międzynarodowych kongresach w Jugosławii (1936) i Szkocji (1938). 
Od 1939 mieszkała z rodziną w Rzymie. W czasie II wojny światowej opiekowała się litewskimi uchodźcami, prowadziła działalnością charytatywną na ich rzecz, uczestniczyła w ich edukacji pedagogicznej. Pracowała jako dziennikarka. W 1945 była redaktorką czasopisma „Lietuvių balsas” („Litewski Głos”). W 1949 i 1950 uczestniczyła w międzynarodowych kongresach dotyczących rodzin i dzieci. 
Została pochowana na Cmentarzu Pietraszuńskim w Kownie.
Dziedzictwo.
Od 2012 listy Vincenty z lat 1959–1980 napisane z Rzymu do kuzynki Eleny Matulaityte Dankevičienė, która mieszkała na Litwie, oraz album fotografii należący do matki Vincenty, Stefanii Mackevičiūtė Matulaitienė, są przechowywane w Litewskim Centralnym Archiwum Państwowym.

</doc>
<doc id="5219126" url="https://pl.wikipedia.org/wiki?curid=5219126" title="K. Sankaranarayanan">
K. Sankaranarayanan



</doc>
<doc id="5219137" url="https://pl.wikipedia.org/wiki?curid=5219137" title="Gulur Puttappa Channabasavanna">
Gulur Puttappa Channabasavanna

Gulur Puttappa Channabasavanna (ur. 8 września 1920 w Gulurze, zm. 1 maja 2000) – indyjski akarolog i entomolog, specjalizujący się w entomologii stosowanej.
Życiorys.
Urodził się w 1920 roku w Gulurze w dystrykcie Baramulla w stanie Dżammu i Kaszmir. Uczył się w szkołach w Gulurze i pobliskim Tumkurze. W 1937 roku otrzymał stopień naukowy w dziedzinie zoologii w Central Collage w Bengaluru. Potem krótko pracował w Stanowym Departamencie Rolnictwa, zajmując się zwalczaniem szkodników na plantacjach kawy w Chikkamagalurze. W 1946 roku został wykładowcą w Herbal Agricultural Collage w Bengaluru. W latach 1951–53 odbywał na Aligarh Muslim University studia magisterskie w zakresie morfologii owadów pod kierunkiem Mashooda Alama. Po zostaniu magistrem wykładał entomologię i zoologię stosowaną. W 1960 roku doktoryzował się w Indian Agricultural Research Institute w Nowym Delhi pod kierunkiem Ramdasa Menona pracą poświęconą taksonomii szpecielowatych, zawierającą opisy 70 ich gatunków. W 1970 roku objął po Magadim Puttarudriahu posadę kierownika Wydziału Entomologii Univerisity of Agricultural Sciences w Bengaluru. W latach 1980–1985 był mianowanym przez International Congresses of Acarology profesorem emerytowanym, a później profesorem wizytującym oraz doradcą w All India Coordinated Research Project (Agricultural Acarology). Zmarł w 2000 roku po krótkiej chorobie. 
Miał trójkę synów
Praca naukowa.
Channabasavanna jest autorem ponad 200 publikacji naukowych, poświęconych głównie akarologii i entomologii stosowanej. Opisał liczne nowe dla nauki taksony. Szczególny wkład wniósł w poznanie szpecielowatych, przędziorkowatych i roztoczy kurzu domowego. Uczestniczył w czterech międzynarodowych kongresach akarologicznych, pełniąc różne funkcje. Wdrożył dwa programy szkolenia akarologów.
Był założycielem Acarological Society of India i redaktorem wydawanych przez nie "Indian Journal of Acarology" oraz "Acarology Newsletter". Zasiadał także w komitetach redakcyjnych "Indian Journal of Entomology", "Indian Journal of Sericulture" oraz "Mysore Journal of Agricultural Sciences". Był prezydentem-założycielem Bangalore Bee-keeper’s Association.
Rząd stanu Karnataka wyróżnił go w 1992 roku Rajyotsava Award. Na jego cześć nazwano m.in. rodzaj "Channabasavannella".

</doc>
<doc id="5219143" url="https://pl.wikipedia.org/wiki?curid=5219143" title="La Fuerza">
La Fuerza

La Fuerza – minialbum amerykańskiej wokalistki i autorki tekstów piosenek, Christiny Aguilery, który został wydany 21 stycznia 2022 roku nakładem wytwórni Sony Music Latin. Jest to część pierwsza większego projektu, na który złożą się trzy albumy EP (ostatecznie utworzą one dziewiąty album studyjny wykonawczyni pt. "Aguilera"). "La Fuerza" jest pierwszym hiszpańskojęzycznym krążkiem artystki od czasu "Mi Reflejo" (2000).
W pracach przy płycie uczestniczyli między innymi producenci Federico Vindver, Jean Rodríguez i DallasK, a także wykonawcy: Becky G, Ozuna, Nicki Nicole i Nathy Peluso. Wydanie minialbumu poprzedziła premiera trzech singli: „Pa mis muchachas”, „Somos nada” oraz „Santo”.
Informacje o albumie.
"La Fuerza" jest drugim minialbumem w karierze Aguilery po splicie "Justin &amp; Christina" (2003).
Okładka płyty ma odzwierciedlać tytuł wydawnictwa (w języku polskim: "Siła"). Przedstawia symbol „X”, w odniesieniu do pseudonimu artystki (Xtina), stalową różę oraz odchodzące od niej skrzydła.
Kompozycja i utwory.
Podczas gdy poprzednia hiszpańskojęzyczna płyta Aguilery, "Mi Reflejo", łączyła w sobie pop, latynoskie brzmienia i wpływy rhythm and bluesa, "La Fuerza" stanowi eksperyment i kombinację wielu zróżnicowanych gatunków muzycznych.
Piosenka otwierająca album, „Ya llegué”, utrzymana jest w stylistyce futurystycznego R&amp;B i przypomina podobne gatunkowo nagrania z poprzedniego albumu Aguilery, "Liberation" (2018). Nagranie zawiera wpływy eksperymentalnej elektroniki, reggaetonu oraz flamenco chillu.
„Somos nada” to ballada opowiadająca o poszukiwaniu miłości w obliczu pustki.
Nagranie piąte, „Como yo”, zaaranżowane w stylu nowoczesnego dance-popu, określono jako awangardowe. Dziennikarz muzyczny Víctor Berzal de Miguel uznał, że piosenka „dekonstruuje reggaeton elektroniką” i przypomina „eksperymenty” takich latynoskich wykonawców, jak Rosalía czy Arca.
Ballada „La Reina” opowiada historię kobiety, która po bolesnym rozstaniu zdaje sobie sprawę, ile jest warta. Z piosenki wybrzmiewa feministyczny morał: mężczyzna bez swojej kobiety jest niczym król bez królowej.
Wydanie i promocja.
Minialbum wydano 21 stycznia 2022 roku nakładem wytwórni Sony Music Latin. Tuż po premierze "La Fuerza" zajęła pierwsze miejsce listy najchętniej kupowanych płyt w serwisie iTunes Store w ponad piętnastu krajach, a także dotarła na szczyt listy ogólnoświatowej. Album EP uplasował się na pierwszej pozycji autonomicznych sektorów iTunes Store między innymi w Brazylii, Argentynie, Meksyku, Hiszpanii i we Włoszech.
Pod koniec stycznia 2022 szacowano, że minialbum zadebiutuje pomiędzy miejscem dwudziestym a trzydziestym notowania "Billboard" 200.
Single.
Pierwszym singlem promującym album był utwór „Pa mis muchachas”, wydany 22 października 2021 roku.
Piosenka „La Reina”, choć nie została wydana na singlu, doczekała się oficjalnego teledysku i zajęła miejsce 12. na hiszpańskiej liście przebojów Top 50 Oficial.
Odbiór.
Minialbum chwalony był między innymi przez Ricky'ego Martina. Serwis internetowy "Atwood Magazine" umieścił "La Fuerzę" na liście dwudziestu dwóch najlepszych albumów EP 2022 roku.
Recenzje.
Minialbum został pozytywnie oceniony przez krytyków. W recenzji dla serwisu "Prime News" Albert Nowicki uznał, że „"La Fuerza" to triumfalny powrót Aguilery na latynoską scenę muzyczną; krążek na równi intymny, różnorodny, intrygujący i eksperymentalny”. Zdaniem krytyka „nigdy dotąd nie usłyszeliśmy Aguilery w tak surowej formie, stawiającej na tak ryzykowne eksperymenty formalne”. Harrison Brocklehurst, krytyk muzyczny piszący dla serwisu "The Tab", komplementował minialbum za „wybitne latynoskie bangery” i reggaetonowe beaty, dzięki którym głos wykonawczyni „wznosi się na wyżyny”.
Josh Weiner, współpracujący z portalem "Atwood Magazine", chwalił minialbum zwłaszcza za jakość muzyki i aranżację, wydając mu ocenę końcową 8,5/10.
Dziennikarz serwisu "Entertainment Focus" Pip Ellwood-Hughes stwierdził, że „to czysta przyjemność, usłyszeć Aguilerę ponownie śpiewającą po hiszpańsku”. Dodał, że pierwsze z trzech planowanych wydawnictw EP to „mocny, obiecujący start”. Enrique Cerros, związany z "NEIU Independent", wydał albumowi ocenę w postaci 5/5 punktów, tłumacząc: „Aguilera powraca silniejsza niż kiedykolwiek, to możliwie jej najlepszy materiał dotychczas”.
Według Zuzanny Janickiej ("The-Rockferry") wydawnictwo jest „pokazem mocy i potencjału Christiny Aguilery na latynoskim gruncie”. Jordi Bardají, piszący dla hiszpańskiego portalu "Jenesaispop", wydał minialbumowi ocenę w postaci 6,7 punktów na dziesięć możliwych.
Estefanía Martínez ("CusicaPlus") chwaliła aranżację albumu i „potężny głos” wykonawczyni. W omówieniu dla serwisu Undercover FM minialbum określono jako „perfekcję”, a Aguilerę – jako „głos pokolenia, który wciąż kieruje na siebie całą uwagę (mediów – przyp.)”. Portal "Stereogum" umieścił krążek "La Fuerza" na liście nowych wydawnictw albumowych, które warto mieć na uwadze.
Nagrody i wyróżnienia.
Kilka tygodni po wydaniu minialbumu Aguilera została wpisana na listę dwudziestu pięciu najbardziej wpływowych kobiet 2022 roku według magazynu "People en Español".

</doc>
<doc id="5219144" url="https://pl.wikipedia.org/wiki?curid=5219144" title="Lista postaci Sagi Vorkosiganów">
Lista postaci Sagi Vorkosiganów

Lista fikcyjnych postaci z "Sagi Vorkosiganów", cyklu powieści fantastycznonaukowych amerykańskiej pisarki Lois McMaster Bujold.
Miles Naismith Vorkosigan.
Główny bohater Sagi. Z urodzenia arystokrata z planety Barrayar, tytularny Lord Vorkosigan, syn księcia Arala Vorkosigana i Cordelii z domu Naismith. Oprócz oficjalnego życia, ma także drugą twarz – jest samozwańczym admirałem kosmicznej armii najemników, zwanej "Flotą Dendarii". Godzi te dwa oblicza, będąc oficjalnie agentem barrayarskiego wywiadu.
Cordelia Naismith.
Matka Milesa. Początkowo kapitan betańskiego zwiadu naukowego, potem Lady Vorkosigan, w końcu księżna Vorkosigan. 
Urodzona na Kolonii Beta, małym, lecz wysoko zaawansowanym technicznie i bardzo liberalnym pod względem moralności świecie, robi umiarkowaną karierę w zwiadzie naukowym. Spotkanie barrayarskiego arystokraty i oficera Arala Vorkosigana podczas jednej z ekspedycji, całkowicie zmienia jej mało emocjonujące życie. Cordelia zakochuje się w Aralu, potem biorą ślub i para zamieszkuje na Barrayarze. Lordowi i lady Vorkosiganom nie jest dane przeżyć spokojne życie. Aral po śmierci cesarza Vorbarry zostaje regentem cesarstwa, musi rządzić cała planetą, a potem stłumić wojnę domową. Wskutek tego również życie prywatne Cordelii nie przebiega gładko. Będąc w ciąży zostaje zaatakowana toksycznym gazem przez zamachowca, co doprowadza do uszkodzenia płodu. Potem musi znaleźć porwany w trakcie wojny domowej replikator, w którym rośnie jej syn. Z kolei po urodzeniu się Milesa musi walczyć z barrayarskimi przesądami dotyczącymi kalekiego dziecka, nawet z ojcem własnego męża.
Cordelia Naismith występuje jako główna bohaterka w dwóch pierwszych powieściach cyklu – "Strzępach honoru" i "Barrayarze". W późniejszych powieściach pojawia się incydentalnie.
Aral Vorkosigan.
Mąż Cordelii, ojciec Milesa. Arystokrata z planety Barrayar, początkowo lord, potem książę. Admirał tamtejszej floty, następnie regent nieletniego cesarza i premier. 
Urodzony na planecie Barrayar, świecie gdzie panują relacje wasalne. Będąc arystokratą (Vorem) robi karierę w wojskowości, choć nie pomaga mu w tym wrodzona uczciwość i niewyparzony język. Jako dziecko przeżywa wojnę domową, podczas której ginie prawie cała jego rodzina. W czasach burzliwej młodości doprowadza do śmierci swojej niewiernej żony, kompromitując ją i zabijając w pojedynku jej kochanka. Dominacja policji politycznej sprawia, że Aral stopniowo jest spychany na podrzędne stanowiska. Aby przywrócić pokój i demokrację w ojczyźnie, wraz z umierającym starym cesarzem, planuje gigantyczny spisek, mający usunąć intrygantów i zakończyć wielostronną wojnę. W czasie tej operacji spotyka betańską oficer Cordelię Naismith, co całkowicie zmienia jego życie osobiste. Aral zakochuje się w Cordelii, potem biorą ślub i para zamieszkuje na Barrayarze. Lordowi i lady Vorkosiganom nie jest dane przeżyć spokojnie życia. Aral po pozytywnym zakończeniu przemian rządowych i śmierci starego cesarza zostaje regentem cesarstwa, musi rządzić całą planetą, a potem stłumić kolejną wojnę domową. Po urodzeniu się Milesa, Aral musi walczyć z barrayarskimi przesądami dotyczącymi kalekiego dziecka, nawet z własnym ojcem.
Aral Vorkosigan występuje jako główny bohater w dwóch pierwszych powieściach cyklu – "Strzępach honoru" i "Barrayar". W późniejszych powieściach pojawia się incydentalnie.
Mark Pierre Vorkosigan.
Klon głównego bohatera sagi – Milesa. Został stworzony przez Ser Galena, żeby podmienić Milesa i zabić jego ojca oraz cesarza Gregora. Miles jednak potraktował go jak brata, nadał mu imię i przekonał go do pomocy w swoim planie. Po czym Mark zostaje zostawiony sam sobie z dużą sumą pieniędzy. Postać ta pojawia się po raz pierwszy w powieściach "Towarzysze broni" i "Lustrzany taniec" oraz w dalszych niewydanych jeszcze w Polsce tomach.
Ivan Vorpatril.
Kuzyn Milesa Vorkosigana, współbohater części powieści cyklu. Jest Vorem i absolwentem akademii wojskowej, przed zakończeniem służby osiągnął stopień kapitana. Większość służby spędził w służbie dyplomatycznej oraz na pracy w Sztabie Generalnym Imperium Barrayar. Lojalny wobec kuzyna staje się, najczęściej niechętnie, uczestnikiem jego operacji wywiadowczych.

</doc>
<doc id="5219152" url="https://pl.wikipedia.org/wiki?curid=5219152" title="Zagorka Golubović">
Zagorka Golubović

Zagorka Golubović (; ur. 8 marca 1930 we wsi Debrc, zm. 13 marca 2019 w Belgradzie) – serbska filozof i socjolog, działaczka społeczna.
Życiorys.
W 1933 przeniosła się wraz z rodziną do Belgradu, gdzie ukończyła szkołę średnią, a następnie studia na Wydziale Filozofii Uniwersytetu w Belgradzie. Od 1944 należała do Ligi Komunistycznej Młodzieży Jugosławii. Po studiach pracowała w liceum na Zemunie, a następnie w latach 1952-1954 w IV Gimnazjum w Belgradzie. Od 1957 prowadziła wykłady na macierzystej uczelni, początkowo jako asystent, a po obronie doktoratu na stanowisku adiunkta. Należała do pionierów serbskich badań w zakresie antropologii społecznej, dzięki niej do programu studiów belgradzkiej uczelni wprowadzono zajęcia z zakresu antropologii i socjologii rodziny. W latach 60. współpracowała z czasopismem "Praxis", była jedyną kobietą w środowisku filozofów, organizujących w latach 1963-1974 letnie szkoły na Korčuli.
Po zamieszkach studenckich w 1968 i krytycznych opiniach wobec władz ze strony środowiska "Praxis", w styczniu 1975 Zagorka Golubović została usunięta z uczelni wraz z siedmioma innymi naukowcami, należącymi do grupy Praxis. Do 1981 pozostawała bez stałego zatrudnienia, sporadycznie prowadziła wykłady na uczelniach szwedzkich, brytyjskich i amerykańskich. Od 1981 pracowała w Instytucie Nauk Społecznych, jako doradca naukowy, by w 1991 powrócić na macierzystą uczelnię, gdzie została zatrudniona na stanowisku profesora. Prowadziła wykłady do 2001, kiedy przeszła na emeryturę.
W latach 90. działała w ruchu antywojennym w Belgradzie, w latach 1996-1997 uczestniczyła aktywnie w protestach przeciwko reżimowi Slobodana Miloševicia. Od 2007 współpracowała z lewicowym czasopismem "Novi Plamen". Zmarła w 2019 po długiej chorobie.
Nagrody i wyróżnienia.
W 2007 otrzymała nagrodę Verica Barac, za walkę z korupcją w Serbii. W 2014 została wyróżniona nagrodą Radomira Lukicia za całokształt dokonań.

</doc>
<doc id="5219153" url="https://pl.wikipedia.org/wiki?curid=5219153" title="Krystyna Łubieńska">
Krystyna Łubieńska

Krystyna Łubieńska (ur. 3 sierpnia 1932 roku w Warszawie) – polska aktorka teatralna, telewizyjna, radiowa i filmowa związana z teatrami dramatycznymi we Wrocławiu, Warszawie, Katowicach, Lublinie i – najdłużej – z Teatrem Wybrzeże w Gdańsku oraz animatorka kultury.
Życiorys.
Dziadek stryjeczny przyszłej aktorki miał własną lożę w Teatrze Wielkim w Warszawie, do której zaprosił swą bratanicę. Gdy ta zobaczyła na scenie Marię Przybyłko-Potocką, Juliusza Osterwę i Józefa Węgrzyna, stwierdziła, że kiedy wyjdzie za mąż i urodzi córkę, to zostanie ona aktorką. Kilkuletnia Krysia Rzążewska (po mężu – Łubieńska) zagrała na scenie Opery Warszawskiej w balecie „Wieszczka lalek”, bujając się na huśtawce.
Przed maturą bawiła się z kolegami w teatrzyk lalkowy. Jako dziewiętnastolatka zagrała czternastoletnią dziewczynkę w „Wodewilu warszawskim” Wacława Zdanowicza, co traktuje jako swój oficjalny debiut sceniczny.
Po szkole średniej zdała do Wyższej Szkoły Sztuk Pięknych (obecnie: Akademia Sztuk Pięknych) we Wrocławiu, ale jej mama nalegała, żeby poszła do szkoły teatralnej. Córka uległa tym namowom i udała się na egzamin, podczas którego profesor Aleksander Bardini zapytał ją, dlaczego chce zostać aktorką. Odpowiedziała: „Bo tak kazała mi mama” i cała komisja egzaminacyjna wybuchnęła śmiechem. Jej szczerość i naturalność w tej sytuacji spowodowały, że zdała ten egzamin.
Po ukończeniu studiów dostała propozycje z Katowic, Szczecina i Gdańska. Ostatecznie wybrała Teatr Wybrzeże w Gdańsku, w którym jej pierwszą rolą była piękna Helena w „Nie będzie wojny trojańskiej” w reżyserii Bohdana Korzeniewskiego. Spektakle były wystawiane w gdyńskiej „stodole” – teatrze znajdującym się w miejscu obecnego Teatru Muzycznego – bo Teatr Wybrzeże wciąż jeszcze nie został odbudowany po zniszczeniach II wojny światowej. Po dziesięciomiesięcznym tournée po Stanach Zjednoczonych promującym film „Mój stary” dostała propozycję z warszawskiego Teatru Ateneum, ale zdecydowała się pozostać w Teatrze Wybrzeże.
Pracowała z takimi reżyserami jak: Andrzej Wajda, grając rolę Ofelii w „Hamlecie”, Bohdan Korzeniewski, Zygmunt Hübner, Adam Nalepa, Krzysztof Babicki, Janusz Wiśniewski i Adam Orzechowski. Widzowie „Czarownic z Salem” w reżyserii Adama Nalepy mówili, że najbardziej spodobali im się Mirosław Baka w roli Johna Proctora i osiemdziesięciojednoletnia Łubieńska jako czternastoletnia Ruth Putnam. Z Adamem Orzechowskim pracowała przy „Ożenku”, a z Januszem Wiśniewskim – przy „Martwych duszach”. Zagrała w ośmiu sztukach szekspirowskich, zdobywając pełne superlatyw recenzje.
[pytanie:]
"Ale scenografia Wajdy nie wszystkim przypadła do gustu. Pisano: „Aktorzy wycierają głowami sufity na krużgankach i piętrach; wyglądają jak wielkoludy w krainie liliputów. Brak powietrza i przestrzeni. [...] Gdyby ją montować na zasadzie taśmy filmowej – mogłoby być świetnie”"
[odpowiedź:]
"Sukcesem był jego pierwszy spektakl na gdańskiej scenie „Kapelusz pełen deszczu”, no ale to było absolutnie „filmowe” podejście do teatru, bardzo mu bliskie. Poza tym główną rolę powierzył Zbyszkowi Cybulskiemu... Szalenie nowoczesna forma! Absolutny przełom w teatrze. Ale i „Hamlet” bardzo się podobał! Czesi, gdy pojechaliśmy tam na gościnne występy, nosili nas na rękach! W Brnie, dosłownie ściągano nas ze sceny i adorowano na ulicach"
[Krystyna Łubieńska o „Hamlecie” w reżyserii Andrzeja Wajdy w wywiadzie "Została już tylko Ofelia. I Grabarz"]
Na emeryturze Krystyna Łubieńska zajęła się organizowaniem wieczorów poetyckich i innych wydarzeń artystycznych.
"Aktorstwo to osobowość, prawda i szczerość – obojętnie, czy ja na scenie krzyczę, milczę czy szepczę – jeśli nie ma w tym prawdy, to pozostaje tylko technika"

</doc>
<doc id="5219159" url="https://pl.wikipedia.org/wiki?curid=5219159" title="Lavinit. Perlicz i Krupka">
Lavinit. Perlicz i Krupka

Lavinit. Perlicz i Krupka – fabryka wyrobów z lawinitu we Włocławku, działająca w latach 1923–1939.
Historia.
Zawiązanie spółki.
Spółka "Lavinit. Perlicz i Krupka" została zarejestrowana 23 sierpnia 1923 roku w kancelarii notariusza Ludwika Ulejskiego we Włocławku. Jej założycielami byli Natan (Nachman) Krupka (1867–1931)), współwłaściciel Włocławskich Zakładów Przemysłowych (dawniej Teichfeld i Asterblum) oraz kupiec Baruch-Łazar Perlicz (1869–1930). 
Wcześniej, bo 19 stycznia tego samego roku wspólnicy złożyli w Urzędzie Patentowym Rzeczypospolitej Polskiej opis patentowy wyrobów z lawinitu, stopu metali z domieszką siarki i piasku. Patent ten został zakupiony od niemieckiego przedsiębiorcy Willy'ego Henkera, który ok. 1912 r. założył fabrykę wynalezionego przez siebie lawinitu w Berlinie. Paten Krupki i Perlicza został zarejestrowany 21 września 1926 roku pod nr 5895. Warunkiem patentu był m.in. zakaz produkcji wyrobów poza terenem kraju, prowadzenia drugiej podobnej fabryki lub wchodzenia w spółkę z innymi osobami.
Kapitał zakładowy spółki wynosił 40 tysięcy marek polskich, który przeznaczono na zakup sprzętu i urządzenie fabryki. Wspólnicy wnieśli równy wkład w założenie spółki, czyli wynoszący po 20 tysięcy marek. Odpowiedzialność za podejmowane decyzje także była wspólna, wobec czego miały one zapadać za obopólną zgodą. Księgowość przedsiębiorstwa prowadził Baruch Perlicz. Zyski z prowadzonej działalności były dzielone po równo, przy czym ich część odprowadzano na rzecz Willy'ego Henkera, wynalazcy masy lawinitowej.
Rozpoczęcie produkcji i rozwój firmy.
Fabrykę otworzono przy ul. Rolniczej 6 we Włocławku, w miejscu zamieszkania Perlicza, na terenie działającej w latach 1894-1922 Włocławskiej Fabryki Fajansu „Keramos”. W chwili rozpoczęcia działalności fabryka zatrudniała trzech pracowników i produkowała 20 przedmiotów wg wzorów z katalogu firmy Willy'ego Henkera. Po pięciu latach liczba pracowników wzrosła do 28, zaś oferowanych wzorów do ponad stu. W 1925 r. firmę przeniesiono na działkę nr 752 pod adresem Długa 10b, zakupioną od Mojżesza-Lejba Opatowskiego za 3500 dolarów amerykańskich. W 1929 r. fabryka "Lavinit. Perlicz i Krupka" zaprezentowała się na Powszechnej Wystawie Krajowej w Poznaniu. W "Roczniku Polskiego Przemysłu" na 1934 rok firma widnieje pod nazwą "„Lavinit”. N. Krupka i B. Perlicz. Włocławska Fabryka Sztucznego Marmuru".
Schyłek działalności.
26 czerwca 1930 r. zmarł współzałożyciel fabryki Baruch Perlicz. Spadkobiercami jego udziałów zostali synowie Aaron Arnold i Samson Perliczowie. Na podstawie pełnomocnictwa sprawami firmy zajmował się Samson Perlicz. Po śmierci Natana Krupki w dn. 7 października 1931 udziały fabryki przeszły wdowę po nim Frajdę zd. Toruńczyk (1867–?), oraz na ich dzieci: Michalinę, późniejszą Idzikowską (1895–1983), Amelię (1897–?), inż. Ludwika (1902–?) i Romę (Romualdę), późniejszą Perec (1906–?). 3 grudnia 1931 roku u notariusza Piotra Walickiego we Włocławku rodzina przekazała pełnomocnictwo do reprezentowania firmy Ludwikowi Krupce, do czasu uregulowania spraw spadkowych. W 1934 r. przedsiębiorstwo zmieniło nazwę na "Lavinit. Krupka i Perlicza Spadkobiercy".
Z powodu licznych długów 8 października 1936 roku fabryka została sprzedana za 29 250 złotych braciom Antoniemu i Stanisławowi Górzyńskim. W 1937 r. nazwa firmy została ponownie zmieniona na "Zakłady Przemysłowe bracia Górzyńscy. Spółka z o.o.". Pod tą nazwą funkcjonowała do wybuchu wojny w 1939 roku.
Oferta.
W szczytowym momencie rozwoju, firma "Lavinit. Perlicz i Krupka" oferowała ponad 100 produktów dekoracyjnych z lawinitu wg wzorów opatentowanych przez firmę Willy'ego Henkera: wazony, zegary, patery, lampy i podstawy do nich, popielniczki, lichtarze, figury i żardiniery. Były to wyroby w stylu secesyjnym, historyzującym, art déco i orientalnym. Oprócz tego fabryka oferowała autorskie wyroby nawiązujące do polskiej tradycji narodowej, takie jak popiersia sławnych Polaków (np. Adama Mickiewicza, księcia Józefa Poniatowskiego), szyldy reklamowe i plakiety.

</doc>
<doc id="5219166" url="https://pl.wikipedia.org/wiki?curid=5219166" title="Lamborghini Pregunta">
Lamborghini Pregunta



</doc>
<doc id="5219168" url="https://pl.wikipedia.org/wiki?curid=5219168" title="MAXXI, Narodowe Muzeum Sztuki XXI wieku">
MAXXI, Narodowe Muzeum Sztuki XXI wieku

MAXXI, Narodowe Muzeum Sztuki XXI wieku (wł. "MAXXI, Museo nazionale delle arti del XXI secolo") – narodowe muzeum sztuki i architektury współczesnej w Rzymie, w dzielnicy Flaminio. MAXXI składa się z dwóch muzeów: "Sztuka MAXXI" i "Architektura MAXXI". 
Historia.
Projekt budynku został wybrany w wyniku dwuczęściowego międzynarodowego konkursu ogłoszonego przez Ministerstwo Dziedzictwa Kulturowego w 1998 roku. Zwyciężył projekt brytyjskiej architekt irackiego pochodzenia Zahy Hadid, wybrany spośród 273 kandydatów z całego świata. Budowa muzeum kosztowała 150 milionów euro. 
Kompleks muzelany został zbudowany na miejscu dawnych koszar wojskowych Caserma Montello. Oprócz przestrzeni wystawienniczej muzeum posiada audytorium, bibliotekę, księgarnię z kafeterią, sale dla wystaw czasowych, laboratoria, miejsca do pracy, nauki i wypoczynku. 
W 2010 muzeum dostał nagrodę RIBA Stirling Prize.
Stała kolekcja MAXXI Art składa się z ponad 400 prac (obrazy, instalacje, wideo-art, rzeźby, net-art i fotografie). Kolekcja zawiera prace m.in. takich wybitnych artystów jak: Anish Kapoor, Alighiero Boetti, Francesco Clemente, William Kentridge, Mario Merz, Gerhard Richter. 
MAXXI L'Aquila.
Filia MAXXI L'Aquila, w regionie Abruzzo, została otwarta 30 października 2020 r. Ta galeria jest placówką narodowego muzeum sztuki współczesnej i architektury w Rzymie. L'Aquila to miasto, które zostało poważnie zniszczone podczas trzęsienia ziemi w 2009 roku. XVIII-wieczny Palazzo Ardinghelli, zbudowany według projektu Domenico Fontana w którym mieści się MAXXI L'Aquila, również został poważnie uszkodzony, a później został odrestaurowany przez włoskie Ministerstwo Dziedzictwa Kulturowego i Turystyki. 

</doc>
<doc id="5219170" url="https://pl.wikipedia.org/wiki?curid=5219170" title="Mieczysław Gąsienica Samek">
Mieczysław Gąsienica Samek



</doc>
<doc id="5219173" url="https://pl.wikipedia.org/wiki?curid=5219173" title="Joseph Kolberg">
Joseph Kolberg

Joseph Kolberg (ur. 6 sierpnia 1859 w Elblągu, zm. 22 grudnia 1917 w Braniewie) – niemiecki ksiądz katolicki, pedagog, historyk Warmii.
Życiorys.
Joseph Kolberg urodził się 6 sierpnia 1859 roku jako najstarszy syn kołodzieja Franza Kolberga. Dwóch braci matki zostało księżmi oraz jeden brat ze strony ojca – ks. doktor Augustin był wikariuszem generalnym diecezji warmińskiej. Joseph w szkole był jednym z najlepszych uczniów. Po ukończeniu gimnazjum w Elblągu ze zdaną maturą, rozpoczął od Wielkanocy 1877 studia w Liceum Hosianum (seminarium duchownym) w Braniewie. Tu wykazywał szczególne zamiłowanie do historii. W latach 1878 i 1879 wygrywał stypendium fundacji na cześć nieżyjących braniewskich profesorów "Scheill-Busseanum". W roku 1880/1881 studiował w bawarskim Eichstätt, a następnie przez dwa lata na Uniwersytecie w Würzburgu. 10 września 1882 uzyskał święcenia kapłańskie we fromborskiej katedrze z rąk biskupa Kremenza. 12 czerwca 1883 na podstawie pracy "Verfassung, Kultus und Disziplin der christlichen Kirche nach den Schriften Tertullians" (praca wydana drukiem, wielokrotnie wznawiana, ostatnie wydanie 2020) otrzymał stopień naukowy doktora teologii. Następnie przez 13 lat pełnił posługę duszpasterską wśród wiernych w Reszlu, Królewcu, Ornecie, Olsztynku, Pasłęku. W tej ostatniej miejscowości już jako proboszcz, przez 3 lata. Na Wielkanoc 1896 biskup Thiel powołał go na stanowisko wicerektora (subregensa) biskupiego seminarium duchownego w Braniewie oraz profesora w Liceum Hosianum. Tym samym spełniło się marzenie księdza Kolberga o poświęceniu się pracy naukowej. Już 24 maja 1897 roku habilitował się w Liceum Hosianum i rozpoczął wykładać historię Kościoła jako privatdozent. Również poświęcił się badaniom historycznym w Warmińskim Towarzystwie Historycznym, w którym został przyjęty do zarządu stowarzyszenia. Szczególnie pochłaniało go badanie historii wieku XVI i czasy reformacji. Jedno z ważniejszych pism dotyczących tych czasów to "Ermland im Kriege des Jahres 1520" wydane w roku 1905. W 1901 roku zakończył pracę subregensa seminarium, gdyż został mianowany na stanowisko profesora nadzwyczajnego teologii moralnej. Na wiosnę 1904 roku został mianowany profesorem zwyczajnym. Było to dla niego duże wyzwanie, zamiast umiłowanej historii musiał teraz poświęcić się wykładaniu nowej dziedziny nauki. Że jego pasje przez cały czas skupiały się wokół historii Kościoła, poświadczają jego trzy wyjazdy naukowe do Rzymu, które odbywał w latach 1900, 1908 i 1909. W 1911 osiągnął swój cel – powracając do wykładania historii Kościoła i prawa kościelnego.
Zmarł 22 grudnia 1917 w Braniewie. Pochowany został 27 grudnia 1917 roku, tak jak wielu innych profesorów braniewskich uczelni na średniowiecznym cmentarzu świętego Jana.

</doc>
<doc id="5219174" url="https://pl.wikipedia.org/wiki?curid=5219174" title="Feliks Dzik-Dzikowski">
Feliks Dzik-Dzikowski

Feliks (Fajwel) Dzik-Dzikowski (ur. 10 marca 1886 w Warszawie, zm. w kwietniu 1940) – polski lekarz weterynarii.
Życiorys.
Urodził się w zasymilowanej rodzinie żydowskiej, syn Józefa i Eugenii z Solarzów. Ukończył Szkołę Handlową w Warszawie, od listopada 1918 służył w Wojsku Polskim. Walczył w wojnie polsko-bolszewickiej, w 1921 przeszedł do rezerwy w stopniu podporucznika, aby odbyć studia weterynaryjne. W 1929 ukończył kurs w Batalionie Podchorążych Rezerwy Piechoty wchodzącym w skład 30 Pułk Strzelców Kaniowskich w Tomaszowie Mazowieckim. Aresztowany przez NKWD został osadzony w Kozielsku, wymieniony w liście wywózkowej NKWD z 17 kwietnia 1940, a następnie zamordowany w Katyniu. Pochowany na Polskim Cmentarzu Wojennym w Katyniu. 

</doc>
<doc id="5219177" url="https://pl.wikipedia.org/wiki?curid=5219177" title="Ideologia gender">
Ideologia gender



</doc>
<doc id="5219181" url="https://pl.wikipedia.org/wiki?curid=5219181" title="Carrie (singel Cliffa Richarda)">
Carrie (singel Cliffa Richarda)

Carrie – piosenka Cliffa Richarda, wydana w 1979 roku jako singel promujący album "Rock 'n' Roll Juvenile".
Charakterystyka.
Cliff Richard określił piosenkę jako tajemniczą, ponieważ słuchacz nie jest pewien, o czym opowiada. Co więcej, ostatnie wersy wskazują na fakt, iż Carrie nie żyje, co powinno skłonić słuchacza do refleksji nad jej losem.

</doc>
<doc id="5219184" url="https://pl.wikipedia.org/wiki?curid=5219184" title="Carrie (ujednoznacznienie)">
Carrie (ujednoznacznienie)



</doc>
<doc id="5219186" url="https://pl.wikipedia.org/wiki?curid=5219186" title="Reyhan Topçubaşova">
Reyhan Topçubaşova

Reyhan Topchubashova, ros. Reyhan Topçubaşova (ur. 15 grudnia 1905 w Qubie, zm. 5 marca 1970 w Baku) – jedna z pierwszych malarek azerskich, w 1943 uhonorowana tytułem Zasłużonego Działacza Sztuk Azebejdżańskiej SRR.
Życiorys.
W dzieciństwie przejawiała zainteresowanie sztuką: rysowała ołówkiem, chętnie słuchała muzyki. Ukończyła otwartą w 1901 muzułmańską szkołę z internatem dla dziewcząt, powstałą z inicjatywy rosyjskiej cesarzowej Aleksandry. Jej nauczycielką była siostra ojca, Səkinə Axundzadə.
Do 1923 Reyhan pracowała jako nauczycielka. Studiowała grę na fortepianie w konserwatorium muzyczym. W 1923 poślubiła lekarza Mustafę Topçubaşova. W 1924 urodziła syna Ibrahima, w 1927 bliźniaczki Zemfirę i Elmirę. Zajęła się wychowaniem dzieci i przerwała edukację.
Z czasem Reyhan zainteresowała się malarstwem. W latach 1931–1935 studiowała w Państwowej Wyższej Szkole Sztuk Plastycznych w Baku. W latach 1941–1945 była wiceprzewodniczącą Zarządu Związku Artystów Azerbejdżanu.
Od 1936 prace Reyhan były prezentowane na wystawach państwowych. Malowała portrety (m.in. Nizamiego), pejzaże (m.in. widok na Basztę Dziewiczą w Baku), martwe natury, sceny rodzajowe (np. przedstawienie azerskiego wesela). Jej prace pejzażowe dotyczą głównie krajobrazów Półwyspu Apszerońskiego. W 1938 zorganizowała wystawę prac azerskich artystek. Podejmowała wątki społeczno-polityczne, malując np. demonstracje Azerek i spotkania Rady Baku w 1920. W obawie przed komunistycznymi represjami w stosunku do ciotki Səkiny Axundzadə Reyhan spaliła jej prace.
W czasie II wojny światowej Reyhan przygotowywała plakaty propagandowe. Później projektowała kostiumy dla zespołów pieśni i tańca, teatrów i placówek artystycznych.
W 1950 skomponowała muzykę do baletu „Tarlan” A. Badalbeylego.
Zmarła po długiej chorobie.
Jej prace znajdują się w różnych muzeach w Baku.

</doc>
<doc id="5219310" url="https://pl.wikipedia.org/wiki?curid=5219310" title="Tequus munroi">
Tequus munroi

Tequus munroi – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera munroi". Jako miejsce typowe podano boliwijskie miasto Sucre. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa, znany jedynie z Boliwii.
Biologia i ekologia.
Roślinami żywicielskimi są gatunki z rodzaju psianka, w tym ziemniak.

</doc>
<doc id="5219363" url="https://pl.wikipedia.org/wiki?curid=5219363" title="Tequus nexa">
Tequus nexa

Tequus nexa – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera nexa". Jako miejsce typowe podano rezerwat Reserva Experimental Horco Molle w argentyńskiej prowincji Tucumán. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa. Znany z Argentyny, z prowincji Jujuy, Salta i Tucumán w płn. części kraju.

</doc>
<doc id="5219368" url="https://pl.wikipedia.org/wiki?curid=5219368" title="Tequus porteri">
Tequus porteri

Tequus porteri – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera porteri". Jako miejsce typowe podano miejscowość Lozano w argentyńskiej prowincji Jujuy. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa. Znany z Argentyny, z prowincji Jujuy, Salta i Tucumán w płn. części kraju.

</doc>
<doc id="5219372" url="https://pl.wikipedia.org/wiki?curid=5219372" title="R$">
R$



</doc>
<doc id="5219373" url="https://pl.wikipedia.org/wiki?curid=5219373" title="Andy McDonald (polityk)">
Andy McDonald (polityk)

Andrew Joseph McDonald (ur. 1958 w Middlesbrough) − brytyjski prawnik (solicitor) i polityk, członek Partii Pracy. Od 2012 roku poseł do Izby Gmin z okręgu Middlesbrough.
Życiorys.
Urodził się w 1958 roku w Acklam (obecnie przemieście Middlesbrough). Studiował prawo na Leeds Beckett University.
Był radnym Middlesbrough wybranym z dzielnicy Westbourne w latach 1995-1999.
W 2012 roku został wybrany posłem do Izby Gmin w wyborach uzupełniających, ogłoszonych po śmierci posła Partii Pracy z okręgu Middlesbrough, Stuarta Bella. Uzyskał reelekcję w 2015, 2017 i 2019 roku.

</doc>
<doc id="5219394" url="https://pl.wikipedia.org/wiki?curid=5219394" title="Bierkut">
Bierkut



</doc>
<doc id="5219396" url="https://pl.wikipedia.org/wiki?curid=5219396" title="Metrosideros">
Metrosideros

Metrosideros ("Metrosideros" Banks ex Gaertn.) – rodzaj roślin z rodziny mirtowatych. Obejmuje 58 gatunków. Jeden gatunek ("M. angustifolia") występuje w Południowej Afryce, jeden ("M. polymorpha") na Hawajach, 12 w Nowej Zelandii, 16 na Nowej Kaledonii, reszta rośnie na wyspach Oceanu Spokojnego, na Nowej Gwinei, Filipinach, w Malezji i Chile. Rośliny te występują w lasach, w wielu obszarach odgrywając w nich istotną rolę ekologiczną, często dominując, występując przy tym w różnych warunkach ekologicznych. Niektóre za młodu rosną jako epifity lub generalnie wyróżniają się polimorfizmem, np. występując jako okazałe drzewo w lasach i przybierając krzaczastą formę na siedliskach bagiennych. Niektóre gatunki krzewiaste rosną w wodach płynących. Kwiaty zapylane są przez ptaki, rzadziej przez owady.
Niektóre gatunki, a zwłaszcza pochodzący z Nowej Zelandii metrosideros wyniosły "M. excelsa", uprawiane są jako ozdobne. Drzewo to jest roślinnym symbolem miasta A Coruña w Hiszpanii (od starego okazu tam rosnącego). Hawajski "M. polymorpha" stanowi źródło cenionego drewna i wyróżnia się odpornością na duże stężenia dwutlenku siarki z wyziewów wulkanicznych (w razie potrzeby zamyka aparaty szparkowe).
Systematyka.
Rodzaj z plemienia "Metrosidereae", podrodziny "Myrtoideae", rodziny mirtowatych ("Myrtaceae").

</doc>
<doc id="5219397" url="https://pl.wikipedia.org/wiki?curid=5219397" title="Malinówka (rejon małorycki)">
Malinówka (rejon małorycki)

Malinówka (, "Malinauka"; , "Malinowka") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym leżała w Polsce, w województwie poleskim, do 12 kwietnia 1928 w powiecie brzeskim, w gminie Wielkoryta, następnie w powiecie kobryńskim, w gminie Nowosiółki.
W 1921 wieś liczyła 58 mieszkańców. Wszyscy oni byli Białorusinami wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5219399" url="https://pl.wikipedia.org/wiki?curid=5219399" title="Małyja Darapiejewiczy">
Małyja Darapiejewiczy

Małyja Darapiejewiczy (; , "Małyje Doropiejewiczi") – wieś na Białorusi, w obwodzie brzeskim, w rejonie małoryckim, w sielsowiecie Czerniany.

</doc>
<doc id="5219402" url="https://pl.wikipedia.org/wiki?curid=5219402" title="Suboty (rejon małorycki)">
Suboty (rejon małorycki)

Suboty (, "Subaty"; , "Subboty"; hist. także "Lasowiec-Soboty") – wieś na Białorusi, w obwodzie brzeskim, w rejonie małoryckim, w sielsowiecie Czerniany. W 2009 roku liczyła 2 mieszkańców.
Historia.
W dwudziestoleciu międzywojennym leżały w Polsce, w województwie poleskim, w powiecie kobryńskim, w gminie Oziaty. W 1921 wieś liczyła 49 mieszkańców, w tym 36 Polaków, 8 Białorusinów i 5 Rusinów. Wszyscy mieszkańcy byli wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5219403" url="https://pl.wikipedia.org/wiki?curid=5219403" title="Chongqing Lifan">
Chongqing Lifan



</doc>
<doc id="5219406" url="https://pl.wikipedia.org/wiki?curid=5219406" title="Shijiazhuang Ever Bright">
Shijiazhuang Ever Bright



</doc>
<doc id="5219413" url="https://pl.wikipedia.org/wiki?curid=5219413" title="Hebei China Fortune">
Hebei China Fortune



</doc>
<doc id="5219416" url="https://pl.wikipedia.org/wiki?curid=5219416" title="Henan Jianye">
Henan Jianye



</doc>
<doc id="5219418" url="https://pl.wikipedia.org/wiki?curid=5219418" title="Shandong Luneng Taishan">
Shandong Luneng Taishan



</doc>
<doc id="5219420" url="https://pl.wikipedia.org/wiki?curid=5219420" title="Antoni Mikulski (policjant)">
Antoni Mikulski (policjant)

Antoni Mikulski (ur. 4 maja 1961 w Wilnie) – litewski śledczy kryminalny narodowości polskiej, komisarz policji, szef litewskiej Służby Badań Przestępstw Finansowych w Ministerstwie Spraw Wewnętrznych (od 2017).
Biografia.
W 1982 rozpoczął pracę w systemie spraw wewnętrznych. W 1984 ukończył szkołę Milicji w Kownie. Później studiował w Litewskiej Akademii Policyjnej, którą ukończył w 1991.
Od 1991 od 1995 r. pracował jako zastępca w kryminalnej służbie śledczej Komisariatu Policji Wileńskiej. W latach 2006-2008 był zastępcą komendanta Komendy Głównej Policji Miasta Wilna. W latach 2008–2017 był zastępcą komendanta Komendy Głównej Policji okręgu wileńskiego. W 2010 otrzymał stopień Wysokiego Komisarza.
We wrześniu 2017 mianowany szefem Służby Badań Przestępstw Finansowych (FNTT). W styczniu 2018 z rąk premiera Litwy Sauliusa Skvernelisa otrzymał stopień generała w służbie wewnętrznej
Pracy w policji poświęcił 37 lat życia. Rozwiązał 767 spraw o morderstwo. Zajmował się działalnością wywiadowczą, bezpieczeństwem publicznym i prewencją.
Życie prywatne.
Żonaty, ma trójkę dzieci.

</doc>
<doc id="5219421" url="https://pl.wikipedia.org/wiki?curid=5219421" title="Tokary-Rąbież">
Tokary-Rąbież

Tokary-Rąbież (d. "Tokary-Rąbierz") – część miasta Płocka, położona na południowych obrzeżach miasta. Rozpościera się w okolicach ul. Przeprawa.
Historia.
Do 1954 należały do gminy Dobrzyków w powiecie gostynińskim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 weszły w skład nowo utworzonej gromady Tokary w granicach gminy Dobrzyków, składającą się z wsi Tokary-Rąbierz, Tokary Dolne, Okopy Tokarskie, Lejdyków i Lisewo.
Podczas II wojny światowej włączona do III Rzeszy. Po wojnie ponownie w Polsce.
W związku z reorganizacją administracji wiejskiej (zniesienie gmin) jesienią weszły w skład nowo utworzonej gromady Dobrzyków w powiecie gostynińskim. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Tokary-Rąbież weszły w skład nowo utworzonej gminy Gąbin w powiecie gostynińskim. W latach 1975–1996 miejscowość administracyjnie należała do województwa płockiego. 1 stycznia 1997 Tokary-Rąbież włączono do Płocka.

</doc>
<doc id="5219424" url="https://pl.wikipedia.org/wiki?curid=5219424" title="Shenzhen Ruby">
Shenzhen Ruby



</doc>
<doc id="5219426" url="https://pl.wikipedia.org/wiki?curid=5219426" title="Tianjin Teda F.C.">
Tianjin Teda F.C.



</doc>
<doc id="5219429" url="https://pl.wikipedia.org/wiki?curid=5219429" title="Wuhan Zall">
Wuhan Zall



</doc>
<doc id="5219431" url="https://pl.wikipedia.org/wiki?curid=5219431" title="Zhejiang Greentown">
Zhejiang Greentown



</doc>
<doc id="5219434" url="https://pl.wikipedia.org/wiki?curid=5219434" title="Dalian Yifang">
Dalian Yifang



</doc>
<doc id="5219436" url="https://pl.wikipedia.org/wiki?curid=5219436" title="Qingdao Jonoon">
Qingdao Jonoon



</doc>
<doc id="5219440" url="https://pl.wikipedia.org/wiki?curid=5219440" title="Kaczy Bańdzioch">
Kaczy Bańdzioch

Kaczy Bańdzioch – górne piętro Doliny Kaczej w słowackich Tatrach Wysokich. Jest to typowy kocioł lodowcowy. Wznosi się nad stromym progiem skalnym o wysokości około 150 m. Lewa, mniej stroma część tego progu to Gerlachowskie Spady. Górą kocioł sięga pod główną grań Tatr Wysokich na odcinku od Hrubej Śnieżnej Kopy po Litworowy Szczyt. Z północnego filara Kaczego Szczytu wyrasta piarżysty wał dzielący go na dwie części, obydwie odwadniane żlebami. Prawy jest głęboko wcięty i ma pionowe odcinki, na których prawie zawsze tworzą się wodospady, a w zimie pionowy lodospad (jeden wyciąg). Dno kotła zawalone jest piargami i długo zalegającym śniegiem. Kocioł ten swoim nachyleniem i wielkością bardzo przypomina Bańdziocha nad Morskim Okiem, prawy żleb Maszynkę do Mięsa, a stroma, zbudowana z płyt ściana między żlebami – Bulę pod Bańdziochem.
Nazwę kotła utworzył Władysław Cywiński w 16 tomie przewodnika „Tatry”. W 17 tomie dodatkowo podzielił go na dwie części; część zachodnią nazwał Żelaznym Bańdziochem, a część wschodnią Gerlachowskim Bańdziochem. Granicę między nimi tworzy grzęda opadająca z Kaczego Szczytu. Każda z tych części odwadniana jest innym żlebem opadającym z progu Kaczego Bańdziocha. Do Żelaznego Bańdziocha ze Śnieżnej Galerii opadają dwa żleby; większy z nich to Żleb Asnyka.
Według W. Cywińskiego Dolina Kacza to jedno z najrzadziej przez taterników odwiedzanych miejsc w Tatrach. Oddalenie od schronisk, długie i nudne podejścia oraz brak infrastruktury turystycznej są czynnikami w naturalny sposób zapewniającymi temu miejscu odludność.

</doc>
<doc id="5219442" url="https://pl.wikipedia.org/wiki?curid=5219442" title="Budy Dolne">
Budy Dolne

Budy Dolne (dawn. "Dolne Budy") – część miasta Płocka, położona na południowych obrzeżach miasta. Rozpościera się w okolicach ul. Nizinnej.
Historia.
Do 1954 należały do gminy Łąck w powiecie gostynińskim. W Królestwie Polskim przynależały do guberni warszawskiej, a w okresie międzywojennym do woj. warszawskiego. Tam, 20 października 1933 weszły w skład nowo utworzonej gromady Dolne Budy w granicach gminy Łąck, składającą się z wsi Budki Ciechomskie, Dolne Budy i Krakówka.
Podczas II wojny światowej włączona do III Rzeszy. Po wojnie ponownie w Polsce.
W związku z reorganizacją administracji wiejskiej (zniesienie gmin) jesienią weszły w skład nowo utworzonej gromady Ciechomice w powiecie gostynińskim, a po jej zniesieniu 1 stycznia 1969 – do gromady Łąck. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Budy Dolne weszły w skład reaktyowwanej gminy Łąck w powiecie gostynińskim. W latach 1975–1996 miejscowość administracyjnie należała do województwa płockiego. 1 stycznia 1997 Budy Dolne włączono do Płocka.

</doc>
<doc id="5219443" url="https://pl.wikipedia.org/wiki?curid=5219443" title="Nowe Ciechomice">
Nowe Ciechomice

Nowe Ciechomice (dawn. "Ciechomice Nowe") – część miasta Płocka, położona na południowych obrzeżach miasta. Rozpościera się w okolicach ul. Ciechomickiej i Browarnej.
Historia.
Do 1954 należały do gminy Łąck w powiecie gostynińskim. W Królestwie Polskim przynależały do guberni warszawskiej, a w okresie międzywojennym do woj. warszawskiego. Tam, 20 października 1933 weszły w skład nowo utworzonej gromady Ciechomice Nowe w granicach gminy Łąck, składającą się z kolonii Ciechomice cz. II, kolonii Ciechomice-Janów, kolonii Ciechomice-Mich. i kolonii Ciechomice-Wycin..
Podczas II wojny światowej włączone do III Rzeszy. Po wojnie ponownie w Polsce.
W związku z reorganizacją administracji wiejskiej (zniesienie gmin) jesienią weszły w skład nowo utworzonej gromady Ciechomice w powiecie gostynińskim, a po jej zniesieniu 1 stycznia 1969 – do gromady Łąck. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Nowe Ciechomice weszły w skład reaktywowanej gminy Łąck w powiecie gostynińskim. W latach 1975–1996 miejscowość administracyjnie należała do województwa płockiego. 1 stycznia 1997 Nowe Ciechomice włączono do Płocka.

</doc>
<doc id="5219444" url="https://pl.wikipedia.org/wiki?curid=5219444" title="Stare Ciechomice">
Stare Ciechomice

Stare Ciechomice (dawn. "Ciechomice") – część miasta Płocka, położona na południowych obrzeżach miasta. Rozpościera się w okolicach ul. Ciechomickiej i Janówek.
Historia.
Do 1954 należały do gminy Łąck w powiecie gostynińskim. W Królestwie Polskim przynależały do guberni warszawskiej, a w okresie międzywojennym do woj. warszawskiego. Tam, 20 października 1933 weszły w skład nowo utworzonej gromady Ciechomice w granicach gminy Łąck, składającą się z samej wsi Ciechomice.
Podczas II wojny światowej włączone do III Rzeszy. Po wojnie ponownie w Polsce.
W związku z reorganizacją administracji wiejskiej (zniesienie gmin) jesienią weszły w skład nowo utworzonej gromady Ciechomice w powiecie gostynińskim, a po jej zniesieniu 1 stycznia 1969 – do gromady Łąck. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Stare Ciechomice weszły w skład reaktywowanej gminy Łąck w powiecie gostynińskim. W latach 1975–1996 miejscowość administracyjnie należała do województwa płockiego. 1 stycznia 1997 Stare Ciechomice włączono do Płocka.

</doc>
<doc id="5219445" url="https://pl.wikipedia.org/wiki?curid=5219445" title="Mały Kaczy Żleb">
Mały Kaczy Żleb

Mały Kaczy Żleb – żleb w Dolinie Kaczej w słowackich Tatrach Wysokich. Jest dolnym przedłużeniem Rumanowego Koryta wcinającego się w północno-wschodnią ścianę Rumanowego Szczytu. Na wysokości 1720–1820 m biegnie równolegle do Kaczego Żlebu. Na tym odcinku obydwa żleby to potężne żlebiska, raczej podobne do kanionów. Szerokość ich wypełnionego piargami dna dochodzi do 20 m, a ściany boczne są skaliste i pionowe. Witold Henryk Paryski w swoim przewodniku taternickim pisze, że na tym odcinku Kaczy Żleb rozgałęzia się na dwa koryta. Przy oglądaniu z oddali tak to wygląda, jednak w rzeczywistości są to dwa oddzielne żleby. Rozdziela je bula, w górnej części trawiasta i łatwa, w dolnej poderwana pionowymi, skalnymi ściankami. Górą przechodzi w grzędę wrastającą w podstawę czołowej ściany lewego filara Rumanowego Szczytu. Jej wysokość nad dnem Małego Kaczego Żlebu w żadnym miejscu nie jest mniejsza od 10 m. Powyżej buli znajduje się Kaczy Taras.
Nazwę żlebu utworzył Władysław Cywiński w 16 tomie przewodnika „Tatry”.

</doc>
<doc id="5219446" url="https://pl.wikipedia.org/wiki?curid=5219446" title="Dolne Budy">
Dolne Budy



</doc>
<doc id="5219447" url="https://pl.wikipedia.org/wiki?curid=5219447" title="Ciechomice Nowe">
Ciechomice Nowe



</doc>
<doc id="5219448" url="https://pl.wikipedia.org/wiki?curid=5219448" title="Tokary-Rąbierz">
Tokary-Rąbierz



</doc>
<doc id="5219449" url="https://pl.wikipedia.org/wiki?curid=5219449" title="Kaczy Taras">
Kaczy Taras

Kaczy Taras – pochyły taras taras w Dolinie Kaczej w słowackich Tatrach Wysokich. Znajduje się powyżej dolnej, kanionowatej części Kaczego Żlebu i Małego Kaczego Żlebu oraz rozdzielającej je skalistej buli. Po bokach ograniczają go ściany Zasłonistej Turni i Rumanowego Mnicha. Od góry uchodzi do niego Kaczy Żleb i Rumanowe Koryto (jego dolnym przedłużeniem jest Mały Kaczy Żleb).
Prawa (patrząc od dołu) część tarasu poniżej Rumanowego Koryta to gołe płyty. Na całej swojej szerokości Kaczy Taras opada stromymi, częściowo skalistymi, częściowo trawiastymi ścianami o 100-metrowej wysokości na piargi dolnego piętra Doliny Kaczej. W lewą część ściany wrasta bula o pionowej ścianie, ale łatwo dostępna po obydwu bokach. Bokami tej buli prowadzą drogi wspinaczkowe na Kaczy Taras.
Nazwę tarasu utworzył Władysław Cywiński w 16 tomie przewodnika „Tatry”.

</doc>
<doc id="5219450" url="https://pl.wikipedia.org/wiki?curid=5219450" title="Śnieżna Galeria">
Śnieżna Galeria

Śnieżna Galeria () – częściowo piarżysty, częściowo śnieżysty taras w Dolinie Kaczej w słowackich Tatrach Wysokich. Znajduje się pomiędzy Śnieżnymi Kopami i Zasłonistą Turnią. Ma wielkość boiska piłkarskiego. Jest nieco nachylony ku wschodowi i odwadniany przez dwa żleby opadające do Kaczego Bańdziocha (a dokładniej do jego zachodniej części zwanej Żelaznym Bańdziochem). Większy z tych żlebów to Żleb Asnyka.
Władysław Cywiński w 2010 r. na miejscu zbadał topografię tego rejonu i sprostował pewne nieścisłości w jego opisie w dotychczasowej literaturze. Witold Henryk Paryski w swoim przewodniku taternickim podawał, że Hruba Śnieżna Kopa tworzy wyraźną grań, która od wschodu ogranicza Śnieżną Galerię, a Paweł Bester, Ferdynand Goetel, Walery Goetel i A. Kowalski, autorzy pierwszego przejścia z Zasłonistej Turni na Śnieżne Kopy w 1908 r. pisali o "ledwie widocznej grzędzie". Nie istnieje żadna grań, ani grzęda ograniczająca Śnieżną Galerię od strony Kaczego Bańdziocha. Grań odbiegająca od Śnieżnych Kop do Kaczego Mnicha nie zaczyna się na Hrubej Śnieżnej Kopie, lecz na Pośredniej Śnieżnej Kopie jej żebrem, a następnie biegnie wschodnim skrajem Śnieżnej Galerii, przez Zasłonistą Przełączkę, Zasłonistą Turnię i jej orograficznie lewe żebro. Grań ta tworzy wododział między Kaczym Bańdziochem a Kaczym Żlebem i Kotłem pod Zasłonistą Turnią.

</doc>
<doc id="5219451" url="https://pl.wikipedia.org/wiki?curid=5219451" title="Costa de Almería">
Costa de Almería

Costa de Almería – region turystyczny w południowo-wschodniej Hiszpanii (w granicach administracyjnych Andaluzji), rozciągający się wzdłuż wybrzeża Morza Śródziemnego.
Plaże Costa de Almería ciągną się ok. 200 km wzdłuż Morza Śródziemnego. Jest to obszar o rozwiniętej strukturze obsługującej ruch turystyczny. Głównymi ośrodkami są: Almería, Berja, El Ejido, Roquetas de Mar.

</doc>
<doc id="5219453" url="https://pl.wikipedia.org/wiki?curid=5219453" title="Puchar Europy w Lekkoatletyce 1967 – półfinał kobiet (Drezno)">
Puchar Europy w Lekkoatletyce 1967 – półfinał kobiet (Drezno)

Półfinał pucharu Europy w lekkoatletyce w 1967 kobiet odbył się 16 lipca w Dreźnie. Był to jeden z trzech półfinałów. Pozostałe odbyły się w Oslo i Wuppertalu.
Wystąpiło pięć zespołów, z których dwa najlepsze awansowały do finału.
Wyniki indywidualne.
Kolorami oznaczono zawodniczki reprezentujące zwycięskie drużyny.

</doc>
<doc id="5219455" url="https://pl.wikipedia.org/wiki?curid=5219455" title="Ford Puma WRC Rally1">
Ford Puma WRC Rally1



</doc>
<doc id="5219456" url="https://pl.wikipedia.org/wiki?curid=5219456" title="Halbert Marion Harris">
Halbert Marion Harris

Halbert Marion Harris (ur. 18 lipca 1900 w Cascilli, zm. 18 sierpnia 2000 w ) – amerykański entomolog, specjalizujący się w hemipterologii.
Życiorys.
Tytuł B.Sc.A. zdobył w 1923 roku kończąc Missisipi A&amp;M Collage. W 1923 roku podjął studia magisterskie na Uniwersytecie Stanu Iowa. Najpierw był tam asystentem, a od 1924 do 1925 roku był wykładowcą. W 1925 roku zdobył tytuł magistra, a w 1928 roku doktoryzował się; prace magisterska i doktorska poświęcone były zażartkowatym. W latach 1925–1935 był tam adiunktem, w latach 1935–1942 profesorem uczelni, a w latach 1942–1961 profesorem zwyczajnym. W latach 1924–1942 był doradcą w koledżu tej uczelni, a w latach 1946–1961 kierownikiem Wydziału Zoologii i Entomologii. W 1961 roku wyjechał do Indii jako konsultant Terenowego Biura Ochrony Roślin w Nowym Delhi. Został tam profesorem wizytującym na University of Agricultural Sciences w Bengaluru, gdzie m.in. nadzorował program studiów doktorskich. Do Stanów wrócił na początku lat 70. Do 1972 roku pracował na Uniwersytecie Stanu Iowa, a w latach 1972–1980 był profesorem wizytującym na Louisiana State University.
W 1927 roku poślubił Katherine Day. Mieli jednego syna.
Praca naukowa.
Harris jest autorem 82 publikacji naukowych. Dotyczą głównie taksonomii pluskwiaków różnoskrzydłych. Opisał w nich 10 nowych dla nauki rodzajów, 1 nowy podrodzaj, 206 nowych gatunków i 8 nowych taksonów niższej rangi. Należą one do rodzin zażartkowatych, dziubałkowatych, wysysowatych, plesicowatych, nartnikowatych, poślizgowatych, smukleńcowatych, wodziarkowatych, Enicocephalidae, zajadkowatych, Pachynomidae, tarczówkowatych i nabrzeżkowatych. Wiele z nich opisanych zostało wspólnie z Carlem Johnem Drakiem.
Harris był aktywnym członkiem Entomological Society of America, w latach 70. wyróżniony został przez nie członkostwem honorowym. Reprezentował to stowarzyszenie w 1964 roku na srebrnej rocznicy Entomological Society of India. Zasiadał w komitecie redakcyjnym "Annual Review of Entomology".

</doc>
<doc id="5219461" url="https://pl.wikipedia.org/wiki?curid=5219461" title="Carla Panerai">
Carla Panerai

Carla Panerai (ur. 4 lipca 1947 we Florencji) – włoska lekkoatletka, płotkarka, mistrzyni igrzysk śródziemnomorskich, olimpijka.
Kariera sportowa.
Zajęła 5. miejsce w finale biegu na 80 metrów przez płotki na uniwersjadzie w 1967 w Tokio.
Zdobyła złoty medal w tej konkurencji na igrzyskach śródziemnomorskich w 1967 w Tunisie, wyprzedzając Đurđę Fočić z Jugosławii i swą koleżankę z reprezentacji Włoch Magalì Vettorazzo. Odpadła w eliminacjach biegu na 80 metrów przez płotki na igrzyskach olimpijskich w 1968 w Meksyku.
Była mistrzynią Włoch w biegu na 80 metrów przez płotki w 1968. 7 lipca 1968 w Trieście ustanowiła rekord Włoch na tym dystansie z czasem 10,7 s. W maju 1969 uzyskała czas 14,8 s w biegu na 100 metrów przez płotki, który był rekordem Włoch przez 6 dni.

</doc>
<doc id="5219467" url="https://pl.wikipedia.org/wiki?curid=5219467" title="Levy Rozman">
Levy Rozman

Levy Rozman (znany również jako GothamChess, ur. 5 grudnia 1995) – amerykański szachista, mistrz międzynarodowy od 2018 roku, streamer, osobowość internetowa.
Dzieciństwo i kariera szachowa.
Levy urodził się 5 grudnia 1995 w Nowym Jorku. W wieku sześciu lat nauczył się grać w szachy na zajęciach pozaszkolnych. Uzyskał amerykański tytuł mistrza krajowego w 2011, międzynarodowy tytuł mistrza FIDE w 2016 oraz tytuł mistrza międzynarodowego w 2018.
W sierpniu 2018 osiągnął swój najwyższy ranking w karierze – 2421.
Twórczość online.
Kanał Rozmana ("GothamChess") w serwisie YouTube jest najpopularniejszym kanałem o tematyce szachowej pod względem liczby subskrybentów – 1 czerwca 2021 przekroczył próg miliona subskrybujących (wcześniej największym kanałem był „agadmator’s Chess Channel” Antonio Radića). Od 2017 Levy współpracuje z największym serwisem szachowym (Chess.com).
Rozman jest również streamerem i komentatorem szachowym na platformie Twitch, na której komentował m.in.: Turniej Kandydatów 2020.
Wyróżnienia i nagrody.
W 2020 r. otrzymał srebrny, a rok później złoty przycisk serwisu YouTube za przekroczenie kolejno 100 tys. oraz 1 mln subskrypcji. 
W 2021 oraz 2022 r. zwyciężył w plebiscycie "Chess.com Awards" w kategorii najlepszy twórca roku. W 2022 r. w tym samym plebiscycie nominowany był również w kategorii komentator roku.
W 2022 r. był nominowany, a w 2023 r. zwyciężył w konkursie "The Streamer Awards" w kategorii "najlepszy streamer szachowy" .

</doc>
<doc id="5219468" url="https://pl.wikipedia.org/wiki?curid=5219468" title="Paul Wilson Oman">
Paul Wilson Oman

Paul Wilson Oman (ur. 22 lutego 1908 w Garnett, zm. 4 kwietnia 1996 w Corvallis) – amerykański entomolog, specjalizujący się w hemipterologii i entomologii stosowanej.
Urodził się w 1908 roku w Garnett w stanie Kansas. Dorastał na farmie. Od młodości zbierał owady. Uczęszczał do szkoły wiejskiej, a następnie do Garnett High School. Początkowo studiował na University of Kansas. Tam trafił do Wydziału Entomologii, w którego kadrze znajdowali się liczni hemipterolodzy. W 1930 zdobył na tej uczelni tytuł bakałarza. W tym samym roku dołączył do jednostki taksonomicznej w Bureau of Entomology and Plant Quarantine przy Departamencie Rolnictwa Stanów Zjednoczonych. W 1935 roku zdobył tytuł magistra na University of Kansas, a w 1941 roku stopień doktora na George Washington University; prace magisterską i doktorską poświęcone były taksonomii piewików. W czasie II wojny światowej (od 1942) i wojny koreańskiej służył w armii. W latach 1960–1962 był dyrektorem Far East Regional Research Office Departamentu Rolnictwa Stanów Zjednoczonych w Nowym Delhi. Pracował w Entomology Research Division Departamentu Rolnictwa Stanów Zjednoczonych aż do objęcia w 1967 roku posady profesora na Wydziale Entomologii Oregon State University. W latach 1967–1971 był kuratorem tamtejszego stanowego zbioru stawonogów. W 1973 roku został kierownikiem tego wydziału, a w 1975 roku profesorem emerytowanym.
Oman jest autorem około 80 publikacji naukowych, poświęconych głównie taksonomii i faunistyce piewików oraz entomologii stosowanej, w tym transmisji przez owady chorób roślin i ludzi. Od 1929 roku był członkiem Entomological Society of America; w 1959 roku wybrany został jego prezydentem, a w 1975 roku otrzymał członkostwo honorowe, a w 1982 roku Nagrodę im. Woodwortha. W czasie studiów wybrany został do stowarzyszeń Sigma Xi, Phi Sigma i Phi Beta Kappa. 

</doc>
<doc id="5219469" url="https://pl.wikipedia.org/wiki?curid=5219469" title="Paul Oman">
Paul Oman



</doc>
<doc id="5219470" url="https://pl.wikipedia.org/wiki?curid=5219470" title="Jaka Bijol">
Jaka Bijol

Jaka Bijol (ur. 5 lutego 1999 w Vuzenicy) – słoweński piłkarz grający na pozycji środkowego obrońcy lub defensywnego pomocnika. Od 2018 jest piłkarzem klubu CSKA Moskwa.
Kariera klubowa.
Swoją karierę piłkarską Bijol rozpoczynał w juniorach takich klubów jak: NK Dravograd (do 2014) i NK Bravo (2014-2017). W 2017 roku został zawodnikiem NK Rudar Velenje. 16 lipca 2017 zadebiutował w jego barwach w pierwszej lidze słoweńskiej w wygranym 2:1 domowym meczu z NK Domžale. W Rudarze grał przez rok.
1 lipca 2018 Bijol został piłkarzem CSKA Moskwa, który zapłacił za niego kwotę 400 tysięcy euro. Swój debiut w CSKA zaliczył 31 lipca 2018 w zremisowanym 0:0 wyjazdowym meczu z Krylją Sowietow Samara. W lipcu 2018 zdobył z CSKA Superpuchar Rosji.
Latem 2020 Bijol został na rok wypożyczony do niemieckiego drugoligowego klubu Hannover 96. Swój debiut w Hannoverze zanotował 25 września 2019 w przegranym 1:2 wyjazdowym meczu z VfL Osnabrück.
Kariera reprezentacyjna.
Bijol w swojej karierze grał w młodzieżowych reprezentacjach Słowenii na szczeblach U-16, U-17, U-18, U-19 i U-21. W reprezentacji Słowenii zadebiutował 13 października 2018 w przegranym 0:1 meczu Ligi Narodów 2018/2019 z Norwegią, rozegranym w Oslo.

</doc>
<doc id="5219474" url="https://pl.wikipedia.org/wiki?curid=5219474" title="Muhamet Pirraku">
Muhamet Pirraku

Muhamet Pirraku (ur. 12 października 1944 w Flamurasie, zm. 30 stycznia 2014) – kosowski i jugosłowiański historyk, działacz antyjugosłowiański, autor wielu wierszy poetyckich oraz około 500 pozycji bibliograficznych.
Życiorys.
W 1968 roku ukończył studia na Wydziale Historyczno-Filozoficznym na Uniwersytecie w Prisztinie, a w 1976 roku ukończył studia podyplomowe na Uniwersytecie w Zagrzebiu, gdzie obronił pracę magisterską pod tytułem "Postępowa młodzież w Kosowie 1919-1941" (alb. "Rinia përparimtare e Kosovës 1919-1941").
W 1979 roku specjalizował się w dziedzinie historii kultury w Instytucie Studiów Romańsko-Germańskich.
Działalność antyjugosłowiańska i represje.
W 1960 roku Muhamet Pirraku, gdy był uczniem Szkoły Rolniczej w Prisztinie, zorganizował dwie drugie klasy tej szkoły do bojkotu zajęć języka serbsko-chorwackiego.
W 1981 i 1982 roku był przetrzymywany w więzieniach w okolicy Prisztiny, Mitrowicy i Sarajewa. Podczas pobytu w więzieniu skonfiskowano jego prace naukowe i literackie. Po wyjściu z więzienia pracował przez rok jako murarz.
W 1988 roku uzyskał doktorat na Uniwersytecie w Prisztinie.
Zmarł 30 stycznia 2014 roku.

</doc>
<doc id="5219485" url="https://pl.wikipedia.org/wiki?curid=5219485" title="José Rollin de la Torre-Bueno">
José Rollin de la Torre-Bueno

José Rollin de la Torre-Bueno (ur. 6 października 1871 w Limie, zm. 3 maja 1948) – amerykański entomolog peruwieńskiego pochodzenia, specjalizujący się w hemipterologii.
Torre-Bueno urodził się w 1871 roku w Limie w Peru. W wieku nastoletnim przeprowadził się z rodziną do Stanów Zjednoczonych. Studiował na Columbia University. Pracował w General Chemical Company. Zmarł w 1948 roku w Tucson w stanie Arizona. Jego publikacje dotyczyły głównie pluskwiaków różnoskrzydłych. W 1937 roku opublikował trzyczęściową "Synopsis of the North American Hemiptera-Heteroptera". Najbardziej znanym jego dziełem jest bazujący na pracy Johna Bernhardta Smitha z 1906 roku słownik "Glossary of Entomology". Publikował liczne jego wydania, pierwsze z nich ukazało się w 1937 roku. Był członkiem Brooklyn Entomological Society oraz redaktorem licznych czasopism, w tym przez trzy dekady redaktorem "Bulletin of the Brooklyn Entomological Society". Jego zbiory zdeponowane są na University of Kansas.

</doc>
<doc id="5219493" url="https://pl.wikipedia.org/wiki?curid=5219493" title="Magalì Vettorazzo">
Magalì Vettorazzo

Magalì Vettorazzo, właśc. Maria Vettorazzo (ur. 16 marca 1942 w Preganziol, zm. 18 czerwca 2018 we Florencji) – włoska lekkoatletka, medalistka igrzysk śródziemnomorskich, olimpijka.
Kariera sportowa.
Była wszechstronną lekkoatletką. Z powodzeniem startowała w biegach płotkarskich, skoku w dal i w pięcioboju.
Odpadła w kwalifikacjach skoku w dal na mistrzostwach Europy w 1962 w Belgradzie, a na kolejnych mistrzostwach Europy w 1966 w Budapeszcie odpadła w eliminacjach biegu na 80 metrów przez płotki oraz zajęła 22. miejsce w pięcioboju. 
Zdobyła brązowy medal w biegu na 80 metrów przez płotki na igrzyskach śródziemnomorskich w 1967 w Tunisie, przegrywając ze swą koleżanką z reprezentacji Włoch Carlą Panerai i Đurđą Fočić z Jugosławii. Zajęła 21. miejsce w pięcioboju na igrzyskach olimpijskich w 1968 w Meksyku. Na mistrzostwach Europy w 1969 w Atenach odpadła w półfinale biegu na 100 metrów przez płotki.
Była mistrzynią Włoch w biegu na 80 metrów przez płotki w latach 1965–1967, w biegu na 100 metrów przez plotki w 1969, w sztafecie 4 × 400 metrów w 1970, w skoku w dal w latach 1961–1964, 1966, 1967 i 1969 oraz w pięcioboju w latach 1962, 1963, 1965–1967, 1969 i 1970.
Jako pierwsza Włoszka przekroczyła granice 6 metrów w skoku w dal uzyskując wynik 6,01 m 19 sierpnia 1962 w Aoście. Później jeszcze dwukrotnie poprawiała rekord Włoch w tej konkurencji do wyniku 6,11 m, osiągniętego 4 sierpnia 1963 w Belluno. Dwukrotnie poprawiała rekord Włoch w biegu na 100 metrów przez płotki do czasu 14,0 s (2 lipca 1969 w Mediolanie), a także trzykrotnie w pięcioboju do rezultatu 4342 pkt (13 września 1970 w Forlì). Wyrównała również rekord swego kraju w sztafecie 4 × 100 metrów z czasem 45,6 s (25 lipca 1964 w Sienie).

</doc>
<doc id="5219496" url="https://pl.wikipedia.org/wiki?curid=5219496" title="Magali Vettorazzo">
Magali Vettorazzo



</doc>
<doc id="5219497" url="https://pl.wikipedia.org/wiki?curid=5219497" title="Magaly Vettorazzo">
Magaly Vettorazzo



</doc>
<doc id="5219503" url="https://pl.wikipedia.org/wiki?curid=5219503" title="Alen Simonian">
Alen Simonian

Alen Simonian (; ur. 5 stycznia 1980 w Erywaniu) – ormiański polityk, przewodniczący Zgromadzenia Narodowego Armenii od 2 sierpnia 2021, pełniący obowiązki prezydenta Armenii od 1 lutego do 13 marca 2022. 

</doc>
<doc id="5219504" url="https://pl.wikipedia.org/wiki?curid=5219504" title="Kościół św. Stanisława w Malatyczach">
Kościół św. Stanisława w Malatyczach

Kościół św. Stanisława – nieistniejący kościół rzymskokatolicki we wsi Malatycze na Białorusi.
Historia.
Kościół został zbudowany w latach 1787–1794 według projektu architekta Wawrzyńca Gucewicza na polecenie arcybiskupa Mohylewa Stanisława Bohusz Siestrzeńcewicza. Budową kierował uczeń Gucewicza, architekt Jan Podczaszyński. Świątynia została poświęcona patronowi arcybiskupa i na jego prośbę wzniesiona w formie 8-krotnie mniejszej, niedokładnej kopii bazyliki św. Piotra w Rzymie. Kościół został poświęcony przez arcybiskupa Siestrzeńcewicza 29 czerwca 1794 roku.
Po powstaniu listopadowym zamknięto klasztor Dominikanów w Malatyczach, a kościół zamieniono na cerkiew prawosławną, a w 1934 r. całkowicie zniszczono.
Architektura.
Kościół był trójnawową bazyliką przykrytą kopułą. Po obu jej stronach na ramionach transeptu znajdowały się dwie małe kopuły. Niezwykle szeroka i masywna fasada główna bryły głównej miała kompozycję warstwową: dolna (na poziomie drugiego piętra), usiana pilastrami i ćwierć kolumnami, miała półkoliste i prostokątne okna oraz wnęki ozdobione naczółkami, zakończona trójkątnym naczółkiem pośrodku; górna usiana pilastrami, pomiędzy którymi znajdowały się prostokątne okna i wnęki, zakończona attyką i spadzistym frontonem, którego nie ma na elewacji rzymskiej katedry. Po bokach prostokątnego budynku znajdowały się półkoliste kolumnady, które tworzyły przed świątynią niewielki owalny obszar.

</doc>
<doc id="5219507" url="https://pl.wikipedia.org/wiki?curid=5219507" title="Anhalt-Köthen (herb szlachecki)">
Anhalt-Köthen (herb szlachecki)



</doc>
<doc id="5219509" url="https://pl.wikipedia.org/wiki?curid=5219509" title="Tequus pyqua">
Tequus pyqua

Tequus pyqua – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera pyqua". Jako miejsce typowe podano miejscowość Tafí Viejo w argentyńskiej prowincji Tucumán. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa. Znany z Argentyny, (prowincje Jujuy, Salta i Tucumán w płn. części kraju), oraz z Boliwii.

</doc>
<doc id="5219512" url="https://pl.wikipedia.org/wiki?curid=5219512" title="Tequus ruficeps">
Tequus ruficeps

Tequus ruficeps – gatunek błonkówki z rodziny Pergidae.
Taksonomia.
Gatunek ten został opisany w 1899 roku przez Friedricha Konowa pod nazwą "Acorduleceros ruficeps". Jako miejsce typowe podano Callanga w peruwiańskim regionie Cuzco. Lektotyp (samica) został wyznaczony przez Davida Smitha w 1980 roku. Ten sam autor, w 1990 roku, przeniósł ten gatunek do rodzaju "Tequus".
Zasięg występowania.
Ameryka Południowa, znany jedynie z Peru.
Biologia i ekologia.
Rośliną żywicielską jest ziemniak z rodziny psiankowatych.

</doc>
<doc id="5219513" url="https://pl.wikipedia.org/wiki?curid=5219513" title="Chłusowicz III Baron">
Chłusowicz III Baron



</doc>
<doc id="5219514" url="https://pl.wikipedia.org/wiki?curid=5219514" title="Kosiński Baron (sfałszowany herb)">
Kosiński Baron (sfałszowany herb)



</doc>
<doc id="5219520" url="https://pl.wikipedia.org/wiki?curid=5219520" title="Bielski Baron">
Bielski Baron



</doc>
<doc id="5219522" url="https://pl.wikipedia.org/wiki?curid=5219522" title="Gruszczyński Baron">
Gruszczyński Baron



</doc>
<doc id="5219523" url="https://pl.wikipedia.org/wiki?curid=5219523" title="Czechowicz (herb szlachecki)">
Czechowicz (herb szlachecki)



</doc>
<doc id="5219524" url="https://pl.wikipedia.org/wiki?curid=5219524" title="Baum Baron">
Baum Baron



</doc>
<doc id="5219526" url="https://pl.wikipedia.org/wiki?curid=5219526" title="Błażowski (herb szlachecki)">
Błażowski (herb szlachecki)



</doc>
<doc id="5219527" url="https://pl.wikipedia.org/wiki?curid=5219527" title="Bobowski Baron">
Bobowski Baron



</doc>
<doc id="5219528" url="https://pl.wikipedia.org/wiki?curid=5219528" title="Bogdan (herb szlachecki)">
Bogdan (herb szlachecki)



</doc>
<doc id="5219530" url="https://pl.wikipedia.org/wiki?curid=5219530" title="Borowski Baron">
Borowski Baron



</doc>
<doc id="5219532" url="https://pl.wikipedia.org/wiki?curid=5219532" title="Dulski Baron">
Dulski Baron



</doc>
<doc id="5219533" url="https://pl.wikipedia.org/wiki?curid=5219533" title="Gostkowski Baron">
Gostkowski Baron



</doc>
<doc id="5219534" url="https://pl.wikipedia.org/wiki?curid=5219534" title="Hadziewicz Baron">
Hadziewicz Baron



</doc>
<doc id="5219535" url="https://pl.wikipedia.org/wiki?curid=5219535" title="Horoch Baron">
Horoch Baron



</doc>
<doc id="5219536" url="https://pl.wikipedia.org/wiki?curid=5219536" title="Jakubowski Baron">
Jakubowski Baron



</doc>
<doc id="5219537" url="https://pl.wikipedia.org/wiki?curid=5219537" title="Jaworski Baron">
Jaworski Baron



</doc>
<doc id="5219538" url="https://pl.wikipedia.org/wiki?curid=5219538" title="Konopka (herb szlachecki)">
Konopka (herb szlachecki)



</doc>
<doc id="5219539" url="https://pl.wikipedia.org/wiki?curid=5219539" title="Krukowiecki Baron">
Krukowiecki Baron



</doc>
<doc id="5219540" url="https://pl.wikipedia.org/wiki?curid=5219540" title="Niemyski Baron">
Niemyski Baron



</doc>
<doc id="5219541" url="https://pl.wikipedia.org/wiki?curid=5219541" title="Rastawiecki Baron">
Rastawiecki Baron



</doc>
<doc id="5219543" url="https://pl.wikipedia.org/wiki?curid=5219543" title="Werenko Baron">
Werenko Baron



</doc>
<doc id="5219544" url="https://pl.wikipedia.org/wiki?curid=5219544" title="Wielowieyski Baron">
Wielowieyski Baron



</doc>
<doc id="5219545" url="https://pl.wikipedia.org/wiki?curid=5219545" title="Wyszyński Baron">
Wyszyński Baron



</doc>
<doc id="5219546" url="https://pl.wikipedia.org/wiki?curid=5219546" title="Ziemięcki Baron">
Ziemięcki Baron



</doc>
<doc id="5219547" url="https://pl.wikipedia.org/wiki?curid=5219547" title="Keifer Sykes">
Keifer Sykes

Keifer Jerail Sykes (ur. 30 grudnia 1993 w Chicago) – amerykański koszykarz, występujący na pozycji rozgrywającego.
Przez lata występował w rozgrywkach letniej ligi NBA w Las Vegas. Reprezentował w niej Cleveland Cavaliers (2015), Golden State Warriors (2016), Denver Nuggets (2019), Indianę Pacers (2021).
7 kwietnia 2022 został zwolniony przez Indianę Pacers.

</doc>
<doc id="5219548" url="https://pl.wikipedia.org/wiki?curid=5219548" title="Bornova Atatürk Spor Kompleksi">
Bornova Atatürk Spor Kompleksi

Bornova Atatürk Spor Kompleksi – hala widowiskowo-sportowa w Izmirze, w Turcji. Została otwarta 10 maja 2016 roku. Może pomieścić 2500 widzów. Swoje spotkania rozgrywają w niej koszykarze drużyny Bornova Belediyespor.
Nowa hala została wybudowana przy współudziale władz samorządowych dystryktu Bornova i metropolii Izmiru. Pierwszy mecz rozegrano w niej 17 kwietnia 2016 roku, kiedy w spotkaniu tureckiej Superligi piłki ręcznej zmierzyły się ze sobą drużyny Göztepe SK i Beşiktaş JK. Oficjalne otwarcie obiektu miało miejsce nieco później, 10 maja 2016 roku. W budynku mieszczą się dwie hale sportowe, główna z trybunami na 2500 widzów, oraz treningowa. Obiekt nazwano imieniem Mustafa Kemala Atatürka. Arena na co dzień służy klubowi sportowemu Bornova Belediyespor.

</doc>
<doc id="5219556" url="https://pl.wikipedia.org/wiki?curid=5219556" title="Tequus schrottkyi">
Tequus schrottkyi

Tequus schrottkyi – gatunek błonkówki z rodziny Pergidae.
Taksonomia.
Gatunek ten został opisany w 1906 roku przez Friedricha Konowa pod nazwą "Acorduleceros Schrottkyi". Jako miejsce typowe podano miasto Encarnación w płd. Paragwaju. Lektotyp (samica) został wyznaczony przez Davida Smitha w 1980 roku. Ten sam autor, w 1990 roku, przeniósł ten gatunek do rodzaju "Tequus". 
Zasięg występowania.
Ameryka Południowa, znany z Paragwaju i Urugwaju.

</doc>
<doc id="5219559" url="https://pl.wikipedia.org/wiki?curid=5219559" title="Thomas Edward Bowdich">
Thomas Edward Bowdich

Thomas Edward Bowdich (ur. 20 czerwca 1791 w Bristolu, zm. 10 stycznia 1824 w Bathurst) – brytyjski podróżnik i badacz.
Bowdich urodził się 20 czerwca 1791 w Bristolu. Był zatrudniony przez Brytyjską Kompanię Kupiecką w Afryce. Wysłany do Cape Coast. W 1817 roku Bowdich dzięki swej dyplomacji zapewnił Brytyjczykom wpływy w regionie Aszanti (obecna Ghana). W 1819 opublikował w Anglii "The Mission from Cape Coast Castle to Ashantee", jedną z pierwszych w Europie publikacji dotyczących ludu Aszanti. Krytykował politykę prowadzona przez Brytyjską Kompanię Kupiecką, co doprowadziło do jej zniesienia w 1821 roku. W latach 1820–1822 Bowdich odbył studia w Paryżu. Współpracował z Georgesem Cuvierem oraz Alexandrem von Humboldtem. Jego dzieła ilustrowała żona Sarah Bowdich Lee. Badacz zmarł na malarię w Bathurst w Gambii 10 stycznia 1824 roku.

</doc>
<doc id="5219562" url="https://pl.wikipedia.org/wiki?curid=5219562" title="Narzędzia komunikacji">
Narzędzia komunikacji

Narzędzia komunikacji – umożliwiają proces przekazywania informacji, którym jest komunikacja. 
Charakterystyka.
Juliusz Bolek zaproponował podział na narzędzia klasyczne i nowoczesne.
Przykłady klasycznych narzędzi komunikacji:
wykorzystywane są przez tradycyjne środki masowego przekazu, takie jak prasa, radio lub telewizja. 
Przykłady nowoczesnych narzędzi komunikacji:
powstały wraz z pojawieniem się nowych technologii, takich jak np. Internet, technologie mobilne lub ISDN.
Przykłady zastosowania.
Marketing – w tym przypadku narzędzia komunikacji są stosowane do reklamy oraz promocji produktów i usług. Interaktywne typy promocji, na które pozwala Internet, jak np. bezpośredni kontakt z konsumentem poprzez e-maile, strony internetowe lub SMS, wykorzystywane są przy użyciu nowoczesnych technologii.
Nauka – w działalności naukowej narzędzia komunikacji stosowane są do popularyzacji nauki. Takimi narzędziami są np. dedykowanie serwisy wyszukiwawcze zasobów Open Access. Opisane usługi internetowe kształtują formy i sposoby komunikacji w nauce, czyniąc ją szybszą i wygodniejszą.
Przedsiębiorstwa – przedsiębiorstwa wykorzystują narzędzia komunikacji m.in. do jednostronnego przekazywania informacji, używając w tym celu np. radiowęzła. Z kolei najczęściej wykorzystywanym nowoczesnym narzędziem jest intranet. Pozwala na dostęp wyłącznie odbiorcom wybranym przez nadawcę. 

</doc>
<doc id="5219567" url="https://pl.wikipedia.org/wiki?curid=5219567" title="Wójt kościelny">
Wójt kościelny

Wójt kościelny (łac. "advocatus ecclesiae", niem. "Vogt", "Kirchenvogt") – w średniowiecznej Europie Zachodniej urzędnik świecki reprezentujący instytucję kościelną albo dostojnika Kościoła wobec świeckich sądów. Urząd wójta kościelnego był szczególnym rodzajem urzędu wójta w sensie łacińskiego "advocatus" jako przedstawiciela (ustawowego) w sądzie osoby niepełnoletniej lub w inny sposób nieposiadającej zdolności do czynności prawnych. Zakres obowiązków i przywilejów wójtów kościelnych zmieniał i rozszerzał się zależnie od regionu i okresu czasu. Od X w. do kompetencji wójta kościelnego mogła należeć także władza sądownicza, zbrojna osłona powierzonego mu terytorium (np. klasztoru i jego dóbr) oraz zarząd administracyjny i finansowy instytucji, w której sprawował urząd. W niemieckojęzycznym obszarze osoba sprawująca ten urząd nazywał się "Vogt" lub "Kirchenvogt" (l. mn. "Vögte, Kirchenvögte"), a urząd lub terytorium ich władzy nosiły nazwę "Vogtei" (wójtostwo).
W ramach przyznanych mu kompetencji wójt kościelny mógł działać jako:
Inne znaczenia.
związane z określeniem "advocatus ecclesiae":
Bibliografia.
"Deutsches Wörterbuch"
"Encyklopedia Gutenberga"
"Meyers Großes Konversations-Lexikon", także w Wikiźródłach jako "Meyers Konversations-Lexikon"
"Handwörterbuch zur deutschen Rechtsgeschichte"

</doc>
<doc id="5219570" url="https://pl.wikipedia.org/wiki?curid=5219570" title="Rezydencja Prezydenta Republiki Białorusi">
Rezydencja Prezydenta Republiki Białorusi

Rezydencja Prezydenta Republiki Białoruś – oficjalna rezydencja Prezydenta Republiki Białorusi w Mińsku pod adresem ul. Karola Marxa 38.
Historia budowy.
Budynek powstał dla Komitetu Centralnego Komunistycznej Partii Białorusi w latach 1939–1941, ukończony w 1947 roku (arch. Aleksander Piotrowicz Woinau, Uładzimir Mikałajewicz Waraksin). Jeden z najważniejszych obiektów białoruskiej architektury radzieckiej.
W czasie okupacji Niemcy kontynuowali budowę. Budynek miał mieścić Komisariat Generalny. Planowano otworzyć go 1 maja 1943 r., ale w kwietniu został trafiony bombami zrzuconymi przez radziecki bombowiec w pobliżu budynku. W rezultacie Komisariat Generalny przeniósł się do nowego biura dopiero w czerwcu 1943 r. Gabinet Gauleitera Wilhelma Kube znajdował się na drugim piętrze z widokiem na Skwer Aleksandrowski.
Opis.
6-kondygnacyjną bryłę umieszczono na masywnym granitowym cokole.
Budynek na całym obwodzie ozdobiony jest profilowanymi lizenami i zwieńczony potężnym attyką. Trójwymiarowa kompozycja odpowiada strukturze planistycznej i podstawie konstrukcyjnej budynku. Pomieszczenia pracowników znajdują się wzdłuż jasnego korytarza. Na osi głównej znajduje się sala konferencyjna. Przy budowie po raz pierwszy na Białorusi zastosowano prefabrykowane płyty żelbetowe.
W 1976 roku od strony południowo-zachodniej do budynku dobudowano prawe skrzydło, którego rozwiązania powtarzają architekturę fasady głównej. W 1986 roku dobudowano lewe skrzydło, a w 1988 roku łącznik od strony ulicy Kirowa. W 6 salach znajduje się tam Muzeum Współczesnej Państwowości Białoruskiej. Na osi budynku znajduje się Skwer Aleksandrowski i Plac Październikowy, główny plac miasta.
Herb Białorusi na budynku został wykonany w 1996 roku przez rzeźbiarza Uładzimira Papsueua.

</doc>
<doc id="5219572" url="https://pl.wikipedia.org/wiki?curid=5219572" title="James Alexander Slater">
James Alexander Slater

James Alexander Slater (ur. 10 stycznia 1920 w Belvidere, zm. 2 listopada 2008 w Rockford) – amerykański entomolog, specjalizujący się w hemipterologii, herpetolog i historyk-regionalista.
Życiorys.
Urodził się w 1920 roku w Belvidere w stanie Illinois. Jego ojcem był Ray Alvin Slater, a matką Gladys z domu Banks. Dorastał w Rockford w tym samym stanie. W 1942 roku zdobył stopień bakałarza w zakresie entomologii na Uniwersytecie Illinois w Urbanie i Champaign. W czasie II wojny światowej służył w marynarce wojennej Stanów Zjednoczonych podczas działań na Pacyfiku i Morzu Śródziemnym. W 1946 roku odszedł z marynarki i wrócił na University of Illinois, gdzie w 1947 roku uzyskał tytuł magistra. Potem nauczał na Iowa State University. W 1950 roku doktoryzował się tam w zakresie entomologii i rozpoczął pracę jako adiunkt. W 1953 roku przeniósł się na University of Connecticut, gdzie pozostał aż do odejścia na emeryturę w 1988 roku. Na uczelni tej był m.in. kierownikiem wydziałów zoologii i entomologii oraz grup naukowych poświęconych systematyce i biologii ewolucyjnej. Zmarł w 2008 roku w Rockford.
Miał żonę, Elizabeth, oraz czwórkę dzieci: Alexa, Jacquely, Samuela i Lydię.
Praca naukowa.
Slater jest autorem ponad 250 publikacji naukowych. Zdecydowana większość dotyczy pluskwiaków różnoskrzydłych, zwłaszcza światowej fauny przedstawicieli nadrodziny Lygaeoidea. Opisał liczne nowe dla nauki taksony. W 1964 roku ukazał się jego dwutomowy katalog zwińcowatych świata, a w 1978 roku klucz do oznaczania pluskwiaków różnoskrzydłych napisany wspólnie z Richardem Baranowskim. Interesował się także herpetologią – w latach 40. opublikował 4 prace poświęcone gadom (scynkowatym i wężom). Zajmował się też obserwowaniem ptaków i przez pewien czas zatrudniony był jako ornitolog stanowy Connecticut. Badał także cmentarze, nagrobki i zakłady kamieniarskie stanu Connecticut; wśród jego publikacji poświęconych temu zagadnieniu znajduje się monografia "The Colonial Gravestones of Eastern Connecticut and the Men Who Made Them" z 1987 roku. Ponadto kolekcjonował szkło mleczne, o nim również pisząc artykuły.
Był prezydentem Society of Systematic Zoology, stanowego oddziału Phi Beta Kappa Society, Connecticut Entomological Society i National Milk Glass Collectors Society oraz redaktorem "Entomologica Americana".

</doc>
<doc id="5219573" url="https://pl.wikipedia.org/wiki?curid=5219573" title="Tequus schuhi">
Tequus schuhi

Tequus schuhi – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera schuhi". Jako miejsce typowe podano obszar na wysokości 2300 m n.p.m. w Dystrykcie Molinopampa, 43 km na wsch. od Chachapoyas w peruwiańskim regionie Amazonas. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa, znany jedynie z Peru.

</doc>
<doc id="5219574" url="https://pl.wikipedia.org/wiki?curid=5219574" title="James Slater">
James Slater



</doc>
<doc id="5219576" url="https://pl.wikipedia.org/wiki?curid=5219576" title="Chidera Ejuke">
Chidera Ejuke

Chidera Ejuke (ur. 2 stycznia 1998 w Zarii) – nigeryjski piłkarz grający na pozycji lewoskrzydłowego. Od 2020 jest piłkarzem klubu CSKA Moskwa.
Kariera klubowa.
Swoją karierę piłkarską Ejuke rozpoczął w klubie Gombe United, w barwach którego zadebiutował w 2016 roku w Nigeria National League. W marcu 2017 przeszedł do norweskiego klubu Vålerenga Fotball. 30 kwietnia 2017 zaliczył w nim swój debiut w przegranym 1:2 wyjazdowym meczu z Odds BK. W Vålerendze grał do lata 2019.
15 lipca 2019 Ejuke podpisał kontrakt z holenderskim sc Heerenveen, który zapłacił za niego 2 miliony euro. Swój debiut w Heerenveen zanotował 4 sierpnia 2019 w zwycięskim 4:0 wyjazdowym meczu z Heraclesem Almelo. W debiucie strzelił gola. Zawodnikiem Heerenveen był przez rok.
28 sierpnia 2020 Ejuke został piłkarzem CSKA Moskwa, a suma transferu wyniosła 11,5 miliona euro. Swój debiut w CSKA zaliczył 30 sierpnia 2020 w wygranym 3:0 wyjazdowym meczu z Achmatem Grozny.
Kariera reprezentacyjna.
Ejuke w swojej karierze grał w młodzieżowych reprezentacjach Nigerii na szczeblach U-17 i U-20. W reprezentacji Nigerii zadebiutował 13 października 2020 w zremisowanym 1:1 towarzyskim meczu z Tunezją, rozegranym w Sankt Veit an der Glan. W 2022 roku został powołany do kadry Nigerii na Puchar Narodów Afryki 2021.

</doc>
<doc id="5219578" url="https://pl.wikipedia.org/wiki?curid=5219578" title="Tequus vikrea">
Tequus vikrea

Tequus vikrea – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera vikrea". Jako miejsce typowe podano departament Tafí Viejo w argentyńskiej prowincji Tucumán. Holotypem była samica. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa. Znany z Argentyny z prowincji Jujuy, Salta i Tucumán w płn. części kraju.

</doc>
<doc id="5219579" url="https://pl.wikipedia.org/wiki?curid=5219579" title="Izydor Faterson">
Izydor Faterson

Izydor Faterson, także Izrael Faterson (ur. 13 października 1875 w Warszawie, zm. 27 stycznia 1933 w Łodzi) – działacz socjalistyczny, wiceprezydent Łodzi.
Życiorys.
Faterson pochodził z Warszawy, gdzie ukończył szkołę realną i Szkołę Handlową Leopolda Kronenberga. W 1888 dołączył do II Proletariatu, a także działał w Stowarzyszeniu Wiedzy i Sztuki Narodu Żydowskiego. Zaangażował się w agitację socjalistyczną wśród młodzieży żydowskiej – założył w szkole rzemieślniczej dra Poznańskiego pierwsze żydowskie kółko socjalistyczne powiązane z Centralnym Kołem Żydowskiej Młodzieży Studiującej. W 1891 został wraz z Maksymilianem Heilpernem współzałożycielem Żydowskiej Organizacji Polskiej Partii Socjalistycznej – najstarszej organizacji żydowskiej działającej w Królestwie Polskim. W czerwcu 1893 współorganizował pierwszą manifestację socjalistyczną w Warszawie w związku z obchodem tzw. święta wianków. Po manifestacji został zdradzony, a następnie aresztowany i uwięziony w X Pawilonie Cytadeli Warszawskiej. Następnie został skazany na 5 lat zesłania do Kireńska. Wróciwszy z zesłania, w związku z zagrożeniem ponownym aresztowaniem, zamieszkał w Leodium, gdzie zdał maturę i podjął studia na miejscowej na politechnice, w trakcie których przeniósł się do Paryża, gdzie zdobył stopień licencjata nauk matematycznych na Uniwersytecie Paryskim. W 1902 dołączył do PPS i działał w jej zagranicznych filiach. Był zwolennikiem asymilacji Żydów oraz przeciwnikiem nauczania dzieci żydowskich w jidysz.
W 1912 przeniósł się do Łodzi, gdzie zamieszkał przy ul. Przejazd 89 (obecnie ul. Juliana Tuwima) zajął się działalnością handlową oraz publicystyczną. Pisał artykuły m.in. dla „Nowej Gazety Warszawskiej” i „Wszechświata”. W 1917 został członkiem Rady Miejskiej w Łodzi z ramienia PPS, w której należał do komisji do spraw ogólnych, był członkiem zarządu Oddziału Opałowego w ramach Wydziału Zaprowiantowania Miasta. W 1919 Faterson oraz Wacław Wojewódzki zostali pierwszymi wiceprezydentami Łodzi w niepodległej Polsce. Z czasem zrezygnował ze stanowiska, wycofując się z działalności samorządowej i skupił się na pracy jako przedstawiciel zagranicznej firmy. Wspierał Teatr Polski w Łodzi, a także przekazał księgozbiór liczący 800 książek dla Miejskiej Biblioteki Publicznej w Łodzi. Należał do Stowarzyszenia Techników w Łodzi.
Spoczywa na nowym cmentarzu żydowskim w Łodzi.

</doc>
<doc id="5219580" url="https://pl.wikipedia.org/wiki?curid=5219580" title="İzmir Halkapınar Spor Salonu">
İzmir Halkapınar Spor Salonu

İzmir Halkapınar Spor Salonu – hala widowiskowo-sportowa w Izmirze, w Turcji. Została otwarta w 2005 roku. Może pomieścić 10 000 widzów. Znajduje się w pobliżu stadionu im. Atatürka.
Hala została wybudowana w latach 2004–2005 w pobliżu stadionu im. Atatürka. Obiekt powstał w związku z organizacją w Izmirze Letniej Uniwersjady 2005. W trakcie uniwersjady w hali odbyły się zawody gimnastyczne oraz część meczów zawodów koszykarskich. Ponadto w arenie odbyły się m.in. mistrzostwa Europy w szermierce w 2006 roku, część spotkań podczas mistrzostw Europy w siatkówce w 2009 roku oraz mistrzostw świata w koszykówce w 2010 roku, a także mistrzostwa świata w gimnastyce artystycznej w 2014 roku.

</doc>
<doc id="5219582" url="https://pl.wikipedia.org/wiki?curid=5219582" title="Osoby pochodzenia żydowskiego">
Osoby pochodzenia żydowskiego



</doc>
<doc id="5219583" url="https://pl.wikipedia.org/wiki?curid=5219583" title="Tequus willei">
Tequus willei

Tequus willei – gatunek błonkówki z rodziny Pergidae.
Taksonomia.
Gatunek ten został opisany w 1980 roku przez Davida Smitha pod nazwą "Acordulecera willei". Jako miejsce typowe podano peruwiańskie miasto Huaraz. Holotypem był samiec. W 1990 roku autor opisu przeniósł ten gatunek do rodzaju "Tequus". 
Zasięg występowania.
Ameryka Południowa i Środkowa. Notowany w Peru oraz w Nikaragui.
Biologia i ekologia.
Roślinami żywicielskimi są gatunki z rodzaju psianka, w tym ziemniak.
Znaczenie dla człowieka.
Odnotowywano przypadki defoliacji upraw ziemniaka w peruwiańskim Regionie Ancash.

</doc>
<doc id="5219586" url="https://pl.wikipedia.org/wiki?curid=5219586" title="Zdzisław Gabryszewski">
Zdzisław Gabryszewski

Zdzisław Gabryszewski (ur. 18 marca 1930 we Szczarze, zm. 29 sierpnia 2005) – polski inżynier elektryk.
Życiorys.
Maturę zdał w 1950 we Wrocławiu i do 1956 studiował na Wydziale Mechanicznym Politechniki Wrocławskiej, uzyskując tytuł magistra inżyniera mechanika ze specjalnością technologia budowy maszyn. Już w czasie studiów rozpoczął w 1953 pracę w Katedrze Mechaniki Technicznej na stanowisku zastępcy asystenta (od 1954 r. asystenta). Po studiach otrzymał awans na starszego asystentem, a w 1962 obronił stopień doktora nauk technicznych i został mianowany adiunktem. Habilitację uzyskał w 1968 r., a tytuł profesora nadzwyczajnego w 1982 r. W 1994 r. mianowano go na profesora zwyczajnego.
W latach 1966-1976 był kierownikiem Zakładu Teorii Sprężystości i Plastyczności, a ponadto w latach 1970-1972 także zastępcą dyrektora Instytutu Materiałoznawstwa i Mechaniki Technicznej ds. dydaktyki, a potem w latach 1972-1981 i 1984-1987 jego dyrektorem, zaś w latach 1987-1990 dziekanem Wydziału Mechanicznego. W latach 1987-1993 był członkiem Komitetu Mechaniki Polskiej Akademii Nauk.
Zajmował się zależnością chwilowych warunków plastyczności i równaniami konstytutywnymi ciał o granicach zależnych od znaku. Autor ponad 50 prac, 6 skryptów, 1 podręcznika akademickiego oraz promotor 6 doktorów.
Zmarł 29 sierpnia 2005 r.

</doc>
<doc id="5219588" url="https://pl.wikipedia.org/wiki?curid=5219588" title="Éric Justin Léon Zemmour">
Éric Justin Léon Zemmour



</doc>
<doc id="5219589" url="https://pl.wikipedia.org/wiki?curid=5219589" title="Éric Justin Zemmour">
Éric Justin Zemmour



</doc>
<doc id="5219590" url="https://pl.wikipedia.org/wiki?curid=5219590" title="Tadeusz Galanc">
Tadeusz Galanc

Tadeusz Galanc (ur. 1939 r.) – polski ekonomista. Absolwent Uniwersytetu Wrocławskiego. Od 1996 profesor na Wydziale Informatyki i Zarządzania Politechniki Wrocławskiej i dziekan Wydziału Informatyki i Zarządzania (1999-2005).

</doc>
<doc id="5219591" url="https://pl.wikipedia.org/wiki?curid=5219591" title="Challenge Mallorca 2022">
Challenge Mallorca 2022

Challenge Mallorca 2022 – seria pięciu kolarskich wyścigów jednodniowych, odbywających się pod koniec stycznia 2022 na hiszpańskiej Majorce. Rozgrywane dzień po dniu imprezy pod szyldem Challenge Mallorca posiadały kategorię 1.1 i wchodziły w skład cyklu UCI Europe Tour 2022.
Challenge Mallorca 2022 objęła pięć wyścigów rozgrywanych codziennie od 26 do 30 stycznia, które są jednymi z pierwszych rozgrywanych w Europie w sezonie 2022. Impreza uznawana jest za nieformalne otwarcie sezonu kolarskiego, choć w praktyce w sezonie 2022 wcześniej odbywały się już wyścigi na innych kontynentach, a w Europie kilka dni przed zawodami na Majorce miał miejsce wyścig Gran Premio Valencia (niższej kategorii – 1.2).
Edycja z 2022 jest 31. w historii Challenge Mallorca. Mimo rozgrywania ich pod jednym szyldem poszczególne wchodzące w jej skład wyścigi traktowane są jako oddzielne imprezy, a dla całej serii nie jest prowadzona żadna klasyfikacja wspólna.

</doc>
<doc id="5219594" url="https://pl.wikipedia.org/wiki?curid=5219594" title="Rezydencja Prezydenta Republiki Białorusi w Mińsku">
Rezydencja Prezydenta Republiki Białorusi w Mińsku



</doc>
<doc id="5219595" url="https://pl.wikipedia.org/wiki?curid=5219595" title="Zbory Boże Chrześcijan Dnia Siódmego">
Zbory Boże Chrześcijan Dnia Siódmego



</doc>
<doc id="5219597" url="https://pl.wikipedia.org/wiki?curid=5219597" title="Anna Ancher">
Anna Ancher

Anna Ancher (ur. 18 sierpnia 1859 w Skagen, zm. 15 kwietnia 1935) – duńska malarka naturalizmu, realizmu i impresjonizmu. Reprezentowała grupę Malarzy ze Skagen. Jej prace przedstawiały codzienne życie mieszkańców Skagen, głównie rybaków, kobiety i dzieci.
Wczesne życie.
Anna Kristine Brøndum urodziła się w Skagen, w rodzinie Ane Hedvig i Erika Brønduma, właściciela miejskiego zajazdu i sklepu. Jako jedyna z grupy Malarzy ze Skagen pochodziła ze Skagen. Grupa malarzy spotykała się w zajeździe ojca Ancher, Brøndums Hus, który był jedynym pensjonatem w mieście, dzięki czemu stał się malarskim miejscem spotkań.
Pierwsze lekcje malowania dostawała od Karla Madsena, Viggo Johansena i Michaela Anchera (jej przyszłego męża). W latach 1875-1878 uczęszczała do szkoły malarstwa dla kobiet w Kopenhadze. Jako kobieta nie mogła kształcić si w Królewskiej Duńskiej Akademii Sztuki, dlatego rozwijała się na prywatnych zajęciach. Wtedy też opracowała własny styl opierający się na grze światłem i cieniami, oraz operowaniu kolorem. Naukę rysunku praktykowała również w Paryżu u Pierra Puvisa de Chavannes. 
Dalsze życie i twórczość.
Debiutowała podczas Wiosennej Wystawy Charlottenborg w Kopenhadze w 1880 roku. W tym samym roku poślubiła swojego przyjaciela, malarza Michaela Anchera. W 1883 r. Anna urodziła ich jedyne dziecko, córkę Helgę Ancher. Pomimo nacisków ze strony części społeczeństwa, aby zamężne kobiety poświęcały się obowiązkom domowym, Anna kontynuowała, z sukcesami, działalność malarską.
Ancher w swoich dziełach często przedstawiała wnętrza chat rybackich, motywy z codziennego życia mieszkańców Skagen, zwłaszcza rybaków, kobiet i dzieci. Regularnie uwieczniała również obrzędy religijne, co prawdopodobnie wynika z jej religijnego wychowania. W swoim malarstwie efektywnie operowała światłem i kolorem. Po powrocie z Paryża tworzyła również bardziej złożone kompozycje, jak np. "Pogrzeb" z 1891 r. lub "Et missionsmøde" (1903). 
Anna Ancher była ceniona za profesjonalizm przez środowisko malarskie. Odbywała podróże z mężem po Europie, np. do Wiednia w 1882 r. i Paryża w 1885 i 1889 r. Wystawiała swoje dzieła także w Palace Of Fine Arts w Chicago podczas World's Columbian Exposition w 1893 r. 
W 1913 r. została odznaczona medalem „Ingenio et arti”, przyznawane najwybitniejszym duńskim artystom i naukowcom. W 1924 została przyznana jej nagroda Tagea Brandt Rejselegat. 
Zmarła 15 kwietnia 1935 w Skagen, osiem lat po swoim mężu. W 1964 r. córka Ancherów przekazała ich rodzinny dom w testamencie pod utworzenie muzeum Anchers Hus.

</doc>
<doc id="5219599" url="https://pl.wikipedia.org/wiki?curid=5219599" title="Amaury Cordeel">
Amaury Cordeel

Amaury Cordeel (ur. 9 lipca 2002 w Temse) – belgijski kierowca wyścigowy. Mistrz Hiszpańskiej Formuły 4 w 2018 roku. W 2022 roku kierowca Formuły 2 w zespole Van Amersfoort Racing.
Wyniki.
Podsumowanie.
† – Kierowca nie był zaliczany do klasyfikacji.
F3 Asian Championship.
† – Kierowca nie był zaliczany do klasyfikacji.

</doc>
<doc id="5219602" url="https://pl.wikipedia.org/wiki?curid=5219602" title="Zygmunt Galasiewicz">
Zygmunt Galasiewicz

Zygmunt Maciej Galasiewicz (ur. 24 lutego 1926 w Łucku, zm. 30 października 2016 we Wrocławiu) – polski fizyk.
Życiorys.
Studiował na Uniwersytecie Wrocławskim, uzyskując stopień magistra (1950) i doktora (1956) na podstawie rozprawy „O metodzie kwazicząstek”, a 1961 habilitował się, zaś w 1964 uzyskał tytuł profesora. Zawodowo związany z Instytutem Fizyki Teoretycznej Uniwersytetu Wrocławskiego, którego w latach 1984–91 był dyrektorem. 
Specjalista w dziedzinie teorii fazy skondensowanej, zwłaszcza cieczy kwantowych. W 1983 r. wyróżniony wraz z Jerzym Czerwonką Nagrodą Polskiej Akademii Nauk im. Marii Skłodowskiej-Curie. Odznaczony Krzyżem Komandorskim i Krzyżem Oficerskim Orderu Odrodzenia Polski oraz Medalem Komisji Edukacji Narodowej. W 2016 otrzymał Złoty Medal Uniwersytetu Wrocławskiego.

</doc>
<doc id="5219603" url="https://pl.wikipedia.org/wiki?curid=5219603" title="Alangium">
Alangium

Alangium, wyrzeczka ("Alangium" Lam.) – rodzaj roślin z rodziny dereniowatych (w niektórych systemach klasyfikacyjnych podnoszony do rangi rodziny "Alangiaceae"). Obejmuje 58 gatunków. Rośliny te występują w Afryce środkowej, w południowo-wschodniej Azji i Australazji – na obszarze od Pakistanu po Japonię oraz wschodnią Australię i Nową Kaledonię. Rodzaj najbardziej zróżnicowany jest w Afryce równikowej i w Chinach (11 gatunków). Najszerszy zasięg od wschodniej Afryki przez Indie po Chiny ma alangium chińskie "A. chinensis". Są to rośliny drzewiaste rosnące w lasach.
Rośliny te użytkowane są dla drewna, jako lecznicze i ozdobne. Australijski gatunek "A. villosum" ma drewno silnie aromatyczne po ścięciu. "A. salviifolium" wykorzystywany jest w Indiach do celów leczniczych, stosowany tam podobnie jak ipekakuana. Rośliny uprawiane są jako ozdobne, zwłaszcza alangium platanolistne "A. platanifolium", przy czym ze względu na wrażliwość na mrozy – tylko w klimacie ciepłym lub łagodnym umiarkowanym.
Systematyka.
W systemie APG IV z 2016 rodzaj siostrzany względem rodzaju dereń "Cornus" w rodzinie dereniowatych. W systemach klasyfikacyjnych wyróżniających liczniejsze, wąsko ujmowane rodziny (np. w systemie Takhtajana z 2009) rodzaj podnoszony jest do rangi monotypowej rodziny Alangiaceae (w XIX wieku w polskich źródłach określanych nazwą wyrzeczkowate).

</doc>
<doc id="5219604" url="https://pl.wikipedia.org/wiki?curid=5219604" title="Alangiaceae">
Alangiaceae



</doc>
<doc id="5219605" url="https://pl.wikipedia.org/wiki?curid=5219605" title="Zamek w Głębokiem">
Zamek w Głębokiem

Zamek w Głębokiem – nieistniejąca budowla obronna w Głębokiem na Białorusi. Istniał od XVI do XVIII wieku.
Opis.
Został zbudowany na miejscu „dworu” Zenowicza (południowo-zachodnia część miasta). Zamek zaznaczono na mapie Wielkiego Księstwa Litewskiego Macieja Strubicza z 1589 roku. Opisy zamku z tego okresu nie są znane, ale nie odbiegał on zapewne od tradycyjnej zabudowy tamtych czasów, posiadając ziemny wał oraz drewniane obwarowania i wieże. Podczas wojny polsko-rosyjskiej, 30 czerwca 1654 r. pod murami zamku doszło do bitwy pomiędzy oddziałami litewskimi a wojskami rosyjskimi dowodzonymi przez Ż. W. Kondyrowa. Według źródeł historycznych 2 sierpnia 1654 r. zamek został spalony, a kierujący obroną zamku podkomorzy połocki Piotr Kazimierz Biegański trafił do niewoli. W 1658 r. oddział wojsk pułkownika Władysława Wołłowicza wziął zamek szturmem i spalił go, a zdobyte armaty odwiózł do Dołhinowa. 6 listopada 1661 r. Głębokie zostało wyzwolone od Rosjan. Później zamek został odbudowany i przetrwał do końca XVIII wieku. W 1700 roku podczas Wielkiej Wojny Północnej został poważnie uszkodzony przez wielki pożar.
Zamek Radziwiłłów.
Po Zenowiczach właścicielami południowej części Głębokiego zostali Radziwiłłowie. Ostatnim właścicielem zamku z tego rodu był Dominik Radziwiłł. W jego czasach posiadłość Radziwiłłów w Głębokiem stanowił duży dwupiętrowy drewniany dom, młyn i lamus. O stanie zamku świadczy fakt, że podczas Inwazji na Rosję w lipcu 1812 r. Napoleon Bonaparte wolał ze sztabem nocować w klasztorze Karmelitów. Nazwa ulicy Zamkowej (obecnie Lenina) obowiązywała do II wojny światowej. Na miejscu zamku znajduje się budynek, w którym w dwudziestoleciu międzywojennym działał kinoteatr Corso, później kinoteatr Radzima. Obecnie jest to Sala Teatralna im. Ignacego Bujnickiego. W sierpniu 2005 roku zburzono resztki ceglanego muru zamku, przyległego do budynku kinoteatru. W jego miejscu wybudowano kawiarnię, następnie był tam sklep meblowy.

</doc>
<doc id="5219609" url="https://pl.wikipedia.org/wiki?curid=5219609" title="Zakład Dynamiki i Diagnostyki Turbin Instytutu Maszyn Przepływowych im. Roberta Szewalskiego Polskiej Akademii Nauk">
Zakład Dynamiki i Diagnostyki Turbin Instytutu Maszyn Przepływowych im. Roberta Szewalskiego Polskiej Akademii Nauk

Zakład Dynamiki i Diagnostyki Turbin Instytutu Maszyn Przepływowych im. Roberta Szewalskiego Polskiej Akademii Nauk (IMP PAN) – jeden z zakładów Ośrodka Mechaniki Maszyn w Instytucie Maszyn Przepływowych im. Roberta Szewalskiego Polskiej Akademii Nauk z siedzibą w Gdańsku; prowadzi działalność naukowo-badawczą w zakresie modelowania, analizy i badań eksperymentalnych różnego typu maszyn wirnikowych, ze szczególnym uwzględnieniem zjawisk dynamicznych występujących w układzie wirnik–łożyska.
Historia.
Zakład powstał w roku 1956 jako Zakład Elementów Maszyn. W roku 1971 został przekształcony w Zakład Mechaniki Tarcia i Smarowania, a w roku 1998 – w Zakład Dynamiki Wirników i Łożysk Ślizgowych. Od roku 2014 funkcjonuje jako Zakład Dynamiki i Diagnostyki Turbin.
Kierownicy Zakładu:
Prace badawczo-rozwojowe.
Tematyka prac badawczo-rozwojowych:
Pracownicy Zakładu uczestniczą w realizacji projektów badawczo-rozwojowych, a wyniki badań publikują w czasopismach naukowych o zasięgu międzynarodowym.
Baza laboratoryjna.
Zakład Dynamiki i Diagnostyki Turbin dysponuje czterema laboratoriami:

</doc>
<doc id="5219612" url="https://pl.wikipedia.org/wiki?curid=5219612" title="Iwona Blecharczyk">
Iwona Blecharczyk

Iwona Blecharczyk (ur. 24 września 1987 w Kosztowej) – polska kierowczyni samochodów ciężarowych, youtuberka, nauczycielka języka angielskiego jako obcego. Twórczyni samochodowego kanału "Trucking Girl" w serwisie internetowym YouTube, jako kobieta – wzór dla dziewcząt nagrodzona w 2019 tytułem Barbie Shero.
Życiorys.
Pochodzi z województwa podkarpackiego. Urodziła się w Kosztowej. W 2007 wystartowała w konkursie Miss Polonia i w Mielcu wzięła udział w finale Miss Polonia Podkarpacia. W 2010 ukończyła studia wyższe, z wykształcenia jest nauczycielką języka angielskiego. Podczas nauki pracowała w branży odzieżowej, jeździła jako kierowca busa z Polski do Anglii. Po studiach trafiła do szkoły, gdzie wykonywała pierwotny zawód. W 2011 zmieniła pracę – została kierowcą TIRów.
W 2013 roku w serwisie internetowym YouTube założyła kanał "Trucking Girl", na którym prezentuje nagrania z kabiny ciężarówki oraz pogadanki na tematy okołosamochodowe. Kanał prowadzi w dwóch językach – polskim i angielskim. Odbiorcy z Polski stanowią około połowy widowni. Poza Polską nagrania statystycznie najwięcej razy oglądane są w Niemczech, Stanach Zjednoczonych, Kanadzie i Wielkiej Brytanii.
W okresie 2017–2018 przebywała w Ameryce Północnej (Kanada, Stany Zjednoczone), jeżdżąc m.in. po Lodowym Szlaku i polach naftowych.
W 2019 firma Mattel przyznała jej (jako drugiej Polce po Martynie Wojciechowskiej) tytuł Barbie Shero; z tej okazji Iwona Blecharczyk otrzymała 29-centymetrową lalkę Barbie wykonaną na swój wzór. Po niej, w 2021, to wyróżnienie przyznano Anicie Włodarczyk.
Bywa w telewizji, gdzie prowadziła program "Przygody truckerki" dla Discovery Channel, a także na innych kanałach na YouTube (np. kanał Rafała Gębury "7 metrów pod ziemią"), mówiąc o sprawach okołozawodowych. W Polsce była prezentowana m.in. przez naTemat.pl, Viva.pl, Claudia.pl, Polskie Radio, Newsweek Polska, PolenJournal. Za granicą napisały o Iwonie Blecharczyk m.in. niemiecki tygodnik Die Zeit, Der Spiegel Panorama, kanadyjski dziennik La Presse z Montrealu, witryna metropolitaine.fr z Bordeaux. Influencerka angażuje się w działania charytatywne oraz na rzecz społeczności kierowców zawodowych.
Została zaproszona do udziału jako prelegentka w konferencji z cyklu TEDx.
Zdobywczyni tytułu Człowiek Roku – Skrzydła Transportu 2019 przyznawanej przez Transport Logistyka Polska.
Została ambasadorem marek Orlen (z Robertem Kubicą, Kubą Przygońskim i Adriennem Vogelem), Volvo Truck i Eurowag oraz Fundacji Truckerslife i programu Trzeźwo myślę.
W 2020 Wydawnictwo Muza opublikowało 320-stronicową książkę Iwony Blecharczyk "Trucking girl. 70-metrową ciężarówką przez świat" (), o tematyce zbliżonej do jej twórczości internetowej.

</doc>
<doc id="5219616" url="https://pl.wikipedia.org/wiki?curid=5219616" title="Suboty (rejon drohiczyński)">
Suboty (rejon drohiczyński)

Suboty (, "Subaty"; , "Subboty") – wieś na Białorusi, w obwodzie brzeskim, w rejonie drohiczyńskim, w sielsowiecie Braszewicze. W 2009 roku liczyła 95 mieszkańców.

</doc>
<doc id="5219618" url="https://pl.wikipedia.org/wiki?curid=5219618" title="Gimnastyka na Letnich Igrzyskach Olimpijskich 2020 – ćwiczenia wolne mężczyzn">
Gimnastyka na Letnich Igrzyskach Olimpijskich 2020 – ćwiczenia wolne mężczyzn

Ćwiczenia wolne mężczyzn były jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału zakwalifikowało się osiem najlepszych zawodników, z zastrzeżeniem, że z jednego kraju mogą wystartować w finale maksymalnie dwaj zawodnicy. Na wynik składają się: punktacja za wykonanie elementów oraz ocena za "wykonanie, kompozycję i artyzm". W przypadku identycznej oceny końcowej, o kolejności decyduje w pierwszej kolejności ocena za wykonanie, a następnie za trudność.

</doc>
<doc id="5219619" url="https://pl.wikipedia.org/wiki?curid=5219619" title="Clitumninae">
Clitumninae

Clitumninae - podrodzina straszyków z rodziny Phasmatidae. Spotykane w Azji.
Systematyka.
"Phasmida Species File" wyróżnia 3 plemienia:
Clitumnini.
Brunner von Wattenwyl, 1893
Medaurini.
Hennemann &amp; Conle, 2008
Pharnaciini.
Günther, 1953

</doc>
<doc id="5219620" url="https://pl.wikipedia.org/wiki?curid=5219620" title="Nowy Dwór (rejon małorycki)">
Nowy Dwór (rejon małorycki)

Nowy Dwór, także Dwór Nowy (, "Nowy Dwor"; , "Nowyj Dwor") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym kolonia leżąca w Polsce, w województwie poleskim, do 12 kwietnia 1928 w powiecie brzeskim, w gminie Wielkoryta, następnie w powiecie kobryńskim, w gminie Nowosiółki. W 1921 liczyła 105 mieszkańców. Wszyscy oni byli Białorusinami wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5219626" url="https://pl.wikipedia.org/wiki?curid=5219626" title="Troica (obwód kurski)">
Troica (obwód kurski)

Troica () – wieś (ros. село, trb. sieło) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 7,5 km od centrum administracyjnego sielsowietu (Biesiedino), 21 km na wschód od centrum administracyjnego rejonu (Kursk), 7 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 56 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 67 osób.

</doc>
<doc id="5219627" url="https://pl.wikipedia.org/wiki?curid=5219627" title="Careborysów">
Careborysów

Careborysów (Carew-Borysów, , ) – dawne miasto i twierdza rosyjska zlokalizowane u ujścia rzeki do Oskołu. Jeden z najstarszych punktów osadnictwa na obszarze Ukrainy Słobodzkiej. Zostało założone przez i Siemiona Alforowa w 1599 na polecenie cara Borysa Godunowa jako jedna z głównych fortec Carstwa Rosyjskiego na południowym pograniczu. W 1612 spalone przez Tatarów i opuszczone. Próbę odbudowy miasta podjęto bez powodzenia w 1625. Twierdzę odbudowano w 1656 ale do końca XVII stulecia została ona ponownie opuszczona. Obecnie w miejscu dawnego miasta znajduje się grodzisko i stanowisko archeologiczne.

</doc>
<doc id="5219628" url="https://pl.wikipedia.org/wiki?curid=5219628" title="Boutefeu">
Boutefeu

„Boutefeu” – nazwa noszona na przestrzeni dziejów przez okręty Marine nationale:

</doc>
<doc id="5219629" url="https://pl.wikipedia.org/wiki?curid=5219629" title="Troica">
Troica

Troica () – nazwa toponimów w Rosji
m.in.:

</doc>
<doc id="5219631" url="https://pl.wikipedia.org/wiki?curid=5219631" title="Stary Dwór (rejon małorycki)">
Stary Dwór (rejon małorycki)

Stary Dwór, także Dwór Stary (, "Stary Dwor"; , "Staryj Dwor") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym kolonia leżąca w Polsce, w województwie poleskim, do 12 kwietnia 1928 w powiecie brzeskim, w gminie Wielkoryta, następnie w powiecie kobryńskim, w gminie Nowosiółki. W 1921 liczyła 100 mieszkańców. Wszyscy oni byli Białorusinami wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5219633" url="https://pl.wikipedia.org/wiki?curid=5219633" title="Naser Ferri">
Naser Ferri

Naser Ferri (ur. 12 stycznia 1955 w Peciu) – kosowski i jugosłowiański historyk i archeolog.
Życiorys.
W 1978 roku ukończył studia archeologiczne na Uniwersytecie w Zagrzebiu i studia podyplomowe w 1987. W 1997 obronił pracę doktorską.
W 1979 roku rozpoczął pracę w Instytucie Albanologicznym w Prisztinie, początkowo jako asystent, a od 2003 roku jako doradca naukowy.
Od 1998 roku pracuje na Wydziale Historyczno-Filozoficznym Uniwersytetu w Prisztinie, a od 2008 roku również na Uniwersytecie w Djakowicy.
W 1999 roku był dyrektorem Muzeum Kosowa w Prisztinie.
Poza językiem albańskim, Naser Ferri deklaruje znajomość języka włoskiego, chorwackiego i angielskiego.
Jest członkiem Stowarzyszenia Archeologów Słowenii.

</doc>
<doc id="5219634" url="https://pl.wikipedia.org/wiki?curid=5219634" title="Wykrywanie i reagowanie w punkcie końcowym">
Wykrywanie i reagowanie w punkcie końcowym

Endpoint detection and response (EDR), znane również jako endpoint threat detection and response (ETDR) - ogólna nazwa rozwiązań, które stale monitorują i reagują w celu neutralizowania cyberzagrożeń. 
Historia.
W 2013 r. Anton Chuvakin z firmy Gartner stworzył termin „wykrywanie i reagowanie na zagrożenia punktów końcowych” dla „narzędzi skoncentrowanych głównie na wykrywaniu i badaniu podejrzanych procesów oraz problemów na hostach/punktach końcowych”. Obecnie jest to powszechnie znane jako EDR. 
Raport "Endpoint Detection and Response – Global Market Outlook (2017-2026)", mówi, że zastosowanie rozwiązań typu EDR opartych na chmurze oraz lokalnie będzie wzrastać o 26% rocznie do 2026 r. będzie wyceniane na 7,26mld USD. Natomiast według "raportu Artificial Intelligence (AI) w Cyber Security Market" autorstwa Zion Market Research, rola uczenia maszynowego i sztucznej inteligencji stworzy do 2025 r. rynek cyberbezpieczeństwa o wartości 30,9 mld USD. 
W 2020 r. kod źródłowy powszechnie używanego narzędzia EDR został udostępniony przez Comodo Cybersecurity jako OpenEDR.
Pojęcie.
Technologia wykrywania i reagowania na punktach końcowych (EDR) służy do rozpoznawania podejrzanego zachowania i zaawansowanych trwałych zagrożeń na punktach końcowych (end pointach) w środowisku oraz do odpowiedniego ostrzegania administratorów. Wykorzystuje do tego dane agregowane z punktów końcowych oraz pozostałych źródeł. Dane te mogą, ale nie muszą być wzbogacone o dodatkową analizę w chmurze. Rozwiązania EDR służą przede wszystkim do ostrzegania, a nie warstwą ochronną, ale funkcje mogą być łączone w zależności od dostawcy i pakietu. Informacje mogą być przechowywane w scentralizowanej bazie danych lub przekazywane do konsoli zarządzającej lub narzędzia SIEM. 
Każda platforma EDR ma swój unikalny zestaw możliwości działające w trybie online, jak i offline, reagowanie na zagrożenia w czasie rzeczywistym, zwiększanie widoczności i przejrzystości danych użytkownika, wykrywanie zapisanych zdarzeń punktów końcowych i wstrzyknięć złośliwego oprogramowania, tworzenie czarnych i białych list oraz integracja z innymi technologiami. Niektórzy dostawcy technologii EDR wykorzystują darmową klasyfikację i strukturę Mitre Att&amp;ck dla zagrożeń.

</doc>
<doc id="5219635" url="https://pl.wikipedia.org/wiki?curid=5219635" title="Szereszowce">
Szereszowce

Szereszowce (, "Szaraszoucy"; , "Szereszowcy") – wieś na Białorusi, w obwodzie brzeskim, w rejonie małoryckim, w sielsowiecie Czerniany.
Historia.
W dwudziestoleciu międzywojennym zaścianek leżący w Polsce, w województwie poleskim, w powiecie kobryńskim, w gminie Oziaty. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5219640" url="https://pl.wikipedia.org/wiki?curid=5219640" title="Gołębnik">
Gołębnik

Gołębnik – niewielki budynek gospodarczy (inwentarski) służący hodowli i przetrzymywaniu gołębi.
Pierwotnie gołębie hodowano przede wszystkim na mięso. Wznoszono dla nich wieże (niektóre z nich zachowane są do dziś), w których osiedlały się i żywiły samodzielnie, czemu sprzyjał łagodny klimat śródziemnomorski. Ludzie podbierali im jaja i pisklęta, ale gołębie szybko przystępowały do kolejnego rozrodu.
Obecne gołębniki mają głównie za zadanie zapewnić gołębiom bezpieczeństwo i chronić przed drapieżnikami, np. jastrzębiami. Często łączone są z wolierami. Prawidłowo wykonany obiekt winien być suchy i zapewniać ptakom dobrą wentylację. Jest wyposażony w karmniki, a czasem także w monitoring wizyjny.

</doc>
<doc id="5219649" url="https://pl.wikipedia.org/wiki?curid=5219649" title="Szechowcowo">
Szechowcowo

Szechowcowo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 1 km od centrum administracyjnego sielsowietu (Biesiedino), 14 km na wschód od centrum administracyjnego rejonu (Kursk), 1 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajdują się 104 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 222 osoby.

</doc>
<doc id="5219651" url="https://pl.wikipedia.org/wiki?curid=5219651" title="Twierdzenie Thevenina">
Twierdzenie Thevenina



</doc>
<doc id="5219658" url="https://pl.wikipedia.org/wiki?curid=5219658" title="Apanasionki (rejon miorski)">
Apanasionki (rejon miorski)

Apanasionki (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 36 osób, 33 były wyznania rzymskokatolickiego a 3 prawosławnego. Jednocześnie wszyscy mieszkańcy zadeklarowali polską przynależność narodową. Było tu 8 budynków mieszkalnych. W 1931 w 7 domach zamieszkiwało 41 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5219663" url="https://pl.wikipedia.org/wiki?curid=5219663" title="Sełyszcze (obwód czerkaski)">
Sełyszcze (obwód czerkaski)

Sełyszcze () – wieś na Ukrainie, w obwodzie czerkaskim, w rejonie zwinogródzkim, siedziba administracyjna hromady. W 2001 roku liczyła 1576 mieszkańców.

</doc>
<doc id="5219664" url="https://pl.wikipedia.org/wiki?curid=5219664" title="Sielsowiet Czerniany">
Sielsowiet Czerniany

Sielsowiet Czerniany (, ) – sielsowiet na Białorusi, w obwodzie brzeskim, w rejonie małoryckim, z siedzibą w Czernianiach.
Demografia.
Według spisu z 2009 sielsowiet Czerniany zamieszkiwało 1396 osób, w tym 1252 Białorusinów (89,68%), 102 Ukraińców (7,31%), 29 Rosjan (2,08%), 4 Polaków (0,29%), 3 osoby innych narodowości i 6 osób, które nie podały żadnej narodowości.
Geografia i transport.
Sielsowiet położony jest na Polesiu Brzeskim, w północnowschodniej części rejonu małoryckiego. Przez sielsowiet przebiega droga magistralna M12.

</doc>
<doc id="5219666" url="https://pl.wikipedia.org/wiki?curid=5219666" title="Antoni Szamocki">
Antoni Szamocki

Antoni Szamocki (ur. 1765, zm. 1 września 1839 w Warszawie) – poseł na sejm Czteroletni, kawaler maltański.
Życiorys.
Kalendarzyk Polityczny Warszawski na Rok Przestępny 1776 podaje Antoniego Szamockiego jako jednego z ośmiu Kawalerów maltańskich fundujących komadorię rodzinną. Podobnie jest w Kalendarzyku na lata: 1778, 1779, 1781 oraz 1788.
Komandoria rodzinna Szamockich, według Mateusza Klemperta, utworzona została przez Wojciecha Szamockiego (1713–1778 — syna Piotra i Teresy Rusieckiej; chorążego i skarbnika warszawskiego, posła na sejm.) na dobrach: Szczaki, Wola Mroczkowska, Duchnice, Dzierzki, Czajki, Sokołki i Krupki.
Antoni Szamocki był posłem na sejm Czteroletni (ks. mazowieckie ziemia warszawska).
Znajduje się wśród sygnatariuszy aktu konfederacji generalnej Sejmu Czteroletniego.
W 1787 odziedziczył dwór i dobra Siedmiorogów.
W 1822 majątek w Szczakach należący do Antoniego Szamockiego został zlicytowany. W następnym roku zlicytowane zostały pozostałe dobra ziemskie Duchnice, Czajki, Dzierżki, Białka i Wola Mroczkowska.
Życie prywatne.
25 lutego 1824 poślubił Anielę Bollman córkę Karola i Anieli z domu Rhode. Posiadali dwoje dzieci Józefę Ludwikę(1813–1832) oraz Henryka Aleksego (1823–1851).
Zmarł w Warszawie 1 września 1839 i pochowany został na cmentarzu Powązkowskim.

</doc>
<doc id="5219667" url="https://pl.wikipedia.org/wiki?curid=5219667" title="János Erdei">
János Erdei

János Erdei (ur. 2 listopada 1919 w Makó, zm. 10 stycznia 1997 w Óföldeák) – węgierski bokser. Brązowy medalista mistrzostw Europy. Uczestnik igrzysk olimpijskich w 1952 w Helsinkach, gdzie zajął piąte miejsce.
Kariera sportowa.
Pięciokrotny mistrz Węgier. Wygrywał w latach 1943, 1944, 1949, 1950 i 1951 roku. Wszystkie tytuły zdobywał w wadze koguciej.
W roku 1951 wystartował w Mistrzostwach Europy w Mediolanie, gdzie zdobył brązowy medal w wadze koguciej. W półfinale decyzją sędziów przegrał z późniejszym mistrzem Włochem Vincenzo Dall’Osso. Werdykt był bardzo kontrowersyjny, a zdaniem polskiej prasy było to największe fałszerstwo całego turnieju.
W roku 1952 brał udział w igrzyskach olimpijskich w 1952 w Helsinkach, gdzie zajął piąte miejsce w wadze piórkowej. W walkach eliminacyjnych pokonał 2:1 Bułgara Georgi Malezanowa oraz Kurta Schirrę z Kraju Saary (3:0). W ćwierćfinale stosunkiem głosów 1:2 przegrał z późniejszym mistrzem olimpijskim Janem Zacharą z Czechosłowacji.
Upamiętnienie.
W roku 2009 dawna Miejska Hala Sportowa w Makó przyjęła imię Janosa Erdei. Kilkakrotnie rozgrywano tam turniej poświęcony jego pamięci.

</doc>
<doc id="5219669" url="https://pl.wikipedia.org/wiki?curid=5219669" title="Conocoxa armatipes">
Conocoxa armatipes

Conocoxa armatipes – gatunek błonkówki z rodziny "Pergidae".
Taksonomia.
Gatunek ten został opisany 1942 przez René Malaise pod nazwą "Gayana armatipes". Jako miejsce typowe podano chilijskie miasto Contulmo. W 1978 roku David Smith przeniósł go do rodzaju "Conocoxa".
Zasięg występowania.
Ameryka Południowa, znany jedynie z Chile z regionu Biobío w śr. części kraju.

</doc>
<doc id="5219670" url="https://pl.wikipedia.org/wiki?curid=5219670" title="Anri Kawamura">
Anri Kawamura

 – japońska narciarska dowolna, złota medalistka mistrzostw świata juniorów.
Po raz pierwszy na arenie międzynarodowej pojawiła się 2 lutego 2019 roku w Tazawako, gdzie wygrała rywalizację w jeździe po muldach. W 2021 roku wystąpiła na mistrzostwach świata juniorów w Krasnojarsku, zdobywając złoty medal w tej samej konkurencji. W Pucharze Świata zadebiutowała 7 grudnia 2019 roku w Ruce, kończąc rywalizację w jeździe po muldach na drugiej pozycji. Rozdzieliła tam na podium Francuzkę Perrine Laffont i Britteny Cox z Australii. W klasyfikacji końcowej jazdy po muldach w sezonie 2020/2021 zajęła drugie miejsce. W sezonie 2021/2022 zajęła trzecie miejsce w klasyfikacji generalnej muld (MO+DM), a w klasyfikacji jazdy po muldach (MO) była druga.
Osiągnięcia.
Puchar Świata.
Miejsca w klasyfikacji generalnej jazdy po muldach.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="5219671" url="https://pl.wikipedia.org/wiki?curid=5219671" title="Woroncowo (obwód kurski)">
Woroncowo (obwód kurski)

Woroncowo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 1 km od centrum administracyjnego sielsowietu (Biesiedino), 15 km na wschód od centrum administracyjnego rejonu (Kursk), 1 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 113 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 224 osoby.

</doc>
<doc id="5219672" url="https://pl.wikipedia.org/wiki?curid=5219672" title="Woroncowo">
Woroncowo

Woroncowo () – nazwa toponimów w Rosji
m.in.:

</doc>
<doc id="5219673" url="https://pl.wikipedia.org/wiki?curid=5219673" title="Getto w Sobolewie">
Getto w Sobolewie

Getto w Sobolewie – utworzone 21 listopada 1941 przez okupacyjne władze niemieckie getto w Sobolewie dla około 2 tys. Żydów. Zlikwidowane we wrześniu 1942 roku, poprzez wywiezienie większości mieszkańców do obozu zagłady w Treblince lub zamordowanie części z nich na miejscu. Ostatnich Żydów skupionych w sobolewskim getcie Niemcy zamordowali w styczniu 1943 (likwidacja tzw. getta wtórnego lub szczątkowego).
Według spisu powszechnego z 1921 w Sobolewie mieszkało 561 Żydów przy ogólnej liczbie 976 mieszkańców.
Po zakończeniu wojny obronnej z września 1939 Niemcy rozpoczęli represjonowanie ludności żydowskiej Sobolewa. 23 października 1940 umieszczono tutaj ok. 170 żydowskich rodzin z Maciejowic.
Getto zostało utworzone w grudniu 1941 na podstawie zarządzenia wydanego 20 listopada 1941 przez starostę garwolińskiego dr. Karla Freundenthala. Powstało ono w rejonie ulic Długiej, Orlicz-Dreszera i Starego Rynku. Przyjmuje się, że w getcie znalazło się ok. 2000 osób żyjących w kilkudziesięciu domach.
Między 27 a 30 września 1942 Sobolew był puntem wywózki Żydów z terenu starostwa garwolińskiego, w tym z miejscowego getta, ze Stoczka, Łaskarzewa, Parysowa i Żelechowa. Przetransportowano ich w celu zamordowania do obozu zagłady w Treblince.
Na mocy wydanego 28 października 1942 zarządzenia wyższego dowódcy policji i SS w Krakowie Friedricha Krügera o utworzeniu żydowskich dzielnic mieszkaniowych w Kałuszynie, Kosowie, Rembertowie, Siedlcach, Sobolewie i Warszawie powstało w Sobolewie tzw. „getto wtórne”. Skupiono w nim ukrywające się osoby, które nie zostały deportowane podczas akcji z września 1942 i później. Zgłaszali się tam także ludzie, których Niemcy zwabili rzekomymi gwarancjami bezpieczeństwa. W grudniu 1942 do ludności getta dołączyli żydowscy robotnicy z obozu pracy przymusowej w Wildze. 10 stycznia 1943 Niemcy zlikwidowali getto. Kilkudziesięciu Żydów zamordowali na miejscu. Pogrzebano ich pod lasem.
Według danych z witryny internetowej parafii rzymskokatolickiej w Sobolewie ówczesny jej proboszcz ks. Julian Roszkiewicz, kapelan Armii Krajowej „wysyła[ł] sukcesywnie do głodującego getta wozy konne z żywnością na swój koszt i zachęca[ł] innych parafian do akcji pomocy”.
Istnieją świadectwa o udzielaniu przez niektórych chrześcijańskich mieszkańców Sobolewa pomocy ukrywającym się przed Niemcami Żydom. 21 marca 2017 Józef i Marcjanna Goławscy zostali uhonorowani przez Instytut Yad Vashem w Jerozolimie tytułem Sprawiedliwych wśród Narodów Świata za pomoc udzieloną żydowskiej mieszkańce Sobolewa Esterze Borensztajn (ur. 1932).
Po wojnie do Sobolewa powróciło kilku ocalałych z Zagłady żydowskich mieszkańców. Trzech z nich zostało zamordowanych.

</doc>
<doc id="5219677" url="https://pl.wikipedia.org/wiki?curid=5219677" title="Shanghai Greenland Shenhua">
Shanghai Greenland Shenhua



</doc>
<doc id="5219679" url="https://pl.wikipedia.org/wiki?curid=5219679" title="Conocoxa chalicipoda">
Conocoxa chalicipoda

Conocoxa chalicipoda – gatunek błonkówki z rodziny "Pergidae".
Taksonomia.
Gatunek ten został opisany 1942 przez Sieverta Rohwera. Jako miejsce typowe podano argentyńską prowincję Chubut w Patagonii. Holotypem była samica.
Zasięg występowania.
Ameryka Południowa, znany ze śr. Argentyny (prow. Chubut), oraz śr. Chile (region Araukania).

</doc>
<doc id="5219680" url="https://pl.wikipedia.org/wiki?curid=5219680" title="Granja Nova">
Granja Nova

Granja Nova – parafia "(freguesia)" w gminie Tarouca, w Portugalii. Według danych na rok 2011 parafię zamieszkiwało 396 osób, a gęstość zaludnienia wyniosła 57,7 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym luty (4 °C). Średnia suma opadów wynosi 1152 milimetry rocznie. Najbardziej wilgotnym miesiącem jest styczeń (168 milimetrów opadów), a najbardziej suchym jest sierpień (9 milimetrów opadów).

</doc>
<doc id="5219685" url="https://pl.wikipedia.org/wiki?curid=5219685" title="Jerzy Wrzoskowicz">
Jerzy Wrzoskowicz

Jerzy Wrzoskowicz pseud. Cyd, właściwie Jerzy Henryk Wrzoskowicz, (ur. 17 maja 1921 w Warszawie, zm. 21 sierpnia 1997 w Warszawie) – uczestnik powstania warszawskiego, żołnierz Polskich Sił Zbrojnych na Zachodzie, inżynier mechanik.
Życiorys.
Okres przed powstaniem.
Od dzieciństwa mieszkał na Starówce w Warszawie w domu przy ul. Brzozowej 43. Ukończył Państwową Szkołę Budownictwa Lądowego i Wodnego II stopnia w Warszawie. W październiku 1942 r. został żołnierzem konspiracji, najpierw ZWZ, później Armii Krajowej. Otrzymał przydział mobilizacyjny do 119 plutonu saperów, VIII Zgrupowania, I Rejonu.
Uczestnictwo w powstaniu.
1 sierpnia 1944 r. o godzinie 14 zgłosił się na punkt koncentracji w szkole przy ul. Sewerynów. 
Uczestniczył w pierwszym ataku (1 sierpnia o godzinie 17:00) na Uniwersytet Warszawski, od strony ul. Oboźnej.
W pierwszej fazie powstania pełnił służbę wartowniczą oraz doraźnie wzmacniał oddziały broniące stanowisk od strony Muzeum Narodowego.
23 sierpnia został przydzielony do obsady transportera Jaś, który tego samego dnia o 4 rano wyruszył na akcję wraz z transporterem Kubuś. Przemieszczając się w kierunku Krakowskiego Przedmieścia transportery zostały zatrzymane przy ul. Traugutta, a starszy saper Wrzoskowicz dostał zadanie wysadzenia bramy wjazdowej na teren uniwersytetu – zadanie to zostało wykonane pomyślnie. Pomimo zdobycia bunkra oraz broni, drugi atak na Uniwersytet Warszawski zakończył się niepowodzeniem.
Uczestniczył w trzecim, również nieudanym, ataku na budynki uniwersytetu – 2 września o godzinie 16:00.
Od 3 września został przydzielony do wzmocnienia obrony oraz do wykonywania zadań specjalnych.
Po wycofaniu się z Powiśla do dnia kapitulacji oddział, w którym walczył Jerzy Wrzoskowicz, zajął pozycje w ruinach Poczty Głównej.
Okres po upadku powstania.
2/5 października 1944 r. został wzięty do niewoli niemieckiej i skierowany do stalagu XI-B w Frankenthal, jako jeniec o numerze 140721/XI-B. 24 października 1944 przeniesiony do stalagu VI-J w Krefeld, w którym przebywał do wyzwolenia. Następnie wstąpił do Polskich Sił Zbrojnych na Zachodzie. Do Polski powrócił 2 września 1946 r.
Od 1 września 1948 r., do 30 grudnia 1988 r. pracował w Warszawskim Przedsiębiorstwie Konstrukcji Stalowych i Urządzeń Przemysłowych MOSTOSTAL na różnych stanowiskach. W latach 1984–1988 piastował stanowisko Dyrektora Oddziału Puławy. Z dniem 31 grudnia 1988 r. przeszedł na emeryturę.
21 września 1970 r. ukończył zaoczne, wyższe studia zawodowe na Wydziale Mechaniki i Energetyki Cieplnej Politechniki Warszawskiej, zdobywając tytuł inżyniera mechanika.
Życie prywatne.
Jerzy Henryk Wrzoskowicz był synem Stanisława i Antoniny, z domu Kozerskiej. Miał brata Kajetana. Ożenił się z Matyldą z domu Barańską. Miał dwóch synów Adama (ur. 1965) oraz Jarosława (ur. 1968)
Zmarł 21 sierpnia 1997 r. Został pochowany w grobie rodzinnym na Cmentarzu Bródnowskim w Warszawie (kwatera 92A-I-25).

</doc>
<doc id="5219686" url="https://pl.wikipedia.org/wiki?curid=5219686" title="Matěj Švancer">
Matěj Švancer

Matěj Švancer (ur. 26 marca 2004 w Pradze) – czeski narciarz dowolny, od 2021 roku reprezentujący Austrię, dwukrotny medalista mistrzostw świata juniorów.
Po raz pierwszy na arenie międzynarodowej pojawił się 3 lutego 2018 roku w Oberammergau, gdzie w zawodach juniorskich zajął 13. miejsce w slopestyle'u. W 2020 roku wystąpił na igrzyskach olimpijskich młodzieży w Lozannie, zdobywając złoto w Big Air. Podczas rozgrywanych rok później mistrzostw świata juniorów w Krasnojarsku wywalczył złote medale w Big Air i slopestyle'u.
W Pucharze Świata zadebiutował 3 listopada 2019 roku w Modenie, zajmując 28. miejsce w Big Air. Na podium zawodów tego cyklu pierwszy raz stanął 22 października 2021 roku w Chur, wygrywając rywalizację w Big Air. W zawodach tych wyprzedził Kanadyjczyka Teala Harle'a i Birka Ruuda z Norwegii. W sezonie 2021/2022 zwyciężył w klasyfikacji Big Air.
W 2022 roku wystartował na igrzyskach olimpijskich w Pekinie w 2022 roku, zajmując ósme miejsce w slopestyle'u i 26. miejsce w Big Air.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="5219688" url="https://pl.wikipedia.org/wiki?curid=5219688" title="Nissan Silvia Varietta">
Nissan Silvia Varietta



</doc>
<doc id="5219690" url="https://pl.wikipedia.org/wiki?curid=5219690" title="Komitet Solidaritet med Polens Barn">
Komitet Solidaritet med Polens Barn

Komitet Solidaritet med Polens Barn (Komitet Solidarności z Polskimi Dziećmi) z siedzibą w Lund pośredniczył w przekazywaniu pomocy polskim dzieciom w czasie kryzysu ekonomicznego i politycznego w latach 80. XX wieku. Członkami założycielami byli Antoni Wieloch, Krystyna Wieloch, Gunnar Lindh, Gunilla Weibull, Per Bygren, Ann-Marie Bonow Ellerström, Ingrid Bäckman i Eva Nilsson.
Kryzys gospodarczy i polityczny w latach 80. w Polsce doprowadził do niedoboru żywności, artykułów higienicznych, leków oraz do poważnych niepokojów społecznych. Szwecja zaangażowała się w pomoc humanitarną dla Polski. Krystyna i Antoni Wieloch podczas swoich wizyt w Polsce w 1980 zauważyli, że dzieci są grupą bardzo narażoną i utworzyli 21 października 1981 roku Komitet „Solidaritet med Polens Barn”.
Komitet organizował zbiórki żywności, artykułów medycznych, odzieży, lekarstw i gotówki. Do współpracy zaangażował szkoły m.in. w Lund, Rödeby, Linköping, organizacje takie jak Lions, kongregacje kościelne diecezje w i . Organizowano własne imprezy, np. bazary z polskim rękodziełem, współpracowano ze stowarzyszeniem lalek Charlotte Weibull z Åkarp. Firma transportowa Nordisk Transport AB zaoferowała bezpłatny przewóz pomocy do Polski. Przeważnie ktoś z Komitetu towarzyszył transportowi i upewniał się, że dotarł we właściwe miejsce. Dzięki wcześniejszym kontaktom Krystyny i Antoniego Wielochów z Towarzystwem Przyjaciół Dzieci, Instytutem Matki i Dziecka w Warszawie, Towarzystwem Opieki nad Ociemniałymi w Laskach oraz NSZZ Solidarność, pomoc docierała szybko do najbardziej potrzebujących. W okresie 1981–96 zebrano ponad 1 milion koron szwedzkich oraz wysłano 109 tirów 20-tonowych z pomocą do Polski.

</doc>
<doc id="5219691" url="https://pl.wikipedia.org/wiki?curid=5219691" title="Ine z Wesseksu">
Ine z Wesseksu



</doc>
<doc id="5219693" url="https://pl.wikipedia.org/wiki?curid=5219693" title="Bolszoje Malcewo">
Bolszoje Malcewo

Bolszoje Malcewo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 4,5 km od centrum administracyjnego sielsowietu (Biesiedino), 18 km na wschód od centrum administracyjnego rejonu (Kursk), 4 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 50 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 65 osób.

</doc>
<doc id="5219694" url="https://pl.wikipedia.org/wiki?curid=5219694" title="Błażki (rejon miorski)">
Błażki (rejon miorski)

Błażki (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 123 osoby, 121 było wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali polską przynależność narodową. Było tu 26 budynków mieszkalnych. W 1931 w 32 domach zamieszkiwało 175 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5219712" url="https://pl.wikipedia.org/wiki?curid=5219712" title="Rumanowe Koryto">
Rumanowe Koryto



</doc>
<doc id="5219713" url="https://pl.wikipedia.org/wiki?curid=5219713" title="David Mobärg">
David Mobärg

Carl David Mobärg (ur. 17 maja 1999 w Undersåker) – szwedzki narciarz dowolny, dwukrotny medalista mistrzostw świata juniorów.
Po raz pierwszy na arenie międzynarodowej pojawił się 19 stycznia 2016 roku w Duved, gdzie w zawodach FIS zajął 17. miejsce w skicrossie. W marcu 2016 roku wystąpił na mistrzostwach świata juniorów w Val Thorens, zdobywając srebrny medal w skicrossie. Podczas rozgrywanych trzy lata później mistrzostw świata juniorów w Reiteralm wywalczył w tej samej konkurencji złoty medal. W Pucharze Świata zadebiutował 11 lutego 2017 roku w Idre Fjäll, zajmując 54. miejsce. Pierwsze pucharowe punkty wywalczył 17 grudnia 2018 roku w Arosie, plasując się na 11. miejscu. Na podium zawodów tego cyklu pierwszy raz stanął 15 grudnia 2020 roku w Arosie, wygrywając rywalizację w skicrossie. W zawodach tych wyprzedził dwóch Szwajcarów: Alexa Fivę i Joosa Berry'ego.
W 2019 roku wystartował na mistrzostwach świata w Utah, gdzie zajął dziesiąte miejsce w skicrossie. Na rozgrywanych dwa lata później mistrzostwach świata w Idre Fjäll był trzynasty.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skicrossu zastąpiła klasyfikację generalną.

</doc>
<doc id="5219717" url="https://pl.wikipedia.org/wiki?curid=5219717" title="Józef Groszek">
Józef Groszek

Józef Edward Groszek, ps. „Świderski” (ur. 27 października 1895 w Szumlanach, zm. po 1939) – major piechoty Wojska Polskiego.
Życiorys.
Urodził się 27 października 1895 w Szumlanach, w ówczesnym powiecie podhajeckim Królestwa Galicji i Lodomerii. W czasie I wojny światowej walczył w szeregach cesarskiej i królewskiej Armii. Jego oddziałem macierzystym był Pułk Piechoty Nr 24. Na stopień podporucznika rezerwy został mianowany ze starszeństwem z 1 stycznia 1918 w korpusie oficerów piechoty.
Służył w 5 Pułku Piechoty Legionów w Wilnie. 3 maja 1922 został zweryfikowany w stopniu porucznika ze starszeństwem z 1 czerwca 1919 i 549. lokatą w korpusie oficerów piechoty, a 31 marca 1924 mianowany kapitanem ze starszeństwem z 1 lipca 1923 i 223. lokatą w korpusie oficerów piechoty.
W marcu 1932 został przeniesiony z Komendy Miasta Lwów do 40 Pułku Piechoty we Lwowie na stanowisko obwodowego komendanta Przysposobienia Wojskowego.
Na stopień majora został mianowany ze starszeństwem z 19 marca 1937 i 16. lokatą w korpusie oficerów piechoty. W marcu 1939 pełnił służbę w Biurze Personalnym Ministerstwa Spraw Wojskowych w Warszawie na stanowisku zastępcy szefa Wydziału I Ogólno-Organizacyjnego. W czasie kampanii wrześniowej został internowany na terytorium Królestwa Rumunii, a później przekazany Niemcom i osadzony w Oflagu VI E Dorsten. 

</doc>
<doc id="5219720" url="https://pl.wikipedia.org/wiki?curid=5219720" title="Anibalewa">
Anibalewa

Anibalewa (; , "Anibalewo") – wieś na Białorusi, w obwodzie witebskim, w rejonie orszańskim, w sielsowiecie Andrejeuszczyna.

</doc>
<doc id="5219721" url="https://pl.wikipedia.org/wiki?curid=5219721" title="Puchar Andory w piłce nożnej (2020)">
Puchar Andory w piłce nożnej (2020)

Puchar Andory w piłce nożnej () – 28. edycja rozgrywek, mających na celu wyłonienie zdobywcy Pucharu Andory, 
który uzyskuje prawo gry w kwalifikacjach Ligi Europy 2020/2021. 
Organizowane co sezon przez Andorski Związek Piłki Nożnej (FAF) i przeznaczone dla krajowych klubów piłkarskich. 
Najważniejsze po Pierwszej dywizji piłkarskie rozgrywki w kraju. 
Ich sponsorem tytularnym jest firma Protecvall, w związku z czym obowiązuje nazwa marketingowa Copa Constitució Protecvall.
Trofeum broni Engordany, która pokonała w ubiegłorocznym finale FC Santa Coloma
Turniej rozpoczął się 19 stycznia, a zakończył 29 lipca 2020 r. po opóźnieniu spowodowanym pandemią 
Zdobywcą trofeum został Inter Club d’Escaldes, który pokonał w finale FC Santa Coloma
Uczestnicy.
W tym roku o Puchar Constitució 2020 zmierzy się dwanaście zespołów, osiem z Primera Divisió, cztery z Segona Divisió.
Format.
Wszystkie pojedynki w ramach turnieju rozgrywane były metodą pucharową bez rewanżów – zwycięzca przechodził do kolejnej rundy, przegrany odpadał z dalszej rywalizacji. 
W przypadku remisu po regulaminowym czasie gry zarządzano dogrywkę (2 × 15 minut), a w razie dalszego braku rozstrzygnięcia decydowała seria rzutów karnych.

</doc>
<doc id="5219722" url="https://pl.wikipedia.org/wiki?curid=5219722" title="Andrejewszczyzna (rejon orszański)">
Andrejewszczyzna (rejon orszański)



</doc>
<doc id="5219729" url="https://pl.wikipedia.org/wiki?curid=5219729" title="Jerzy Hoffmann">
Jerzy Hoffmann

Jerzy Hoffmann (ur. 4 kwietnia 1927 w Poznaniu, zm. 25 maja 1991 w Berlinie) – reżyser teatralny, telewizyjny i radiowy działający w latach 1961–1984. Od 1967 do 1972 roku dyrektor naczelny i artystyczny Lubuskiego Teatru im. Leona Kruczkowskiego w Zielonej Górze, a od 1979 do 1981 roku reżyser Teatru im. Aleksandra Fredry w Gnieźnie. W 1984 roku wyemigrował do Niemiec.

</doc>
<doc id="5219730" url="https://pl.wikipedia.org/wiki?curid=5219730" title="Amandla (film)">
Amandla (film)

Amandla – południowoafrykańsko-kanadyjski dramat filmowy z 2022 roku w reżyserii i według scenariusza Neriny De Jager. W głównych rolach wystąpili: Lemogang Tsipa, Thabo Rametsi i Israel Matseke-Zulu. Film został wydany 21 stycznia 2022 roku na platformie streamingowej Netflix.

</doc>
<doc id="5219735" url="https://pl.wikipedia.org/wiki?curid=5219735" title="Kristofor Mahler">
Kristofor Mahler

Kristofor Mahler (ur. 26 lutego 1995) – kanadyjski narciarz dowolny, brązowy medalista mistrzostw świata juniorów.
Po raz pierwszy na arenie międzynarodowej pojawił się 18 stycznia 2015 roku w Val Thorens, gdzie w zawodach FIS zajął 24. miejsce w skicrossie. W marcu 2016 roku wystąpił na mistrzostwach świata juniorów w Val Thorens, zdobywając brązowy medal w skicrossie. W Pucharze Świata zadebiutował 5 grudnia 2015 roku w Montafon, zajmując 43. miejsce. Pierwsze pucharowe punkty wywalczył 23 stycznia 2016 roku w miejscowości Nakiska, plasując się na 21. miejscu. Na podium zawodów tego cyklu pierwszy raz stanął 7 grudnia 2019 roku w Val Thorens, wygrywając rywalizację w skicrossie. W zawodach tych wyprzedził dwóch Francuzów: Bastiena Midola i Jeana Frédérica Chapuisa.
W 2021 roku wystartował na mistrzostwach świata w Idre Fjäll był dwunasty w skicrossie.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skicrossu zastąpiła klasyfikację generalną.

</doc>
<doc id="5219736" url="https://pl.wikipedia.org/wiki?curid=5219736" title="Błażki (sielsowiet Miory)">
Błażki (sielsowiet Miory)

Błażki – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Mirskich.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 15 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5219740" url="https://pl.wikipedia.org/wiki?curid=5219740" title="Nithulea nigrata">
Nithulea nigrata

Nithulea nigrata – gatunek błonkówki z rodziny "Pergidae".
Taksonomia.
Gatunek ten został opisany 1911 przez Sieverta Rohwera. Jako miejsce typowe podano argentyńską prowincję Chubut. Holotypem była samica.
Zasięg występowania.
Ameryka Południowa, znany z Argentyny z prowincji Chubut w płn. Patagonii.

</doc>
<doc id="5219742" url="https://pl.wikipedia.org/wiki?curid=5219742" title="WTS Polonia Bytom">
WTS Polonia Bytom

Waterpolowe Towarzystwo Sportowe "Polonia" Bytom – polski klub piłki wodnej z siedzibą w Bytomiu powstały w 1992 roku, spadkobierca tradycji sekcji piłki wodnej KS "Polonia" Bytom.
Historia.
W 1945 roku sekcje piłki wodnej w Bytomiu utworzyli zawodnicy lwowskiego klubu "Pogoń" oraz sportowcy działającego w latach 1920–1945 Związku Pływackiego SVB "Posejdon".
Sukcesy.
 Mistrzostwo Polski Seniorów w latach: 1947, 1949, 1959, 1964, 2020
 Wicemistrzostwo Polski w latach: 1948, 1957, 1958, 1960, 1962, 1963, 2018, 2019, 2021
 Puchar Polski: 2020, 2022
Wielokrotnie tytuł Mistrza Polski zdobywały także drużyny: młodzieżowca, juniorów, juniorów młodszych oraz młodzików.
Puchar Niepodległości.
WTS "Polonia” Bytom od 1994 roku organizuje cyklicznie turniej młodzików "Puchar Niepodległości", z okazji obchodzonego w dniu 11 listopada Dnia Niepodległości. W turnieju biorą udział krajowe oraz zagraniczne drużyny. 
Nagrody.
- Wyróżnienie "Sportowy Laur Bytomia" 2020 przyznany dla drużyny piłki wodnej seniorów Łukosz WTS "Polonia Bytom", która w 2019 roku wywalczyła tytuł Wicemistrza Polski Seniorów oraz drugie miejsce w Pucharze Polski Seniorów w piłce wodnej.
- Laureat "Sportowy Laur Bytomia" 2021 przyznany dla drużyny piłki wodnej seniorów Łukosz WTS "Polonia Bytom", która w 2020 roku wywalczyła tytuł Mistrza Polski Seniorów oraz pierwsze miejsce w Pucharze Polski Seniorów w piłce wodnej.

</doc>
<doc id="5219743" url="https://pl.wikipedia.org/wiki?curid=5219743" title="Nithulea porteri">
Nithulea porteri

Nithulea porteri – gatunek błonkówki z rodziny "Pergidae".
Taksonomia.
Gatunek ten został opisany 1919 przez Juana Brèthesa pod nazwą "Lycosceles porteri". Jako miejsce typowe podano "centralne prowincje" Chile. Holotypem był samiec. W 1990 roku David Smith przeniósł go do rodzaju "Nithulea".
Zasięg występowania.
Ameryka Południowa, znany z Chile.

</doc>
<doc id="5219746" url="https://pl.wikipedia.org/wiki?curid=5219746" title="Borek (rejon miorski)">
Borek (rejon miorski)

Borek – dawniej zaścianek. Obecnie część wsi Horanie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania staroobrzędowego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 7 osób.
Wierni należeli do parafii prawosławnej w Czeresie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5219747" url="https://pl.wikipedia.org/wiki?curid=5219747" title="Małoje Malcewo">
Małoje Malcewo

Małoje Malcewo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest 1 km na zachód od rzeki Rać (prawy dopływ Sejmu), 4 km od centrum administracyjnego sielsowietu (Biesiedino), 16 km na wschód od centrum administracyjnego rejonu (Kursk), 4 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 14 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 15 osób.

</doc>
<doc id="5219749" url="https://pl.wikipedia.org/wiki?curid=5219749" title="Cudowronka złotogrzbieta">
Cudowronka złotogrzbieta

Cudowronka złotogrzbieta, cudowronka tęczowa, ptak rajski tęczowy ("Paradisaea decora") – gatunek średniej wielkości ptaka z rodziny cudowronek (Paradisaeidae). Zamieszkuje endemicznie dwie wyspy u wschodnich wybrzeży Nowej Gwinei: Fergusson i Normanby. IUCN przyznaje gatunkowi status narażonego na wyginięcie (VU – "Vulnerable"). Dieta tych ptaków składa się w większości z jagód, ślimaków lub owadów. Istnieje wyraźny dymorfizm płciowy – samce są większe, posiadają ozdobne pióra i jaskrawsze barwy. Samice są ciemniejsze, bez ozdobnych piór.
Taksonomia.
Ptaki rajskie były znane już w czasach nowożytnych. Załoga Ferdynanda Magellana podczas wyprawy dookoła świata przywiozła ze swej podróży skóry ptaków z rodziny cudowronek (Paradisaeidae). Ptakom, ze względu na bajeczne kolory samców, przyznano istnienie pozaziemskie, stąd w wielu krajach europejskich cudowronki nazywane są do teraz „ptakami rajskimi”. Ponadto skóry ptaków były pozbawione nóg. Ludzie wysnuli teorię, jakoby ptaki te bez końca latały, a odżywiały się wyłącznie rosą. Aby to upamiętnić, jednemu z gatunków (cudowronce wielkiej, "Paradisea apoda") nadano epitet gatunkowy "apoda" = beznogi. Dopiero trzy wieki później przyrodnicy mogli je zaobserwować w ich naturalnym środowisku.
Cudowronkę złotogrzbietą opisali Osbert Salvin oraz Frederick DuCane Godman w 1883 roku na łamach czasopisma „Ibis”. Holotyp pozyskano z wyspy Fergusson, leżącej po wschodniej stronie Nowej Gwinei. Gatunek został nazwany "Paradisea decora"; obecnie nazwa rodzajowa zapisywana jest jako "Paradisaea", gdyż "Paradisea" to rodzaj roślin. Nazwa naukowa cudowronki złotogrzbietej to połączenie dwóch łacińskich słów: "Paradisea" – raj, niebo oraz epitet gatunkowy "decora" – piękny. Angielska nazwa tej cudowronki – "Goldie's Bird of Paradise" – honoruje szkockiego botanika Andrew Goldiego, który w 1872 roku obserwował cudowronki złotogrzbiete na wyspach oraz dostarczył okazy autorom pierwszego opisu.
Cudowronka złotogrzbieta jest gatunkiem monotypowym, tzn. nie wyróżnia się podgatunków.
Pozycja systematyczna.
Przeprowadzono badania nad ptakami zamieszkującymi Nową Gwineę. Zbadano cytochromy b, introny 11, dehydrogenazy oraz dekarboksylazę ornityny, aby sprawdzić pokrewieństwo między tymi ptakami. Okazuje się, że najbliższym krewnym "P. decora" jest "P. rubra". Ponadto "P. decora" tworzy nadgatunek z "P. minor", "P. apoda", "P. raggiana" oraz z "P. rubra". Rodziną siostrzaną cudowronek są krukowate (Corvidae). Dobrym na to przykładem jest ptak grabiec ("Lycocorax pyrrhopterus") z rodziny cudowronek; jest on tak podobny do krukowatych, że przez pewien czas był do nich zaliczany. Poniższy wyrywek kladu obrazuje pozycję systematyczną cudowronek z rodzaju "Paradisaea":
Występowanie.
Endemit dwóch wysp Fergusson i Normanby, leżących u wschodnich wybrzeży Nowej Gwinei, a należących do państwa Papua-Nowa Gwinea. Obserwowany jest na wysokościach 300–600 m n.p.m., najprawdopodobniej występuje także wyżej. Jej siedliskiem są lasy tropikalne i ich skraje; lata na dużych wysokościach, zwykle na wysokościach wierzchołków drzew, czasami w poszukiwaniu pokarmu zlatuje na niższe piętra lasu. Pożywienia szuka nad dużymi zakrzewieniami. Jest to ptak osiadły, nie odbywa żadnych długich wędrówek.
Morfologia.
Ptak ten jest średniej wielkości (nie wliczając pióropusza samca), samiec osiąga 33 cm, masę ciała 237 g, natomiast samica trochę mniejsza, osiąga 29 cm.
Cechą typową dla tego gatunku są jasnożółte oczy oraz pióra głowy, występujące u obu płci, a nawet u młodych osobników. Samce posiadają różowe oraz krwistoczerwone długie pióra godowe (przypominające kolorem te u "P. raggiana"), które wyrastają z grzbietu oraz kupra. Są one rozkładane podczas toków, kiedy w pobliżu są samice. Samce mają jasne upierzenie, czarne podgardle oraz szare pióra na piersi. Szczególnie w oczy rzucają się dodatkowe długie czarne sterówki. Pióra godowe samca oraz jego czarne sterówki mogą osiągnąć nawet 53,7 cm. Samice, osobniki młode (juv.) oraz młodziki mają ciało brązowe z jasnożółtą głową oraz czarnawym lub czekoladowym podgardlem. Pierś u samic jest kropkowana lub prążkowana.
Młode samce nie mają jeszcze dobrze wykształconych piór ozdobnych, przypominają bardziej samice.
Głos.
Ptak ten jest bardzo wokalny. Wydaje zwykle różne dźwięki o różnych tonacjach. Niekiedy wydają ciche, dzwoniące "łok-łok". Podczas toków, kiedy samica zainteresuje się samcem, wydaje on ciche "łik-łik", które za drugim razem jest bardzo donośne i głośne. Kiedy samce prezentują swe pióra, zaczynają podskakiwać i wydawać ostre "Łaak", następnie wydają odgłosy (z ang. "gargling") o mechanicznym brzmieniu, są tym razem wydawane zarówno przez samicę, jak i samca. Niekiedy samce wydają nosowe piski.
Pożywienie.
Gatunek przede wszystkim owocożerny; odżywia się głównie jagodami. Ulubionymi owocami zjadanymi przez "P. decora" są owoce należące do drzewa z gatunku "Medusanthera laxiflora" z rodziny Stemonuraceae (rodzaj wcześniej zaliczany do rodziny Icacinaceae). Owoce tej rośliny mają różowy miąższ oraz czarne nasiona. Te smukłe drzewa osiągają wysokość do 10 m.
Kolejna roślina, "Plerandra stahliana" (obecnie zaliczana do rodzaju szeflera), według miejscowych także dostarcza pokarm ptakowi.
Zaobserwowano także, jak dwa samce zbierają pokarm na ziemi. Zbierają na ziemi ślimaki (Gastropoda) lub owady (Insecta).
Samce niekiedy odrywają liście i rozrzucają je. Zachowania te i ich zastosowanie nie są do końca poznane i wymagają weryfikacji. Cudowronki te także chętnie odwiedzają sęki drzew i spijają z nich wodę.
Status.
Międzynarodowa Unia Ochrony Przyrody uznaje cudowronkę złotogrzbietą za gatunek narażony na wyginięcie (VU – "Vulnerable"). Liczebność populacji szacowana jest na zaledwie 450 osobników dorosłych. Trend liczebności populacji uznawany jest za spadkowy. Ptak posiada bardzo mały zasięg występowania, ograniczony do dwóch wysepek.
Podobnie jak inne cudowronki, ptak ten padł ofiarą człowieka. Dopóty nie były zbytnio dręczone przez miejscowych, dopóki na wyspy nie przybyli biali osadnicy. W XIX wieku zapanowała moda na kapelusze damskie z piórami samców oraz na wypchane osobniki. Bogato ozdobione kapelusze informowały o statusie społecznym danej osoby. Moda na rekwizyty z piór cudowronek powoli wymierała, w 1921 roku zakazano odłowu tych ptaków. Podobny los spotkał inne ptaki, takie jak kagu ("Rhynochetos jubatus"), tragopana rudolicego ("Tragopan melanocephalus"), azjatyckie dzioborożce (Bucerotidae), faetona czerwonosternego ("Phaethon rubricauda") czy hawajskie ptaki z plemienia Drepanidini (hawajki, rodzina łuszczakowate).

</doc>
<doc id="5219750" url="https://pl.wikipedia.org/wiki?curid=5219750" title="Borki (rejon miorski)">
Borki (rejon miorski)

Borki – dawna leśniczówka. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie leśniczówka leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 4 osoby, zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwały 4 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5219751" url="https://pl.wikipedia.org/wiki?curid=5219751" title="Brendan Mackay">
Brendan Mackay

Brendan Mackay (ur. 7 czerwca 1997 w Calgary) – kanadyjski narciarz dowolny specjalizujący się w konkurencji halfpipe.
Po raz pierwszy na arenie międzynarodowej pojawił się 9 grudnia 2012 roku w Copper Mountain, gdzie w zawodach Nor-Am Cup zajął 40. miejsce.
W Pucharze Świata zadebiutował 11 stycznia 2013 roku Copper Mountain, plasując się na 33. pozycji. Pierwsze pucharowe punkty wywalczył 17 czerwca 2013 roku w Cardronie, gdzie zajął 29. miejsce. Na podium zawodów tego cyklu pierwszy raz stanął 14 lutego 2020 roku w Calgary, kończąc rywalizację na drugiej pozycji. Rozdzielił tam Gusa Kenworthy'ego z Wielkiej Brytanii i Birka Irvinga z USA. W sezonie 2021/2022 zwyciężył w klasyfikacji halfpipe'a, a w sezonie 2020/2021 był drugi.
Podczas mistrzostw świata w Sierra Nevada w 2017 roku zajął siódme miejsce. Wynik ten powtórzył na mistrzostwach świata w Aspen cztery lata później. Był też jedenasty na mistrzostwach świata w Park City w 2019 roku. W 2022 roku zajął dziewiąte miejsce na igrzyskach olimpijskich w Pekinie.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="5219752" url="https://pl.wikipedia.org/wiki?curid=5219752" title="Zamach stanu w Burkinie Faso (styczeń 2022)">
Zamach stanu w Burkinie Faso (styczeń 2022)

Zamach stanu w Burkinie Faso (2022) – zakończony powodzeniem zamach stanu dokonany przez wojsko Burkiny Faso pod dowództwem podpułkownika Paul-Henriego Sandaogo Damiby przeciwko rządowi z prezydentem Rochem Marcem Christianem Kaboré.
Przebieg.
23 stycznia 2022 roku przed rezydencją prezydenta w Wagadugu rozległy się strzały. Zbuntowani żołnierze przejęli kontrolę nad bazą wojskową w stolicy. Jednak rząd zdementował te informacje. Kilka godzin później prezydent Roch Marc Christian Kaboré został zatrzymany przez zbuntowanych żołnierzy.
24 stycznia wojsko ogłosiło w telewizji to, że usunęło Kaboré ze stanowiska prezydenta. W przemówieniu ogłoszono także zawieszenie konstytucji, rozwiązanie rządu i zgromadzenia narodowego, a także zamknięcie granic państwowych.

</doc>
<doc id="5219756" url="https://pl.wikipedia.org/wiki?curid=5219756" title="Kay Dick">
Kay Dick

Kay Dick, właśc. Kathleen Elsie Dick (ur. 29 lipca 1915 w Londynie, zm. 19 października 2001) – angielska pisarka, dziennikarka i redaktorka.
Życiorys.
Urodziła się 29 lipca 1915 roku w Londynie jako nieślubne dziecko. Wychowała się w Szwajcarii, po czym ukończyła Lycée Française w Londynie. Z początku pracowała w księgarni, następnie objęła stanowisko redaktorki w wydawnictwie P.S. King &amp; Son. W wieku dwudziestu sześciu lat została pierwszą kobietą na stanowisku dyrektora w angielskich wydawnictwie. Pisała dla tygodnika „New Statesman”, należała do redakcji czasopisma literackiego „The Windmill”, w którym posługiwała się pseudonimem Edward Lane. Jej recenzje pojawiały się regularnie na łamach „The Times”, „The Spectator” i „Punch”.
Zadebiutowała w 1949 roku powieścią "By the Lake", która – tak jak kolejne trzy dzieła – opisywała rodzinne i miłosne uwikłania. Jej przedostatnie dzieło, dystopijne "They" (1977) o bandach filistrów przewalających się przez Anglię by niszczyć książki i dzieła sztuki, choć w treści może przywodzić na myśl powieści "451 stopni Fahrenheita" i "1984", pod względem formy jest znacznie bardziej eksperymentalne. Publikacja została wyróżniona nagrodą literacką South East Arts. W swej ostatniej powieści, autobiograficznym dziele "The Shelf" (1984) Dick opisała historię tragicznego lesbijskiego romansu. Oprócz beletrystyki opublikowała także cenioną pracę na temat commedia dell’arte pt. "Pierrot" (1960) oraz dwa zbiory wywiadów, w tym "Ivy and Stevie" (1971) z rozmowami z pisarkami Ivy Compton-Burnett i Stevie Smith, który A.S. Byatt nazwała lekturą obowiązkową dla osób zainteresowanych ich twórczością.
Dick należała do literackiej społeczności Londynu połowy XX w. Jej dom, który prowadziła z partnerką Kathleen Farrell, odwiedzali m.in. C.P. Snow, Pamela Hansford Johnson, Brigid Brophy, Muriel Spark, Stevie Smith, Olivia Manning, Angus Wilson czy . Działała na rzecz idei Public Lending Right.
Zmarła 19 października 2001 roku.
Dzieła.
Na podstawie źródła.

</doc>
<doc id="5219758" url="https://pl.wikipedia.org/wiki?curid=5219758" title="Tramwaje w Lusajlu">
Tramwaje w Lusajlu

Tramwaje w Lusajlu – system komunikacji tramwajowej o długości 5,5 km uruchamiany od 2022 r. w katarskim Lusajlu.
Na stacji Legtaifiya możliwa jest przesiadka do metra w Dosze. Docelowo sieć ma mieć długość 28 km, 4 linie i 25 stacji.

</doc>
<doc id="5219759" url="https://pl.wikipedia.org/wiki?curid=5219759" title="Monique Schwitter">
Monique Schwitter

Monique Schwitter (ur. 2 marca 1972 w Zurychu) – szwajcarska pisarka i aktorka.
Życiorys.
W latach 1993–1997 Schwitter studiowała reżyserię teatralną i aktorstwo na Uniwersytecie Mozarteum w Salzburgu. Następnie była zaangażowana jako aktorka w teatrach w Zurychu, Frankfurcie oraz od 2000 do 2004 w Grazu. W latach 2005–2010 była członkinią zespołu w w Hamburgu. W tym czasie pracowała również jako recytatorka, artystka radiowa i dubbingowa oraz jako reżyserka, zwłaszcza programów literackich o m.in. Peterze Handke, Ernście Jandle, Raymondzie Queneau i Sarah Kane. W Deutsches Schauspielhaus prowadziła także własny salon literacki „Damensalon” i śpiewała bluesa. Jako aktorka występowała na wielu festiwalach teatralnych, m.in. Dni Teatru Mülheim (1999), „Reich und Berühmt” w Berlinie (2001), „Theater der Welt” w Stuttgarcie (2005), (2006), Festiwal w Salzburgu (2006), „Theaterformen” w Hanowerze (2007) i (2008).
Od 2002 r. publikowała własne teksty, prozę i opowiadania, początkowo w różnych pismach literackich, zwłaszcza w "Manuskripten", po tym jak zwrócił na nią uwagę redaktor pisma . W 2005 roku wydała swój pierwszy tom opowiadań "Wenn's schneit bei Krokodil", za który w 2006 roku otrzymała Nagrodę im. Roberta Walsera oraz nagrodę . W 2008 roku teatr w Lucernie zamówił u niej sztukę "Himmels-W," która miała premierę 3 kwietnia 2008 roku. W tym samym roku wzięła udział w konferencji Maxa Frischa na Uniwersytecie Brukselskim. Również w 2008 roku pojawiła się jej pierwsza powieść "Ohren haben keine Lider", która w 2010 roku została przetłumaczona na język chiński i zaprezentowana na Shanghai Expo. W 2011 roku ukazał się zbiór opowiadań "Goldfischgemäcktnis". W 2010 roku postanowiła zrezygnować z kariery aktorskiej i pracować jako niezależna pisarka.
Na zaproszenie Monique Schwitter wzięła udział w . W tym samym roku jej powieść "Eins im Andern" została nominowana do Niemieckiej Nagrody Książkowej i otrzymała również . Była także wśród laureatów . W powieści "Eins im Andern" Schwitter buduje interesujący splot refleksji wokół emocjonalnych, w tym erotycznych, doświadczeń kobiety w średnim wieku i metodologii narracyjnej, sięgającej do zabiegów metafikcjonalnych i intertekstualnych. W powieści występuje również wątek polski, którym jest romans głównej protagonistki z polskim reżyserem Tadeuszem.
W Polsce o Monique Schwitter pisał Andrzej Kopacki w tekście "Gdyby Jezus był kobietą czyli nauka chodzenia. O powieści Monique Schwitter Jedno w drugim opublikowanym w piśmie" "Literatura na świecie" oraz w tekście "Praca Kaliope. Eros i narracja Szkice o prozie autorek niemieckojęzycznych i polskich w XXI wieku." Z Monique Schwitter przeprowadziła również wywiad Katarzyna Leszczyńska. Wywiad noszący tytuł "Szereg roziskrzonych chwil (rozmowa)" został umieszczony w polskim tłumaczeniu w "Literaturze na świecie". W tym samym wydaniu pisma opublikowane zostały trzy rozdziały powieści "Eins im Andern (Jedno w drugim)" w polskim tłumaczeniu"." 
Monique Schwitter mieszka z mężem i dwoma synami w wieku 12 i 10 lat (2022) w Hamburgu.
Salon literacki "Damensalon".
W tym literackim salonie Monique Schwitter prezentowała swoją ulubioną literaturę w każdą pierwszą środę miesiąca od marca 2006 do lipca 2008 w Deutsches Schauspielhaus w Hamburgu.

</doc>
<doc id="5219761" url="https://pl.wikipedia.org/wiki?curid=5219761" title="Alexandra Edebo">
Alexandra Edebo

Alexandra Elisabeth Edebo (ur. 3 marca 1996 w Solna) – szwedzka narciarka dowolna, brązowa medalistka mistrzostw świata juniorów.
Po raz pierwszy na arenie międzynarodowej pojawiła się 4 lutego 2012 roku w Funäsdalen, gdzie w zawodach FIS zajęła 10. miejsce w skicrossie. W marcu 2015 roku wystąpiła na mistrzostwach świata juniorów w Chiesa in Valmalenco, zdobywając brązowy medal. W Pucharze Świata zadebiutowała 11 lutego 2017 roku w Idre Fjäll, zajmując 12. miejsce. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 1 lutego 2020 roku w Megève, kończąc rywalizację w skicrossie na trzeciej pozycji. W zawodach tych wyprzedziły ją jedynie Kanadyjka Marielle Thompson i kolejna Szwedka - Sandra Näslund.
W 2021 roku wystartował na mistrzostwach świata w Idre Fjäll, gdzie zajęła ósme miejsce w skicrossie.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skicrossu zastąpiła klasyfikację generalną.

</doc>
<doc id="5219764" url="https://pl.wikipedia.org/wiki?curid=5219764" title="Chasseur">
Chasseur

„Chasseur” – nazwa noszona na przestrzeni dziejów przez okręty Marine nationale:

</doc>
<doc id="5219765" url="https://pl.wikipedia.org/wiki?curid=5219765" title="Aulacomerus apicalis">
Aulacomerus apicalis

Aulacomerus apicalis – gatunek błonkówki z rodziny "Pergidae".
Taksonomia.
Gatunek ten został opisany w 1990 roku przez Davida Smitha. Jako miejsce typowe podano peruwiańskie miasto Tingo María na wysokości 620 m n.p.m. Holotypem była samica.
Zasięg występowania.
Ameryka Południowa, znany jedynie z Peru.

</doc>
<doc id="5219772" url="https://pl.wikipedia.org/wiki?curid=5219772" title="Borsuczyzna (rejon miorski)">
Borsuczyzna (rejon miorski)

Borsuczyzna (; ) – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś i folwark leżały w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały:
Wierni należeli do parafii rzymskokatolickiej w Miorach i prawosławnej w Czeresie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5219773" url="https://pl.wikipedia.org/wiki?curid=5219773" title="Aulacomerus atriventris">
Aulacomerus atriventris

Aulacomerus atriventris – gatunek błonkówki z rodziny "Pergidae".
Taksonomia.
Gatunek ten został opisany w 1955 roku przez René Malaise pod nazwą "Loboceras atriventris". Jako miejsce typowe podano Angostura de Arios w argentyńskie prowincji Salta. Holotypem był samiec. W 1990 David Smith przeniósł go do rodzaju "Aulacomerus".
Zasięg występowania.
Ameryka Południowa, znany z Argentyny z prowincji Jujuy i Salta w płn.-zach. części kraju.

</doc>
<doc id="5219776" url="https://pl.wikipedia.org/wiki?curid=5219776" title="Ferrari Superamerica">
Ferrari Superamerica



</doc>
<doc id="5219778" url="https://pl.wikipedia.org/wiki?curid=5219778" title="Ferenc Lovász">
Ferenc Lovász

Ferenc Lovász (ur. 24 stycznia 1967 w Komló) – węgierski piłkarz występujący na pozycji pomocnika, reprezentant kraju.
Życiorys.
Do 1980 roku był juniorem Komlói Bányász SK, a następnie – Pécsi MSC. W 1984 roku został wcielony do pierwszej drużyny. W NB I zadebiutował 10 listopada w przegranym 1:2 spotkaniu z Debreceni MVSC. 9 września 1987 roku wystąpił w przegranym 0:2 towarzyskim meczu reprezentacji Węgier ze Szkocją. Ogółem w barwach Pécsi MSC rozegrał ponad 100 ligowych spotkań, a także zdobył z klubem Puchar Węgier w 1990 roku. W 1991 roku przeszedł do Újpesti TE, zdobywając w 1992 roku po raz drugi w karierze Puchar Węgier. W sezonie 1994/1995 był piłkarzem drugoligowego Mohácsi FC. Następnie na krótko powrócił do Pécsi MFC, a w 1996 roku wyjechał na Maltę, występując w St. Patrick FC i Valletta FC. Z Valettą w sezonie 1997/1998 zdobył puchar i mistrzostwo Malty. W 1998 roku zakończył karierę piłkarską.

</doc>
<doc id="5219780" url="https://pl.wikipedia.org/wiki?curid=5219780" title="12 Dywizjon Artylerii Ciężkiej">
12 Dywizjon Artylerii Ciężkiej



</doc>
<doc id="5219782" url="https://pl.wikipedia.org/wiki?curid=5219782" title="Megan Nick">
Megan Nick

Megan Nick (ur. 9 lipca 1996 w Shelburne) – amerykańska narciarka dowolna, specjalizująca się w skokach akrobatycznych.
Po raz pierwszy na arenie międzynarodowej pojawiła się 21 grudnia 2013 roku w Park City, gdzie w zawodach Nor-Am Cup zajęła piąte miejsce. W Pucharze Świata zadebiutowała 14 stycznia 2017 roku w Lake Placid, zajmując 23. miejsce. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 7 lutego 2020 roku w Deer Valley, kończąc rywalizację na drugiej pozycji. W zawodach tych rozdzieliła Białorusinkę Alaksandrę Ramanouską i Abbey Willcox z Australii. 
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="5219784" url="https://pl.wikipedia.org/wiki?curid=5219784" title="Bór Wiereciejski">
Bór Wiereciejski

Bór Wiereciejski – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Powszechny Spis Ludności z 1921 roku nie podał danych dotyczących miejscowości. W 1931 w 2 domach zamieszkiwało 10 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5219786" url="https://pl.wikipedia.org/wiki?curid=5219786" title="5 Dywizjon Artylerii Ciężkiej">
5 Dywizjon Artylerii Ciężkiej



</doc>
<doc id="5219787" url="https://pl.wikipedia.org/wiki?curid=5219787" title="Judyta mazowiecka">
Judyta mazowiecka

Judyta (ur. 1222/1227, zm. 4 grudnia między 1257 a 1263) – księżniczka mazowiecka, poprzez dwa małżeństwa była księżną opolsko-raciborską i księżną wrocławską z dynastii Piastów.
Była córką księcia mazowieckiego Konrada I i księżniczki nowogrodzkiej Agafii, córki księcia Świętosława Andrzeja Igorewica, władającego Nowogrodem Siewierskim, a pod koniec życia także Przemyślem.
Poślubiła między 1238 a 24 września 1239 Mieszka II, księcia opolsko-raciborskiego. Owdowiała w październiku 1246 roku, małżeństwo było bezdzietne. W testamencie jej mąż zapisał jej gród Toszek w dożywocie, z zastrzeżeniem, że gdyby ponownie wyszła za mąż, powinna zwrócić posiadłość jego następcy za spłatą 500 grzywien srebra.
Między 28 stycznia a 3 lutego 1252 roku Judyta została żoną Henryka III Białego, księcia wrocławskiego. Z drugim mężem miała co najmniej czworo dzieci:
Zmarła 4 grudnia między 1257 a 1263. 
Henryk III po jej śmierci poślubił Helenę, córkę Albrechta I, księcia saskiego.

</doc>
<doc id="5219790" url="https://pl.wikipedia.org/wiki?curid=5219790" title="29 Dywizjon Artylerii Ciężkiej">
29 Dywizjon Artylerii Ciężkiej



</doc>
<doc id="5219792" url="https://pl.wikipedia.org/wiki?curid=5219792" title="21 Dywizjon Artylerii Ciężkiej">
21 Dywizjon Artylerii Ciężkiej



</doc>
<doc id="5219793" url="https://pl.wikipedia.org/wiki?curid=5219793" title="Sei Itō">
Sei Itō

, właśc. – japoński pisarz.
Życiorys.
Urodził się na wyspie Hokkaido, jako syn pochodzącego z Hiroszimy oficera, który został wiejskim nauczycielem i urzędnikiem. Ukończył szkołę handlową w Otaru, a następnie rozpoczął studia na Uniwersytecie Hitotsubashi, których jednak nie ukończył. 
Jako dziecko pisał wiersze, które publikował w biuletynach i gazetkach. Zadebiutował w 1926 roku tomikiem poezji "Yukiakari no michi" (Droga w blasku śniegu). Później zwrócił się ku prozie; w swojej twórczości poruszał tematykę psychologiczną, inspirując się dziełami takich pisarzy jak Virginia Woolf i Marcel Proust. Do jego najważniejszych utworów należą: zbiór autobiograficznych opowiadań "Seibutsusai" (Festiwal istot żywych, 1932), nowele "Yūki no machi" (Ulica duchów, 1937), "Yūki no mura" (Wieś duchów 1938), "Tokunō Gorō no seikatsu to iken" (Życie i opinie Tokunō Gorō, 1941), "Hi no tori" (Ptak ognia, 1953), "Hanran" (Powódź, 1958). Zajmował się także eseistyką, wydał zbiory tekstów "Shishōsetsu no hōhō" (Metody powieści o sobie, 1950), "Shōsetsu no ninshiki" (Światopogląd powieści, 1955), "Itō Sei no seikatsu to iken" (Pogląd i życie pana Itō, 1954) oraz "Nihon bundan-shi" (Historia japońskiego świata literackiego, 1953–1969), za którą otrzymał w 1963 roku Nagrodę im. Kana Kikuchiego.
Tłumaczył na język japoński literaturę zachodnią; przełożył "Ulissesa" Jamesa Joyce’a oraz "Kochanka lady Chatterley" D.H. Lawrence’a. Publikacja tej drugiej książki w 1950 roku zakończyła się skandalem, a wydawcy i tłumaczowi wytoczono proces o niemoralność. Itō spisał dokumentację procesu, wydaną pt. "Saiban" (Proces, 1952).
W 1970 roku pośmiertnie otrzymał nagrodę literacką przyznawaną przez czasopismo literackie „Shinchō”, natomiast w 1990 roku ustanowiona została coroczna nagroda jego imienia.

</doc>
<doc id="5219799" url="https://pl.wikipedia.org/wiki?curid=5219799" title="Bukowo (sielsowiet Przebrodzie)">
Bukowo (sielsowiet Przebrodzie)

Bukowo (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Kamieńpol.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego. Jednocześnie 9 mieszkańców zadeklarowało polską a 5 białoruską przynależność narodową. Były tu 2 budynki mieszkalne. W 1931 w 3 domach zamieszkiwało 10 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5219801" url="https://pl.wikipedia.org/wiki?curid=5219801" title="Xosha Roquemore">
Xosha Roquemore

Xosha Kai Roquemore (ur. 11 grudnia 1984 w Los Angeles) – amerykańska aktorka filmowa i telewizyjna.
Życiorys.
Roquemore urodziła się w 1984 w Los Angeles, jej imię pochodzi od ludu Xhosa w Południowej Afryce. Aktorstwa zaczęła uczyć się w dziewiątej klasie, gdy wstąpiła do The Amazing Grace Conservatory. Po ukończeniu szkoły średniej przeniosła się do Nowego Jorku i ukończyła program Tisch na Uniwersytecie Nowojorskim.
Jej pierwszą większą rolą była rola Jo Ann w filmie "Hej, skarbie" z 2009. W 2013 została obsadzona w roli Tanyi w serialu "Kirstie". Zezygnowała jednak z tej roli po tym, jak dołączyła do stałej obsady serialu "Świat według Mindy".
Życie prywatne.
Roquemore była w związku z aktorem Lakeithem Stanfieldem od 2015. W marcu 2017 para ogłosiła, że spodziewa się dziecka. Jeszcze w tym samym roku urodziła im się córka.

</doc>
<doc id="5219808" url="https://pl.wikipedia.org/wiki?curid=5219808" title="Winter Vinecki">
Winter Vinecki

Winter Lee Vinecki (ur. 18 grudnia 1998 w Grand Rapids) – amerykańska narciarka dowolna, specjalizująca się w skokach akrobatycznych.
Po raz pierwszy na arenie międzynarodowej pojawiła się 21 grudnia 2012 roku w Park City, gdzie w zawodach Nor-Am Cup zajęła dziesiąte miejsce. W kwietniu 2017 roku wystąpiła na mistrzostwach świata juniorów w Chiesa in Valmalenco, zdobywając srebrny medal. W Pucharze Świata zadebiutowała 14 stycznia 2017 roku w Lake Placid, zajmując 17. miejsce. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 23 stycznia 2021 roku w Moskwie, wygrywając rywalizację. W zawodach tych wyprzedziła Laurę Peel z Australii i Kanadyjkę Marion Thénault.
W 2019 roku wystąpiła na mistrzostwach świata w Deer Valley, gdzie zajęła 18. miejsce. Na rozgrywanych trzy lata później igrzyskach olimpijskich w Pekinie była piętnasta.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="5219809" url="https://pl.wikipedia.org/wiki?curid=5219809" title="Hell in a Cell (2019)">
Hell in a Cell (2019)

Hell in a Cell (2019) – gala wrestlingu wyprodukowana przez federację WWE dla zawodników z brandów Raw i SmackDown. Odbyła się 6 października 2019 w Golden 1 Center w Sacramento w stanie Kalifornia. Emisja była przeprowadzana na żywo za pośrednictwem WWE Network oraz w systemie pay-per-view. Była to jedenasta gala w chronologii cyklu Hell in a Cell.
Podczas gali odbyło się dziewięć walk, w tym jedna podczas pre-show. Walką wieczoru był Universal Championship Hell in a Cell match pomiędzy Sethem Rollinsem oraz „The Fiend” Brayem Wyattem, zakończyło się zatrzymaniem walki przez sędziego. W innym Hell in a Cell matchu Becky Lynch pokonała Sashę banks poprzez submission i obroniła Raw Women’s Championship. W innych ważnych walkach, Daniel Bryan i Roman Reigns pokonali Ericka Rowana i Luke’a Harpera w Tornado Tag Team matchu oraz Charlotte Flair pokonała Bayley poprzez submission zdobywając rekordowo piąty raz SmackDown Women’s Championship.
Produkcja.
Hell in a Cell oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw" i "SmackDown Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Wśród spekulacji, że Bray Wyatt będzie walczył o Universal Championship na Hell in a Cell, Wyatt najwyraźniej potwierdził pogłoski w segmencie "Firefly Fun House" 2 września na odcinku "Raw". Po udanej obronie tytułu Setha Rollinsa na Clash of Champions, Wyatt pojawił się jako jego złowroga alternatywna postać „The Fiend” i zaatakował Rollinsa ruchami Sister Abigail i Mandible Claw. Następnej nocy na odcinku "Raw", Rollins odniósł się do ataku The Fienda i ogłosił, że będzie bronił Universal Championship przeciwko The Fiendowi w Hell in a Cell matchu podczas tego wydarzenia.
Na Clash of Champions, walka o Raw Women’s Championship pomiędzy broniącą tytułu Becky Lynch i Sashą Banks zakończyła się dyskwalifikacją dla Banks; w ten sposób Lynch zachowała tytuł ponieważ tytuły nie zmieniają posiadacza przez dyskwalifikację, chyba że zostało to określone inaczej. Po walce poszło do bójki na arenie. Następnej nocy na odcinku "Raw", Banks wyzwała Lynch na rewanż w Hell in a Cell, który Lynch zaakceptowała z dodatkowym zastrzeżeniem, że walka będzie rozgrywana w Hell in a Cell.
Przed Clash of Champions, Erick Rowan zaatakował Romana Reignsa backstage’u i skłamał Danielowi Bryanowi, co doprowadziło do rozstania się z Bryanem jako Tag Team. Rowan następnie pokonał Reignsa w No Disqualification matchu na Clash of Champions dzięki powracającemu Luke’owi Harperowi, który zreformował ich Tag Team. Na następnym odcinku "SmackDown", Rowan wyjaśnił, że zaczął atakować Reignsa, aby go przestraszyć i pokazać, że Reigns nie był dominującą postacią, za którą miał być. Rowan twierdził również, że był pomijany, niedoceniany i lekceważony oraz że nie był równy Bryanowi, ale lepszy od niego. Bryan później stwierdził, że niezależnie od tego, czy był facem, czy heelem, nigdy nie kłamał i myślał o Rowanie jako o swoim przyjacielu. Bryan został przerwany przez Rowana i zaatakowany przez Harpera. Reigns wyszedł z pomocą Bryanowi, ale Rowan i Harper zdominowali Bryana i Reignsa. W następnym tygodniu Rowan pokonał Bryana; po walce Harper i Rowan zaatakowali Bryana. Reigns ponownie przyszedł z pomocą Bryanowi, gdzie ostatecznie pokonali Rowana i Harpera. Bryan i Reigns następnie wyzwali Rowana i Harpera na pojedynek Tag Teamowy na Hell in a Cell, który został oficjalnie potwierdzony. Na specjalnyjm odcinku "SmackDown's 20th Anniversary", 4 października, Reigns pokonał Rowana w Lumberjack matchu, a Bryan uścisnął dłoń Reignsowi z wzajemnego szacunku. W dniu gali warunki walki zostały zmienione na Tornado Tag Team match.
Na Clash of Champions, Bayley kontrowersyjnie pokonała Charlotte Flair, uderzając jej głową w odsłonięty narożnik, aby utrzymać SmackDown Women’s Championship. Ich feud był kontynuowany w kolejnych odcinkach "Raw" i "SmackDown", także z udziałem Sashy Banks i Raw Women’s Champion Becky Lynch. Na specjalnyjm odcinku "SmackDown's 20th Anniversary", 4 października, Flair i Lynch pokonali Bayley i Banks, gdzie Flair zmusił Bayley do poddania się ruchem Figure Eight Leg Lock. Dzięki tej wygranej Flair zasłużyła sobie na rewanż o SmackDown Women’s Championship na Hell in a Cell.
W finale King of the Ring, 16 września na odcinku "Raw", Baron Corbin pokonał Chada Gable’a i wygrał turniej, zmieniając ring name na King Corbin. Następnej nocy na odcinku "SmackDown", po tym, jak Corbin obraził Gable’a, Gable zaatakował Corbina. Rewanż pomiędzy nimi na "Raw", 23 września zakończył się dyskwalifikacją po tym, jak Corbin zaatakował Gable swoim berłem. Kolejny rewanż został zaplanowany na Hell in a Cell.
16 września na odcinku "Raw", The O.C. (United States Champion AJ Styles, Luke Gallows i Karl Anderson) pokonali Cedrica Alexandra i The Viking Raiders (Erik i Ivar) w Six-man Tag Team matchu. Po walce The O.C. zaatakowali Alexandra i The Viking Raiders. W następnym tygodniu The Viking Raiders pokonali Gallowsa i Andersona w Tag Team matchu. 6 października ogłoszono na Hell in a Cell walkę z udziałem The Viking Raiders i wybranego przez nich partnera przeciwko wszystkim trzem członkom The O.C..
W dniu gali, Alexa Bliss i Nikki Cross miały bronić WWE Women’s Tag Team Championship przeciwko The Kabuki Warriors (Asuka i Kairi Sane). Bliss i Cross jako ostatnie wyeliminowały The Kabuki Warriors w Fatal 4-Way Tag Team Elimination matchu, aby zdobyć tytuły w sierpniu.
Po tygodniach feudów, ogłoszono walkę pomiędzy Natalyą i Lacey Evans na Hell in a Cell Kickoff.

</doc>
<doc id="5219810" url="https://pl.wikipedia.org/wiki?curid=5219810" title="Cnotka">
Cnotka

Cnotka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Mirskich.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 3 osoby, zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5219820" url="https://pl.wikipedia.org/wiki?curid=5219820" title="Marion Thénault">
Marion Thénault

Marion Thénault (ur. 9 kwietnia 2000 w Sherbrooke) – kanadyjska narciarka dowolna, specjalizująca się w skokach akrobatycznych, brązowa medalistka olimpijska.
Po raz pierwszy na arenie międzynarodowej pojawiła się 30 listopada 2018 roku w Ruce, gdzie w zawodach Pucharu Europy zajęła ósme miejsce. W Pucharze Świata zadebiutowała 7 lutego 2020 roku w Deer Valley, zajmując 18. miejsce. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 23 stycznia 2021 roku w Moskwie, kończąc rywalizację na trzeciej pozycji. W zawodach tych wyprzedziły ją jedynie Winter Vinecki z USA i Australijka Laura Peel.
W 2021 roku wystąpiła na mistrzostwach świata w Ałmaty, gdzie zajęła szóste miejsce indywidualnie i drużynowo.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="5219827" url="https://pl.wikipedia.org/wiki?curid=5219827" title="Punkt zerowy">
Punkt zerowy



</doc>
<doc id="5219831" url="https://pl.wikipedia.org/wiki?curid=5219831" title="Zintegrowany łańcuch dostaw">
Zintegrowany łańcuch dostaw

Zintegrowany łańcuch dostaw – zintegrowane zarządzanie poszczególnymi przepływami czynności logistycznych, przetwarzających i usługowych od sprzedawców do konsumentów końcowych. Pojęcie to zawiera również przepływ informacji, który jest istotną rzeczą w zintegrowanym łańcuchu dostaw.
Historia.
Pojęcie łańcuch dostaw rozpowszechnione zostało w drugiej połowie XX wieku. WraW łańcuchu dostaw decyzje dotyczące ukształtowania i rozwoju działalności poszczególnych jednostek powinny uwzględniać powiązania z innymi jednostkami na rynku z rozwojem transportu, nasiliła się potrzeba na zwiększenie jakości oraz tempa realizacji dostaw. 
Elementy zintegrowanego łańcucha dostaw.
Łańcuch dostaw w podstawowym tego słowa znaczeniu składa się z przedsiębiorstwa, przewoźników i klientów. Można jednak rozbudować łańcuch dostaw i dodatkowo wyróżnić:

</doc>
<doc id="5219832" url="https://pl.wikipedia.org/wiki?curid=5219832" title="Eustrephus latifolius">
Eustrephus latifolius

Eustrephus latifolius – gatunek rośliny z monotypowego rodzaju Eustrephus z rodziny szparagowatych. Występuje we wschodniej Australii oraz na Nowej Gwinei, Nowej Kaledonii i Wyspach Salomona. 
Znaczenie użytkowe.
Aborygeni australijscy spożywali dość mdły miąższ owoców oraz małe, słodkawe bulwy tej rośliny.
Roślina uprawiana też jako ozdobna. W Europie wymaga ochrony przed mrozem w zimę i zbyt wysokimi temperaturami w okresie letnim (w gorących warunkach tworzy zarośla).

</doc>
<doc id="5219834" url="https://pl.wikipedia.org/wiki?curid=5219834" title="Stanisław Kaniewicz">
Stanisław Kaniewicz

Stanisław Kaniewicz (ur. 5 listopada 1888 w Mościskach, zm. w kwietniu 1940) – polski lekarz weterynarii.
Życiorys.
Syn Wawrzyńca i Marii z Horoniców, w 1913 ukończył gimnazjum w Przemyślu i został wcielony do armii austriackiej. 1 listopada 1918 zgłosił się ochotniczo do Wojska Polskiego i został wcielony do 10 Pułku Artylerii Lekkiej, a następnie przeniesiony do 1 Pułku Artylerii Polowej. Walczył z bolszewikami pod Lwowem i Gródkiem Jagiellońskim. Od 3 lipca 1919 do 1 lutego 1920 przebywał we Włodawie, gdzie zajmował się zapasem koni, a następnie w Szpitalu Koni nr 4. W 1921 awansowany do stopnia kapitana, od 10 lutego 1921 do 3 kwietnia 1929 urlopowany na czas studiów w Akademii Medycyny Weterynaryjnej we Lwowie, od 1926 był lekarzem weterynarzem garnizonu Chełm, od 1931 w Łucku w 13 Pułku Artylerii Lekkiej. Walczył w kampanii wrześniowej. Aresztowany przez NKWD został osadzony w Kozielsku, wymieniony w liście wywózkowej NKWD z 2 kwietnia 1940, a następnie zamordowany w Katyniu. Pochowany na Polskim Cmentarzu Wojennym w Katyniu. Pośmiertnie w 2007 awansowany do stopnia majora.

</doc>
<doc id="5219835" url="https://pl.wikipedia.org/wiki?curid=5219835" title="FIDE Grand Prix 2022">
FIDE Grand Prix 2022

FIDE Grand Prix 2022 to seria trzech turniejów szachowych, organizowanych przez Międzynarodową Federację Szachową, rozgrywanych od 4 lutego do 4 kwietnia 2022 w niemieckim mieście Berlin oraz serbskim mieście Belgrad. Zwycięzcą klasyfikacji generalnej został amerykański arcymistrz Hikaru Nakamura, a drugie miejsce zajął węgierski arcymistrz Richárd Rapport.
Zwycięzca i zdobywca drugiego miejsca w klasyfikacji generalnej FIDE Grand Prix zakwalifikowali się do Turnieju pretendentów 2022.
Format rozgrywek i nagrody.
Każdy z 24 zawodników bierze udział w dwóch z trzech turniejów. Każdy turniej składa się z dwóch etapów – w pierwszym etapie bierze udział 16 zawodników, którzy są podzieleni na 4 grupy po 4 osoby, w których rozgrywają dwukołowe miniturnieje. W drugim etapie biorą udział jedynie zwycięzcy z każdej grupy, którzy rozgrywają między sobą turniej pucharowy. Półfinały i finały drugiego etapu składają się z dwóch partii rozgrywanych w tempie klasycznym oraz ewentualnych dogrywek w określonym tempie.
Punkty Grand Prix.
W zależności od miejsca zajętego w poszczególnych turniejach, zawodnikom przyznawane są punkty Grand Prix. Dwóch szachistów z największą ilością punktów Grand Prix kwalifikuje się do Turnieju Kandydatów 2022.
Pula nagród.
Łączna pula nagród cyklu FIDE Grand Prix 2022 to 450 000 euro – po 150 000 euro na każdy z trzech turniejów.
Zawodnicy.
Do serii turniejów FIDE Grand Prix 2022 zakwalifikowało się 24 zawodników:
Pierwszy turniej – Berlin.
Pierwszy turniej w serii FIDE Grand Prix 2022 był rozgrywany w Berlinie od 4 lutego do 17 lutego 2022. Wygrał go Hikaru Nakamura po dogrywce w finale z Lewonem Aronianem.
Drugi turniej – Belgrad.
Drugi turniej w serii FIDE Grand Prix 2022 był rozgrywany w Belgradzie od 1 marca do 14 marca 2022. Wygrał go Richard Rapport po dogrywce z Dmitrijem Andriejkinem.
Trzeci turniej – Berlin.
Trzeci i ostatni turniej w serii FIDE Grand Prix 2022 będzie rozgrywany w Berlinie od 22 marca do 4 kwietnia 2022. Wygrał go Wesley So po dogrywce z Hikaru Nakamurą. Dmitrij Andriejkin, który wycofał się z turnieju z powodów osobistych, został zastąpiony przez Andrieja Jesipienkę.

</doc>
<doc id="5219842" url="https://pl.wikipedia.org/wiki?curid=5219842" title="Paul-Henri Sandaogo Damiba">
Paul-Henri Sandaogo Damiba

Paul-Henri Sandaogo Damiba (ur. 2 stycznia 1981 w Wagadugu) – burkiński wojskowy w stopniu podpułkownika, przywódca zamachu stanu w 2022 roku, od 24 stycznia 2022 Przewodniczący Patriotycznego Ruchu na rzecz Ochrony i Odbudowy. Pełniący obowiązki prezydenta Burkiny Faso od 31 stycznia 2022 do 30 września 2022, kiedy został obalony w wyniku zamachu stanu.
Życiorys.
W młodości ukończył uczelnię wojskową w Paryżu, posiada także tytuł magistra kryminologii. W latach 1987–2011 był członkiem ochrony prezydenta Blaise Compaoré, następnie pełnił funkcję dowódcze w Dori i Ouahigouya. W 2015 roku brał udział w nieudanym zamachu stanu, po którego niepowodzeniu zeznawał w procesie innych konspiratorów, następnie wyjechał z Burkina Faso. W grudniu 2021 roku został mianowany dowódcą trzeciego okręgu wojskowego, odpowiedzialnego za ochronę Wagadugu. Próbował przekonać rząd Burkina Faso do zatrudnienia Grupy Wagnera do pomocy w walce z dżihadystami.
24 stycznia 2022 roku dokonał zamachu stanu i obalił prezydenta Rocha Marca Christiana Kaboré i został przewodniczącym Patriotycznego Ruchu na rzecz Ochrony i Odbudowy. 31 stycznia 2022 roku został ogłoszony pełniącym obowiązki prezydenta Burkiny Faso.
30 września 2022 roku został obalony w wyniku zamachu stanu pod przywództwem kapitana Ibrahima Traore. Po dymisji z funkcji pełniącego obowiązki prezydenta udał się na emigrację do Togo.

</doc>
<doc id="5219846" url="https://pl.wikipedia.org/wiki?curid=5219846" title="Paul Henri Sandaogo Damiba">
Paul Henri Sandaogo Damiba



</doc>
<doc id="5219848" url="https://pl.wikipedia.org/wiki?curid=5219848" title="Hannah Soar">
Hannah Soar

Hannah Soar (ur. 4 czerwca 1999 w Somers) – amerykańska narciarska dowolna, specjalizująca się w jeździe po muldach.
Po raz pierwszy na arenie międzynarodowej pojawiła się 19 grudnia 2013 roku w Winter Park, gdzie w zawodach FIS zajęła 31. miejsce. W 2016 roku wystąpiła na mistrzostwach świata juniorów w Chiesa in Valmalenco, zajmując piąte miejsce w jeździe po muldach i jedenaste w muldach podwójnych. W Pucharze Świata zadebiutowała 2 lutego 2017 roku w Deer Valley, plasując się na 19. pozycji w jeździe po muldach. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 15 grudnia 2019 roku w Thaiwoo, kończąc rywalizację w muldach podwójnych na trzeciej pozycji. W zawodach tych wyprzedziły ją jedynie Francuzka Perrine Laffont i kolejna reprezentantka USA - Jaelin Kauf. W klasyfikacji końcowej jazdy po muldach w sezonie 2020/2021 zajęła trzecie miejsce.
Osiągnięcia.
Puchar Świata.
Miejsca w klasyfikacji generalnej jazdy po muldach.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="5219849" url="https://pl.wikipedia.org/wiki?curid=5219849" title="Aulacomerus buquetii">
Aulacomerus buquetii

Aulacomerus buquetii – gatunek błonkówki z rodziny "Pergidae".
Taksonomia.
Gatunek ten został opisany w 1840 roku przez Maximiliana Spinole pod nazwą "Loboceras atriventris". Jako miejsce typowe podano stolicę Gujany Francuskiej Kajenne. Holotypem był samiec. W 1974 Harold N. Greenbaum opisał ten sam gatunek pod nazwą "Skelosyzygonia simplicica" (miej. typ. miasto Pucallpa w Peru na wys. 200 m n.p.m., holotypem był samiec). Obie nazwy zostały zsynonimizowane w 1990 przez Davida Smitha.
Zasięg występowania.
Ameryka Południowa, znany z płn. Brazylii (stan Pará), Gujany Francuskiej oraz z Peru.

</doc>
<doc id="5219856" url="https://pl.wikipedia.org/wiki?curid=5219856" title="Kirsty Muir">
Kirsty Muir

Kirsty Muir (ur. 5 maja 2004 w Aberdeen) – brytyjska narciarka dowolna, specjalizująca się w slopestyle'u i Big Air.
Po raz pierwszy na arenie międzynarodowej pojawiła się 15 sierpnia 2018 roku w Cardronie, gdzie w zawodach Australia/New Zealand Cup zajęła trzecie miejsce w slopestyle'u. W 2019 roku wystąpiła na mistrzostwach świata juniorów w Kläppen, zdobywając srebro w slopestyle'u i brąz w Big Air. Na rozgrywanych rok później igrzyskach olimpijskich młodzieży w Lozannie wywalczyła srebrny medal w Big Air. W Pucharze Świata zadebiutowała 3 listopada 2019 roku w Modenie, plasując się na 13. pozycji w Big Air. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 20 marca 2021 roku w Aspen, kończąc rywalizację w slopestyle'u na drugiej pozycji. W zawodach tych rozdzieliła Francuzkę Tess Ledeux i Anastasiję Tatalinę z Rosji. W klasyfikacji końcowej slopestyle'u w sezonie 2020/2021 zajęła drugie miejsce.
W 2021 roku wystartowała na mistrzostwach świata w Aspen, gdzie zajęła szóste miejsce w slopestyle'u i jedenaste w Big Air. Na rozgrywanych rok później igrzyskach olimpijskich w Pekinie była piąta w Big Air i ósma w slopestyle'u.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="5219859" url="https://pl.wikipedia.org/wiki?curid=5219859" title="Niewidoczna niepełnosprawność">
Niewidoczna niepełnosprawność

Niewidoczne niepełnosprawności, znane również jako ukryte niepełnosprawności – niepełnosprawności, które nie są od razu widoczne. Zazwyczaj są to przewlekłe choroby i zaburzenia, które utrudniają normalne czynności życia codziennego.
Przykładowo osoby z niepełnosprawnością wzrokową lub słuchową, które nie noszą okularów lub aparatów słuchowych lub które używają dyskretnych aparatów słuchowych, mogą nie być w oczywisty sposób niepełnosprawne. Niektóre osoby z utratą wzroku mogą nosić soczewki kontaktowe. Osoby z problemami ze stawami lub przewlekłym bólem mogą nie korzystać z technologii asystujących ułatwiających poruszanie się (takich jak laski czy wózki). Większość osób z RSI porusza się w sposób typowy i niewywołujący podejrzeń, a środowisko medyczne zachęca ich nawet do jak największej aktywności, w tym do uprawiania sportu; jednak RSI może wywoływać dramatyczne ograniczenia w tym, jak długo ktoś może pisać lub trzymać w dłoni telefon albo inne przedmioty.
Szacuje się, że 1 na 10 osób żyje z niewidoczną niepełnosprawnością.
Wpływ.
Niewidoczne niepełnosprawności, znane również jako ukryte niepełnosprawności, mogą utrudniać chodzenie do szkoły, pracy, socjalizację i nie tylko. Chociaż niepełnosprawność stanowi wyzwanie dla osoby, która ją ma, rzeczywistość życia z niepełnosprawnością może być trudna do zrozumienia przez innych. Inni mogą nie zrozumieć przyczyny problemu, jeśli nie widzą jego dowodów w widoczny sposób. Uczniom z zaburzeniami umysłowymi może być trudno zorganizować i ukończyć zadania szkolne, ale nauczyciele, którzy nie są świadomi przyczyn trudności ucznia, mogą go źle oceniać bez próby zrozumienia.
Brak zrozumienia może być szkodliwy dla kapitału społecznego danej osoby. Społeczeństwo może postrzegać kogoś z niewidoczną niepełnosprawnością jako leniwego, słabego lub aspołecznego. Niepełnosprawność może spowodować utratę więzi z przyjaciółmi lub rodziną z powodu braku zrozumienia, co może prowadzić do obniżenia samooceny.
Niepełnosprawność, która może być widoczna w niektórych sytuacjach, w innych może nie być oczywista, co może skutkować poważnym problemem. Na przykład pasażer samolotu, który jest niesłyszący, może nie być w stanie słyszeć werbalnych instrukcji stewardesy. Z tego powodu podróżnym z niewidoczną niepełnosprawnością zaleca się poinformowanie linii lotniczych o rodzaju niepełnosprawności przed lotem.
Pracownicy z niewidoczną niepełnosprawnością często decydują się nie ujawniać swojej diagnozy swojemu pracodawcy, ze względu na stygmatyzację osób niepełnosprawnych. Może się to zdarzyć, gdy w grę wchodzi niepełnosprawność psychiczna lub szereg innych niewidocznych zaburzeń. Badacze zajmujący się zasobami ludzkimi powinni brać to nieujawnianie podczas prowadzenia badań na temat pracowników z niepełnosprawnościami. Badanie z 2011 r. wykazało, że 88% osób z niewidoczną niepełnosprawnością miało negatywną opinię na temat ujawnienia swojej niepełnosprawności pracodawcom. Z danych amerykańskiego Biura Statystyki Pracy z 2017 r. wynika, że stopa bezrobocia osób z niewidoczną niepełnosprawnością jest wyższa niż osób bez takiej niepełnosprawności. Według BBC osoby zarażone wirusem HIV mają trzykrotnie wyższą stopę bezrobocia niż osoby bez HIV. Dane Biura Statystyki Pracy wykazały również, że osoby z niewidoczną niepełnosprawnością mają mniejsze prawdopodobieństwo uzyskania tytułu licencjata lub innego wyższego wykształcenia.
Ochrona prawna.
Osoby z niewidoczną niepełnosprawnością są chronione przez krajowe i lokalne przepisy dotyczące niepełnosprawności, takie jak ustawa o niepełnosprawnych Amerykanach w USA. Ustawa o rehabilitacji z 1973 r. była kilkakrotnie zmieniana tak, że definicja „niepełnosprawnego” zawiera stwierdzenie "any person who... (C) is regarded as having such an impairment" ("każda osoba, którą [...] można uznać za posiadającą takie upośledzenie").

</doc>
<doc id="5219862" url="https://pl.wikipedia.org/wiki?curid=5219862" title="Teatr z Polski 6">
Teatr z Polski 6

Teatr z Polski 6 – prywatna, autorska scena założona przez aktora i reżysera Ryszarda Jaśniewicza i jego żonę – Gabrielę Pewińską-Jaśniewicz. Działalność teatru to także prowadzone od 2008 roku w Domu Zarazy w Gdańsku-Oliwie warsztaty poetycko-recytatorskie „Jaśniewicz recytuje, spróbuj i Ty!”, czytania sztuk, spotkania autorskie oraz lekcje teatralne.
Teatr zainaugurował działalność 26 listopada 1999 roku w Sopocie, w kultowej, nieistniejącej już kawiarni "Pod Psią i Kocią Łapą" Krystyny Przyjemskiej. Pierwszym spektaklem był monodram Ryszarda Jaśniewicza "Sukinsyn" autorstwa Gabrieli Pewińskiej, wystawiony z okazji stulecia urodzin Ernesta Hemingwaya. Po spektaklu odbył się hemingwayowski bankiet zainspirowany miłością noblisty do natury i kobiet. Do kawiarni, w której odbywał się spektakl, wniesiono rybacką łódź, w niej zaś ustawiono potrawy, w tym zupę rybną i ulubione cytrynowe ciasto pisarza; nie zabrakło też markowego wina. Autorka stołu – Ewa Liguz-Borowiec – zadbała o towarzystwo kobiet, które pisarz pokochał: umieściła wśród półmisków i butelek fotografie wszystkich jego czterech żon.
Od 2008 roku sceną Teatru z Polski 6 stał się Dom Zarazy. Tu Ryszard Jaśniewicz po raz pierwszy po operacji serca zagrał złożony z wielkich monologów dramatu polskiego monodram "Moje serce", po czym wystawił kolejnych piętnaście monodramów.
Na jubileuszową premierę monodramu "Maska" autorstwa Gabrieli Pewińskiej zorganizowaną z okazji dwudziestolecia sceny przybyli widzowie, którzy wzięli udział w pierwszym sopockim przedstawieniu. Ostatnim spektaklem przed nagłą śmiercią Ryszarda Jaśniewicza był napisany przez Gabrielę Pewińską monodram "Budowniczy", którego premiera odbyła się 26 września 2021 roku. 
[...] "początki Teatru z Polski 6 to monodram Gabrieli Pewińskiej pamięci Ernesta Hemingwaya. Zachwycił mnie, postanowiłem go zrobić. I tak, 26 listopada 1999 roku w Sopocie, narodziła się moja scena monodramu. Granie w pojedynkę to zmierzenie się z prawdziwym warsztatem aktorskim, co daje ogromną radość, a jak wiadomo aktorstwo nie powinno być działaniem przynoszącym wyczerpanie i napięcie, lecz sztuką uszczęśliwiającą. Sam na scenie czuję się szczęśliwy. Spełniony"

</doc>
<doc id="5219867" url="https://pl.wikipedia.org/wiki?curid=5219867" title="Józef Halperin">
Józef Halperin

Józef Halperin ps. „Ziuk”, „Józef Malczewski” (hebr. יוסף הלפרין, ur. 13 lipca 1922 w Łodzi, zm. 1 maja 2010 w Be’er Ja’akow) – partyzant AK, entomolog pochodzenia żydowskiego.
Życiorys.
Józef Halperin urodził się w 1922 w Łodzi. Pochodził z żydowskiej, syjonistycznej rodziny. Jego rodzice w domu posługiwali się głównie językiem niemieckim, niemniej Halperin w wyniku edukacji szkolnej opanował polski. Od najmłodszych lat fascynował się owadami i lasem.
We wrześniu 1939, w wyniku zajęcia Łodzi przez wojska niemieckie, opuścił rodzinne miasto. Przedostał się w okolice Baranowicz, gdzie rozpoczął pracę jako nauczyciel i dyrektor szkoły w Dubrownej. Następnie pracował jako zarządca w gospodarstwie rolnym. W tym okresie zajmował się m.in. przemycaniem żywności do getta w Baranowiczach, za co został ukarany kilkutygodniowym aresztem. W związku z faktem, iż wizualnie nie odróżniał się od lokalnej ludności, znał język polski oraz niemiecki, nie padł ofiarą czystek etnicznych i został zatrudniony na stanowisku tłumacza oddziału Straży Leśnej. W 1944 przeniesiono go do bazy leśnej w Suchedniowie. W trakcie pracy jako leśnik, Halperin korzystał z munduru niemieckich sił pomocniczych. Umożliwiało mu to wyjazdy do Warszawy i Radomia do swoich krewnych oraz poszukiwania rodziców. W Suchedniowie Halperin nawiązał kontakt z członkami 2 kompanii 2 Pułku Piechoty Legionów Armii Krajowej kpt. Eugeniusza „Nurta” Kaszyńskiego. W trakcie działania w partyzantce starał się ukrywać przed przełożonymi swoje żydowskie korzenie. Niemniej gdy dowództwo odkryło jego pochodzenie w trakcie wspólnej kąpieli w jeziorze, nie spotkały go żadne konsekwencje, a żołnierze utrzymywali wciąż przyjazny stosunek wobec niego. Halperin służył w Armii Krajowej do stycznia 1945.
W 1945, w trakcie wojny, Halperin zorganizował w Kielcach grupę żydowskich sierot w celu odbycia aliji. Grupa przedostała się do Włoch na statku „”, a następnie w 1946 dotarła do Izraela. Halperin wydarzenia te opisał w książce „Ha-derekh le-herut 1945-1946” („Droga do wolności 1945-1946”). Po dotarciu do Palestyny Halperin zamieszkał w kibucu Geszer. Po kilku miesiącach przeprowadził się do Jerozolimy, gdzie uczęszczał do szkoły w i w 1947 dołączył batalionu „Moria” w brygadzie Ecjoni. W trakcie operacji Kilshon w 1948 został poważnie ranny w nogę.
Po wojnie założył wioskę młodzieżową w Ein Kerem oraz uczył się w seminarium nauczycielskim. W latach 1952–1957 studiował na wydziale rolniczym Uniwersytetu Hebrajskiego, na którym w 1971 obronił doktorat. W 1958 został starszym pracownikiem naukowym w zakresie entomologii leśnej w Instytucie Badawczym Leśnictwa Ilanot, w którym założył własne laboratorium badawcze. W 1986 przeniósł się wraz z większością pracowników Instytutu Badawczego w Beit Dagan. Jego praca naukowa skupiała się na szkodnikach tui i sosen. Halperin opracował skuteczne metody zwalczania szkodników tych roślin, które były tanie, nieszkodliwe dla drzew. Przeszedł na emeryturę w 1996.
Po 1989 odwiedził Polskę, Białoruś i Niemcy, by odnaleźć przyjaciół z czasów młodości i napisać książkę autobiograficzną „Ludzie są wszędzie” (2002).
Życie prywatne.
Józef Halperin był synem Haima Halperina i Heleny z domu Goldlust (oboje zginęli w obozie zagłady Treblince). W 1951 ożenił się z Sarą Resnik, z którą rozwiódł się po 6 latach. Małżeństwo miało 1 syna – Efraima. Przed śmiercią, w 2007, mieszkał w Ness Cijjona.
Zmarł 1 maja 2010 i został pochowany na cmentarzu w Be’er Ja’akow.
Działalność naukowa.
Józef Halperin odkrył siedliska 615 owadów wcześniej nieznanych w Izraelu oraz opisał 44 gatunki zupełnie nowych owadów. Jego imieniem nazwano co najmniej 15 różnych gatunków owadów. Pierwszym z nich był chrząszcz "Clada Halperini". Opublikował łącznie ponad 200 publikacji w języku hebrajskim i angielskim, w tym: 25 szczegółowych wykazów systematycznych grup owadów, napisał 12 monografii na temat owadów-szkodników, a także 7 monografii nt. poszczególnych gatunków drzew i ich szkodników. Do jego osiągnięć należy zaliczyć innowacyjne metody wykrywania porażonych drzew oraz metody zwalczania szkodników. Jest autorem dwóch wpisów do tomu C Encyklopedii Rolnictwa (1975) i 15 wpisów do tomu 3 Encyklopedii Zwierząt i Roślin Izraela (1989).
W 1978 zorganizował i poprowadził pierwsze międzynarodowe sympozjum na temat Korowódka sosnówka w Izraelu. W latach 1980–1979 został zaproszony jako wykładowca na Wydział Leśnictwa w Getyndze na temat subtropikalnych szkodników lasów. Uczestniczył również w wizytach studyjnych, konferencjach i seminariach w krajach europejskich, USA i Indiach.
Był członkiem .

</doc>
