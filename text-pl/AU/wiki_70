<doc id="5219870" url="https://pl.wikipedia.org/wiki?curid=5219870" title="Człowiek z biczem">
Człowiek z biczem

Człowiek z biczem () – amerykański niemy film płaszcza i szpady z 1925 roku w reżyserii Donalda Crispa na podst. powieści "Don Q.’s Love Story" Kate i Hesketha Hesketh-Prichardów, z udziałem Douglasa Fairbanksa. Kontynuacja "Znaku Zorro" z 1920 roku.
Fabuła.
Don César z hiszpańskiego rodu de Vega osiadłego w Nowej Hiszpanii kontynuuje rodzinną tradycję, w której każdy pierworodny pobiera edukację w Hiszpanii, po czym wraca do rodzinnej Kalifornii. W trakcie swego hiszpańskiego pobytu popisuje się umiejętnością władania biczem przed innymi studentami. Przypadkowo odcina pióro z czako Don Sebastiana z gwardii królewskiej. Don Sebastian nie przyjmuje przeprosin i toczy pojedynek przerwany przez uciekającego byka. Don Césarowi udaje się opanować sytuację.
Widzą to nieopodal królowa Izabela i jej gość z Austro-Węgier – arcyksiążę Paweł. Umiejętności Don Cesara robią na arcyksięciu wrażenie i żąda dla niego audiencji. Don César tymczasem poznaje Dolores de Muro, córkę generała de Muro – nadwornego szambelana. Wkrótce Don César staje przed królową i oznajmia, że jego ojciec – grand i ulubieniec ojca królowej – nauczył go wszystkich zdolności. Nocą baluje z arcyksięciem pod okiem Don Sebastiána. Zachodzą oni do tawerny, gdzie flirtując z tancerką obrażają bywalców. Don Sebastián wyprowadza siebie i arcyksięcia, ale zamyka drzwi Don Césarowi, który mimo to broni się przed oprychami.
Jednoczą się udając się do hacjendy generała de Muro. Dolores konsekwentnie odrzuca zaloty Don Sebastiána, a ten bezskutecznie próbuje wpłynąć na generała. Na balu organizowanym przez arcyksięcia Don César i Dolores wyznają sobie miłość. Gdy arcyksiążę naśmiewa z nieudanych zalotów Don Sebastiana, ten w złości go zabija szpadą i wrabia w to Don Césara. Przed śmiercią arcyksiążę zdążył zapisać na karcie tożsamość prawdziwego mordercy, ale zabiera ją Don Fabrique mający urazę do Dona Césara. Gwardia królewska aresztuje Don Césara za morderstwo i nakazuje natychmiastową egzekucję, aby zapobiec międzynarodowemu incydentowi. Generał de Muro oferuje mu dżentelmeńskie wyjście, dając mu sztylet. Don César fingując śmierć spada do fosy pod pałacem.
Miesiące później Don César ukrywający się w ruinach starego rodzinnego zamku przyjmuje tożsamość „Don Q”, dowiaduje się od swych służących, że Don Fabrique zostaje gubernatorem cywilnym, otrzymując regularne wypłaty od Don Sebastiána w zamian za milczenie, zaś ten żeni się z niechętną mu Dolores. O sytuacji syna informowany jest też Don Diego w Kalifornii, który wraz z Bernardem udaje się do Hiszpanii. Don Sebastián i Don Fabrique domyślają się, że ich wspólny adwersarz żyje i robią wszystko, by został schwytany.
Do tego zadania wyznaczony jest pułkownik Matsado. Podczas posilania się w karczmie zostaje obezwładniony przez Don Q. Ten podszywający się pod Matsado dociera do Don Fabrique’a i wraz z nim udaje się do ruin zamku de Vega. Prawdziwy Matsado i Don Sebastián od karczmarza Ramóna wyciągają informacje nt. Don Q i otaczają jego kryjówkę. Don Fabrique przyznaje się do wiedzy o zabójstwie arcyksięcia. W walce z żołnierzami Don Q pomaga niespodziewanie Don Diego w stroju Señora Zorro.
Señor Zorro ściga Don Fabrique’a uciekającego przed gniewem Don Sebastiánem. Po rozprawieniu się z żołnierzami Don César pokonuje i unieruchamia Don Sebastiana, ale jest otoczony przez chcącego go aresztować generałem de Muro. Dzięki Señorowi Zorro jego syn zostaje oczyszczony z zarzutów i jednoczy się z Dolores, a Don Sebastian i Don Fabrique aresztowani.

</doc>
<doc id="5219871" url="https://pl.wikipedia.org/wiki?curid=5219871" title="Damian Sylwestrzak">
Damian Sylwestrzak

Damian Sylwestrzak (ur. 16 marca 1992 we Wrocławiu) – polski sędzia piłkarski reprezentujący Dolnośląski Związek Piłki Nożnej, arbiter Ekstraklasy (od 2020) i międzynarodowy FIFA (od 2021), ekonomista.

</doc>
<doc id="5219882" url="https://pl.wikipedia.org/wiki?curid=5219882" title="Werchniotorećke">
Werchniotorećke

Werchniotorećke () – osiedle typu miejskiego na Ukrainie, w obwodzie donieckim, w rejonie pokrowskim, nad Krywym Torciem. W 2020 roku liczyło ok. 2,9 tys. mieszkańców. Ośrodek przemysłu olejarskiego. W miejscowości znajduje się stacja kolejowa Skotuwata na linii Konstantynówka-Jasynuwata.
Miejscowość powstała na miejscu zimownika Kozaków zaporoskich, czyli zabudowania, w którym spędzano zimę. Pierwotnie nosiła nazwę Skotuwata (). Według danych z 1859 roku wieś liczyła 2282 mieszkańców w 334 domach. Pod względem administracyjnym przynależała w tym czasie do ujezdu bachmuckiego w guberni jekaterynosławskiej i była siedzibą administracyjną wołości. W 1908 miejscowość obejmowała 668 gospodarstw i zamieszkana była przez 4996 osób. W 1938 roku Skotuwata otrzymała status osiedla typu miejskiego. W czasie II wojny światowej w walkach na frontach brało udział 229 mieszkańców osiedla, z czego 96 poległo. W okresie radzieckim w miejscowości działał kołchoz „Prawda”. W 1978 roku Skotuwata została przemianowana na Werchniotorećke. W 1989 roku miejscowość liczyła 3579 mieszkańców, a w 2001 roku – 3143 mieszkańców (z czego ponad 60% stanowiła ludność rosyjskojęzyczna, a niemal 39% – ludność ukraińskojęzyczna).

</doc>
<doc id="5219889" url="https://pl.wikipedia.org/wiki?curid=5219889" title="Bierascienawa">
Bierascienawa

Bierascienawa (; , "Bieriestienowo") – wieś na Białorusi, w obwodzie witebskim, w rejonie orszańskim, w sielsowiecie Andrejeuszczyna, nad Dnieprem.
W stanie ruiny zachował się tu XIX-wieczny drewniany dwór.

</doc>
<doc id="5219893" url="https://pl.wikipedia.org/wiki?curid=5219893" title="27. ceremonia wręczenia nagród Gildii Aktorów Ekranowych">
27. ceremonia wręczenia nagród Gildii Aktorów Ekranowych

27. ceremonia wręczenia nagród Gildii Aktorów Ekranowych za rok 2020, odbyła się 4 kwietnia 2021 roku tradycyjnie w Shrine Exposition Center w Los Angeles.
Galę wręczenia nagród transmitowała stacja TNT. Nagrody zostały przyznane za wybitne osiągnięcia w sztuce aktorskiej w minionym roku. Wyboru dokonuje blisko 165. tysięcy członków Gildii Aktorów Ekranowych.
Nominacje do nagród ogłoszone zostały 4 lutego 2021, a prezentacji dokonały Lily Collins i Daveed Diggs przy udziale wiceprezydenta SAG-AFTRA Gabrielle Carteris podczas transmisji na Instagramie SAG-AFTRA.
Dodatkowo nagrano skrócony, godzinny pokaz. Zwycięzcy zostali poinformowani o swoich wygranych na kilka dni przed transmisją telewizyjną, a przemówienia akceptacyjne zostały również nagrane na taśmę. Te zmiany były decyzją z czasów COVID-u, aby chronić nominowanych i prezenterów gildii.

</doc>
<doc id="5219895" url="https://pl.wikipedia.org/wiki?curid=5219895" title="Wialikaja Mićkauszczyna">
Wialikaja Mićkauszczyna

Wialikaja Mićkauszczyna (; , "Bolszaja Mitkowszczina") – wieś na Białorusi, w obwodzie witebskim, w rejonie orszańskim, w sielsowiecie Andrejeuszczyna.
Znajdują się tu pozostałości grodu.

</doc>
<doc id="5219897" url="https://pl.wikipedia.org/wiki?curid=5219897" title="Wydawnictwo seryjne">
Wydawnictwo seryjne

Wydawnictwo seryjne (seria wydawnicza) – ciąg samoistnych publikacji wydawniczych, z których każda ma indywidualny tytuł i stanowi samodzielną jednostkę. Publikacje należące do serii są zwykle dziełami różnych autorów. Wydawnictwo seryjne łączą w całość: wspólny tytuł, szata graficzna, a niekiedy także numeracja.
Wydawnictwo seryjne, w odróżnieniu od cyklu wydawniczego, nie ma z góry zaplanowanej liczby pozycji, które zostaną wydane.
Cechy charakterystyczne.
Książki, które tworzą serię wydawniczą, przeważnie są powiązane tematyką, gatunkiem lub rodzajem. Inne ich wspólne cechy to:
Znaczenie serii wydawniczych.
Znaczenie serii wydawniczych dla wydawnictw.
Wydawnictwa seryjne pozwalają na lepszą organizację pracy wydawnictw. Wynika to z faktu, że łatwiej można zaplanować wybór kolejnych dzieł, które zostaną opublikowane. Wydawnictwo może ponieść mniejsze ryzyko w przypadku kontynuacji wydawania serii cieszącej się sympatią czytelników. Dodatkowo szata graficzna oraz opracowanie edytorskie, wspólne dla poszczególnych serii, przyspiesza przygotowanie oraz wykonanie książek, a także obniża koszty produkcji.
Znaczenie serii wydawniczych dla czytelników.
Publikowanie wydawnictw seryjnych może także zachęcać nabywców do kompletowania całości serii i uzupełniania brakujących tomów, co przekłada się na zyski wydawnictw. Czytelnik może przyzwyczaić się do ciągłej i systematycznej lektury, jaką zapewnia seria wydawnicza. Dodatkowo w okresie PRL-u serie wydawnicze pełniły funkcję wychowawczo-edukacyjną i społeczno-kulturową, głównie w stosunku do młodszych czytelników.
Przykłady wydawnictw seryjnych.
Do wydawnictw seryjnych można zaliczyć m.in.:

</doc>
<doc id="5219898" url="https://pl.wikipedia.org/wiki?curid=5219898" title="Zorro (film 1936)">
Zorro (film 1936)

Zorro (ang. "Bold Caballero") – amerykański western z 1936 roku, w reżyserii przez Wellsa Roota na podst. postaci Zorro, stworzonej przez Johnstona McCulleya. Film wyróżnia się tym, że jest pierwszym dźwiękowym i kolorowym filmem z udziałem Zorro (nakręcony na taśmie Magnacolor).

</doc>
<doc id="5219900" url="https://pl.wikipedia.org/wiki?curid=5219900" title="Tadeusz Grygier (1915-2010)">
Tadeusz Grygier (1915-2010)

Tadeusz Jerzy Grygier, Tadeusz (Tad) Grygier (ur. 10 lutego 1915 w Warszawie, zm. 28 sierpnia 2010 w Gatineau w Kanadzie) – polski prawnik, psycholog, funkcjonariusz wywiadu, urzędnik konsularny, kryminolog, nauczyciel akademicki, żeglarz.
Życiorys.
Syn Zygmunta, neurochirurga i psychiatry, oraz Haliny, lekarki. Rodzina Grygierów miała szkockie (klanu MacGregor) przybyłego do Polski z Inflant. Tadeusz Grygier był uczniem szkół średnich w Grudziądzu i Zakopanem. Studiował prawo, ekonomię i nauki polityczne na Uniwersytecie Jagiellońskim w Krakowie (1932-1935). Prawo, filozofię i psychologię na Uniwersytecie Warszawskim (1935-1939). Praktykował prawo konstytucyjne i kryminalne jako aplikant adwokacki (1936-1940). Uprawiał kajakarstwo i żeglarstwo; miał być reprezentantem Polski w żeglarstwie na Olimpiadzie w Tokio w 1940.
Pracował w szpitalu psychiatrycznym w Choroszczy k/Białegostoku, ówcześnie pod okupacją ZSRR (1939). W czerwcu 1940 został aresztowany przez NKWD wywieziony do obozu w Kotłasie w obwodzie archangielskim, zatrudniony w szpitalu w Syktywkarze. Szkolił radzieckich nurków i marynarzy do misji sabotażowych w niemieckiej marynarce wojennej. 
Po uwolnieniu pełnił obowiązki delegata Ambasady RP w Syktywkarze (1942), następnie w ambasadach w Kujbyszewie (1942) i i Teheranie (1943-1944), zajmując się pracą na rzecz alianckich służb wywiadowczych.
Po dotarciu do Wielkiej Brytanii został dyrektorem Wydziału Studiów Ministerstwa Informacji RP w Londynie (1944−1945) i konsultantem Sekcji Radzieckiej Wydziału Badawczego Foreign Office, jednocześnie studiował psychologię i kryminologię w London School of Economics w Londynie czego uwieńczeniem była obrona pracy doktorskiej pt. "Oppression: A Study in Social i Criminal Psychology" (1945-1950). Utworzył Wydział Psychologii Klinicznej i Badań ("Department of Clinical Psychology and Research") w "Banstead Hospital" w Londynie i podjął tam pracę naczelnego psychologa (1950-1953). Wydział prowadził podyplomowe nauczanie psychologów i psychiatrów, a także badania we współpracy z innymi szpitalami, Home Office, Vickers Armstrong, Admiralicją i Grupą Badawczą Armii Brytyjskiej. Dwukrotnie otrzymał też stypendium Fundacji Rockefellera, po raz pierwszy na badania w Cambridge (1946-1948), po raz drugi - na Harvard University, University of Illinois w Chicago i University of California (1952-1953).
Do Kanady przybył w 1960. Wykładał psychologię i kryminologię na szeregu uczelniach, m.in. na Toronto University, Mc Master University w Hamilton i Mc Gill University w Montrealu (1960-1967). W 1967 założył Wydział Kryminologii na University of Ottawa i tam wykładał, również na emeryturze. Był konsultantem rządu kanadyjskiego i ONZ w Nowym Jorku i Wiedniu. Wykładał w ChRL - w Akademii Nauk Społecznych w Szanghaju ("Social Science Academy in Shanghai", 上海社会科学院), Szkole Prawnej Uniwersytetu w Suzhou ("Law School of Suzhou University", 苏州大学), Szkole Prawnej Uniwersytetu Nankińskiego ("Law Department of Nanjing University", 南京大学) i na Wschodnio-Chińskim Uniwersytecie Nauk Politycznych i Prawnych w Szanghaju ("East China University of Political Science and Law in Shanghai", 华东政法大学). Na emeryturę przeszedł w 1980.
Profesor Polskiego Uniwersytetu na Obczyźnie (1987−2000). 
Profesor honorowy: Uniwersytetu w Ottawie (1980) i Uniwersytetu Sozhhou.
Autor wielu publikacji m.in. własnej autobiografii pt "Exile: The Road to Knowledge", Mississauga 2002.
Zmarł w domu opieki "La Maison Mathieu-Froment-Savoie" w Gatineau pod Ottawą.

</doc>
<doc id="5219901" url="https://pl.wikipedia.org/wiki?curid=5219901" title="28. ceremonia wręczenia nagród Gildii Aktorów Ekranowych">
28. ceremonia wręczenia nagród Gildii Aktorów Ekranowych

28. ceremonia wręczenia nagród Gildii Aktorów Ekranowych za rok 2021, odbyła 27 lutego 2022 roku tradycyjnie w Shrine Exposition Center w Los Angeles.
Galę wręczenia nagród będzie transmitowała stacja TNT. Nagrody zostały przyznane za wybitne osiągnięcia w sztuce aktorskiej w minionym roku. Wyboru dokonuje blisko 165. tysięcy członków Gildii Aktorów Ekranowych.
Nominacje do nagród ogłoszone zostały 12 stycznia 2022 roku, a prezentacji dokonały Rosario Dawson i Vanessa Hudgens przy udziale wiceprezydenta SAG-AFTRA Gabrielle Carteris podczas transmisji na Instagramie SAG-AFTRA.
Laureaci i nominowani.
"Źródło"

</doc>
<doc id="5219918" url="https://pl.wikipedia.org/wiki?curid=5219918" title="CA-26">
CA-26



</doc>
<doc id="5219921" url="https://pl.wikipedia.org/wiki?curid=5219921" title="David Bramwell">
David Bramwell

David Bramwell MBE (ur. 25 listopada 1942, zm. 20 stycznia 2022) – angielski botanik i taksonom. Był dyrektorem Jardín Botánico Canario Viera y Clavijo na Gran Canaria od 1974 do 2012 roku. Urodził się w Ormskirk w Anglii. Bramwell był dyrektorem Katedry UNESCO ds. Ochrony Bioróżnorodności Roślin w Makaronezji i Afryce Zachodniej w latach 2011–2014.
Zmarł w Liverpoolu w Anglii 20 stycznia 2022 roku w wieku 79 lat.

</doc>
<doc id="5219925" url="https://pl.wikipedia.org/wiki?curid=5219925" title="Donata Govoni">
Donata Govoni

Donata Govoni, po mężu Sandrini (ur. 4 marca 1944 w Pieve di Cento) – włoska lekkoatletka, sprinterka i biegaczka średniodystansowa, trzykrotna medalistka igrzysk śródziemnomorskich i dwukrotna olimpijka.
Kariera sportowa.
Początkowo specjalizowała się w biegach sprinterskich. Była rezerwową zawodniczką w sztafecie 4 × 100 metrów na igrzyskach olimpijskich w 1960 w Rzymie. Odpadła w półfinale biegu na 200 metrów na mistrzostwach Europy w 1962 w Belgradzie, a sztafeta 4 × 100 metrów z jej udziałem została zdyskwalifikowana w finale. Na kolejnych mistrzostwach Europy w 1966 w Budapeszcie odpadła w półfinale biegu na 200 metrów i eliminacjach biegu na 400 metrów. 
Zdobyła srebrny medal w biegu na 100 metrów na igrzyskach śródziemnomorskich w 1967 w Tunisie, przegrywając jedynie z Sylviane Telliez z Francji, a wyprzedzając swą koleżankę z reprezentacji Włoch Patrizię Seriau. Odpadła w eliminacjach biegu na 400 metrów na igrzyskach olimpijskich w 1968 w Meksyku. Na mistrzostwach Europy w 1969 w Atenach zajęła 6. miejsce w finale biegu na 400 metrów i odpadła w eliminacjach sztafety 4 × 400 metrów. Odpadła w eliminacjach biegu na 400 metrów na halowych mistrzostwach Europy w 1970 w Wiedniu.
Później startowała z powodzeniem na dłuższych dystansach. Zajęła 6. miejsce w finale biegu na 800 metrów na halowych mistrzostwach Europy w 1971 w Sofii. Odpadła w półfinale tej konkurencji na mistrzostwach Europy w 1971 w Helsinkach. Zdobyła srebrne medale w biegu na 400 metrów (za Colette Besson z Francji, a przed Josefiną Salgado z Hiszpanii) i w biegu na 800 metrów (za Verą Nikolić z Jugosławii, a przed Besson) na igrzyskach śródziemnomorskich w 1971 w Izmirze. Ponownie zajęła 6. miejsce w biegu na 800 metrów na halowych mistrzostwach Europy w 1972 w Grenoble. Na igrzyskach olimpijskich w 1972 w Monachium odpadła w ćwierćfinale biegu na 400 metrów i eliminacjach biegu na 800 metrów. Była również rezerwową zawodniczką w sztafecie 4 × 100 metrów.
Govoni była mistrzynią Włoch w biegu na 100 metrów w latach 1961–1963, 1965–1967 i 1969, w biegu na 200 metrów w latach 1961, 1963 i 1965–1967, w biegu na 400 metrów w latach 1966, 1968, 1969, 1971 i 1973–1975, w biegu na 800 metrów w 1970 i 1972, w sztafecie 4 × 100 metrów w 1965, w sztafecie 4 × 200 metrów w 1975 oraz w biegu przełajowym na 3 kilometry w 1971. W hali była mistrzynią Włoch w biegu na 400 metrów w 1970 i 1973 oraz w biegu na 800 metrów w 1971 i 1972.
Pięciokrotnie poprawiała rekord Włoch w biegu na 400 metrów doprowadzając go do rezultatu 53,2 s, uzyskanego 2 sierpnia 1970 w Bukareszcie. Raz była rekordzistką Włoch w biegu na 800 metrów z czasem 2:03,9 (2 czerwca 1971 w Turynie) i trzykrotnie w sztafecie 4 × 400 metrów (do czasu 3:38,4 uzyskanego 2 lipca 1972 we Florencji). Wyrównała również rekord swego kraju w sztafecie 4 × 100 metrów z czasem 45,6 s (25 lipca 1964 w Sienie).

</doc>
<doc id="5219930" url="https://pl.wikipedia.org/wiki?curid=5219930" title="Pan Tianshou">
Pan Tianshou

Pan Tianshou (ur. 14 marca 1897 w Ninghai, zm. 5 września 1971 w Hangzhou) – chiński malarz, reprezentant malarstwa w stylu narodowym ("guohua"), kaligraf, rytownik pieczęci i znawca sztuki.
Życiorys.
Pochodził z prowincji Zhejiang, urodził się w rodzinie chłopskiej. Był samoukiem, malarstwa nauczył się samodzielnie studiując klasyczny podręcznik "Jieziyuan huapu". Ukończył szkołę pedagogiczną w Hangzhou i początkowo pracował jako nauczyciel. W 1919 roku uczestniczył w wydarzeniach Ruchu 4 Maja. W 1923 roku przeprowadził się do Szanghaju, gdzie był nauczycielem w szkole żeńskiej oraz wykładowcą na akademii sztuki. W 1927 roku wyjechał do Hangzhou, gdzie objął posadę wykładowcy nowo utworzonej akademii sztuki, w latach 1944–1947 był jej rektorem. W 1929 roku odbył podróż do Japonii. W 1959 roku ponownie objął funkcję rektora akademii sztuki w Hangzhou. Zwolniony z zajmowanego stanowiska po wybuchu rewolucji kulturalnej w 1966 roku, jako przeciwnik socrealizmu stał się celem ataków prasowych, a jego twórczość poddano krytyce. Zrehabilitowany pośmiertnie w 1979 roku.
Tworzył głównie krajobrazy, inspirowane twórczością Wu Changshou, Wang Zhena i Huang Binhonga. Ceniono także jego kaligrafie.

</doc>
<doc id="5219936" url="https://pl.wikipedia.org/wiki?curid=5219936" title="Anders Dreyer">
Anders Dreyer

Anders Laustrup Dreyer (ur. 2 maja 1998 w Bramming) – duński piłkarz występujący na pozycji prawoskrzydłowego w duńskim klubie FC Midtjylland, do którego jest wypożyczony z Rubina Kazań.
Kariera klubowa.
Swoją karierę piłkarską Dreyer rozpoczynał w juniorach takich klubów jak: Ribe BK i Bramming BK. Następnie został zawodnikiem Esbjergu fB. W 2016 roku awansował do kadry pierwszego zespołu. 2 kwietnia 2017 zadebiutował w jego barwach w Superligaen w zremisowanym 0:0 domowym meczu z Randers FC. W debiutanckim sezonie spadł z Esbjergiem do 1. division, a w sezonie 2017/2018 wrócił z nim do Superligaen.
7 sierpnia 2018 Dreyer został zawodnikiem angielskiego klubu Brighton &amp; Hove Albion, do którego przeszedł za kwotę 2,2 miliona euro. Nie zaliczył jednak debiutu w pierwszym zespole, a w styczniu 2019 odszedł z niego na wypożyczenie do szkockiego St. Mirren. Swój debiut w St. Mirren zanotował 27 stycznia 2019 w przegranym 1:3 domowym meczu z Hibernianem. W St. Mirren spędził pół roku.
W sierpniu 2019 Dreyer trafił na wypożyczenie do holenderskiego sc Heerenveen. Swój debiut w Heerenveen zaliczył 31 sierpnia 2019 w zremisowanym 1:1 domowym meczu z Fortuną Sittard. Zawodnikiem Heerenveen był przez pół sezonu.
6 stycznia 2020 Dreyer wrócił do Danii i podpisał kontrakt z klubem FC Midtjylland, który zapłacił za niego sumę miliona euro. W Midtjylland zadebiutował 17 lutego 2020 w zwycięskim 2:0 domowym meczu z Lyngby BK i w debiucie strzelił gola. W sezonie 2019/2020 wywalczył z Midtjylland mistrzostwo Danii, a w sezonie 2020/2021 został z nim wicemistrzem tego kraju.
28 sierpnia 2021 Dreyer został piłkarzem Rubinu Kazań, a suma transferu wyniosła 7 milionów euro. Swój debiut w Rubinie zaliczył 13 września 2021 w wygranym 4:0 domowym spotkaniu z Urałem Jekaterynburg. W debiucie strzelił 3 gole.
Kariera reprezentacyjna.
Dreyer w swojej karierze grał w młodzieżowych reprezentacjach Danii na szczeblach U-17, U-18, U-19, U-20 i U-21. Wraz z kadrą U-21 wystąpił w 2019 roku na Mistrzostwach Europy U-21. W reprezentacji Danii zadebiutował 12 listopada 2021 w wygranym 3:1 meczu eliminacji do MŚ 2022 z Wyspami Owczymi, rozegranym w Kopenhadze, gdy w 68. minucie zmienił Yussufa Poulsena.

</doc>
<doc id="5219942" url="https://pl.wikipedia.org/wiki?curid=5219942" title="Linia kolejowa Bohumín – Čadca">
Linia kolejowa Bohumín – Čadca



</doc>
<doc id="5219946" url="https://pl.wikipedia.org/wiki?curid=5219946" title="Linia kolejowa Český Těšín – Frýdek Místek">
Linia kolejowa Český Těšín – Frýdek Místek



</doc>
<doc id="5219950" url="https://pl.wikipedia.org/wiki?curid=5219950" title="Linia kolejowa nr 323 (Czechy)">
Linia kolejowa nr 323 (Czechy)



</doc>
<doc id="5219953" url="https://pl.wikipedia.org/wiki?curid=5219953" title="Wu Guanzhong">
Wu Guanzhong

Wu Guanzhong (ur. 29 sierpnia 1919 w Yixing, zm. 25 czerwca 2010 w Pekinie) – chiński malarz.
Życiorys.
W latach 1937–1942 studiował w akademii sztuki w Hangzhou, gdzie jego nauczycielami byli Pan Tianshou oraz Lin Fengmian. Od 1942 do 1946 roku był wykładowcą wydziału sztuki Uniwersytetu Tsinghua. W latach 1946–1950 przebywał w Paryżu, gdzie studiował zachodnie malarstwo olejne na École nationale supérieure des beaux-arts, zapoznając się wówczas z twórczością takich artystów jak Vincent van Gogh, Maurice Utrillo i Amedeo Modigliani. Od 1950 roku był wykładowcą Centralnej Akademii Sztuk Pięknych w Pekinie. Prześladowany w okresie rewolucji kulturalnej, kiedy to jego malarstwo zostało potępione, a samego artystę zesłano na wieś. W latach 80. XX wieku malarstwo Wu zdobyło sobie międzynarodową sławę, jego obrazy doczekały się wówczas licznych światowych wystaw, m.in. w Hongkongu, Japonii, Singapurze i Stanach Zjednoczonych. W 1992 roku odbyła się retrospektywna wystawa jego prac w Muzeum Brytyjskim w Londynie, a w 1999 roku w Narodowym Muzeum Sztuki w Pekinie.
W swojej twórczości dokonał syntezy tradycyjnego chińskiego malarstwa tuszem ("guohua") i zachodniego malarstwa olejnego. Nawiązując do klasycznych obrazów kreślonych mokrym tuszem na papierze, tworzył na poły abstrakcyjne obrazy, budując kompozycje przy pomocy długich linii oraz kropek. Był też autorem licznych esejów poświęconych malarstwu. Tekstem "Huihuade xingshi mei" z 1979 roku przyczynił się do rehabilitacji malarstwa abstrakcyjnego, zakazanego w okresie rewolucji kulturalnej.
Był oficerem francuskiego Orderu Sztuki i Literatury (1991).

</doc>
<doc id="5219959" url="https://pl.wikipedia.org/wiki?curid=5219959" title="Josefina Salgado">
Josefina Salgado

Josefina Salgado (ur. 16 marca 1946 w Ourense, zm. 4 czerwca 1989 w Madrycie) – hiszpańska lekkoatletka, sprinterka , medalistka igrzysk śródziemnomorskich.
Kariera sportowa.
Specjalizowała się w biegu na 400 metrów, choć sukcesy odnosiła również w innych konkurencjach lekkoatletycznych. Wystąpiła w biegu na 400 metrów na europejskich igrzyskach halowych w 1968 w Madrycie, ale odpadła w eliminacjach.
Jako pierwsza hiszpańska lekkoatletka wzięła udział w mistrzostwach Europy. Odpadła w eliminacjach biegu na 400 metrów na mistrzostwach Europy w 1971 w Helsinkach. Zdobyła brązowy medal w tej konkurencji na igrzyskach śródziemnomorskich w 1971 w Izmirze, przegrywając jedynie z Colette Besson z Francji i Donatą Govoni z Włoch. Odpadła w eliminacjach biegu na 400 metrów na halowych mistrzostwach Europy w 1973 w Rotterdamie.
Była mistrzynią Hiszpanii w biegu na 200 metrów w 1970, 1971 i 1974, w biegu na 400 metrów w latach 1966–1968, 1970, 1971 i 1973, w biegu na 800 metrów w 1967 i 1973 oraz w skoku w dal w 1974. W hali była mistrzynią Hiszpanii w biegu na 400 metrów w 1968 i w biegu na 800 metrów w 1973.
Wielokrotnie poprawiała rekord Hiszpanii w biegu na 400 metrów, doprowadzając go do wyniku 54,6 s, uzyskanego 1 lipca 1973 w Rijece. 15 lipca 1973 w Barcelonie uzyskała na tym dystansie czas 54,1 s, taki sam jak zwyciężczyni Rosa Colorado, która odebrała jej rekord Hiszpanii. Salgado była również rekordzistką swego kraju w biegu na 200 metrów (24,6 s, 24 czerwca 1973 w Madrycie), w biegu na 800 metrów (2:12,9, 19 maja 1968 w Barcelonie), w biegu na 400 metrów przez płotki (1:04,7, 31 października 1973 w Madrycie), pięciokrotnie w sztafecie 4 × 400 metrów do czasu 3:43,2 (1 lipca 1973 w Rijece) oraz w sztafecie 3 × 800 metrów (7:22,6 w 1968). Kilkakrotnie poprawiała halowy rekord Hiszpanii w biegu na 400 metrów do czasu 55,9 s (3 marca 1973 w Madrycie).
Rekordy życiowe:
Zmarła w 1989 na raka sutka.

</doc>
<doc id="5219964" url="https://pl.wikipedia.org/wiki?curid=5219964" title="Linia kolejowa nr 321 (Czechy)">
Linia kolejowa nr 321 (Czechy)



</doc>
<doc id="5219965" url="https://pl.wikipedia.org/wiki?curid=5219965" title="Sytuacja prawna osób transpłciowych">
Sytuacja prawna osób transpłciowych

Ustawodawstwo dotyczące możliwości i warunków przeprowadzania zmiany prawnego oznaczenia płci i danych w dokumentach, tak aby były zgodne z płcią odczuwaną przez osobę transpłciową nie jest jednolite na świecie i wykazuje znaczne różnice w zależności od kraju. 
Historia.
Pierwszym krajem, w którym zmiany takie określono ustawowo, była Szwecja w 1972 r. Osoba odczuwająca potrzebę zmiany płci powinna mieć ukończone 18 lat, mieć obywatelstwo Szwecji, być stanu wolnego oraz cierpieć na trwałą niezdolność płodzenia albo rodzenia. Poświadczenie o przynależności do innej płci niż wpisana w akcie urodzenia wydaje odpowiednia komisja, po uprzednim zapoznaniu się z opiniami biegłych.
Jako przykład liberalnego prawa można wymienić holenderskie. W Holandii już osoba szesnastoletnia może ubiegać o proces zmiany płci i rozpoczęcie hormonoterapii. Rocznie decyzję taką podejmuje 10 osób.
12 września 2000 w Wiedniu podpisana została "Konwencja o uznawaniu decyzji rejestrujących zmianę płci" (, ), będąca dziełem Zgromadzenia Ogólnego Międzynarodowej Komisji Stanu Cywilnego w Lizbonie 16 września 1999. Odnotowywanie zmiany płci przez sądy lub inne władze jednej ze stron jest uznawane przez inne państwa-strony, gdy w dniu złożenia wniosku zainteresowana osoba była obywatelem lub stałym mieszkańcem państwa, w którym została podjęta decyzja. Dopuszczalna jest odmowa, gdy a) gdy zmiana nie została przeprowadzona i nie odnotowana w przedmiotowej decyzji, lub b) jeżeli uznanie jest sprzeczne z porządkiem publicznym państwa, w którym powołano się na decyzję lub c) gdy decyzja została uzyskana w wyniku oszustwa. Spisana jest w języku francuskim. Depozytariuszem jest Szwajcaria. Konwencja nabrała mocy 1 marca 2011. Ratyfikowały ją Hiszpania i Holandia, podpisały bez ratyfikacji Austria, Grecja i Niemcy. Jest otwarta dla innych państw.
Europejski Trybunał Praw Człowieka 11 lipca 2002 w sprawie Christine Goodwin przeciwko Zjednoczonemu Królestwu uznał, że osoba po przejściu zabiegu korekty płci ma prawo do stosownych zmian w dokumentach oraz do zawarcia związku małżeńskiego wedle art. 12 Europejskiej Konwencji Praw Człowieka. W sprawie Heli Hämäläinen przeciwko Finlandii, gdzie kolejność zdarzeń była odwrotna (strona skarżąca w poddała się zabiegowi korekty płci w trakcie trwania małżeństwa), Trybunał 16 lipca 2014 r. orzekł, że art. 12 Konwencji nie zobowiązuje państw do uznawania małżeństw jednopłciowych. W sprawie Y. Y. przeciwko Turcji 10 marca 2015 Trybunał odmowę zgody sądu na zabieg korekty płci uznał za naruszenie art. 8 Konwencji (mówiący o ochronie życia osobistego i rodzinnego).
28 września 2011 roku Parlament Europejski przyjął rezolucję, w której „wzywa Komisję i Światową Organizację Zdrowia do usunięcia zaburzeń tożsamości płciowej z listy zaburzeń psychicznych i zaburzeń zachowania oraz do zapewnienia nowej klasyfikacji wolnej od ich patologizowania podczas negocjacji w sprawie 11. wersji Międzynarodowej Klasyfikacji Chorób i Problemów Zdrowotnych (ICD-11)”. Jednocześnie Parlament Europejski „wzywa w szczególności do depsychiatryzacji procesu, jaki przechodzą osoby transseksualne i transgenderowe, do możliwości wolnego wyboru zespołu opieki medycznej, do uproszczenia procesu zmiany tożsamości i do pokrycia kosztów przez system zabezpieczenia społecznego”.
Stan prawny.
Polska.
W Polsce nie wypracowano dotychczas norm prawnych określających sposób zmiany płci metrykalnej, chociaż same zabiegi zmiany płci morfologicznej wykonuje się u dorosłych osób, co więcej – prawo dopuszcza wykonywanie jej u osób, które dostosowały już swą płeć metrykalną. Wobec tego osoby transseksualne wykorzystują Kodeks postępowania cywilnego z 1964. Ustawa ta głosi:
Stronę pozwaną stanowią ojciec i matka pozywającego. W razie pozytywnego rozpatrzenia ich sprawy przez sąd dokonuje się wpisu do aktu urodzenia i nadaje pozywającemu nowe imię tak, by zgadzało się one z jego nowo ustaloną płcią metrykalną. Otrzymuje on także nowe dokumenty. W świetle prawa staje się on osobą o płci, która została ustalona w postępowaniu (co dotyczy choćby różnic w czasie przejścia na emeryturę). Zmiana nie wpływa na władzę rodzicielską.
Pierwszym orzeczeniem w takiej sprawie był wyrok Sądu Wojewódzkiego dla m. st. Warszawy z 24 września 1964 r. w którym dopuszczono, jako podstawę zmiany oznaczenia płci, zastosowanie w drodze analogii przepisów o aktach stanu cywilnego stwarzających możliwość sprostowania w drodze sądowej aktu stanu cywilnego w razie błędnego lub nieścisłego jego zredagowania. Tryb ten zaaprobowano w uchwale Sądu Najwyższego z 25 lutego 1978 r.: "W wypadku wyjątkowym sąd może sprostować akt urodzenia przez zmianę oznaczenia płci także przed dokonaniem korekcyjnego zabiegu operacyjnego zewnętrznych narządów płciowych, jeżeli cechy nowo kształtującej się płci są przeważające i stan ten jest nieodwracalny." W postanowieniu z 22 marca 1991 r. Sąd Najwyższy uznał : "poczucie przynależności do danej płci może być uznane za dobro osobiste (art. 23 k.c.) i jako takie podlega ochronie również w drodze powództwa o ustalenie na podstawie art. 189 k.p.c." W wyroku Sądu Apelacyjnego w Katowicach z 30 kwietnia 2004 r. wskazano, że ustalenie płci w drodze orzeczenia sądowego nie może wyłącznie opierać się na poczuciu danej osoby o przynależności do określonej płci, gdyż rozstrzygająca powinna być ocena oparta na wiedzy lekarskiej. W wyroku z 6 grudnia 2013 r. Sąd Najwyższy uznał: "interseksualizm i obojnactwo uzasadnia określenie płci człowieka z uwzględnieniem wszystkich innych cech jego budowy, nie wyłączając także świadomości zainteresowanego. Jego wystąpienie może powodować, że z konieczności, z czasem człowiekowi trzeba przypisać taką płeć, jakiej cechy są przeważające. Stwierdzone odchylenia od normy mogą powodować potrzebę dokonania tzw. zabiegu korekcyjnego, polegającego na dostosowaniu zewnętrznych narządów płciowych do przeważających cech płci, bądź istniejących od początku, bądź ukształtowanych w okresie późniejszym." Według postanowienia Sądu Najwyższego z 28 maja 2014 r. zmiana płci w wyniku zabiegu medycznego nie uzasadnia sporządzenia nowego aktu urodzenia; zmianę ujawnia się we wzmiance dodatkowej.

</doc>
<doc id="5219969" url="https://pl.wikipedia.org/wiki?curid=5219969" title="Gorodiszcze (ujednoznacznienie)">
Gorodiszcze (ujednoznacznienie)

Gorodiszcze () – nazwa toponimów w Rosji
m.in.:

</doc>
<doc id="5219970" url="https://pl.wikipedia.org/wiki?curid=5219970" title="Gorodiszcze (rejon kurski)">
Gorodiszcze (rejon kurski)

Gorodiszcze () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 3 km od centrum administracyjnego sielsowietu (Biesiedino), 16 km na wschód od centrum administracyjnego rejonu (Kursk), 3 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 39 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 44 osoby.

</doc>
<doc id="5219972" url="https://pl.wikipedia.org/wiki?curid=5219972" title="Isaiah Todd">
Isaiah Todd

Isaiah Todd (ur. 17 października 2001 w Baltimore) – amerykański koszykarz, występujący na pozycji silnego skrzydłowego, obecnie zawodnik Washington Wizards oraz zespołu G-League – Capital City Go-Go. 
W 2017 zajął siódme miejsce w turnieju Adidas Nations. W 2020 został wybrany do udziału w meczach gwiazd amerykańskich szkół średnich – McDonald’s All-American i Jordan Brand Classic. 
W 2021 reprezentował Washington Wizards podczas rozgrywek letniej ligi NBA.

</doc>
<doc id="5219973" url="https://pl.wikipedia.org/wiki?curid=5219973" title="Kietlicz (ród)">
Kietlicz (ród)



</doc>
<doc id="5219980" url="https://pl.wikipedia.org/wiki?curid=5219980" title="Gimnastyka na Letnich Igrzyskach Olimpijskich 2020 – ćwiczenia na kółkach mężczyzn">
Gimnastyka na Letnich Igrzyskach Olimpijskich 2020 – ćwiczenia na kółkach mężczyzn

Ćwiczenia na kółkach mężczyzn były jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału zakwalifikowało się ośmiu najlepszych zawodników, z zastrzeżeniem, że z jednego kraju mogą wystartować w finale maksymalnie dwaj zawodnicy. Na wynik składają się: punktacja za trudność elementów oraz ocena za "wykonanie, kompozycję i artyzm". W przypadku identycznej oceny końcowej, o kolejności decyduje w pierwszej kolejności ocena za wykonanie, a następnie za trudność.

</doc>
<doc id="5219981" url="https://pl.wikipedia.org/wiki?curid=5219981" title="Piotr de Thomas">
Piotr de Thomas



</doc>
<doc id="5219985" url="https://pl.wikipedia.org/wiki?curid=5219985" title="Cupowo">
Cupowo

Cupowo – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używane nazwy – Cepowo, Cypowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 2 domach zamieszkiwało 11 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5219987" url="https://pl.wikipedia.org/wiki?curid=5219987" title="Alaksandr Sielawa">
Alaksandr Sielawa

Alaksandr Hienadzjewicz Sielawa (biał. Аляксандр Генадзьевіч Селява; ur. 17 maja 1992 w Białyniczach) – białoruski piłkarz grający na pozycji defensywnego pomocnika. Od 2022 jest piłkarzem klubu FK Rostów.
Kariera klubowa.
Swoją karierę piłkarską Sielawa rozpoczął w klubie BATE Borysów, gdzie trenował w juniorach. W 2010 roku przeszedł do Kleczesku Kleck. W sezonie 2010 zadebiutował w jego barwach w Druhej lidze i w tamtym sezonie wywalczył z nim awans do Pierszej lihi. W Kleczesku grał przez dwa sezony.
W styczniu 2012 Sielawa przeszedł do grającego w Wyszejszajej lidze klubu Tarpieda-BiełAZ Żodzino. W nim swój debiut zaliczył 14 kwietnia 2012 w zwycięskim 2:1 wyjazdowym meczu z FK Mińsk. W zespole Tarpiedy-BiełAZ grał do końca sezonu 2015.
Na początku 2016 Sielawa został zawodnikiem Szachciora Soligorsk. Swój debiut w nim zanotował 31 lipca 2016 w zremisowanym 2:2 domowym meczu z FK Haradzieja. Wraz z Szachciorem wywalczył mistrzostwo Białorusi w sezonie 2020 i dwa wicemistrzostwa Białorusi w sezonach 2016 i 2018 oraz zdobył Puchar Białorusi w sezonie 2019.
W styczniu 2021 Sielawa przeszedł do Dynamy Mińsk. Zadebiutował w nim 13 marca 2021 w zwycięskim 3:1 domowym meczu z Tarpiedą-BiełAZ. W Dinamie grał przez rok.
W styczniu 2022 Sielawa został piłkarzem FK Rostów, a suma transferu wyniosła 120 tysięcy euro.
Kariera reprezentacyjna.
Sielawa w swojej karierze grał w młodzieżowych reprezentacjach Białorusi na szczeblach U-17, U-19 i U-21. W reprezentacji Białorusi zadebiutował 4 września 2020 w przegranym 0:2 meczu Ligi Narodów 2020/2021 z Albanią, rozegranym w Mińsku.

</doc>
<doc id="5219989" url="https://pl.wikipedia.org/wiki?curid=5219989" title="Jacek Roman Sosnowski">
Jacek Roman Sosnowski

Jacek Roman Sosnowski - (ur. 20 grudnia 1978 w Białej Podlaskiej, w woj. Lubelskim) – dr hab. nauk rolniczych. Od 2020 roku dyrektor Instytutu Rolnictwa i Ogrodnictwa Uniwersytetu Przyrodniczo-Humanistycznego w Siedlcach. Przewodniczący Rady Dyscypliny Rolnictwo i Ogrodnictwo.
Absolwent Uniwersytetu Przyrodniczo-Humanistycznego w Siedlcach i Szkoły Głównej Handlowej w Warszawie.
W 1999 roku ukończył studia na Wydziale Rolniczym Akademii Podlaskiej w Siedlcach. W 2004 roku uzyskał tytuł zawodowy magistra inżyniera na kierunku rolnictwo i zatrudnienie na stanowisku asystenta w Katedrze Łąkarstwa i Kształtowania Terenów Zieleni, wchodzącej w skład Instytutu Produkcji Roślinnej działającego w strukturze Wydziału Rolniczego Akademii Podlaskiej. W 2010 roku zdobył stopień naukowy doktora nauk rolniczych, a w 2016 roku stopień naukowy doktora habilitowanego, nadanego przez Radę Naukową Instytutu Technologiczno-Przyrodniczego (Państwowego Instytutu Badawczego). Od 2017 roku zatrudniony na stanowisku profesora Uniwersytetu Przyrodniczo-Humanistycznego w Siedlcach.
Działalność naukowa dr hab. Jacka Sosnowskiego obejmuje zagadnienia dotyczące doskonalenia pratotechniki oraz uprawy roślin bobowatych, traw pastewnych, gazonowych i ozdobnych. Posiada również publikacje naukowe z zakresu agroturystyki.
Dorobek naukowy Jacka Sosnowskiego to autorstwo i współautorstwo 131 prac indeksowanych na liście czasopism Ministra ds. nauki. Jest także współautorem 4 patentów. Ponadto w swoim dorobku wykazuje współredakcję 2 opracowań monograficznych, 14 materiałów pokonferencyjnych Studenckich i Doktoranckich Kół Naukowych. W uznaniu za osiągnięcia naukowe, dydaktyczne i organizacyjne w 2013 roku został uhonorowany nagrodą im. Prof. Lesława Szczerby „Wybitny Młody Naukowiec UPH”.
Jacek Sosnowski współpracuje także z instytucjami zewnętrznymi. Od 2018 roku członek Komisji ds. rejestracji odmian roślin pastewnych Centralnego Ośrodka Badania Odmian Roślin Uprawnych w Słupi Wielkiej.

</doc>
<doc id="5219990" url="https://pl.wikipedia.org/wiki?curid=5219990" title="Byōbu">
Byōbu



</doc>
<doc id="5219991" url="https://pl.wikipedia.org/wiki?curid=5219991" title="E1 (osiedla żydowskie)">
E1 (osiedla żydowskie)

E1 lub E-1 (od ang. "East 1" lub hebr. מזרח 1, "mizrach 1", dosł. "wschód 1"), również jako Mewasseret Adummim (hebr. מְבַשֶּׂרֶת אֲדֻמִּים) – obszar Zachodniego Brzegu na wschód od Wschodniej Jerozolimy znajdujący się w ramach jurysdykcji władz osiedla Ma’ale Adummim, które zgodnie z prawem międzynarodowym uważane jest za nielegalne osiedle żydowskie. Teren ten został przeznaczony pod rozbudowę osiedla w latach 90. XX wieku przez rząd Icchaka Rabina.
E1 obejmuje obszar o powierzchni 12 km2 zamieszkany przez społeczność beduińską, a także palestyńską. W ramach E1 wydzielono obszar pod zabudowę cywilną, strefę ekonomiczną oraz siedzibę Policji Izraela na dystrykt Judei i Samarii.
Według organizacji palestyńskich i izraelskich organizacji propokojowych E1 stanowi zagrożenie dla ciągłości terytorialnej przyszłego państwa palestyńskiego ze względu na możliwość odseparowania Wschodniej Jerozolimy od reszty Zachodniego Brzegu. Postęp prac budowlanych w ramach E1 stanowi przeszkodę dla rozwoju palestyńskich miejscowości między Wschodnią Jerozolimą, Ramallah i Betlejem. Ponadto rozbudowa Mewasseret Adummim może doprowadzić do zablokowania dostępu Beduinom do pastwisk dla zwierząt hodowlanych.
Historia.
Po wojnie sześciodniowej (1967) Izrael nie dokonał aneksji Zachodniego Brzegu, który od tego czasu znajduje się pod administracją wojskową. W 1980 roku Państwo Izrael uznało większość terenów wchodzących obecnie w skład Mewasseret Adummim jako ziemię państwową.
W 1991 roku minister obrony Mosze Arens podpisał nakaz przekazania obszarów znanych dzisiaj pod nazwą E1 do rady Ma’ale Adummim. W 1994 roku premier Icchak Rabin zapowiedział, że osiedle Ma’ale Adummim wejdzie w skład „zjednoczonej Jerozolimy” pod izraelską władzą. Jako zabezpieczenie tej decyzji Rabin przekazał w tym samym roku burmistrzowi Ma’ale Adummim dokument potwierdzający włączenie obszaru E1 w granice municypalne osiedla, dzięki czemu osiedle będzie połączone z Jerozolimą.
W 1996 roku premier Szimon Peres potwierdził stanowisko rządu na temat rozszerzenia izraelskiej suwerenności na Ma’ale Adummim. Miano by tego dokonać na podstawie porozumień pokojowych z Palestyńczykami. Pomysł zyskał również poparcie Josiego Belina, który zaangażowany był w organizację rozmów izraelsko-palestyńskich w Oslo. Podczas pierwszej kadencji Benjamina Netanjahu planowano utworzyć obszar municypalny „Wielkiej Jerozolimy”, który obejmowałby obszar E1 i Ma’ale Adummim. Działania te nie zostały zrealizowane pod presją Stanów Zjednoczonych. Podczas kadencji Ehuda Baraka rząd popierał rozbudowę i aneksję Mewasseret Adummim, ale wyłącznie w sferze deklaratywnej. Sprawę przyszłości obszaru planowano poruszyć podczas konferencji w Tabie. Zakończyła się ona jednak impasem i strony nie osiągnęły żadnego porozumienia. W 2002 roku pierwszy rząd Ariela Szarona zaakceptował plan municypalny (Plan 420/4/2) powstały jeszcze za rządów Netanjahu. Zakładał on przeznaczenie 135 ha północno-zachodniej części E1 pod zabudowę cywilną i przemysłową na potrzeby osiedla Ma’ale Adummim i miasta Jerozolimy. Ostatecznie planu nie wdrożono w życie. Amerykańska presja doprowadziła ponownie do zawieszenia realizacji planu rozbudowy E1. Dopiero w 2004 roku drugi rząd Szarona rozpoczął budowę infrastruktury transportowej na obszarze E1. Większość z prac miała charakter nielegalny ze względu na brak odpowiednich pozwoleń i planów zagospodarowania.
W 2005 roku zaakceptowano Plan 420/4/9. Zakładał on przeznaczenie 18 ha Mewasseret Adummim pod budowę siedziby Policji Izraela na dystrykt Judei i Samarii. Budynek oddano do użytku w 2008 roku. Budowie siedziby Policji Izraela towarzyszyła rozbudowa infrastruktury transportowej (drogi, chodniki, ronda) i ochronnej. Koszt tych inwestycji wyniósł 200 milionów szekli.
Międzynarodowe naciski na Izrael spowodowały, że zaprzestano prowadzenia jakichkolwiek prac na obszarze E1. Jednak w 2008 roku premier Ehud Olmert i minister spraw zagranicznych Izraela Cippi Liwni nalegali, aby osiedle Ma’ale Adummim stało się częścią Państwa Izrael. Premier ponadto deklarował chęć kontynuacji prac budowlanych i inwestycyjnych pomimo międzynarodowych sprzeciwów.
W 2012 roku, w odpowiedzi na przyznanie przez Zgromadzenie Ogólne Organizacji Narodów Zjednoczonych Autonomii Palestyńskiej statusu niepaństwowego obserwatora, Izrael zapowiedział akceptację budowy 3000 mieszkań w E1.
W październiku 2018 roku rząd Izraela podjął kroki w celu wysiedlenia Beduinów (ok. 180 osób) ze wsi Chan el Ahmar. Decyzja ta była zatwierdzona przez Sąd Najwyższy Izraela na podstawie wyroku stwierdzającego, że wieś powstała w sposób nielegalny. Likwidację wsi zawieszono ze względu na obawy przed pogwałceniem międzynarodowego prawa humanitarnego i możliwym zaangażowaniem się w sprawę Międzynarodowego Trybunału Karnego.
W 2019 roku oddano do użytku drogę nr 4370. Stanowi ona część wschodniej obwodnicy Jerozolimy (tzw. droga apartheidu), która będzie miała na celu przekierowanie palestyńskiego ruchu pomiędzy Ramallah i Betlejem poza obszar E1.
W lutym 2020 roku premier Netanjahu zapowiedział intensyfikację prac w ramach obszaru Mewasseret Adummim. Ma się ona odbyć w ramach dwóch planów: YOSH/420/4/7 (1228 mieszkań na południu E1) i YOSH/420/4/10 (2173 mieszkań na wschodzie E1). Są to propozycje jeszcze z 2012 roku, ale z uwagi na międzynarodowy sprzeciw były zawieszone przez rząd izraelski. W marcu tego samego roku ówczesny minister obrony Izraela Naftali Bennett wydał zgodę na budowę nowej drogi dla Palestyńczyków, która również kierowałaby ich ruch poza obszar E1.
Po objęciu urzędu premiera Naftali Bennett zapowiedział, że izraelski rząd nie wstrzyma planów rozbudowy E1. Minister obrony Izraela Beni Ganc stwierdził, że Izrael wdraża zbalansowany plan rozwoju obszaru i nie dąży do pełnej realizacji projektów powstałych w pierwszej kadencji Netanjahu w latach 90. XX wieku. Ogólny plan dla E1 przewiduje budowę 3910 mieszkań, 2152 pokoi hotelowych i strefy przemysłowej.
Stanowiska.
Państwo Izrael.
Według Jerusalem Center for Public Affairs obszar E1 ma strategiczne znaczenie dla Izraela. Po pierwsze zabezpiecza on Jerozolimę, jako stolicę Państwa Izrael, od wschodu przed wsiami i miastami palestyńskimi. Po drugie, przez Mewasseret Adummim biegnie główny szlak transportowy (droga Jerozolima–Jerycho) izraelskiej armii w razie konfliktu zbrojnego nad Jordanem. Rozwijające się w pobliżu obszaru E1 palestyńskie miejscowości stanowią zagrożenie dla interesów obronnych państwa. Ponadto obszar E1 połączy Jerozolimę z Ma’ale Adummim i w połączeniu z otaczającymi je osiedlami (Giwat Ze’ew, Betar Illit, Efrat) stworzy obszar metropolitalny Jerozolimy. Organizacja stwierdza również, że Stany Zjednoczone nigdy nie sprzeciwiły się planom rozbudowy obszaru E1 na płaszczyźnie prawnej, a jedynie traktują izraelską obecność w Mewasseret Adummim jako ewentualną przeszkodę dla procesu pokojowego.
Również władze Ma’ale Adummim określają obszar Mewasseret Adummim mianem strategicznego dla ciągłości terytorialnej państwa. Uważają ponadto, że okolica ta jest istotna ze względów historycznych, ponieważ w E1 znajdują się pozostałości świadczące o zamieszkiwaniu tych terenów przez Żydów w okresie drugiej Świątyni Jerozolimskiej.
Kolejnym argumentem za rozwojem obszaru E1 jest fakt, iż wszystkie izraelskie rządy od lat 90. XX wieku popierały ten projekt.
Według strony izraelskiej obszar E1 znajduje się w strefie C Zachodniego Brzegu, w której na mocy II porozumienia z Oslo to Izrael ma pełnię praw dotyczących bezpieczeństwa, administracji i planowania. Ponadto Izraelczycy twierdzą, że wszystkie miejscowości palestyńskie i beduińskie powstałe w E1 nie mają wymaganych pozwoleń i są nielegalne. Co więcej, kolejne rządy w Izraelu twierdziły, iż plany zabudowy cywilnej w Mewasseret Adummim są odpowiedzią na zapotrzebowanie na mieszkania w Jerozolimie oraz wokół niej.
Połączenie Jerozolimy z Ma’ale Adummim poprzez Mewasseret Adummim ma zapobiec ewentualnemu podziałowi Jerozolimy w przyszłości.
Pokój Teraz, Ir Amim i B’tselem.
Propokojowe izraelskie organizacje strzegące praw człowieka Pokój Teraz, Ir Amim i B’tselem uznają działalność osadniczą i prace budowlane w obszarze E1 za nielegalne, szkodzące procesowi pokojowemu oraz przyszłemu państwu palestyńskiemu.
Według organizacji Pokój Teraz E1 godzi w ciągłość terytorialną przyszłego państwa palestyńskiego, uniemożliwiając mu tym samym rozwój. Ponadto Mewasseret Adummim odetnie Wschodnią Jerozolimę, czyli największe skupisko Palestyńczyków na Zachodnim Brzegu (ok. 450 000 osób) od reszty tego obszaru. Taka sytuacja, według organizacji, uniemożliwi rozwój gospodarczy i osłabi przedsiębiorstwa ulokowane pomiędzy Ramallah i Betlejem. Położenie E1 na skrzyżowaniu dróg Jerozolima–Jerycho i Dżanin–Hebron wpływa negatywnie na płynność przepływu osób i towarów po stronie palestyńskiej.
B’tselem donosi natomiast, że rozbudowa osiedli w ramach E1 doprowadzi do sytuacji, w której palestyńskie miejscowości staną się enklawami, a posiadacze pól lub pastwisk nie będą mieli do nich dostępu ze względu na ograniczenia administracyjne lub ograniczenia w ruchu. Organizacja obawia się także, że nowe plany budowy mogą stać się przyczyną wysiedlania Beduinów. Drogi używane dotychczas przez Palestyńczyków i Beduinów staną się natomiast szlakami komunikacyjnymi pomiędzy osiedlami, co sprawi, że izraelskie służby bezpieczeństwa będą dążyły do ograniczenia ruchu innego niż izraelski. Będzie to godziło w prawo do wolności przemieszczania się. Ponadto E1 odetnie Wschodnią Jerozolimę od reszty Zachodniego Brzegu.
Ir Amim alarmuje, że E1 stanie się klinem wbitym pomiędzy Ramallah i Betlejem, co podzieli Zachodni Brzeg i naruszy ciągłość terytorialną przyszłego państwa palestyńskiego. Mewasseret Adummim wraz z izraelskimi osiedlami we Wschodniej Jerozolimie zagrozi jej statusowi jako ewentualnej stolicy Palestyny. Organizacja zwraca także uwagę na łamanie praw człowieka poprzez próby wysiedleń Beduinów i budowę dróg wyłącznie dla Palestyńczyków lub Izraelczyków.
Unia Europejska.
W 2012 roku Francja i Wielka Brytania zagroziły wycofaniem swoich dyplomatów z Izraela jeżeli ten rozpocznie prace konstrukcyjne w Mewasseret Adummim.
UE potępia prace budowlane w obrębie E1 oraz próby wysiedlenie Beduinów z ich wsi. Przedstawiciele UE opierają swoje stanowisko na opinii, iż żydowskie osiedla na Zachodnim Brzegu stanowią naruszenie prawa międzynarodowego, a przeprowadzanie przymusowych wysiedleń na okupowanych terytoriach stanowi zbrodnię wojenną. Przedstawiciel UE Sven Kühn von Burgsdorff wezwał w 2020 roku rząd Izraela do zaprzestania prac budowlanych na terenie Mewasseret Adummim i w osiedlach we Wschodniej Jerozolimie, ponieważ prace te zagrażają ciągłości terytorialnej Palestyny i separują państwo palestyńskie od jego przyszłej stolicy.
W styczniu 2022 roku Niemcy, Francja, Włochy i Hiszpania wydały wspólne stanowisko wzywające Izrael do trwałego wstrzymania jakichkolwiek prac budowlanych w E1 i we Wschodniej Jerozolimie. Państwa te uznały, że dalszy rozwój osiedli doprowadzi do sytuacji, w której Jerozolima nie będzie mogła być stolicą dwóch państw i narodów.
Stany Zjednoczone.
Administracje Billa Clintona, George’a W. Busha i Baracka Obamy sprzeciwiały się izraelskiej aktywności na obszarze E1, uważając, że osadnictwo negatywnie wpływa na dwupaństwowe rozwiązanie konfliktu izraelsko-palestyńskiego. Za sprawą nacisków Busha oraz Obamy rządy Izraela wstrzymały jakiekolwiek prace w Mewasseret Adummim.
W listopadzie 2021 roku 25 członków Partii Demokratycznej zwróciło się do Sekretarza Stanu Antony’ego Blinkena, aby Stany Zjednoczone wyraziły głębokie zaniepokojenie planami izraelskiego rządu, aby wznowić rozwój E1. Członkowie Kongresu uznali, że osadnictwo zagraża przyszłemu państwu palestyńskiemu. Obszar Mewasseret Adummim odgrywa w tym szczególną rolę, ponieważ rozdziela północą część Zachodniego Brzegu i Ramallah od południa Zachodniego Brzegu i Betlejem. Apelujący uznali, że jest to najwyższy moment, ponieważ budowa osiedli za administracji Donalda Trumpa wzrosła o 28%.
Administracja prezydenta Joego Bidena skrytykowała osadnictwo na Zachodnim Brzegu jako przeszkodę dla „konającego” procesu pokojowego, ale jeszcze nie zażądała jego wstrzymania.
Organizacja Narodów Zjednoczonych.
ONZ potępia jakąkolwiek aktywność osadniczą Izraela na Zachodnim Brzegu. Stanowi ona naruszenie prawa międzynarodowego. Organizacja wzywa Izrael do zaprzestania tej działalności i likwidacji osiedli. 22 listopada 1967 roku rezolucja Rady Bezpieczeństwa ONZ nr 242 wezwała Izrael do wycofania się ze wszystkich terytoriów zajętych w trakcie wojny sześciodniowej i okupowanych po niej. 20 sierpnia 1980 roku Rada Bezpieczeństwa ONZ potępiła rezolucją nr 478 aneksję Wschodniej Jerozolimy i ogłoszenia miasta niepodzielną stolicą Izraela. Rada nazwała Państwo Izrael okupantem i stwierdziła, że nie ma ono prawa do zmiany statusu „świętego miasta”. Co więcej, wszystkie decyzje prawne i administracyjne wynikające z aneksji są nielegalne i muszą zostać cofnięte.
W 2020 roku ONZ potępiła izraelskie propozycje premiera Benjamina Netanjahu w sprawie aneksji wybranych części Zachodniego Brzegu. W 2021 roku ONZ ponownie wezwała Izrael do natychmiastowego wstrzymania rozwoju osiedli na Zachodnim Brzegu, w tym we Wschodniej Jerozolimie.

</doc>
<doc id="5219993" url="https://pl.wikipedia.org/wiki?curid=5219993" title="Kaii Higashiyama">
Kaii Higashiyama

, właśc. ; ur. 8 lipca 1908 w Jokohamie, zm. 6 maja 1999 w Chibie – japoński malarz.
Życiorys.
Od 1926 do 1931 roku uczył się w Tokijskiej Szkole Sztuk Pięknych, gdzie jego nauczycielami byli Tomone Kobori, Gyokudō Kawai i Eikyū Matsuoka. W latach 1933–1935 studiował w Niemczech. Tworzył nawiązujące do klasycznego stylu japońskiego malarstwo pejzażowe, dekorując parawany "byōbu" i przesuwne panele "fusuma". Wykonał malowidła ścienne dla świątyni Tōshōdai-ji w Narze i dla Pałacu Cesarskiego w Tokio.
W 1965 roku został przyjęty na członka Japońskiej Akademii Sztuki (Nihon Geijutsu-in). Został odznaczony Orderem Kultury (1969) oraz orderem Pour le Mérite (1984).

</doc>
<doc id="5219994" url="https://pl.wikipedia.org/wiki?curid=5219994" title="Corey Kispert">
Corey Kispert

Corey James Kispert (ur. 3 marca 1999 w Edmonds) – amerykański koszykarz, występujący na pozycji niskiego skrzydłowego, obecnie zawodnik Washington Wizards. 
W 2021 reprezentował Washington Wizards podczas rozgrywek letniej ligi NBA.

</doc>
<doc id="5219999" url="https://pl.wikipedia.org/wiki?curid=5219999" title="Sylwester Hauffe">
Sylwester Hauffe

Sylwester Hauffe (ur. 31 grudnia 1929, zm. 24 listopada 2021) – polski piłkarz ręczny, mistrz i reprezentant Polski.
Życiorys.
Ukończył III Liceum Ogólnokształcące im. Adama Mickiewicza w Katowicach i studia na Wydziale Budownictwa Politechniki Śląskiej.
W latach 1948-1957 występował w barwach AZS Katowice w piłce ręcznej 11-osobowej, w 1955 zdobył z tym zespołem mistrzostwo Polski, w 1957 wicemistrzostwo Polski, w latach 1952, 1953 i 1954 brązowy medal. Również w 1955 wystąpił w pięciu spotkaniach reprezentacji Polski seniorów, zdobył w tym roku z drużyną brązowy medal Międzynarodowych Igrzysk Młodzieży i Studentów. Po zakończeniu kariery zawodniczej pracował jako trener, z żeńską drużyną AZS Katowice sięgnął w 1959 po mistrzostwo Polski w odmianie 7-osobowej.
Z zawodu był inżynierem budownictwa, pracował w biurach projektowych wykonujących konstrukcje dla przemysłu kopalnianego.

</doc>
<doc id="5220001" url="https://pl.wikipedia.org/wiki?curid=5220001" title="Czepuki Pańskie">
Czepuki Pańskie

Czepuki Pańskie – dawniej wieś. Obecnie część agromiasteczka Czepuki na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Bielowce.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 27 osób, 13 było wyznania rzymskokatolickiego, 7 prawosławnego a 7 staroobrzędowego. Jednocześnie 10 mieszkańców zadeklarowało polską a 17 białoruską przynależność narodową. Było tu 5 budynków mieszkalnych. W 1931 w 5 domach zamieszkiwały 32 osoby.
Wierni należeli do parafii rzymskokatolickiej i prawosławnej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220004" url="https://pl.wikipedia.org/wiki?curid=5220004" title="Czepuki Skarbowe">
Czepuki Skarbowe

Czepuki Skarbowe – dawniej wieś. Obecnie część agromiasteczka Czepuki na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 66 osób, 50 było wyznania rzymskokatolickiego a 16 prawosławnego. Jednocześnie wszyscy mieszkańcy zadeklarowali polską przynależność narodową. Było tu 12 budynków mieszkalnych. W 1931 w 14 domach zamieszkiwało 67 osób.
Wierni należeli do parafii rzymskokatolickiej i prawosławnej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220007" url="https://pl.wikipedia.org/wiki?curid=5220007" title="Gimnastyka na Letnich Igrzyskach Olimpijskich 2020 – ćwiczenia na drążku mężczyzn">
Gimnastyka na Letnich Igrzyskach Olimpijskich 2020 – ćwiczenia na drążku mężczyzn

Ćwiczenia na drążku mężczyzn były jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału zakwalifikowało się ośmiu najlepszych zawodników, z zastrzeżeniem, że z jednego kraju mogą wystartować w finale maksymalnie dwaj zawodnicy. Na wynik składają się: punktacja za trudność elementów oraz ocena za "wykonanie, kompozycję i artyzm". W przypadku identycznej oceny końcowej, o kolejności decyduje w pierwszej kolejności ocena za wykonanie, a następnie za trudność.

</doc>
<doc id="5220009" url="https://pl.wikipedia.org/wiki?curid=5220009" title="Toyokuni Utagawa">
Toyokuni Utagawa

 – japoński malarz tworzący w stylu ukiyo-e.
Uczył się w Edo u Toyoharu Utagawy. Zajmował się malarstwem, drzeworytnictwem oraz ilustratorstwem książkowym. Zasłynął przede wszystkim jako autor obrazów przedstawiających aktorów teatru kabuki. Swoje postaci ukazywał w ekspresyjnych, dramatycznych pozach, niekiedy przedstawiał w interakcji parę dwóch aktorów grających jednocześnie na scenie. Tworzył też wizerunki pięknych kobiet ("bijinga"). Malarstwo Toyokuniego wywarło wpływ na późniejszych artystów. Do jego uczniów należeli Toyokuni II, Toyokuni III, Kunimasa, Kunitora i Kunisada.

</doc>
<doc id="5220010" url="https://pl.wikipedia.org/wiki?curid=5220010" title="Utagawa Toyokuni">
Utagawa Toyokuni



</doc>
<doc id="5220015" url="https://pl.wikipedia.org/wiki?curid=5220015" title="Joseph Espaillat">
Joseph Espaillat

 
Joseph Armando Espaillat (ur. 27 grudnia 1976 w Nowym Jorku) – amerykański duchowny rzymskokatolicki, biskup pomocniczy Nowego Jorku od 2022.
Życiorys.
Święcenia kapłańskie otrzymał 17 maja 2003 i został inkardynowany do archidiecezji Nowy Jork. Pracował głównie jako duszpasterz parafialny, był także dyrektorem kurialnych wydziałów ds. młodzieży oraz ds. ruchów charyzmatycznych.
25 stycznia 2022 papież Franciszek mianował go biskupem pomocniczym archidiecezji Nowy Jork i biskupem tytularnym "Tagarbala". Sakry udzielił mu 1 marca 2022 kardynał Timothy Dolan.

</doc>
<doc id="5220016" url="https://pl.wikipedia.org/wiki?curid=5220016" title="John Bonnici">
John Bonnici

 
John Samuel Bonnici (ur. 17 lutego 1965 w Nowym Jorku) – amerykański duchowny rzymskokatolicki, biskup pomocniczy Nowego Jorku od 2022.
Życiorys.
Święcenia kapłańskie otrzymał 22 czerwca 1991 i został inkardynowany do archidiecezji Nowy Jork. Pracował głównie jako duszpasterz parafialny, był też m.in. wicedyrektorem i dyrektorem kurialnego wydziału ds. rodziny (1995–1999).
25 stycznia 2022 papież Franciszek mianował go biskupem pomocniczym archidiecezji Nowy Jork i biskupem tytularnym "Arindela". Sakry udzielił mu 1 marca 2022 kardynał Timothy Dolan.

</doc>
<doc id="5220018" url="https://pl.wikipedia.org/wiki?curid=5220018" title="Czeres-Sieliszcze">
Czeres-Sieliszcze

Czeres-Sieliszcze – dawniej zaścianek. Obecnie część agromiasteczka Czeres na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Powszechny Spisu Ludności z 1921 roku nie podał danych dotyczących miejscowości. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220023" url="https://pl.wikipedia.org/wiki?curid=5220023" title="Centrum Wielokulturowe w Warszawie">
Centrum Wielokulturowe w Warszawie

Centrum Wielokulturowe w Warszawie – instytucja założona w 2014 roku, zajmująca się promocją różnorodności, otwartości i tolerancji, pomocą dla uchodźców i imigrantów, działająca od 2015 roku na warszawskiej Pradze przy placu Hallera.
Historia i współczesność.
Centrum Wielokulturowe powstało w grudniu 2014 roku jako rezultat współpracy organizacji pozarządowych działających na rzecz migrantów i Urzędu m. st. Warszawy. Jego koncepcję opracowano podczas prac nad Programem Rozwoju Kultury do 2020 roku. Centrum Wielokulturowe zaplanowano jako siedzibę dla organizacji skupiających cudzoziemców i działających na rzecz migrantów i wielokulturowości na terenie stolicy Pilotaż centrum był czteroletnim projektem Fundacji Inna Przestrzeń, następnie zaś powołano Fundację na rzecz Centrum Wielokulturowego, która prowadziła Centrum w latach 2014–2017. W następnych latach operatorami Centrum Wielokulturowego zostały Stowarzyszenie na Rzecz Rozwoju Społeczeństwa Obywatelskiego Pro Humanum, Polsko-Ukraińska Izba Gospodarcza, Fundacja Ormiańska oraz Fundacja dla Somalii. Obecnie są to, oprócz trzech pierwszych organizacji, także Fundacja Dom Otwarty oraz Fundacja Centrum Integracji i Edukacji Pozytywnej Nastawieni na Rozwój. 
Siedzibę centrum przy placu Hallera na warszawskiej Pradze otwarto w 2015 roku. Centrum przedstawia się jako miejsce aktywności lokalnej, „drugi dom dla imigrantów i lokalnej społeczności”, przedstawiający różnorodną ofertę edukacyjną, kulturalną, doradczo-informacyjną oraz hobbystyczną. Celem działania centrum jest wsparcie integracji międzykulturowej i obywatelskiej warszawiaków i warszawianek. Przy centrum funkcjonuje Rada Programowa składająca się z przedstawicieli NGO, a także instytucji samorządowych. Stałym gościem Rady są przedstawiciele UNHCR.
Organizacja oferuje kursy języka polskiego dla cudzoziemców oraz języka angielskiego dla cudzoziemców i mieszkańców Warszawy, pomoc psychologiczną, porady prawne, lekcje wielokulturowe, a także doradztwo zawodowe. Przy centrum działa również Punkt Białoruski, oferujący od 2020 roku pomoc dla Białorusinów, którzy musieli opuścić swój kraj.

</doc>
<doc id="5220026" url="https://pl.wikipedia.org/wiki?curid=5220026" title="Lucyna Wilamowska">
Lucyna Wilamowska

Lucyna Wilamowska (ur. 26 lipca 1985) – polska piłkarka ręczna, mistrzyni i reprezentantka Polski.
Życiorys.
Była zawodniczką AZS Gdynia (2001-2003), AZS-AWFiS Gdańsk (2003-2008), norweskiego Gjovik og Vardal (2008-2010), niemieckich klubów Elbehexen Riesa (2010-2011), DJK/MJC Trier (2011-2012) i TV Nellingen (2012-2013). W 2013 podpisała kontrakt z Pogonią Szczecin, ale ostatecznie zagrała tylko w kilku spotkaniach kontrolnych, z powodu kontuzji nie wystąpiła w barwach tego klubu w żadnym meczu rozgrywek ligowych, a jej kontrakt wygasł w czerwcu 2015. W lutym 2016 związała się umową z AZS Łączpol AWFiS Gdańsk, ale odeszła z tego klubu po sezonie 2015/2016.
Z AZS AWFiS Gdańsk została w 2004 mistrzynią Polski, w 2005 i 2008 wicemistrzynią Polski, w 2003 i 2006 brązową medalistką mistrzostw Polski. Ponadto w 2005 zdobyła Puchar Polski. 
W reprezentacji Polski seniorek debiutowała 20 maja 2006 w towarzyskim spotkaniu z Ukrainą, w październiku 2009 zagrała m.in. w dwóch spotkaniach eliminacyjnych do mistrzostw Europy w 2010, w grudniu 2010 w dwóch spotkaniach eliminacyjnych do mistrzostw świata w 2011, w październiku 2011 w dwóch spotkaniach eliminacyjnych do mistrzostw Europy w 2012, ostatni raz w biało-czerwonych barwach zagrała 27 listopada 2011 w towarzyskim spotkaniu z Austrią. Łącznie wystąpiła w latach 2006-2011 w 47 spotkaniach I reprezentacji Polski, zdobywając 63 bramki. W 2006 została akademicką mistrzynią świata, w 2012 wywalczyła z drużyną brązowy medal akademickich mistrzostw świata.

</doc>
<doc id="5220032" url="https://pl.wikipedia.org/wiki?curid=5220032" title="École nationale supérieure de chimie de Montpellier">
École nationale supérieure de chimie de Montpellier

École nationale supérieure de chimie de Montpellier (ENSCM) – jest jedną z francuskich Grandes Ecoles, znajdującą się w Montpellier. Chociaż może dzielić kadrę akademicką i działalność badawczą z Uniwersytetem, jak również z jednostkami badawczymi, takimi jak CNRS, ENSCM ma szczególny status jako niezależny organ z własnymi laboratoriami badawczymi.
ENSCM zapewnia wysoki poziom szkoleń dla inżynierów i naukowców w dziedzinie chemii i jest znany z działalności badawczej w następujących dziedzinach:

</doc>
<doc id="5220049" url="https://pl.wikipedia.org/wiki?curid=5220049" title="Małgorzata Iwanicz-Drozdowska">
Małgorzata Iwanicz-Drozdowska

Małgorzata Iwanicz-Drozdowska (ur. 27 stycznia 1971) – polska ekonomistka i urzędniczka państwowa, profesor nauk ekonomicznych, od lutego do grudnia 2019 zastępca przewodniczącego Komisji Nadzoru Finansowego.
Życiorys.
W 1995 r. ukończyła studia w Szkole Głównej Handlowej. Została następnie nauczycielką akademicką w Kolegium Zarządzania i Finansów SGH oraz kierownik Katedry Systemu Finansowego, wykładała też w Wyższej Szkole Ekonomicznej w Bochni. W 1997 r. doktoryzowała się na macierzystej uczelni na podstawie pracy pt. "Zewnętrzne i wewnętrzne normy ostrożnościowe w działalności banków jako element zarządzania ryzykiem". W 2001 r. uzyskała tamże habilitację, broniąc rozprawę pt. "Determinanty bezpieczeństwa banków w świetle analizy wybranych kryzysów bankowych". 30 grudnia 2009 otrzymała tytuł profesor nauk ekonomicznych. Została członkiem Komitetu Nauk o Finansach Polskiej Akademii Nauk. W pracy naukowej specjalizowała się w zakresie finansów, bankowości i ubezpieczeń, autorka ponad 170 publikacji naukowych. Była stypendystką Georgetown University i Deutsche Stiftung für internationale rechtliche Zusammenarbeit, została visiting fellow w Columbia University oraz visiting researcher w Stern School of Business Uniwersytetu Nowojorskiego.
Przez ponad 25 lat pracowała w sektorze prywatnym, m.in. jako członek rad nadzorczych spółek oraz innych podmiotów (m.in. Ubezpieczeniowego Funduszu Gwarancyjnego, Europejskiego Urzędu Nadzoru Bankowego, Alior Banku, Meritum Banku ICB oraz PFR TFI SA). 4 lutego 2019 została powołana przez premiera Mateusza Morawieckiego na stanowisko zastępcy przewodniczącego Komisji Nadzoru Finansowego, odpowiadała za nadzór nad bankami, SKOK-ami i instytucjami płatniczymi. Odwołana ze stanowiska z dniem 6 grudnia 2019 po złożeniu rezygnacji.
Odznaczenia.
Odznaczona Medalem Komisji Edukacji Narodowej (2006) oraz Srebrnym (2006) i Złotym (2017) Krzyżem Zasługi.

</doc>
<doc id="5220050" url="https://pl.wikipedia.org/wiki?curid=5220050" title="Epieu">
Epieu

„Epieu” – nazwa noszona na przestrzeni dziejów przez okręty Marine nationale:

</doc>
<doc id="5220052" url="https://pl.wikipedia.org/wiki?curid=5220052" title="Kiyonaga Torii">
Kiyonaga Torii

, właśc. – japoński malarz tworzący w stylu ukiyo-e.
Pochodził z Uragi. W 1765 roku wyjechał do Edo, gdzie uczył się u Kiyomitsu Torii. Po śmierci mistrza przyjął jego nazwisko. Był czwartym i ostatnim mistrzem szkoły Torii. Malował portrety aktorów teatru kabuki oraz pięknych kobiet z dzielnic rozkoszy ("bijinga"). Jego obrazy, cechujące się mistrzowskim opanowaniem kompozycji i walorami kolorystycznymi, były naśladowane przez innych twórców.

</doc>
<doc id="5220053" url="https://pl.wikipedia.org/wiki?curid=5220053" title="Torii Kiyonaga">
Torii Kiyonaga



</doc>
<doc id="5220054" url="https://pl.wikipedia.org/wiki?curid=5220054" title="Irgendwo auf der Welt">
Irgendwo auf der Welt



</doc>
<doc id="5220061" url="https://pl.wikipedia.org/wiki?curid=5220061" title="Czerewik">
Czerewik

Czerewik (; ) – chutor na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 20 osób, 19 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Były tu 4 budynki mieszkalne. W 1931 w 4 domach zamieszkiwało 26 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220062" url="https://pl.wikipedia.org/wiki?curid=5220062" title="Alaksandr Sialiawa">
Alaksandr Sialiawa



</doc>
<doc id="5220064" url="https://pl.wikipedia.org/wiki?curid=5220064" title="Irgendwo auf der Welt (piosenka)">
Irgendwo auf der Welt (piosenka)

Irgendwo auf der Welt – niemiecka piosenka skomponowana przez Wernera R. Heymanna do filmu Jasnowłosy sen z 1932, gdzie śpiewała ją Lilian Harvey. Wykonywana także przez zespół Comedian Harmonists i przez Ninę Hagen na płycie Irgendwo auf der Welt (album Niny Hagen). Autorami tekstu byli Robert Gilbert i współscenarzysta filmu (z Billy Wilderem) Walter Reisch. Druga piosenka z tego filmu to "Wir zahlen keine Miete mehr, wir sind im Grünen zuhaus" (Lilian Harvey i Willy Forst), stała się także polityczną, z tekstem zaadaptowanym przez więźniów obozu koncentracyjnego Lichtenburg.

</doc>
<doc id="5220066" url="https://pl.wikipedia.org/wiki?curid=5220066" title="Plan strategiczny Wspólnej Polityki Rolnej">
Plan strategiczny Wspólnej Polityki Rolnej

Plan strategiczny Wspólnej Polityki Rolnej – dotyczy instrumentów wsparcia rolnictwa i obszarów wiejskich zawartych w perspektywie finansowej 2021–2027, obejmującej Wieloletnie Ramy Finansowe, które mają na celu wdrażanie Wspólnej polityki rolnej (WPR) zorientowanej na wyniki i pomocniczość, poprzez wspieranie zrównoważonych metod gospodarowania oraz przy stosowaniu metod przyjaznych dla klimatu i środowiska.
Po przyjęciu przez państwa członkowskie nowych Planów strategicznych WPR, będą one realizowane w latach 2023–2027.
Regulacje europejskie dotyczących planu strategicznego WPR.
W rozporządzeniu Parlamentu Europejskiego i Rady UE z 2018 r. ustanowiono przepisy dotyczące wsparcia na podstawie planów strategicznych sporządzanych przez państwa członkowskie w ramach wspólnej polityki rolnej. W rozporządzeniu przyjęto, że centralnym elementem reformy jest model wdrażania WPR zorientowany na wyniki i pomocniczość, w którym państwom członkowskim powierzono podstawową rolę w prowadzeniu interwencji w obszarze rolnictwa. W ramach WPR ustalono podstawowe wymogi oraz główne rodzaje interwencji w pierwszym i drugim filarze. Państwa członkowskie zostały zobligowane do opracowania wieloletnich planów strategicznych, służących osiągnięciu wspólnie ustalonych celów merytorycznych i liczbowych.
Przyjęto, że plany strategiczne będą nadal realizowane za pomocą unijnego wsparcia finansowanego z Europejskiego Funduszu Rolniczego Gwarancji (EFRG) i Europejskiego Funduszu Rolnego na rzecz Rozwoju Obszarów Wiejskich (EFRROW).
Regulacje przejściowe dotyczące planu strategicznego WPR.
Rozporządzeniem Parlamentu Europejskiego i Rady UE z 2020 r. ustanowiono przepisy przejściowe dotyczące wsparcia z Europejskiego Funduszu Rolnego na rzecz Rozwoju Obszarów Wiejskich (EFRROW) i z Europejskiego Funduszu Rolniczego Gwarancji (EFRG) w latach 2021 i 2022. Celem rozporządzenia było danie państwom członkowskim czasu, na przygotowanie odpowiednich planów strategicznych i ułatwienie stworzenia struktur administracyjnych niezbędnych do pomyślnej realizacji nowej WPR.
Tym aktem prawnym przedłużono obowiązywanie obecnych przepisów dotyczących WPR o dwa lata (do 31 grudnia 2022 r.).
Ponadto wprowadzone regulacje obejmują obniżenie z 30 do 20% progu uruchamiającego rekompensatę z tytułu spadku dochodów i strat spowodowanych zjawiskami klimatycznymi lub chorobami w ramach środków zarządzania ryzykiem. Dodatkowo przyznano 7,5 mld euro na rolniczy komponent europejskiego planu naprawy gospodarczej. Z przyznanych środków co najmniej 37% przeznaczonych będzie na rolnictwo ekologiczne oraz na działania na rzecz ochrony środowiska i dobrostanu zwierząt. Natomiast 55% środków na inwestycje związane z odporną, trwałą i cyfrową odbudową gospodarki oraz zakładaniem gospodarstw przez młodych rolników.
Cele ogólne planu strategicznego WPR.
W rozporządzeniu Parlamentu Europejskiego i Rady UE z 2018 r. przyjęto, że w ramach planów strategicznych wsparcie z EFRG i EFRROW ma na celu dalszą poprawę zrównoważonego rozwoju rolnictwa, żywności i obszarów wiejskich oraz ponadto przyczyniać się do osiągnięcia następujących celów ogólnych:
Cele szczegółowe planu strategicznego WPR.
Ustalone cele ogólne powinny być osiągnięte poprzez realizację celów szczegółowych, w tym:
Rodzaje interwencji w zakresie płatności bezpośrednich.
W nowej perspektywie finansowej najważniejszym elementem WPR pozostaną płatności bezpośrednie. W budżecie WPR na cele związane z płatnościami bezpośrednimi przewidziano 76,8% ogólnych środków finansowych, zaś na rozwój obszarów wiejskich 23,2% funduszy. W nowych planach strategicznych WPR zachowane będą dwa filary oraz dwa fundusze rolnicze, które będą wspierać programy krajowe w zależności od zestawu środków wybranych z zastosowaniem zintegrowanego podejścia.
W ramach planów strategicznych WPR państwa członkowskie opracowują interwencje zgodnie z Kartą praw podstawowych Unii Europejskiej i ogólnymi zasadami prawa Unii. Interwencje muszą być określone na podstawie obiektywnych i niedyskryminacyjnych kryteriów. Ponadto muszą być zgodne z rynkiem wewnętrznym i nie powodować zakłóceń konkurencji. Państwa członkowskie ustanawiają ramy prawne regulujące przyznanie unijnego wsparcia na rzecz beneficjentów na podstawie planu strategicznego WPR.
Rodzaje interwencji mogących mieć formę płatności bezpośrednich niezwiązanych z wielkością produkcji oraz związanych z wielkością produkcji.
Wśród rodzajów płatności bezpośrednich niezwiązanych z wielkością produkcji, przyjęto:
Wśród rodzajów płatności bezpośrednich związane z wielkością produkcji, przyjęto:
Rodzaje interwencji związane z rozwojem obszarów wiejskich.
Wśród rodzajów interwencji związanych z rozwojem obszarów wiejskich przyjęto następujące:

</doc>
<doc id="5220068" url="https://pl.wikipedia.org/wiki?curid=5220068" title="Czerniawce">
Czerniawce

Czerniawce (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory, a następnie w gminie Leonpol.
Według Powszechnego Spisu Ludności z 1921 roku zamieszkiwało tu 59 osób, 54 było wyznania rzymskokatolickiego a 5 prawosławnego. Jednocześnie wszyscy mieszkańcy zadeklarowali polską przynależność narodową. Było tu 12 budynków mieszkalnych. W 1931 w 13 domach zamieszkiwało 68 osób.
Wierni należeli do parafii rzymskokatolickiej w Miorach i prawosławnej w Czeresie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Leonpolu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220070" url="https://pl.wikipedia.org/wiki?curid=5220070" title="Escopette">
Escopette

„Escopette” – nazwa noszona na przestrzeni dziejów przez okręty Marine nationale:

</doc>
<doc id="5220071" url="https://pl.wikipedia.org/wiki?curid=5220071" title="Sabile Keçmezi-Basha">
Sabile Keçmezi-Basha

Sabile Keçmezi-Basha (ur. 1954 w Koretinie) – kosowska historyk i politolog, pisarka, deputowana do kosowskiego parlamentu w latach 2001–2004. Opublikowała ponad 300 prac naukowych, publicystycznych i felietonów.
Życiorys.
W 1977 roku ukończyła studia na Wydziale Nauk Politycznych na Uniwersytecie w Belgradzie. W 1980 uzyskała tytuł magistra na Wydziale Filozoficznym Uniwersytetu w Prisztinie i doktorat w 1984.
Od 1978 roku pracuje w Instytucie Historii Kosowa.
Była redaktorką naczelną w czasopismach wydawanych na terenie Kosowa: "Dëshira" (1990–1991) i "Bota shqiptare" (1991-1993).
W latach 2001–2004 była posłanką do Zgromadzenia Kosowa.
W latach 2004–2012 wykładała historię nauk i historię demokracji na Uniwersytecie w Prisztinie
Deklaruje wysoką znajomość języka rosyjskiego, serbskiego i chorwackiego.
Ciekawostki.
Była pierwszą kobietą z Kosowa, która ukończyła studia na Uniwersytecie w Belgradzie.

</doc>
<doc id="5220072" url="https://pl.wikipedia.org/wiki?curid=5220072" title="Ksawery Borowik">
Ksawery Borowik

Ksawery Borowik (ur. 4 grudnia 1942 w Radomsku, zm. 9 września 2020) – polski judoka, mistrz i reprezentant Polski, przedsiębiorca.
Życiorys.
W latach 1964-1975 był zawodnikiem AZS Wrocław, jego pierwszym trenerem był Ewaryst Jaskólski. 
Siedmiokrotnie zdobywał tytuł mistrza Polski: w 1968, 1970, 1972 i Mistrzostwa Polski w Judo 1973 w kategorii open, w 1969, 1970 i Mistrzostwa Polski w Judo 1971 w kategorii +93 kg. Ponadto w 1968 i 1973 został wicemistrzem Polski w kategorii +93 kg, w 1974 zdobył brązowy medal MP w kategorii +93 kg, w 1971 i 1974 brązowy medal MP w kategorii open. 
W 1968 zdobył dwa brązowe medale podczas akademickich mistrzostw świata: indywidualnie w kategorii +93 kg i drużynowo. Posiadał 2 Dan w judo.
Po zakończeniu kariery sportowej był przedsiębiorcą. Od 1988 był udziałowcem i członkiem zarządu Przedsiębiorstwo Konserwacji Zabytków Produkcji Handlu i Usług Retropol sp. z o.o., która stała się w 1990 użytkownikiem wieczystym wrocławskiego Wzgórza Paryzantów i utraciła to prawo po wieloletnim procesie sądowym w 2017.
Z poparciem Unii Polityki Realnej startował bez sukcesu w 1991 w wyborach do Senatu. W 1991 założył efemeryczną Polską Partię Demokratyczno-Radykalną. Był też członkiem Samoobrony Rzeczpospolitej Polskiej i startował z listy tej partii w wyborach do Sejmu w 1993 (otrzymał miejsce 8. na liście krajowej tej partii), wyborach do Sejmu w 2005 oraz w wyborach do Sejmiku Województwa Dolnośląskiego podczas wyborów samorządowych w 2006.

</doc>
<doc id="5220073" url="https://pl.wikipedia.org/wiki?curid=5220073" title="Sabile Keçmezi">
Sabile Keçmezi



</doc>
<doc id="5220074" url="https://pl.wikipedia.org/wiki?curid=5220074" title="Sabile Basha">
Sabile Basha



</doc>
<doc id="5220075" url="https://pl.wikipedia.org/wiki?curid=5220075" title="Lillian Harvey">
Lillian Harvey



</doc>
<doc id="5220078" url="https://pl.wikipedia.org/wiki?curid=5220078" title="Punkt obecności">
Punkt obecności

Punkt obecności (ang. point of presence, PoP) - sztuczny punkt rozgraniczający lub punkt interfejsu sieciowego pomiędzy komunikującymi się jednostkami. Typowym przykładem PoP są dostawcy usług internetowych (ISP). Punkt PoP zazwyczaj mieści serwery, routery, przełączniki sieciowe, multipleksery i inny sprzęt interfejsu sieciowego i zwykle znajduje się w centrum danych. Dostawcy usług internetowych zazwyczaj mają wiele PoP. Punkty PoP są często zlokalizowane w punktach wymiany ruchu Internetu i centrach kolokacji (Hoteling).
W Stanach Zjednoczonych termin ten stał się ważny podczas sądowego rozpadu systemu Bell Telephone. Punktem obecności była lokalizacja, w której operator zamiejscowy (IXC) mógł zakończyć usługi i zapewnić połączenia do lokalnej sieci telefonicznej (LATA).

</doc>
<doc id="5220080" url="https://pl.wikipedia.org/wiki?curid=5220080" title="Aulacomerus calcar">
Aulacomerus calcar

Aulacomerus calcar – gatunek błonkówki z rodziny "Pergidae".
Taksonomia.
Gatunek ten został opisany w 1867 roku przez Edwarda Nortona pod nazwą "Cephalocera calcar". Jako miejsce typowe podano meksykańskie miasto Córdoba. Holotypem była samica. W następnych latach takson ten kilkakrotnie zmieniał nazwę. W końcu, w 1990 roki został przeniesiony do rodzaju "Aulacomerus" przez Davida Smitha.
Zasięg występowania.
Ameryka Północna, znany jedynie z Meksyku, ze stanu Veracruz w płd.-wsch. części kraju.

</doc>
<doc id="5220082" url="https://pl.wikipedia.org/wiki?curid=5220082" title="Karasiewka (rejon kurski)">
Karasiewka (rejon kurski)

Karasiewka () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 2 km od centrum administracyjnego sielsowietu (Biesiedino), 17 km na wschód od centrum administracyjnego rejonu (Kursk), 1,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 101 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 202 osoby.

</doc>
<doc id="5220083" url="https://pl.wikipedia.org/wiki?curid=5220083" title="Karasiewka">
Karasiewka

Karasiewka () – nazwa toponimów w Rosji

</doc>
<doc id="5220090" url="https://pl.wikipedia.org/wiki?curid=5220090" title="Mogiła Meczetna">
Mogiła Meczetna

Mogiła Meczetna (, "Mohyła Meczetna") – wzniesienie o wysokości 367,1 m n.p.m. na Wyżynie Donieckiej, położone we wschodniej części Ukrainy, na terenie obwodu ługańskiego. Stanowi najwyższe wzniesienie całej Ukrainy na wschód od Dniepru (bez Półwyspu Krymskiego), a także samej Wyżyny Donieckiej.
Wzniesienie znajduje się na południe od miejscowości Petrowo-Krasnosilla w rejonie roweńkowskim. Leży na terenie rolniczym w pobliżu linii kolejowej i charakteryzuje się niewielką wybitnością, przez co nie wyróżnia się w krajobrazie okolicy. Na jej szczycie znajduje się 6 do 9 kurhanów z dawnymi pochówkami (najstarsze z nich pochodzą z epoki brązu z czwartego tysiąclecia p.n.e., nowsze pochodzą od Kozaków oraz ludów wędrownych), a także pamiątkowy kamień umieszczony w 2009.

</doc>
<doc id="5220091" url="https://pl.wikipedia.org/wiki?curid=5220091" title="Aulacomerus candirus">
Aulacomerus candirus

Aulacomerus candirus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano rezerwat Reserva Experimental Horco Molle w argentyńskiej prowincji Tucumán na wysokości 700 m n.p.m. Holotypem była samica.
Zasięg występowania.
Ameryka Południowa, znany jedynie z Argentyny z prowincji Tucumán w płn.-zach. części kraju.

</doc>
<doc id="5220092" url="https://pl.wikipedia.org/wiki?curid=5220092" title="Psara (okręt)">
Psara (okręt)

„Psara” – nazwa noszona na przestrzeni dziejów przez kilka okrętów greckiej marynarki wojennej, na cześć wyspy Psara:

</doc>
<doc id="5220093" url="https://pl.wikipedia.org/wiki?curid=5220093" title="Eupetaurus tibetensis">
Eupetaurus tibetensis

Eupetaurus tibetensis – gatunek ssaka z rodzaju wełnolot w rodzinie wiewiórkowatych, występujący endemicznie u zbiegu granic Indii, Bhutanu i Tybetu. Gatunek został opisany w 2021 r. na podstawie różnic morfologicznych i molekularnych okazów opisanych w toku badań terenowych i kwerendy w zbiorach muzealnych. Gatunek słabo zbadany.

</doc>
<doc id="5220094" url="https://pl.wikipedia.org/wiki?curid=5220094" title="Eupetaurus nivamons">
Eupetaurus nivamons

Eupetaurus nivamons – gatunek ssaka z rodzaju wełnolot w rodzinie wiewiórkowatych, występujący endemicznie w chińskiej prowincji Junnan. Gatunek został opisany w 2021 r. na podstawie różnic morfologicznych i molekularnych okazów opisanych w toku badań terenowych i kwerendy w zbiorach muzealnych. Gatunek słabo zbadany.

</doc>
<doc id="5220096" url="https://pl.wikipedia.org/wiki?curid=5220096" title="Aulacomerus daktus">
Aulacomerus daktus

Aulacomerus daktus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano miasto San José w Gwatemali. Holotypem była samica.
Zasięg występowania.
Ameryka Północna, znany z Meksyku (stan Chiapas w płd. części kraju), Gwatemali oraz Kostaryki.
Biologia i ekologia.
Rośliną żywicielską jest "Mesechites trifida" z rodziny toinowatych.

</doc>
<doc id="5220097" url="https://pl.wikipedia.org/wiki?curid=5220097" title="E'Last">
E'Last

E'Last (kor. 엘라스트; zapis stylizowany: E'LAST) − ośmioosobowy boysband z Korei Południowej, założony przez E Entertainment. Zadebiutowali 9 czerwca 2020 roku wydając minialbum "Day Dream".
Historia.
Przed debiutem "E'Last", Won Hyuk i Wonjun byli uczestnikami programu Produce X 101, w którym Won Hyuk zajął 33 miejsce, a Wonjun 47.
Grupa zadebiutowała 9 czerwca 2020 roku wydając minialbum "Day Dream". Minialbum promował singel „Swear” (kor. 기사의 맹세).
11 listopada 2020 roku powrócili z drugim minialbumem "Awake", który promował singel „Tears of Chaos” (kor. 눈물자국).
W 2021 roku wytwórnia ogłosiła, że powstanie pierwsza podgrupa zespołu − E'Last U, w której skład będą wchodzić Choi In, Seungyeop, Romin i Wonjun. Nowa podgrupa zadebiutowała 19 maja 2021 roku cyfrowym singlem "Remember".
29 września tego samego roku wydali pierwszy single album zatytułowanym "Dark Dream".
27 kwietnia 2022 wydali trzeci minialbum "Roar" z głównym singlem „Creature”.

</doc>
<doc id="5220098" url="https://pl.wikipedia.org/wiki?curid=5220098" title="Czuryłowo">
Czuryłowo

Czuryłowo (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 82 osoby, 81 było wyznania rzymskokatolickiego a 1 prawosławnego. Jednocześnie 3 mieszkańców zadeklarowało polską a 79 białoruską przynależność narodową. Było tu 14 budynków mieszkalnych. W 1931 w 23 domach zamieszkiwało 103 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1960 roku w sielsowiecie Aleksandrowo, do 1987 roku w sielsowiecie Leonpol. 
Od 1991 w składzie niepodległej Białorusi.

</doc>
<doc id="5220099" url="https://pl.wikipedia.org/wiki?curid=5220099" title="Wassa Efendi">
Wassa Efendi



</doc>
<doc id="5220100" url="https://pl.wikipedia.org/wiki?curid=5220100" title="Vassa Efendi">
Vassa Efendi



</doc>
<doc id="5220101" url="https://pl.wikipedia.org/wiki?curid=5220101" title="Fanfare">
Fanfare

„Fanfare” – nazwa noszona na przestrzeni dziejów przez okręty Marine nationale:

</doc>
<doc id="5220102" url="https://pl.wikipedia.org/wiki?curid=5220102" title="Vaso Pasza">
Vaso Pasza



</doc>
<doc id="5220103" url="https://pl.wikipedia.org/wiki?curid=5220103" title="Albanus Albano">
Albanus Albano



</doc>
<doc id="5220106" url="https://pl.wikipedia.org/wiki?curid=5220106" title="Eduardas Piurko">
Eduardas Piurko



</doc>
<doc id="5220107" url="https://pl.wikipedia.org/wiki?curid=5220107" title="Arkadiusz Ptak">
Arkadiusz Ptak

Arkadiusz Ptak (ur. 19 kwietnia 1976 r. w Ostrowie Wielkopolskim) – burmistrz Pleszewa, profesor w Instytucie Rozwoju Wsi i Rolnictwa PAN, politolog.
Życiorys.
Absolwent Instytutu Nauk Politycznych i Dziennikarstwa na Wydziale Nauk Społecznych UAM w Poznaniu. W 2005 roku doktoryzował się, zaś od 2017 roku jest doktorem habilitowanym nauk społecznych w zakresie nauk o polityce (Instytut Nauk Politycznych i Dziennikarstwa na Wydziale Nauk Społecznych Uniwersytetu im. Adama Mickiewicza w Poznaniu).
Od 2006 do 2018 r. był zastępcą burmistrza Pleszewa. Od 2018 roku jest burmistrzem Pleszewa.
Członek Komisji Ekspertów ds. Klimatu i Przestrzeni przy Rzeczniku Praw Obywatelskich.
Oprócz pracy zawodowej w Urzędzie Miasta i Gminy w Pleszewie pracownik naukowy – m.in. Wydziału Pedagogiczno-Artystycznego UAM. Obecnie związany naukowo z Instytutem Rozwoju Wsi i Rolnictwa Polskiej Akademii Nauk, gdzie zasiada również w Radzie Naukowej Instytutu. Członek Polskiego Towarzystwa Nauk Politycznych oraz Poznańskiego Towarzystwa Przyjaciół Nauk.

</doc>
<doc id="5220108" url="https://pl.wikipedia.org/wiki?curid=5220108" title="Formuła 2 – Jeddah 2021">
Formuła 2 – Jeddah 2021

Runda Formuły 2 na torze Jeddah Corniche Circuit – siódma runda mistrzostw Formuły 2 w sezonie 2021.
Wyniki.
Kwalifikacje.
Źródło: fia.com
W pierwszym sprincie kolejność pierwszej dziesiątki została odwrócona.
Pierwszy sprint.
Wyścig.
Źródło: fia.com
Drugi sprint.
Wyścig.
Źródło: fia.com
Wyścig główny.
Wyścig został przerwany z powodu wypadków Théo Pourchaire i Enzo Fittipaldiego oraz Guilherme Samaii i Olli Caldwella. Uznano klasyfikację z okrążenia 5. Kierowcom przyznano połowę punktów.
Źródło: fia.com

</doc>
<doc id="5220109" url="https://pl.wikipedia.org/wiki?curid=5220109" title="Aulacomerus ecuadoriensis">
Aulacomerus ecuadoriensis

Aulacomerus ecuadoriensis – gatunek błonkówki z rodziny "Pergidae".
Taksonomia.
Gatunek ten został opisany w 1919 przez Günthera Enderleina pod nazwą "Loboceras ecuadoriensis". Jako miejsce typowe podano ekwadorskie miasto Bucay. Holotyp (samica) prawdopodobnie zaginął, wg. autora opisu gatunku znajdował się on w Stettiner Zoologisches Museum w Szczecinie. W 1990 David Smith przeniósł go do rodzaju "Aulacomerus".
Zasięg występowania.
Ameryka Południowa, znany jedynie z Ekwadoru.

</doc>
<doc id="5220110" url="https://pl.wikipedia.org/wiki?curid=5220110" title="Dołhopole (rejon miorski)">
Dołhopole (rejon miorski)

Dołhopole – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220119" url="https://pl.wikipedia.org/wiki?curid=5220119" title="Aulacomerus enus">
Aulacomerus enus

Aulacomerus enus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano obszar położony ok. 10 km (6 mil) na wschód od meksykańskiego miasta Cuernavaca. Holotypem była samica.
Zasięg występowania.
Ameryka Północna, znany z Meksyku, ze stanów Guerrero i Morelos w płd. części kraju.

</doc>
<doc id="5220120" url="https://pl.wikipedia.org/wiki?curid=5220120" title="Marcin Mikołajczyk">
Marcin Mikołajczyk

Marcin Mateusz Mikołajczyk – polski ekonomista i urzędnik państwowy, doktor nauk ekonomicznych, od 2021 zastępca przewodniczącego Komisji Nadzoru Finansowego.
Życiorys.
Ukończył studia na kierunku finanse i bankowość w Szkole Głównej Handlowej. W 2000 został asystentem i następnie adiunktem w Kolegium Zarządzania i Finansów oraz Kolegium Ekonomiczno-Społecznym tej uczelni. W 2004 doktoryzował się na SGH na podstawie napisanej pod kierunkiem Macieja S. Wiatra pracy pt. "Systemowe uwarunkowania jakości portfela kredytowego banków komercyjnych w Polsce w latach 1993–2002". Autor publikacji naukowych z zakresu finansów i bankowości.
Przez ponad 20 lat pracował w organach nadzoru finansowo-bankowego, od 2001 do 2008 zatrudniony w Generalnym Inspektoracie Nadzoru Bankowego. Od 2009 zajmował stanowiska kierownicze w Urzędzie Komisji Nadzoru Finansowego, gdzie odpowiadał m.in. za analizę i nadzór nad bankami oraz monitorowaniem norm ostrożnościowych. W 2017 został zastępcą dyrektora Departamentu Bankowości Komercyjnej i Specjalistycznej oraz Instytucji Płatniczych w KNF. Zasiadł także w Radzie Bankowego Funduszu Gwarancyjnego. 28 maja 2021 został powołany przez premiera Mateusza Morawieckiego na stanowisko zastępcy przewodniczącego Komisji Nadzoru Finansowego, odpowiedzialnego za nadzór nad systemem bankowym (w miejsce Dagmary Wieczorek-Bartczak).

</doc>
<doc id="5220124" url="https://pl.wikipedia.org/wiki?curid=5220124" title="Dołhówka">
Dołhówka

Dołhówka – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 18 osób, 16 było wyznania rzymskokatolickiego a 2 prawosławnego. Jednocześnie 16 mieszkańców zadeklarowało polską a 2 białoruską przynależność narodową. Były tu 2 budynki mieszkalne. W 1931 w 1 domu zamieszkiwało 13 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220126" url="https://pl.wikipedia.org/wiki?curid=5220126" title="Podstawka do jajek">
Podstawka do jajek



</doc>
<doc id="5220127" url="https://pl.wikipedia.org/wiki?curid=5220127" title="Muzeum Dziedzictwa Żydowskiego w Nowym Jorku">
Muzeum Dziedzictwa Żydowskiego w Nowym Jorku

Muzeum Dziedzictwa Żydowskiego w Nowym Jorku (ang. "Museum of Jewish Heritage") – znajdujące się w Battery Park City na Manhattanie w Nowym Jorku muzeum Żydów pomordowanych w Holokauście. Misją muzeum jest „edukowanie każdego, bez względu na wiek i pochodzenie, na temat szerokiego pejzażu życia i kultury żydowskiej w XX i XXI wieku — przed, w trakcie i po Holokauście”.
Muzeum obejmuje dwa skrzydła: sześcioboczny budynek z dachem w kształcie piramidy, zaprojektowany aby przywoływać pamięć o sześciu milionach Żydów zabitych w Holokauście, oraz skrzydło Roberta M. Morgenthau. Sześcioboczny budynek otwarty w 1997 roku zawiera galerie wystaw głównych muzeum. Skrzydło Morgenthau, otwarte w 2003 roku, zawiera biura muzeum, teatr i sale wykładowe, a także galerię wystaw Irvinga Schneidera. Oba skrzydła zostały zaprojektowane przez firmę Roche-Dinkeloo.
Historia.
Muzeum Dziedzictwa Żydowskiego zostało założone i zarejestrowane w 1984 roku i zbudowane w latach 1994-1997 w nowojorskim Battery Park City. Budynek muzeum został zaprojektowany przez architekta Kevina Roche'a i otwarty dla publiczności 15 września 1997 roku. Założycielem i pierwszym dyrektorem muzeum był David Altshuler. 
Prezydent USA Jimmy Carter, przy wsparciu burmistrza Eda Kocha, zaproponował założenie narodowego miejsca pamięci w Nowym Jorku zamiast w Waszyngtonie, ale zdania w tej sprawie były podzielone. Powołanie przez Kocha w 1981 r. grupy zadaniowej ds. Holokaustu przyspieszyło planowanie powstania nowej instytucji. Grupa robocza zaleciła utworzenie muzeum. Carter w 1978 powołał Komisję Prezydencką, która umieściła tę kwestię na agendzie rządu USA.  Program stworzenia muzeum wprowadzono w życie za kadencji prezydenta Billa Clintona w 1993 roku. 
Zanim muzeum wybudowano, wiele wydarzeń politycznych opóźniło jego powstanie. Wśród nich wymienić można debaty dotyczące przyszłej struktury, lokalizacji, i innych względów. Miejsce muzeum, które pierwotnie miało znajdować się w obrębie amerykańskiego urzędu celnego im. Aleksandra Hamiltona, zostało przeniesione do Battery Park City w 1986 roku. W 1990 roku muzeum połączyło się z Centrum Badań nad Holokaustem na Brooklynie. Architekt Kevin Roche rozpoczął projektowanie muzeum w 1993 roku. 
Od 1997 do 2019 roku w muzeum prezentowana była wystawa główna, która opowiadała historię Żydów w XX i XXI wieku z perspektywy jego mieszkańców. Poprzez kolekcję, która obejmowała artefakty, fotografie i filmy dokumentalne, wystawa główna umieściła Holokaust w szerszym kontekście współczesnej historii Żydów. Mieściła się ona w sześciobocznym budynku muzeum, symbolizującym sześć punktów Gwiazdy Dawida i sześć milionów Żydów zamordowanych w Holokauście.
Wystawy i instalacje.
W zbiorach muzeum znajduje się ponad 30 000 obiektów związanych z historią Żydów i Holokaustem. Obiekty te wykorzystywane są w ramach różnorodnych wystaw i instalacji.
"Oświęcim." "Nie tak dawno." "Nie tak daleko".
Ta wystawa specjalna została otwarta w maju 2019 roku i trwała do 30 sierpnia 2020 roku. Wystawę przygotowano przy współpracy z Państwowym Muzeum Auschwitz-Birkenau w Oświęcimiu. Zgromadzono na niej eksponaty zebrane z ponad 20 instytucji i muzeów na całym świecie – przedmioty należące do ofiar, dokumenty, niepublikowane materiały audiowizualne, elementy konstrukcyjne z obozu. 
"Zwykłe skarby: Z kolekcji Muzeum Dziedzictwa Żydowskiego".
Na wystawie prezentowane są rysunki i przedmioty codziennego użytku, z których wiele podarowali krewni pierwotnych właścicieli. Wystawa ukazuje niektóre aspekty codziennego życia europejskich Żydów pod rządami nazistów. 
"Ogród kamieni" Andy'ego Goldsworthy'ego.
Żywy ogród pamięci Andy'ego Goldsworthy'ego został otwarty dla publiczności 17 września 2003 roku. Wymowny plan ogrodu z drzewami wyrastającymi z kamienia zaprojektowany został przez artyste, którego rodzina ocalała z Zagłady. Kontemplacyjna przestrzeń, która ma ulegac stopniowym zmianom z biegiem czasu, widoczna jest niemal z każdego piętra Muzeum.
Gerda III.
Gerda III była duńską łodzią ratowniczą, użytą w 1943 roku do ratowania żydowskich uchodźców, transportowanych z Danii do Szwecji. Łódź została podarowana Muzeum przez parlament duński w 1997 roku i jest długoterminowo wypożyczona muzeum Mystic Seaport. Historia statku została opisana w książce Howarda Veisza "Henny and Her Boat: Righteousness and Resistance in Nazi-Occupied Denmark". 
Sala imienia Edmonda J. Safra.
W tej 375-osobowej sali muzeum prowadzi program projekcji filmów, koncertów i dyskusji panelowych. Dotychczasowe programy obejmowały między innymi sympozja na temat Holokaustu, sesje międzywyznaniowe i koncerty z udziałem uznanych i wschodzących artystów.
W ciągu ostatnich kilku lat muzeum zorganizowało między innymi sympozjum na temat Darfuru, występy artystów takich jak Idan Raichel i David Strathairn ; pokazy filmowe z aktorami i reżyserami takimi jak Kirk Douglas, John Turturro, Quentin Tarantino, Claude Lanzmann i Ed Zwick ; sesje naukowe i operetki w języku jidysz.
"Świadectwo: sztuka czasów Holokaustu".
Ta wystawa „przedstawia sztukę wykonaną podczas Holokaustu i bezpośrednio po nim przez tych, którzy go przeżyli”, w tym dzieła wykonane przez więźniów obozów koncentracyjnych i amerykańskich wyzwolicieli. Wystawa ma na celu pokazanie Holokaustu tak, jak widzieli go ludzie w owym czasie. 
Współpracownicy.
JewishGen.
JewishGen to strona internetowa poświęcona żydowskiej genealogii, pozwalająca na dostęp online do ogromnej kolekcji żydowskich zapisów genealogicznych. Baza JewishGen zawiera ponad 22 miliony zapisów (w tym drzewa genealogiczne zawierające 7 milionów osób, 3 miliony zapisów pochówków i 2,75 miliona zapisów o Holokauście), setki przetłumaczonych ksiąg Yizkor, narzędzia badawcze, wyszukiwarkę rodzin, zajęcia edukacyjne i wiele innych stale aktualizowanych zasobów. JewishGen i muzeum rozpoczęły współpracę w 2003 roku.
Centrum Żydowskie w Oświęcimiu.
Od 2006 roku partnerem muzeum w Nowym Jorku jest Centrum Żydowskie w Oświęcimiu. 
Przed inwazją Polski, a później okupacji Polski przez nazistowskie Niemcy Oświęcimiu (przemianowany Auschwitz przez nazistów) był tylko zwykłym polskim miastem. Większość mieszkańców stanowili Żydzi. Po zakończeniu II wojny światowej Auschwitz stał się ostatecznym symbolem Holokaustu. We wrześniu 2000 roku Centrum Żydowskie w Oświęcimiu zostało otwarte; misją instytucji jest pamięć dawnych mieszkańców miasta i edukacja przyszłych pokoleń. 
Misją centrum jest również zapewnienie wszystkim odwiedzającym możliwości upamiętnienia ofiar Holokaustu poprzez badanie życia i kultury dawnego żydowskiego miasta oraz prowadzenie programów edukacyjnych, które pozwalają odkrywać znaczenie i współczesne implikacje Holokaustu . W Centrum regularnie odbywają się wystawy i programy edukacyjne. Program Akademii Służby Stanów Zjednoczonych polega na odwiedzinach amerykańskich kadetów w Polsce, aby poznawać historię Zagłady i uczyć się od ocalałych, uczonych i historyków. Z kolei program Auschwitz Jewish Center Fellows to trzyipółtygodniowy wyjazd studyjny dla studentów, którzy ukończyli studia magisterskie lub licencjackie.
Teatr Yiddish Folksbiene.
National Yiddish Theatre Folksbiene to profesjonalna grupa teatralna w Nowym Jorku, założona w 1915 roku, która wystawia zarówno sztuki w języku jidysz, jak i sztuki tłumaczone na jidysz, w teatrze wyposażonym w symultaniczne tłumaczenie indeksu górnego na język angielski. Zespół teatralny jest rezydentem Muzeum Dziedzictwa Żydowskiego od 2016 roku.

</doc>
<doc id="5220129" url="https://pl.wikipedia.org/wiki?curid=5220129" title="Les Revenants">
Les Revenants

Les Revenants – ścieżka dźwiękowa skomponowana przez szkocki zespół Mogwai do francuskiego serialu "Powracający", wydana jako album 22 lutego 2013 roku.
Historia albumu.
W listopadzie 2012 roku na ekrany francuskich kin wszedł serial "Powracający" (fr. "Les Revenants") w reżyserii Fabrice’a Goberta, emitowany przez Canal+. Serial przedstawiał świat, w którym ludzie powracają z martwych i próbują pokojowo re-integrować się ze społeczeństwem. Napisanie ścieżki dźwiękowej zaproponowano zespołowi, kiedy serial był w bardzo wczesnym stadium realizacji. Muzycy dostali streszczenie, po czym wysłali twórcom serialu kilka demo. Choć były to utwory napisane i nagrane wcześniej w ich domach i w ogóle nie pasujące do filmu, to twórcy serialu stwierdzili, iż większość z nich przypadła im do gustu. 
Kiedy zaczęto kręcić film, zespół był w trasie koncertowej. Ścieżkę dźwiękową nagrał w studiu, zanim jeszcze zobaczył jakikolwiek materiał. Natomiast twórcy w trakcie realizacji filmu odtwarzali oryginalne dema, które zespół wysłał im wcześniej. W grudniu 2012 roku ukazała się EP-ka z kilkoma nagraniami ze ścieżki dźwiękowej, natomiast album – w lutym roku następnego.
Album ze ścieżką został wydany 22 lutego 2013 roku w Europie jako LP i CD. 4 dni później ukazał się w USA jako digital download.
Lista utworów.
LP.
Lista według Discogs:
Side A:
Side B:
CD.
Lista według Discogs: 
Odbiór.
Opinie krytyków.
Album spotkał się z powszechnym uznaniem w oparciu o 20 recenzji krytyków.
Zdaniem Heather Phares z AllMusic „post-rock i zombie idą ręka w rękę, i nie bez powodu: mieszanka dramatycznej dynamiki i przejmujących melodii oddaje ogromny strach i szok, jaki wywołuje życie w świecie, w którym umarli chodzą po ziemi. Mogwai, którzy od samego początku eksplorowali w swojej muzyce obrazy śmierci i horroru, a na swoim koncie mają między innymi muzykę do "Zidane’a" i "The Fountain" Darrena Aronofsky’ego, już dawno powinni byli napisać muzykę do takiego projektu jak "Les Revenants"”. Muzyka albumu jest, jej zdaniem, „raczej powolnym spalaniem się, niż muzycznym inferno, a jej dźwięki raczej ewokują nastroje, niż je wymuszają.”.
„"Les Revenants", dzięki znalezieniu idealnej inspiracji, stał się jedną z bardziej satysfakcjonująco spójnych i rozedrganych płyt Mogwai. Jeśli inwazja zombie była katalizatorem tego wspaniałego dzieła, miejmy nadzieję, że apokalipsa nadejdzie szybko” – ocenia Daniel Ross z BBC.
W opinii Alexandra Tudora z Drowned in Sound "Les Revenants" to „najbardziej witalne wydawnictwo Mogwai od lat; zbiór w pełni zrealizowanych utworów, które mogą być najbliższe ich największym przebojom w wersji akustycznej”.
„Odzwierciedlając niezależną naturę zespołu,"Les Revenants" pokazuje, że Mogwai odniósł sukces w dążeniu do zastąpienia typowych, wywołujących niepokój partytur z filmów grozy, takimi, które zachęcają widza do odkrywania własnych lęków w melodii” – twierdzi Derek Staples z magazynu Consequence. Jako najważniejsze utwory wymienia: 'This Messiah Needs Watching' i 'Special N'.
Według Davida Mellera z musicOMH „Mogwai ponownie wyprodukowali ścieżkę dźwiękową, która może być traktowana jako samodzielny album. Dla tych, którzy dopiero odkrywają Mogwai, być może dzięki serialowi, jest to bardzo obiecujące miejsce na początek; dla wieloletnich fanów jest to kolejny udany dodatek do ich katalogu” choć, „aby w pełni docenić "Les Revenants", trzeba oczywiście zobaczyć, jak [muzyka albumu] funkcjonuje jako ścieżka dźwiękowa w samym serialu” – zastrzega się autor.
Ian Mathers z PopMatters zauważa, że trzeci album Mogwai ze ścieżkę dźwiękową, po wydanych w 2006 roku "" i "The Fountain" jest „w pewnym sensie pierwszym prawdziwym zetknięciem Mogwai z komponowaniem ścieżki dźwiękowej. "Zidane", mimo wszystko, został nagrany w dość krótkim czasie i częściowo improwizowany, a w "The Fountain" zespół wspomagał pracę Clinta Mansella i Kronos Quartet”. Oceniając sam album stwierdza, iż jego „partytura jest zarówno znajoma, jak i nowa dla długoletnich fanów, czasami jednocześnie. "Les Revenants" jest imponujący przede wszystkim dlatego, że pokazuje jak dobry jest Mogwai, nawet jeśli gra wbrew (kilku) swoim mocnym stronom”.
Zdaniem Brama E. Giebena z The Skinny „ścieżka dźwiękowa Mogwai do francuskiego serialu o zombie, "Les Revenants" to ćwiczenie ze świadomej samokontroli i powściągliwości. Ich zwyczajowe, napędzane sprzężeniami zwrotnymi ściany gitarowego hałasu zostały odsunięte na dalszy plan na rzecz delikatnego instrumentarium zbudowanego z fortepianu i organów, smyczków, wypranych brzmień syntezatorów, dzwonków orkiestrowych i łagodnych miotełek perkusyjnych. Rezultat jest doskonały niemal do bólu, z dominującymi melodiami opadających akordów molowych, nadającymi całej suicie tragiczny, elegijny ton, który bez wątpienia pasuje do materiału źródłowego”.
Nawiązując do treści serialu „Nikt nie wie, co dzieje się po drugiej stronie, ale, jak sugeruje niespokojna, poruszająca ścieżka dźwiękowa Mogwai, to, co się stanie, gdy powrócą, jest jeszcze bardziej niepokojącą perspektywą” – zauważa Laura Snapes z magazynu Pitchfork.

</doc>
<doc id="5220130" url="https://pl.wikipedia.org/wiki?curid=5220130" title="Mohamed Konaté (ur. 1997)">
Mohamed Konaté (ur. 1997)

Mohamed Konaté (ur. 12 grudnia 1997 w Odienné) – burkiński piłkarz pochodzenia iworyjskiego grający na pozycji napastnika. Od 2021 jest piłkarzem klubu Achmat Grozny.
Kariera klubowa.
Swoją karierę piłkarską Konaté rozpoczynał w juniorach klubu AS Denguélé. W 2016 roku wyjechał do Rosji i został zawodnikiem Urału Jekaterynburg. 22 października 2016 zadebiutował w jego barwach w Priemjer-Lidze w przegranym 0:1 domowym meczu ze Spartakiem Moskwa. Zawodnikiem Urału był przez rok.
W styczniu 2017 Konaté przeszedł na zasadzie wolnego transferu do łotewskiego klubu SK Babīte. Swój debiut w nim zaliczył 22 kwietnia 2017 w zremisowanym 2:2 wyjazdowym meczu ze Spartaksem Jurmała. W debiucie zdobył gola i był to zarazem jego jedyny mecz w SK Babīte. Następnie przez drugą połowę 2017 roku był zawodnikiem kazachskiego Kajrat-Akademija Ałmaty.
W styczniu 2018 Konaté przeszedł do białoruskiego klubu FK Homel. W nim swój debiut zaliczył 31 marca 2018 w zremisowanym 0:0 domowym spotkaniu z FK Słuck. Zawodnikiem Homelu był przez pół roku.
W lipcu 2018 Konaté został zawodnikiem ormiańskiego klubu Piunik Erywań. Zadebiutował w nim 19 sierpnia 2018 w zwycięskim 3:1 domowym meczu z Araratem-Armenia Erywań. W debiucie zdobył bramkę. W sezonie 2018/2019 wywalczył z Piunikiem wicemistrzostwo Armenii.
W lipcu 2019 roku Konaté odszedł z Piunika do rosyjskiego FK Tambow. Swój debiut w nim zaliczył 4 sierpnia 2019 w przegranym 0:1 domowym meczu z Arsienałem Tuła. W Tambowie grał przez dwa miesiące.
We wrześniu 2019 Konaté przeszedł do FK Chimki, a 8 września 2019 zadebiutował w nim w Pierwyj diwizion w przegranym 0:1 wyjazdowym spotkaniu z Torpedem Moskwa. W sezonie 2019/2020 awansował z Chimki do Priemjer-Ligi.
W lipcu 2021 Konaté podpisał kontrakt z Achmatem Grozny. Swój debiut w Achmacie zanotował 25 lipca 2021 w zwycięskim 2:1 wyjazdowym meczu z Krylją Sowietow Samara. W debiucie strzelił gola.
Kariera reprezentacyjna.
W reprezentacji Burkiny Faso Konaté zadebiutował 9 października 2020 w wygranym 3:0 towarzyskim meczu z Demokratyczną Republiką Konga, rozegranym w Al-Dżadida. W 2022 roku został powołany do kadry na Puchar Narodów Afryki 2021.

</doc>
<doc id="5220134" url="https://pl.wikipedia.org/wiki?curid=5220134" title="Randall Tobias Schuh">
Randall Tobias Schuh

Randall Tobias Schuh (ur. 11 maja 1943 w Corvallis) – amerykański entomolog, specjalizujący się w hemipterologii.
Życiorys.
Urodził się w 1943 roku w Corvallis w stanie Oregon. Jego ojcem był Joe Schuh, również entomolog. Dorastał w Klamath Falls w Oregonie. W 1965 roku zdobył tytuł bakałarza na Oregon State University. Studia kontynuował na Michigan State University, w przerwach letnich pracując na stażu badawczym w National Science Foundation (NSF) pod kierunkiem Johna D. Lattina. W 1967 roku zdobył tytuł magistra. W 1971 roku doktoryzował się na University of Connecticut. W 1978 roku zatrudniony został jako adiunkt na City University of New York, gdzie naucza metodologii systematyki i biogeografii. W 1988 roku zatrudniony został jako adiunkt na Wydziale Entomologii Cornell University. Zasiadał także w komitetach doktorskich na University of Maryland oraz Texas A&amp;M University. Przez długi czas pracował w Amerykańskim Muzeum Historii Naturalnej w Nowym Jorku; w 1974 roku został tam kuratorem nadzwyczajnym, a w 1984 roku kuratorem zwyczajnym; w dodatku w latach 1980–1987 był kierownikiem tamtejszego Wydziału Entomologii, a w latach 1999–2007 kierownikiem Wydziału Zoologii Bezkręgowców.
Jego żoną jest Brenda Massie. Ma z nią jedną córkę, Ellę.
Praca naukowa.
Schuh jest autorem około 100 publikacji naukowych. Dotyczą one głównie systematyki, biogeografii i ekologii tasznikowatych oraz systematyki i filogenezy całego podrzędu pluskwiaków różnoskrzydłych; zajmował się ponadto metodologią systematyki i kladystyki. Opisał jedną nową dla nauki rodzinę, jedną nową podrodzinę, kilka plemion, blisko 100 nowych rodzajów oraz ponad 630 nowych gatunków. Jego zbiór obejmuje ponad 100 tysięcy okazów. Jego dysertacja doktorska poświęcona Orthotylinae i Phylinae liczyła 332 strony, a rewizja Phylinae regionu indo-pacyficznego 462 stron. Stworzył liczący ponad 1300 stron światowy katalog tasznikowatych. Na badania systematyki Orthotylinae i Phylinae uzyskał grant Planetary Biodiversity Inventories o wartości 2,9 mln dolarów, który umożliwił na rozwój Arthropod Easy Capture, internetowej aplikacji do zbierania danych o odłowionych okazach. Z kolei wygranie 4-milionowego grantu Advancing Digitization of Biological Collections pozwoliło mu na utworzenie Tri-TrophicDatabase, bazy danych o fitofagach, porażających je parazytoidach oraz zjadanych przez nie roślinach; baza ta zawiera dane ponad 1,4 milionach okazów pluskwiaków. Wspólnie z Jamsem A. Slaterem napisał kluczowy dla światowej heteropterologii podręcznik "True Bugs of the World". Z kolei wspólnie z Andrew Brower napisał podręcznik akademicki "Biological Systematics: Principles and Applications".
Schuh zasiadał w redakcjach licznych czasopism naukowych, w tym "Systematic Zoology" w latach 1977–1979, "Journal of the New York Entomological Society" w latach 1983–1989 oraz "Cladistics" w latach 1990–1993. W "Entomologica Americana" pełnił funkcję redaktora naczelnego. Jest członkiem Entomological Society of America, członkiem założycielem i byłym prezydentem International Heteropterists Society, był też prezydentem New York Entomological Society.
Upamiętnienie.
Na jego cześć nazwano co najmniej 22 gatunki i 5 rodzajów.

</doc>
<doc id="5220136" url="https://pl.wikipedia.org/wiki?curid=5220136" title="Leon Schönker">
Leon Schönker

Leon Schönker – polski malarz, przedsiębiorca i działacz społeczny, urodzony w 1903, zmarł w 1965. Schönker był znany z organizowania w Oświęcimiu Biura Emigracyjnego na początku II wojny światowej.
Życiorys.
Rodzina Schönkerów osiedliła się w Oświęcimiu około połowy XIX wieku. Kolejne pokolenia Schönkerów przyczyniły się w znacznym stopniu do rozwoju finansowego i kulturalnego Oświęcimia. Rodzina znana była z utrzymywania bliskich kontaktów z okolicznymi mieszkańcami, zarówno Żydami, jak i chrześcijanami, a także z zasiadania w radzie miejskiej. Ojcem Leona był Józef Schönker, znany przemysłowiec, który w 1905 roku założył fabrykę pestycydów pod nazwą AE Schönker – później przemianowaną na Wytwórnię Sztucznych Nawozów Agrochemia. Był członkiem rady miejskiej, Gminy Wyznaniowej Izraela i Oświęcimskiej Kasy Oszczędności.
W czasie I wojny światowej rodzina Schönkerów przeniosła się do Wiednia, gdzie 15-letni Leon podjął studia na Akademii Sztuk Pięknych. Studia kontynuował po wojnie w Paryżu i Amsterdamie. W 1922 wrócił do Polski, początkowo osiedlając się w Krakowie, gdzie związał się z lokalnymi kręgami artystycznymi. Był jednym z założycieli Stowarzyszenia Malarzy i Rzeźbiarzy Żydowskich i ostatecznie został wybrany jego prezesem. Jego polichromie zdobiły wnętrze synagogi Wolfa Poppera na krakowskim Kazimierzu. Publikował w wielu dziennikach i czasopismach, m.in. w "Nowym Dzienniku" i piśmie "Sztuka i Życie Współczesne". W okresie międzywojennym był już uznanym malarzem, znanym mieszkańcem Krakowa i Oświęcimia. Jego prace znajdują się w zbiorach Akademii Bezalel w Jerozolimie i w Ermitażu. W latach 1931–1935 był prezesem Zrzeszenia Żydowskich Artystów Malarzy i Rzeźbiarzy w Krakowie.
Biuro Emigracyjne.
W 1939 r. Leon został przewodniczącym Żydowskiej Rady Starszych w Oświęcimiu. W pierwszych miesiącach wojny kierował Biurem ds. Emigracji i prowadził negocjacje z władzami niemieckimi w Berlinie. Próby relokacji polskich Żydów nie powiodły się, a władze niemieckie zdymisjonowały Schönkera, wybierając na jego miejsce bardziej uległego przewodniczącego Rady Starszych. Podjęta przez Schönkera próba ratowania Żydów ze Śląska i jej późniejsza kontynuacja zakończyły się niepowodzeniem, a zdecydowana większość miejscowych Żydów, podobnie jak reszta ich europejskiej populacji, została zamordowana podczas Holokaustu. Historię biura emigracyjnego opisuje książka autorstwa syna Leona, Henryka Schönkera, pod tytułem "Dotknięcie Anioła," oraz nakręcony na jej podstawie film.
Po 1940.
Na początku 1940 r. rodzina została zmuszona do ucieczki z miasta. Schönkerowie przeszli przez Kraków, Wieliczkę i getta w Tarnowie i Bochni. Dzięki sfałszowanym dokumentom znaleźli się w specjalnej części obozu Bergen-Belsen jako obywatele palestyńscy oczekujący na wymianę. Po ewakuacji zostali wyzwoleni. Po wyzwoleniu Leon Schönker wrócił do rodzinnego miasta, ponownie otworzył fabrykę Agrochemii i objął przewodnictwo w Żydowskim Związku Religijnym. Zaangażował się w pomoc ocalałym oraz odbudowę życia żydowskiego i samego miasta, jednak w 1949 roku komunistyczne władze skonfiskowały jego fabrykę. W 1955 roku cała rodzina otrzymała pozwolenie na wyjazd z kraju. Pojechali do Wiednia, a stamtąd do Izraela. Leon Schönker zmarł w 1965 roku w wieku 62 lat.

</doc>
<doc id="5220137" url="https://pl.wikipedia.org/wiki?curid=5220137" title="Randall T. Schuh">
Randall T. Schuh



</doc>
<doc id="5220138" url="https://pl.wikipedia.org/wiki?curid=5220138" title="UCI Europe Tour 2022">
UCI Europe Tour 2022

UCI Europe Tour 2022 – 18. edycja cyklu wyścigów UCI Europe Tour, która odbywa się od stycznia do października 2022.
Seria UCI Europe Tour, podobnie jak pozostałe cykle kontynentalne (UCI Africa Tour, UCI America Tour, UCI Asia Tour, UCI Oceania Tour), powstała w 2005 jako zaplecze dla utworzonego w tym samym czasie UCI ProTour (później przekształconego w UCI World Tour). W 2020 odbyła się pierwsza edycja cyklu UCI ProSeries utworzonego jako drugi poziom wyścigów z kalendarza UCI, w związku z czym UCI Europe Tour, podobnie jak pozostałe cykle kontynentalne, od sezonu 2020 stał się trzecim poziomem zmagań w kalendarzu UCI.
W kalendarzu cyklu zaplanowano kilkadziesiąt wyścigów.
Kalendarz.
Opracowano na podstawie:
Styczeń.
Opracowano na podstawie:
Luty.
Opracowano na podstawie:
Marzec.
Opracowano na podstawie:
Kwiecień.
Opracowano na podstawie:
Maj.
Opracowano na podstawie:
Czerwiec.
Opracowano na podstawie:
Lipiec.
Opracowano na podstawie:
Sierpień.
Opracowano na podstawie:
Wrzesień.
Opracowano na podstawie:
Październik.
Opracowano na podstawie:

</doc>
<doc id="5220139" url="https://pl.wikipedia.org/wiki?curid=5220139" title="Randall Schuh">
Randall Schuh



</doc>
<doc id="5220140" url="https://pl.wikipedia.org/wiki?curid=5220140" title="James Alex Slater">
James Alex Slater



</doc>
<doc id="5220142" url="https://pl.wikipedia.org/wiki?curid=5220142" title="Krajowe Eliminacje do Konkursu Piosenki Eurowizji 2022">
Krajowe Eliminacje do Konkursu Piosenki Eurowizji 2022



</doc>
<doc id="5220158" url="https://pl.wikipedia.org/wiki?curid=5220158" title="Kudajewa">
Kudajewa

Kudajewa (; , "Kudajewo") – wieś na Białorusi, w obwodzie witebskim, w rejonie orszańskim, w sielsowiecie Andrejeuszczyna, nad Dnieprem.
Znajduje się tu , trzeci co do wielkości eratyk na Białorusi.

</doc>
<doc id="5220167" url="https://pl.wikipedia.org/wiki?curid=5220167" title="Pietrowskoje (rejon kurski)">
Pietrowskoje (rejon kurski)

Pietrowskoje () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 6 km od centrum administracyjnego sielsowietu (Biesiedino), 19 km na wschód od centrum administracyjnego rejonu (Kursk), 5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 110 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 179 osób.

</doc>
<doc id="5220168" url="https://pl.wikipedia.org/wiki?curid=5220168" title="Mićkauszczyna (obwód witebski)">
Mićkauszczyna (obwód witebski)

Mićkauszczyna (; , "Mitkowszczina") – wieś na Białorusi, w obwodzie witebskim, w rejonie orszańskim, w sielsowiecie Andrejeuszczyna, nad Dnieprem.

</doc>
<doc id="5220175" url="https://pl.wikipedia.org/wiki?curid=5220175" title="Wen Yiduo">
Wen Yiduo

Wen Yiduo (ur. 24 listopada 1899 w Xishui, zm. 15 lipca 1946 w Kunmingu), właśc. Wen Jiahua () – chiński poeta.
Życiorys.
Urodził się w powiecie Xishui w prowincji Hubei w rodzinie urzędnika. Jako dziecko otrzymał klasyczne wychowanie, zapoznał się z chińskimi klasykami i zachodnią literaturą. Pod wpływem Ruchu 4 Maja stał się rzecznikiem pisania w języku wernakularnym (baihua). Studiował na Uniwersytecie Tsinghua w Pekinie, był redaktorem uczelnianej gazety. W latach 1922–1925 przebywał w Stanach Zjednoczonych, gdzie studiował malarstwo. Zadebiutował wydanym w 1923 roku tomikiem poezji "Hong zhu". W 1928 roku opublikował drugi zbiór wierszy, "Si shui". W tym samym roku przystąpił do grupy literackiej "Xinyue She", jednak po kilku miesiącach z nią zerwał. Po japońskiej agresji na Chiny ewakuował się do Kunmingu. Od 1944 roku był działaczem Chińskiej Ligi Demokratycznej. Zajmował krytyczne stanowisko wobec rządzącego Kuomintangu, w 1946 roku został zamordowany przez jego członków.
Wpływ na styl literacki Wena wywarła poznana w trakcie studiów twórczość Shelleya, Keatsa i Tennysona. Przykładał wagę do piękna języka i formy, lekceważonych na ogół przez współczesną mu poezję. W artykule "Shi de ge lü" z 1925 roku przedstawił wizję jedności sztuk. Krytykował popularnych poetów takich jak Guo Moruo za zbytnie uleganie zachodnim wzorcom. W swojej twórczości poruszał wątki narodowe i patriotyczne. Zajmował się też studiami nad klasyczną literaturą chińską, uchodził za znawcę tekstów klasycznych.

</doc>
<doc id="5220185" url="https://pl.wikipedia.org/wiki?curid=5220185" title="Mićkauszczyna">
Mićkauszczyna



</doc>
<doc id="5220189" url="https://pl.wikipedia.org/wiki?curid=5220189" title="Stent uwalniający lek">
Stent uwalniający lek

Stent uwalniający lek (, DES) – stent obwodowy lub wieńcowy umieszczony w zwężonych, chorych tętnicach obwodowych lub tętnicach wieńcowych, który powoli uwalnia lek blokujący nadmierną proliferację komórek śródbłonka. Zapobiega to zwłóknieniu, które wraz ze skrzepami (skrzeplinami) mogłoby zablokować stentowaną tętnicę, przez powstanie restenozy. Stent jest zwykle umieszczany w tętnicy obwodowej lub wieńcowej przez kardiologa interwencyjnego lub radiologa interwencyjnego podczas zabiegu angioplastyki.
Stenty uwalniające lek zostały zatwierdzone przez Agencję Żywności i Leków (FDA) i wprowadzone do leczenia po tym, jak badania kliniczne wykazały, że wyniki ich stosowania są statystycznie lepsze od stosowania stentów nieosłoniętych metalowych ("BMS" – bare metal stents) w leczeniu zwężeń tętnic wieńcowych. Przy stosowaniu DES rzadziej występują poważne niepożądane zdarzenia sercowe – "MACCE" (ang. Major Adverse Cardiac and Cerebral Events). Są definiowane jako zgon, zawał mięśnia sercowego lub konieczność powtórnej rewaskularyzacji. Stosowanie stentów uwalniających leki antyproliferacyjne istotnie zmniejszyło częstość występowania restenozy i ponownych zabiegów rewaskularyzacyjnych, przyczyniając się do poprawy jakości życia pacjentów z chorobą wieńcową. W badaniu SIRIUS częstość restenozy w grupie pacjentów, u których zastosowano stenty z sirolimusem, wyniosła 3,2% w porównaniu z 35,4% w grupie kontrolnej. Restenoza była bardziej nasilona w podgrupie pacjentów z cukrzycą i występowała u 18% pacjentów ze stentami z sirolimusem i u 51% w grupie kontrolnej. Pierwsze stenty uwalniające lek, które zostały zatwierdzone w Europie i USA, zostały pokryte paklitakselem lub inhibitorem mTOR, takim jak sirolimus. Ostatnie badania kliniczne przemawiają za wyższością stentów z sirolimusem nad stentami uwalniającymi paklitaksel.
Mimo istotnego zmniejszenia częstości restenozy przez stenty uwalniające leki antyproliferacyjne nadal istnieją sprzeczne doniesienia dotyczące podwyższonego ryzyka występowania późnej zakrzepicy w DES w porównaniu ze stentami metalowymi.
Należy podkreślić, że w przypadku DES nie obowiązuje efekt klasy – niektóre DES okazały się nieskuteczne i/lub szkodliwe. Z tego powodu samo spełnienie dyrektyw zgodności "Conformité Européenne" (CE) bez wyników randomizowanych badań klinicznych nie gwarantuje porównywalnej skuteczności i bezpieczeństwa dla nowych rodzajów DES. Użycie DES odpowiedniego producenta na szerszą skalę kliniczną powinno być poprzedzone randomizowanymi badaniami klinicznymi wykazującymi ich przydatność.
Historia.
Opierając się na pracach Charlesa Dottera i Melvina Judkinsa, którzy jako pierwsi użyli cewnika z balonem w leczeniu miażdżycowego zwężenia w tętnicy powierzchownej udowej lewej nogi i własnych badaniach dotyczących cewników zakończonych balonem, Andreas Grüntzig przeprowadził pierwszą udaną przezskórną angioplastykę naczyń wieńcowych (znaną jako PTCA lub przezskórną interwencję wieńcową (PCI)) na człowieku 16 września 1977 w Szpitalu Uniwersyteckim w Zurychu. Wyniki zabiegu zostały zaprezentowane kardiologom dwa miesiące później na spotkaniu "American Heart Association". W ciągu kolejnych trzech lat dr Gruentzig przeprowadził angioplastykę naczyń wieńcowych u 169 pacjentów w Zurychu, jednocześnie ucząc praktyki angioplastyki naczyń wieńcowych początkujących kardiologów interwencyjnych. Dziesięć lat później prawie 90 procent tych osób nadal żyło. Do połowy lat 80. rocznie wykonywano ponad 300 000 PTCA, co odpowiada liczbie operacji bypassów aortalno-wieńcowych
Wkrótce po wprowadzeniu PTCA u osób ze stabilną chorobą wieńcową, wiele ośrodków zastosowało przezcewnikowe podanie streptokinazy w ostrym zawale mięśnia sercowego (ataku serca).
Następnym kamieniem milowym była implantacja samorozprężalnego stentu w 1986, oraz w 1987 pierwsza ludzka implantacja stentu rozprężalnego balonem podczas udrażniania zamkniętej lewej tętnicy biodrowej wspólnej i w grudniu tego roku do tętnicy wieńcowej podczas udrażniania zamkniętej prawej tętncy wieńcowej. Stenty wieńcowe akceptację FDA uzyskały w 1994.
Wczesne doświadczenia kliniczne wykazały w niektórych przypadkach zakrzepicę w stencie w ciągu pierwszych trzech tygodni po implantacji, pomimo stosowania acenokumarolu i aspiryny. Zastosowanie ultrasonografii wewnątrznaczyniowej i balonu wysokociśnieniowego poprawiło wyniki.
Wskaźnik użycia stentów w przezskórnej rewaskularyzacji wieńcowej wzrósł z 10 do 70% w ciągu kilku lat.
Protezy wewnątrznaczyniowe dzieli się najczęściej na klasyczne stenty metalowe (BMS – bare metal stents) i stenty uwalniające lek (DES – drug-eluting stents lub DCS – drug-coated stents).
Stenty niepowlekane, z gołego metalu (BMS) zostały szybko uzupełnione powłokami uwalniającymi leki. Okazało się, że istnieją pewne ograniczenia w kontrolowanym dostarczaniu przez DES odpowiedniej ilości leków w odpowiednim czasie. Dodatkowo lek musi wykazywać zdolność do:
Polimery są podstawowym składnikiem stentów uwalniających lek (DES), ale pozostają najbardziej kontrowersyjnym składnikiem technologii DES. W DES stosowane są dwa rodzaje polimerów: trwały DES na bazie polimerów (DP-DES) oraz biodegradowalny DES polimerowy (BP-DES). DES pierwszej generacji składały się wyłącznie z DP. Nowsze generacje DES wykorzystują bardziej biokompatybilne, trwałe polimery lub polimery biodegradowalne. Fluorowane polimery stosowane w DP-DES drugiej generacji mają doskonałe właściwości przeciwzakrzepowe i lepszą biokompatybilność niż polimery DES pierwszej generacji, ale prowadzą do trwałego narażenia śródbłonka na lek, który upośledza funkcję śródbłonka i predysponuje do rozwoju miażdżycy. Tymczasem BP-DES skrócił czas ekspozycji na lek, co jest korzystne dla przywrócenia prawidłowej czynności śródbłonka. Nadal pozostaje niepewność, czy długoterminowa biokompatybilność nieosłoniętych powierzchni metalowych jest lepsza niż metali powlekanych polimerami.
Wprowadzenie DES zmniejszyło częstość występowania restenozy w stencie. Działania niepożądane związane z DES, takie jak późna zakrzepica i reakcje nadwrażliwości są niepokojące, ale pozostają rzadkie. Prowadzone są dalsze intensywne badania nad tkankową odpowiedzią zapalną, opóźnionym gojeniem śródbłonka i późną zakrzepicą w stencie. Wprowadzone w ostatnich latach balony uwalniające lek (DEB) mogą być alternatywą w niektórych sytuacjach klinicznych.
Budowa.
Stenty uwalniające lek zazwyczaj składają się z trzech części – szkieletu (platforma), powłoki polimerowej, która wiąże lek ze stentem i uwalnia lek (chociaż stenty były testowane bez powłoki), oraz samego leku.
Szkielet stentu jest rozszerzalną rurką, zwykle o skomplikowanej konstrukcji przypominającej siatkę, aby umożliwić rozszerzanie, elastyczność, a w niektórych przypadkach możliwość wykonania (powiększenia) bocznych otworów dla naczyń odchodzących od poszerzanego odcinka.
W pierwszych DES-ach szkielet wykonany był ze stali nierdzewnej, którą następnie zastąpiono stopami kobaltowo-chromowymi i platynowo-chromowymi o ulepszonych parametrach. Następnie opracowano stenty bioresorbowalne, w których szkielet stentu z czasem jest całkowicie wchłaniany (rozpuszczalny). Od 2009 badane materiały obejmowały magnez, kwas polimlekowy, polimery poliwęglanowe i polimery kwasu salicylowego. Resorbowalne stenty zapewniają doraźną terapię w trakcie gojenia się poszerzonego odcinka naczynia z zachowaniem pełnego światła naczynia. Po tym okresie ulega resorbcji, umożliwiając lepszą ruchomość samego naczynia, jak i jego ścian. 
Powłoka może posiadać jedną do trzech lub więcej warstw polimeru, np. warstwę podstawową dla adhezji, warstwę główną, która utrzymuje i uwalnia lek do ściany tętnicy poprzez przeniesienie kontaktowe, a czasami warstwę wierzchnią, aby spowolnić, zmniejszyć uwalnianie leku i przedłużyć jego działanie. W pierwszych kilku stentach uwalniających leki, które zostały objęte licencją, zastosowano trwałe powłoki. Wydaje się, że powłoki pierwszej generacji czasami wywoływały reakcje immunologiczne, a niektóre prawdopodobnie prowadziły do zakrzepicy, co zmusiło laboratoria do dalszych badań i wypracowano nowe metody powlekania.
Lek stosowany w stentach ma hamować nadmierny wzrost śródbłonka (neointima) w stencie z powodu proliferacji komórek mięśni gładkich, który może powodować restenozę. Wydaje się, że duża część przerostu neointimy jest spowodowana stanem zapalnym. Dlatego stosuje się leki immunosupresyjne i antyproliferacyjne. Sirolimus, paklitaksel i ewerolimus były wcześniej używane do innych zastosowań medycznych i zostały włączone do licencjonowanego DES.
Ryzyko.
Inwazyjne procedury medyczne wszczepiania stentów do tętnic wieńcowych związane są z ryzykiem. W przypadku nowszych stentów uwalniających leki nie są jeszcze dostępne wyniki odległe, ale pięcioletnie obserwacje świadczą, że stenty uwalniające sirolimus są lepsze od stentów metalowych, ale nie wyeliminowały całkowicie narastania restenozy w stencie i zakrzepicy. Trwają dalsze badania nad DES drugiej generacji uwalniających Ewerolimus.
Ryzyko związane z cewnikowaniem serca (PCI) obejmuje krwawienie, reakcję alergiczną na rentgenowskie środki kontrastowe (cieniujące) stosowane do wizualizacji tętnic wieńcowych oraz zawał mięśnia sercowego. W przypadku PCI, zapotrzebowanie na CABG w nagłych wypadkach znacznie spadło od czasów angioplastyki balonowej, tak że w niektórych społecznościach stentowanie tętnic wieńcowych jest dozwolone w szpitalach, które nie mają na miejscu placówek kardiochirurgicznych. W USA nie jest to zalecane w ośrodkach bez zabezpieczenia kardiochirurgicznego, ze względu na ryzyko perforacji tętnicy wieńcowej lub jej rozwarstwienie.
Ryzyko związane ze stentami DES to możliwość wystąpienia zakrzepicy w obrębie stentu w okresie do roku od wszczepienia. Związane jest to z opóźnianiem śródbłonkowania (hamowanie neointimy), tzn. opóźnionego „gojenia wnętrza stentu”, przez co płynąca krew dłużej kontaktuje się z ciałem obcym, jakim jest wstawiony stent. Stosowana jest przedłużona podwójna terapia przeciwpłytkowa (DAPT) (minimum 12 miesięcy), składająca się z kwasu acetylosalicowego i klopidogrelu (75 mg) lub tiklopidyny. W celu zmniejszenia ryzyka krwawień podczas jej stosowania stworzono tzw. „skalę DPTA". Kwas acetylosalicylowy należy przyjmować do końca życia. Nie jest to metoda o stuprocentowej skuteczności, jednak znacząco redukuje zjawiska wykrzepiania w stencie, którego ryzyko jest porównywalne do występującego w przypadku stentów metalowych.
Wskazania.
Zalecane w razie: wielonaczyniowej choroby wieńcowej i/lub niezabezpieczonego pnia lewej tętnicy wieńcowej; zmian w naczyniach o małej średnicy – poniżej 3 mm; przewlekłego zamknięcia naczyń wieńcowych; rozwidlenia i zmian usytuowanych w początkowych odcinkach głównych naczyń wieńcowych; zwężenia w żylnych pomostach aortalno-wieńcowych; współistnienia cukrzycy insulinozależnej oraz innych zmian o podwyższonym ryzyku restenozy.

</doc>
<doc id="5220190" url="https://pl.wikipedia.org/wiki?curid=5220190" title="Aulacomerus gibbifrons">
Aulacomerus gibbifrons

Aulacomerus gibbifrons – gatunek błonkówki z rodziny "Pergidae".
Taksonomia.
Gatunek ten został opisany w 1900 roku przez Friedricha Konowa pod nazwą "Loboceros gibbifrons". Jako miejsce typowe podano Boliwię. Syntypem była samica. W 1990 David Smith przeniósł go do rodzaju "Aulacomerus".
Zasięg występowania.
Ameryka Południowa, znany z Argentyny (prowincja Tucumán w płn.-zach. części kraju), Boliwii oraz z Paragwaju.

</doc>
<doc id="5220194" url="https://pl.wikipedia.org/wiki?curid=5220194" title="Prydniaprouje">
Prydniaprouje

Prydniaprouje (; , "Pridnieprowje") – wieś na Białorusi, w obwodzie witebskim, w rejonie orszańskim, w sielsowiecie Andrejeuszczyna, nad Dnieprem.
Od zachodu wieś graniczy z Orszą. Zachodnim skrajem wsi przebiega droga magistralna M8 (Petersburg - Odessa), która przekracza tu Dniepr.

</doc>
<doc id="5220196" url="https://pl.wikipedia.org/wiki?curid=5220196" title="Aulacomerus hippolyte">
Aulacomerus hippolyte

Aulacomerus hippolyte – gatunek błonkówki z rodziny "Pergidae".
Taksonomia.
Gatunek ten został opisany w 882 roku przez Williama Kirby'ego pod nazwą "Loboceras hippolyte".
Jako miejsce typowe podano "Amazonię" w Brazylii. Holotypem była samica. W 1883 roku Peter Cameron opisał ten sam gatunek pod nazwą "Loboceras xanthostigma" (miej. typ. Bugaba w Panamie, holotypem był samiec), zaś w 1911 Rohwer opisał go pod nazwą "Loboceras trimaculatus" (miej. typ. Piedras Negras w Kostaryce, holotypem była samica). W 1990 David Smith, zsynonimizował oba te gatunki z "L. hippolyte" i przeniósł go do rodzaju "Aulacomerus".
Zasięg występowania.
Ameryka Południowa i Środkowa, znany z płn. Brazylii (stany Amazonas i Pará), Gujany, Surinamu, Wenezueli, Kolumbii, Panamy i Kostaryki.

</doc>
<doc id="5220199" url="https://pl.wikipedia.org/wiki?curid=5220199" title="Yu Dafu">
Yu Dafu

Yu Dafu (ur. 7 grudnia 1896 w Fuyang, zm. 17 września 1945 na Sumatrze) – chiński pisarz.
Życiorys.
Urodził się w Fuyang w prowincji Zhejiang. Był synem drobnego urzędnika. W latach 1913–1922 studiował na Uniwersytecie Tokijskim. W 1921 roku wspólnie z Guo Moruo i Tian Hanem założył stowarzyszenie literackie Chuanzaoshe, promujące literaturę tworzoną w języku wernakularnym (baihua). W tym samym roku debiutował częściowo autobiograficzną nowelą pt. "Chenlun", w której poruszał problem samotności, wyobcowania i seksualnego niespełnienia. Związany z Ruchem Nowej Kultury, w swojej twórczości głosił idee antyfeudalne i antyimperialistyczne. W powieści "Chunfeng chenzui de wanshang" (1923) poruszał tematykę społeczną. Na przełomie lat 20. i 30. zaangażował się w działalność związkową, był członkiem Ligi Pisarzy Lewicowych. Po wybuchu wojny chińsko-japońskiej przebywał w Wuhanie, Hangzhou i następnie w Singapurze, publikując artykuły wzywające do walki z najeźdźcą. Po upadku Singapuru w 1942 roku ukrywał się na Sumatrze. Pod koniec wojny w 1945 roku został rozpoznany i aresztowany przez japońską tajną policję Kempeitai, a następnie zamordowany.

</doc>
<doc id="5220200" url="https://pl.wikipedia.org/wiki?curid=5220200" title="Sołauje">
Sołauje

Sołauje (; , "Sołowje"; pol. hist. Sołowie) – wieś na Białorusi, w obwodzie witebskim, w rejonie orszańskim, w sielsowiecie Andrejeuszczyna.
W pobliżu przebiega linia kolejowa Szuchaucy – Orsza (Moskwa - Brześć).
Historia.
W XIX i w początkach XX w. położone było w Rosji, w guberni mohylewskiej, w powiecie orszańskim, w gminie Wysokie. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5220202" url="https://pl.wikipedia.org/wiki?curid=5220202" title="Sołowie (rejon orszański)">
Sołowie (rejon orszański)



</doc>
<doc id="5220205" url="https://pl.wikipedia.org/wiki?curid=5220205" title="Plac ks. Jana Skarbka w Oświęcimiu">
Plac ks. Jana Skarbka w Oświęcimiu

Plac ks. Jana Skarbka w Oświęcimiu (poprzednie nazwy: plac Kościelny, przemianowany w roku 1992 na plac ks. Jana Skarbka) – plac na Starym mieście w Oświęcimiu. 
Ulice.
Plac zlokalizowany jest przy ulicy Kościelnej (źródło wcześniejszej nazwy placu). Do placu dochodzi również ulica Berka Joselewicza (wcześniej ul. Żydowska). 
Układ i budynki.
Plac przylega jednym bokiem do ulicy Kościelnej i jest otoczony zabudową miejską, na którą składają się przedwojenna synagoga, przylegający do niej przedwojenny dom Kornreichów i Dattnerów, dom Klugerów oraz powojenne budynki po obydwu stronach placu. Pośrodku placu znajduje się zabezpieczona i odrestaurowana historyczna studnia miejska, odsłonięta w trakcie prac remontowych w 2009 roku.
Synagoga Chewra Lomdej Misznajot.
W latach 1928-1930 wybudowany został budynek Synagogi Chewra Lomdej Misznajot – obecnie jedynej ocalałej synagogi na terenie Oświęcimia. Synagoga funkcjonowała do czasu wkroczenia wojsk niemieckich do Oświęcimia w 1939 roku. Podczas II wojny światowej, okupanci zdewastowali wnętrze synagogi i urządzili w niej magazyn amunicji. Po wkroczeniu do Oświęcimia wojsk sowieckich synagoga powróciła do swojej oryginalnej funkcji i służyła małej społeczności żydowskiej. Do 1955 roku prawie wszyscy Żydzi wyjechali z miasta. W 1977 roku budynek synagogi został przejęty przez Skarb Państwa. W 1998 roku synagoga została zwrócona Gminie Wyznaniowej Żydowskiej w Bielsku-Białej i następnie w czerwcu 1998 roku przekazana fundacji Auschwitz Jewish Center Foundation. W latach 1999-2000 przeprowadzono remont synagogi. Dzięki niemu bożnica odzyskała swój dawny wygląd.
Dom Kornreichów i Dattnerów.
Dom Kornreichów i Dattnerów przylega do budynku synagogi. Przed II wojną światową w tym budynku mieszkały cztery rodziny, m.in.żydowska rodzina Kornreichów oraz Dattnerów. Od 2000 roku budynek ten, wraz z sąsiadującym budynkiem synagogi oraz domem rodziny Klugerów, jest siedzibą Centrum Żydowskiego w Oświęcimiu. W budynku Kornreichów prezentowana jest wystawa stała. 
Dom Klugerów.
Budynek znajdujący się obecnie na tyłach Synagogi Chewra Lomdej Misznajot powstał przypuszczalnie na przełomie XIX i XX wieku. W roku 1928 stał się własnością Bera Teichmana i jego córki, Frydy z Teichmanów Klugerowej. Podczas Zagłady zginęli Symcha i Fryda Klugerowie, jak również ich sześcioro dzieci. Przeżyli jedynie: Szymon, Mosze i Bronia. Szymon Kluger, jako jedyny z trójki rodzeństwa, wrócił w latach 60. XX wieku do Oświęcimia i zamieszkał w swoim rodzinnym domu. Szymon był ostatnim żydowskim mieszkańcem Oświęcimia. Obecnie w domu Klugerów mieści się muzealna kawiarnia "Café Bergson" oraz przestrzenie edukacyjne Centrum Żydowskiego w Oświęcimiu. 
Studnia.
Pośrodku placu ks. Jana Skarbka znajdują się zabezpieczone relikty historycznej studni miejskiej, odsłoniętej w trakcie prac remontowych w 2009 roku.
Ekspozytor.
Na placu znajduje się ekspozytor, nawiązujący formą bryły do wystawy stałej Muzeum Żydowskiego w Oświęcimiu. Jego trójkątny kształt nawiązuje do rozerwanych ramion gwiazdy Dawida, wskazujących kierunki emigracji żydowskich mieszkańców Oświęcimia. Wnętrze ekspozytora zawiera rysunki, fotografie i teksty związane z narracją wystawy stałej. Ekspozytor jest widoczny od strony ulicy Kościelnej i Rynku Głównego, a wierzchołkiem wskazuje wejście do Muzeum Żydowskiego. 
Patron.
Obecnym patronem placu jest ksiądz Jan Skarbek – urodzony w 1885 roku duchowny rzymsko-katolicki, proboszcz, kronikarz i honorowy obywatel Oświęcimia – tytuł ten otrzymał od władz miasta w 1934 roku. Ksiądz Skarbek znany był m.in. z pielęgnowania relacji międzywyznaniowych w Oświęcimiu oraz utrzymywaniem koleżeńskich stosunków z ostatnim rabinem oświęcimskim Eliaszem Bombachem.

</doc>
<doc id="5220210" url="https://pl.wikipedia.org/wiki?curid=5220210" title="Chłusawa (sielsowiet Wysokaje)">
Chłusawa (sielsowiet Wysokaje)

Chłusawa (; , "Chłusowo") – osiedle na Białorusi, w obwodzie witebskim, w rejonie orszańskim, w sielsowiecie Wysokaje, nad Arszycą.
Znajduje się tu stacja kolejowa Chłusawa, położona na linii Moskwa - Brześć.

</doc>
<doc id="5220211" url="https://pl.wikipedia.org/wiki?curid=5220211" title="Parafia Matki Bożej Częstochowskiej w Gaboni">
Parafia Matki Bożej Częstochowskiej w Gaboni



</doc>
<doc id="5220214" url="https://pl.wikipedia.org/wiki?curid=5220214" title="CL-26">
CL-26



</doc>
<doc id="5220215" url="https://pl.wikipedia.org/wiki?curid=5220215" title="Mondim da Beira">
Mondim da Beira

Mondim da Beira – parafia "(freguesia)" w gminie Tarouca, w Portugalii. Według danych na rok 2011 parafię zamieszkiwało 786 osób, a gęstość zaludnienia wyniosła 149,4 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym luty (4 °C). Średnia suma opadów wynosi 1152 milimetry rocznie. Najbardziej wilgotnym miesiącem jest styczeń (168 milimetrów opadów), a najbardziej suchym jest sierpień (9 milimetrów opadów).

</doc>
<doc id="5220216" url="https://pl.wikipedia.org/wiki?curid=5220216" title="Dubrowo (sielsowiet Miory)">
Dubrowo (sielsowiet Miory)

Dubrowo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Powszechny Spis Ludności z 1921 roku nie podał danych dotyczących miejscowości. W 1931 w 4 domach zamieszkiwały 23 osoby.
Wierni należeli do parafii prawosławnej w Czeresie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220217" url="https://pl.wikipedia.org/wiki?curid=5220217" title="Kościół św. Rafała Kalinowskiego w Ełku">
Kościół św. Rafała Kalinowskiego w Ełku

Kościół świętego Rafała Kalinowskiego w Ełku – rzymskokatolicki kościół parafialny należący do parafii pod tym samym wezwaniem (dekanat Ełk – Matki Bożej Fatimskiej diecezji ełckiej). Należy do księży salezjanów.
Zezwolenie na budowę świątyni zostało wydane przez Urząd Miejski w Ełku pismem z 31 lipca 1989 roku. 16 sierpnia tego samego roku rozpoczęły się wykopy pod fundamenty świątyni. 27 września 1998 roku biskup ordynariusz Wojciech Ziemba uroczyście wmurował kamień węgielny. Wtedy również, jeszcze w warunkach „polowych”, została odprawiona pierwsza msza święta w nowym kościele. W dniu 8 czerwca 1999 roku Ojciec Święty Jan Paweł II poświęcił i pobłogosławił świątynię.
Kształt kościoła to bryła wzniesiona na planie prostokąta. Świątynia jest murowana, wybudowana z cegły żelbetonowej szkieletowej, wypełnionej cegłą szczelinówką, halowa, trójnawowa. Kościół nakrywa blacha powlekana, o dachu dwuspadowym, dość stromym. W świątyni znajdują się trzy wejścia główne i drzwi poboczne. Na ścianie nad wejściem głównym jest zawieszony krzyż. Po zachodniej stronie od prezbiterium zawieszone są dwa obrazy – obraz św. Jana Bosko oraz patrona parafii, św. Rafała Kalinowskiego. Po wschodniej stronie od prezbiterium za tabernakulum jest umieszczony wystawiony do publicznej adoracji krzyż.

</doc>
<doc id="5220218" url="https://pl.wikipedia.org/wiki?curid=5220218" title="More Than a Feeling">
More Than a Feeling

More Than a Feeling – ballada rockowa zespołu Boston, wydana w 1976 roku jako singel promujący album "Boston".
Powstanie i treść.
Prace nad utworem Tom Scholz podjął w Watertown w swoim studio umiejscowionym w piwnicy i trwały one pięć lat. Piosenka opowiada o mężczyźnie, który po przebudzeniu włącza muzykę i pogrąża się w marzeniach dotyczących dawnych wspólnych dni z Marianne. Scholz powiedział, że z piosenką może utożsamiać się każdy słuchacz, który stracił kogoś ważnego, a kogo przypomina mu muzyka.
Inspiracją do powstania piosenki był prawdopodobnie utwór „Walk Away Renée” grupy The Left Banke z 1966 roku. Pierwowzorem Marianne natomiast była starsza kuzynka Scholza, w której ten zakochał się w wieku dziesięciu lat.
Do utworu zrealizowano teledysk pokazujący występ zespołu na scenie.
Odbiór.
Był to pierwszy singel Boston. Z uwagi na częste jej prezentowanie w stacjach radiowych piosenka stała się hitem, przyczyniając się do rozsławienia grupy.
Utwór zajął 212. miejsce na liście utworów wszech czasów według „Rolling Stone”.
Wykorzystanie.
Riff pojawiający się w piosence tuż przez refrenem był inspiracją dla Kurta Cobaina przy pisaniu utworu „Smells Like Teen Spirit”. Piosenka była ponadto coverowana m.in. przez N Sync, No Mercy i Stafford Brothers.
Utwór został wykorzystany w kampanii wyborczej Mike'a Huckabeego w 2008 roku. W 2010 roku piosenka została użyta w reklamie Barclaycard. Utwór pojawił się także w następujących filmach i serialach:

</doc>
<doc id="5220219" url="https://pl.wikipedia.org/wiki?curid=5220219" title="Thomas Gerken Schofield">
Thomas Gerken Schofield

Thomas Gerken Schofield (ur. 15 lutego 1998 w Chelmsford) – brytyjski narciarz dowolny, dwukrotny medalista mistrzostw świata juniorów.
Po raz pierwszy na arenie międzynarodowej pojawił się 31 stycznia 2014 roku w Prato, gdzie w zawodach Pucharu Europy zajął 27. miejsce w jeździe po muldach. W kwietniu 2017 roku wystąpił na mistrzostwach świata juniorów w Chiesa in Valmalenco, zdobywając srebrne medale w jeździe po muldach i muldach podwójnych. W Pucharze Świata zadebiutował 9 grudnia 2017 roku w Ruce, zajmując 44. miejsce. Pierwsze pucharowe punkty wywalczył 16 grudnia 2018 roku w Thaiwoo, plasując się na 11. miejscu w muldach podwójnych. Na podium zawodów tego cyklu pierwszy raz stanął 7 marca 2020 roku w Krasnojarsku, kończąc rywalizację w tej samej konkurencji na drugiej pozycji. W zawodach tych rozdzielił Kanadyjczyka Mikaëla Kingsbury'ego i Bradleya Wilsona z USA.
W 2019 roku wystartował na mistrzostwach świata w Deer Valley, gdzie zajął 22. miejsce w jeździe po muldach i 20. w muldach podwójnych. Na rozgrywanych dwa lata później mistrzostwach świata w Ałmaty zajął odpowiednio 21. i 6. miejsce.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="5220223" url="https://pl.wikipedia.org/wiki?curid=5220223" title="Ośrodek Zapasowy Mazowieckiej Brygady Kawalerii">
Ośrodek Zapasowy Mazowieckiej Brygady Kawalerii

Ośrodek Zapasowy Mazowieckiej Brygady Kawalerii (OZ Mazowieckiej BK) – oddział kawalerii Wojska Polskiego.
OZ Mazowieckiej BK nie istniał w organizacji pokojowej Wojska Polskiego. Był organizowany na podstawie planu mobilizacyjnego.
&lt;br&gt;W niektórych publikacjach używano też nazwy: Ośrodek Zapasowy Kawalerii „Garwolin”.
Formowanie i przekształcenia organizacyjne.
Ośrodek Zapasowy Kawalerii „Garwolin” był jednostką mobilizowaną zgodnie z uzupełnionym planem mobilizacyjnym „W”, w I rzucie mobilizacji powszechnej. Jednostką mobilizującą był 1 pułk strzelców konnych w Garwolinie.
Ośrodek zapasowy kawalerii miał być formowany według organizacji wojennej L.3027/mob.org., ukompletowany zgodnie z zestawieniem specjalności L.3027/mob.AR oraz uzbrojony i wyposażony zgodnie z wojennymi należnościami materiałowymi L.3027/mob./mat. W skład ośrodka zapasowego wchodziło: 
Skład organizacyjny ośrodka należało traktować jako ramowy dla obliczenia zapotrzebowań mob. Szczegółową organizację miał ustalić dowódca ośrodka zapasowego zależnie od wysokości otrzymanych nadwyżek i warunków lokalnych. 
Pod względem ewidencyjnym do Ośrodek Zapasowy Kawalerii „Garwolin” przynależała zmobilizowana Kwatera Główna Mazowieckiej Brygady Kawalerii, 1 pułk szwoleżerów, 7 pułk ułanów, 11 pułk ułanów, 1 pułk strzelców konnych, 4 pułku strzelców konnych, szwadrony kawalerii dywizyjnej nr 8, 18 i 28 oraz rejonowi inspektorzy koni w Warszawie, Ciechanowie, Dęblinie, Mińsku Maz., Ostrołęce i Płocku. Mobilizacja ośrodka miała być zakończona 7 dnia mobilizacji powszechnej.
Zadaniem ośrodka było szkolenie uzupełnień dla oddziałów kawalerii wchodzących w skład Mazowieckiej Brygady Kawalerii, które kierowały do niego swoje nadwyżki mobilizacyjne (osobowe i materiałowe).
Zgodnie z planem „Z” Ośrodek Zapasowy Kawalerii „Garwolin” podlegał pod każdym względem dowódcy Okręgu Korpusu Nr I w Warszawie.
Na stanowisko dowódcy ośrodka wyznaczony został ppłk kaw. Zdzisław Dziadulski, pokojowy I zastępca dowódcy 1 pszwol.
Ośrodek został podporządkowany płk. Tadeuszowi Komorowskiemu, który otrzymał zadanie zorganizowania obrony mostów i przejść na Wiśle od Góry Kalwarii po Dęblin (wyłącznie). Pułkownik Komorowski otrzymał dowództwo nad Ośrodkami Zapasowymi Pomorskiej i Mazowieckiej BK oraz zadanie likwidacji Centrum Wyszkolenia Kawalerii.
Nadwyżki oddziałów Mazowieckiej BK zostały rozmieszczone w miejscowościach: Zawady (1 pszwol.), Leszczyny (7 puł.), Unin (11 puł.) i Garwolinie (1 psk). Z większości zasobów OZ Mazowieckiej BK sformowano oddziały bojowe, w tym:

</doc>
<doc id="5220224" url="https://pl.wikipedia.org/wiki?curid=5220224" title="Sielsowiet Andrejeuszczyna">
Sielsowiet Andrejeuszczyna

Sielsowiet Andrejeuszczyna (, ) – sielsowiet na Białorusi, w obwodzie witebskim, w rejonie orszańskim, z siedzibą komitetu wykonawczego w Orszy (która nie wchodzi w skład sielsowietu), nieopodal granicy z Andrejeuszczyną.
Demografia.
Według spisu z 2009 sielsowiet Andrejeuszczyna zamieszkiwało 1178 osób, w tym 1059 Białorusinów (89,90%), 100 Rosjan (8,49%), 8 Ukraińców (0,68%), 9 osób innych narodowości i 2 osoby, które nie podały żadnej narodowości.
Geografia i transport.
Sielsowiet położony jest na Wysoczyźnie Orszańskiej, części Grzędy Białoruskiej, we wschodniej części rejonu orszańskiego i na północny wschód od stolicy rejonu Orszy. Największą rzeką jest Dniepr.
Przez sielsowiet przebiega droga magistralna M8 oraz linia kolejowa Szuchaucy – Orsza (część linii Moskwa – Brześć).

</doc>
<doc id="5220225" url="https://pl.wikipedia.org/wiki?curid=5220225" title="Max Moffatt">
Max Moffatt

Max Moffatt (ur. 27 czerwca 1998 w Guelph) – kanadyjski narciarz dowolny, specjalizujący się w slopestyle'u i Big Air.
Po raz pierwszy na arenie międzynarodowej pojawił się 2 lutego 2014 roku w Stratton, gdzie w zawodach FIS zajął 10. miejsce w slopestyle'u. Nigdy nie wystąpił na mistrzostwach świata juniorów. W Pucharze Świata zadebiutował 28 stycznia 2017 roku w Seiser Alm, zajmując 14. miejsce w slopestyle'u. Tym samym już w debiucie zdobył pierwsze pucharowe punkty. Na podium zawodów tego cyklu pierwszy raz stanął 27 stycznia 2019 roku w tej samej miejscowości, wygrywając rywalizację w slopestyle'u. W zawodach tych wyprzedził Szweda Oliwera Magnussona i Kiernana Fagana z USA. W klasyfikacji końcowej slopestyle'u w sezonie 2018/2019 zajął drugie miejsce.
W 2021 roku wystartował na mistrzostwach świata w Aspen, zajmując 11. miejsce w slopestyle'u i 39. miejsce w Big Air. Na rozgrywanych rok później igrzyskach olimpijskich w Pekinie zajął odpowiednio dziewiąte i dwudzieste miejsce.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="5220230" url="https://pl.wikipedia.org/wiki?curid=5220230" title="Movistar Team w sezonie 2022">
Movistar Team w sezonie 2022

Movistar Team w sezonie 2022 – podsumowanie występów zawodowej grupy kolarskiej Movistar Team w sezonie 2022, w którym należała ona do dywizji UCI WorldTeams.
Transfery.
Opracowano na podstawie:
Skład.
Opracowano na podstawie:
Zwycięstwa.
Opracowano na podstawie:

</doc>
<doc id="5220231" url="https://pl.wikipedia.org/wiki?curid=5220231" title="Dworzyszcze (sielsowiet Przebrodzie)">
Dworzyszcze (sielsowiet Przebrodzie)

Dworzyszcze (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Podo koniec XIX wieku należała do dóbr Stanielewo.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 95 osób, wszystkie były wyznania rzymskokatolickiego i zadeklarowały polską przynależność narodową. Było tu 18 budynków mieszkalnych. W 1931 w 19 domach zamieszkiwało 124 osób.
Osadę młyńską Dworzyszcze w 1931 roku w 1 domu zamieszkiwały 2 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220232" url="https://pl.wikipedia.org/wiki?curid=5220232" title="Ericsson Globe">
Ericsson Globe



</doc>
<doc id="5220235" url="https://pl.wikipedia.org/wiki?curid=5220235" title="Cmentarz Żołnierzy Sowieckich w Wodzisławiu Śląskim">
Cmentarz Żołnierzy Sowieckich w Wodzisławiu Śląskim

Cmentarz Żołnierzy Sowieckich w Wodzisławiu Śląskim – cmentarz wojenny żołnierzy Armii Czerwonej zlokalizowany przy ul. Mikołaja Kopernika i Ofiar Oświęcimskich w Wodzisławiu Śląskim (województwo śląskie).
Opis.
Nekropolia powstała na wzgórzu "Żydowina", w miejscu dawnego cmentarza żydowskiego, który funkcjonował tu od 1814 do II wojny światowej, kiedy to został zniszczony przez Niemców. Z kirkutu zachowały się schody, przed którymi w 2012 został odsłonięty pomnik upamiętniający żydowskich mieszkańców Wodzisławia.
Na cmentarzu spoczywa 5896 żołnierzy Armii Czerwonej, którzy polegli w Wodzisławiu i okolicach w 1945. Po 1989 przeniesiono na cmentarz pomnik sowieckich żołnierzy z rynku w Pszowie (z napisem: "Poległym bohaterom armii radzieckiej wdzięczni za wyzwolenie obywatele Pszowa 1945-51"). Leży tu także płyta pamiątkowa upamiętniająca miejsce śmierci pułkownika Iwana Prokopiewicza Amwrosowa (poległ w Rogowie). Istnieje tutaj też zbiorowa mogiła 43 więźniów KL Auschwitz zamordowanych 17 stycznia 1945 w trakcie ewakuacji, jak również grób dziewiętnastu żołnierzy 1. Czechosłowackiej Brygady Pancernej, walczącej w 1945 w okolicach Wodzisławia Śląskiego. Centralny pomnik pochodzi z 1961.

</doc>
<doc id="5220236" url="https://pl.wikipedia.org/wiki?curid=5220236" title="Kościół Świętych Wawrzyńca i Mikołaja w Radoszkach">
Kościół Świętych Wawrzyńca i Mikołaja w Radoszkach

Kościół Świętych Wawrzyńca i Mikołaja w Radoszkach – rzymskokatolicki kościół parafialny należący do parafii pod tym samym wezwaniem (dekanat Górzno dicezji toruńskiej).
Jest to świątynia wzniesiona w 1717 roku. Kościół był restaurowany w 1964 i 2001 roku. Wnętrza zostały odnowione w 2003 roku.
Budowla jest drewniana, jednonawowa, wybudowana została w konstrukcji zrębowej. Kościół jest nieorientowany, wzniesiony został w stylu barokowym. Jego prezbiterium jest mniejsze w stosunku do nawy, zamknięte trójbocznie, z boku są umieszczone: zakrystia i przybudówka. Od frontu nawy znajduje się kruchta. Świątynię nakrywa dach jednokalenicowy, pokryty gontem, na dachu jest umieszczona wieżyczka na sygnaturkę. Zwieńcza ją cebulasty dach hełmowy z latarnią i chorągiewką z datą „1717”. Wnętrze nakrywają: sklepienie zwierciadlane w prezbiterium oraz strop belkowy z fasetą w nawie. Chór muzyczny posiada wystawkę w części środkowej i jest podparty czterema słupami, znajdują się na nim organy o 8 głosach z początku XX wieku, wykonane przez Adolfa Homana. Belka tęczowa jest ozdobiona krucyfiksem. Podłoga została wykonana z desek drewnianych. Polichromia powstała w latach 1963 – 64 jest dziełem Alojzego Cossa. Ołtarz główny w stylu barokowym pochodzi z 1730 roku. Ołtarze boczne reprezentują style: późnorenesansowy z 1637 roku i manierystyczny z 1 poł. XVII wieku. Ambona i chrzcielnica w stylu rokokowym powstały w 2 połowie XVIII wieku. Kropielnica granitowa pochodzi z czasów średniowiecza.

</doc>
<doc id="5220240" url="https://pl.wikipedia.org/wiki?curid=5220240" title="Filar Puškaša">
Filar Puškaša

Filar Puškaša () – filar w Galerii Gankowej w słowackich Tatrach Wysokich. Oddziela on prawą część jej ściany od części środkowej, a jego podstawa jest najniższym punktem całej ściany tej galerii. Najniższa część filara to skalisto-trawiaste stopnie wyprowadzające na lewy skraj wielkiego zachodu skośnie przecinającego prawą część ściany. Nad zachodem wspinaczka przewieszonym kominkiem na eksponowane płyty ciągnące się około 100 m w górę na gładką i przewieszoną ścianę. Obchodzi się ją trawersem na lewo, następnie 3 m w górę do rynny po prawej stronie, następnie 20 m w górę pod przewieszoną ściankę na prawym skraju galerii. Ściankę obchodzi się trawersem w lewo, następnie w górę trawiastym kominkiem. Z kominka trawers w prawo po mokrych stopniach na wielką płytę i przez przewieszkę na prawy skraj Galerii Gankowej.
Filarem Puškaša prowadzi jedna z najpopularniejszych dróg wspinaczkowych na Galerii Gankowej. W różnych miejscach ma trudności od III do V w skali tatrzańskiej. Pierwsze przejście: Jolanta Petrlová i Arno Puškaš 26 lipca 1949 roku. Zajęło im to 8 godz., obecnie czas przejścia ocenia się na 3 godz. Zimą jako pierwsi przeszli Veigl-Veigl w marcu 1959 r. Pierwsze przejście klasyczne: prawdopodobnie Henryk Czarnocki i Antoni Wala 8 sierpnia 1955 r. Pierwsze przejście solo bez asekuracji: Andrzej Mikler w czerwcu 2003 r.
Na Filarze Puškaša jest sporo starych haków. Po wspinaczce zejście z galerii jest dość trudne, należy do jednych z trudniejszych w całych Tatrach.

</doc>
<doc id="5220246" url="https://pl.wikipedia.org/wiki?curid=5220246" title="Spain Women’s Sevens 2022 (Malaga)">
Spain Women’s Sevens 2022 (Malaga)

Spain Women’s Sevens 2022 – pierwsza edycja wchodzącego w skład World Rugby Women’s Sevens Series turnieju Spain Women’s Sevens przeznaczonego dla żeńskich reprezentacji narodowych w rugby 7. Odbyła się w dniach 21–23 stycznia 2022 roku na Estadio Ciudad de Málaga w Maladze będąc trzecim turniejem sezonu 2021/2022.
Informacje ogólne.
Rozegrane na mieszczącym 7500 widzów Estadio Ciudad de Málaga zawody były trzecim turniejem sezonu 2021/2022 World Rugby Women’s Sevens Series i miało w nich wziąć udział dwanaście reprezentacji – jedenastu stałych uczestników cyklu oraz zaproszona reprezentacja Polski, dla której miał to być debiut w zawodach tej rangi. Do WSS miała powrócić Anglia (zastąpiona w pierwszych dwóch turniejach sezonu przez Wielką Brytanię) oraz po blisko dwóch latach przerwy Nowa Zelandia. Podział na grupy oraz rozkład gier zostały opublikowane przez World Rugby w połowie grudnia 2021 roku, tydzień później ogłoszono jednak, że Nowozelandki zostaną zastąpione przez Belgijki, co wymusiło zmiany w grupach, zaś kilka dni przed samymi zawodami wycofane zostały również Fidżyjki, a zaplanowane mecze z nimi zostały potraktowane jako walkower. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów, a pozostałe zmierzyły się w walce o "Bowl". Składy zespołów.
Sensacją fazy grupowej była wygrana Polek nad Kanadą i awans do ćwierćfinałów, jako pierwszej zaproszonej drużyny od czasu Chinek w Japan Women’s Sevens 2018. W półfinale Rosjanki niespodziewanie pokonały Australijki, jednak w decydującym pojedynku uległy reprezentantkom USA, a najlepszą zawodniczką finału została uznana przedstawicielka triumfatorek, Ilona Maher. Najwięcej punktów zdobyła Jade Ulutule, przyłożeń Maddison Levi, zaś wyróżnienie "DHL Impact Player" otrzymała Séraphine Okemba.
Najtańsze bilety na poszczególne dni kosztowały 40 lub 50 euro, zaś trzydniowe wejściówki wyceniono na minimum 130 EUR.

</doc>
<doc id="5220250" url="https://pl.wikipedia.org/wiki?curid=5220250" title="Puchar Andory w piłce nożnej (2019)">
Puchar Andory w piłce nożnej (2019)

Puchar Andory w piłce nożnej () – 27. edycja rozgrywek, mających na celu wyłonienie zdobywcy Pucharu Andory, 
który uzyskuje prawo gry w kwalifikacjach Ligi Europy 2019/2020. 
Organizowane co sezon przez Andorski Związek Piłki Nożnej (FAF) i przeznaczone dla krajowych klubów piłkarskich. 
Najważniejsze po Pierwszej dywizji piłkarskie rozgrywki w kraju. 
Ich sponsorem tytularnym jest firma Protecvall, w związku z czym obowiązuje nazwa marketingowa Copa Constitució Protecvall.
Trofeum broni FC Santa Coloma, która pokonała w ubiegłorocznym finale Sant Julià
Turniej rozpoczął się 20 stycznia, a zakończył 26 maja 2019 r. Zdobywcą trofeum został Engordany, który pokonał w finale FC Santa Coloma
Uczestnicy.
W tym roku o Puchar Constitució 2019 zmierzy się dwanaście zespołów, osiem z Primera Divisió, cztery z Segona Divisió.
Format.
Wszystkie pojedynki w ramach turnieju rozgrywane były metodą pucharową bez rewanżów – zwycięzca przechodził do kolejnej rundy, przegrany odpadał z dalszej rywalizacji. 
W przypadku remisu po regulaminowym czasie gry zarządzano dogrywkę (2 × 15 minut), a w razie dalszego braku rozstrzygnięcia decydowała seria rzutów karnych.

</doc>
<doc id="5220251" url="https://pl.wikipedia.org/wiki?curid=5220251" title="Dziechciarowo (rejon miorski)">
Dziechciarowo (rejon miorski)

Dziechciarowo (; ) – chutor na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 39 osób, 35 było wyznania rzymskokatolickiego a 4 prawosławnego. Jednocześnie 11 mieszkańców zadeklarowali polską a 28 białoruską przynależność narodową. Było tu 8 budynków mieszkalnych. W 1931 w 9 domach zamieszkiwały 44 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220252" url="https://pl.wikipedia.org/wiki?curid=5220252" title="Cecilia Molinari">
Cecilia Molinari

Cecilia Molinari, po mężu Milardi (ur. 22 listopada 1949 w Borgo Val di Taro) – włoska lekkoatletka, sprinterka, dwukrotna mistrzyni igrzysk śródziemnomorskich, olimpijka.
Kariera sportowa.
Odpadła w półfinale biegu na 60 metrów na halowych mistrzostwach Europy w 1970 w Wiedniu i w eliminacjach tej konkurencji na kolejnych halowych mistrzostwach Europy w 1971 w Sofii. Na mistrzostwach Europy w 1971 w Helsinkach odpadła w półfinale biegu na 100 metrów i eliminacjach sztafety 4 × 100 metrów.
Zdobyła złote medale w obu tych konkurencjach na igrzyskach śródziemnomorskich w 1971 w Izmirze. Odpadła w eliminacjach biegu na 50 metrów na halowych mistrzostwach Europy w 1972 w Grenoble. Na igrzyskach olimpijskich w 1972 w Monachium odpadła w ćwierćfinale biegu na 100 metrów i eliminacjach sztafety 4 × 100 metrów, a na halowych mistrzostwach Europy w 1973 w Rotterdamie odpadła w eliminacjach biegu na 60 metrów.
Zajęła 7. miejsce w sztafecie 4 × 100 metrów i odpadła w eliminacjach biegu na 100 metrów na mistrzostwach Europy w 1974 w Rzymie. Na halowych mistrzostwach Europy w 1975 w Katowicach odpadła w eliminacjach biegu na 60 metrów. Zdobyła brązowy medal w sztafecie 4 × 100 metrów na igrzyskach śródziemnomorskich w 1975 w Algierze, a w biegu na 100 metrów zajęła 4. miejsce.
Była mistrzynią Włoch w biegu na 100 metrów w latach 1968 i 1970–1974 oraz w sztafecie 4 × 100 metrów w 1974. W hali była mistrzynią Włoch w biegu na 60 metrów w latach 1970–1973.
Ustanowiła rekord Włoch w biegu na 100 metrów z czasem 11,3 s przy pomiarze ręcznym (25 czerwca 1972 w Grazu) i 11,61 s przy pomiarze elektronicznym (1 września 1972 w Monachium) oraz w biegu na 200 metrów z wynikiem 23,6 s (15 września 1973 w Rieti), a także sześć razy poprawiała rekord swego kraju w sztafecie 4 × 100 metrów, doprowadzając go do wyniku 44,56 s (8 września 1974 w Rzymie).

</doc>
<doc id="5220257" url="https://pl.wikipedia.org/wiki?curid=5220257" title="NK Troglav 1918 Livno">
NK Troglav 1918 Livno

NK Troglav 1918 Livno (chorw. NK Troglav 1918 Livno) – bośniacki klub piłkarski, mający siedzibę w mieście Livno, na zachodzie kraju, grający od sezonu 2015/16 w Drugiej lidze FBiH.
Historia.
Chronologia nazw:
Klub piłkarski NK Troglav został założony w Livnie w 1918 roku. Został nazwany od "Veliki Troglav", góry o wysokości 1913 metrów, położonej w pobliżu Livna, w paśmie Dinara w Górach Dynarskich. 7 marca 1920 roku został utworzony Splitski Oddział Związku Piłki Nożnej, do którego został przyjęty klub. Pierwsze mistrzostwa Jugosłowiańskiego Związku Piłki Nożnej miały zostać rozegrane jesienią 1920 roku, jednak rozpoczęły się dopiero w 1923 roku. W 1921 roku klub przyjął nazwę NK Troglav. Zespół walczył w rozgrywkach prowincji Split o awans do rozgrywek finałowych o mistrzostwo Królestwa Serbów, Chorwatów i Słoweńców (nazwa państwa 3 października 1929 została zmieniona na "Królestwo Jugosławii"). Tak jak eliminacje były bardzo trudne, zespół nigdy nie zakwalifikował się do finałów.
Po zakończeniu II wojny światowej 29 listopada 1945 nowy parlament proklamował powstanie Federacyjnej Ludowej Republiki Jugosławii (FLRJ) (na mocy konstytucji z 1963 r. zmieniono nazwę kraju na Socjalistyczną Federacyjną Republikę Jugosławii - SFRJ). Od 1945 rozpoczęto rozgrywać mistrzostwa nowej Jugosławii. W 1947 klub otrzymał imię lokalnego bohatera wojennego – SD Vojina Zirojevicia, a rok później nastąpiła kolejna zmiana nazwy, tym razem na nazwę wznoszącej się nad miastem góry – FD Cincar. W sezonie 1947/48 zespół debiutował w Republičkiej lidze NR Bosne i Hercegovine (D3), zajmując 5.miejsce w grupie V. Następnie grał w regionalnej lidze o nazwie "Oblasna liga Mostar". W 1950 został zmieniony system rozgrywek na wiosna-jesień. W 1952 po reorganizacji systemu lig (Druga savezna liga Jugosławii została rozwiązana, a zamiast niej grano w wielu regionalnych grupach), klub grał na zapleczu ekstraklasy, zajmując drugie miejsce w grupie 1 Pododdziału Mostar. W następnym sezonie 1952/53 wrócono do rozgrywek systemem jesień-wiosna, a klub potem występował w Podsaveznej lidze Livno (D4), a od sezonu 1961/62 w Hercegovačkiej zonie (D3). W latach 1966-1970 jako jedyny klub z Bośni i Hercegowiny zmagał się w Dalmatinskiej zonie, która skupiała kluby chorwackie. Największy sukces osiągnął w sezonie 1972/73, kiedy klub grał w drugim poziomie w Drugiej Lidze Federalnej, ale po zajęciu 16.pozycji w grupie "Jug" natychmiast spadł do "Republičkiej ligi Bosne i Hercegovine" (D3). Nigdy więcej klubowi nie udało się osiągnąć tej klasy rozgrywek i spędził resztę czasu pod rządami Jugosławii między trzecim a piątym poziomem ligowym. o Prvenstvo NR Bosne i Hercegovine.
Kiedy w 1992 roku wybuchła wojna w Jugosławii klub nie rozgrywał oficjalnych gier przez cały sezon. Jeszcze podczas trwania wojny w sezonie 1993/94 klub startował w pierwszych rozgrywkach Mistrzostw Herceg-Bosne (D1), zajmując czwarte miejsce w grupie północnej, a potem w meczu o końcowe 7-8.miejsca przegrał z 0:1, 2:1 z HNK Ljubuški. W 1994 klub został nazwany HNK Livno, a w 1995 roku przywrócono pierwotną nazwę klubu NK Troglav Livno. W sezonie 1996/97 klub osiągnął swój największy sukces zdobywając wicemistrzostwo Prviej ligi Herceg-Bosne (w latach 1993-2000 "Prva liga Herceg-Bosne" była najwyższym poziomem rozgrywek krajowych na terenie Herceg-Bośni, ale nie była uznana przez UEFA). Również klub zdobył Puchar Herceg-Bośni. Po zakończeniu sezonu 1999/00 pierwsza liga Herceg-Bośni połączyła się z pierwszą ligą Bośni i Hervegowiny, tworząc Premijer Ligę. Od zjednoczenia lig klub przez dwa sezony grał w elitarnej klasie. W pierwszej edycji "Premijer Ligi" zespół zajął 10.miejsce (wśród 22 klubów) i zapewnił sobie miejsce w lidze. W następnym sezonie 2001/02 zajął końcowe 13.miejsce w tabeli (wśród 16 klubów) i opuścił klasę elitarną. W pierwszej ligą Bośni i Hercegowiny (D2) zespół miał fatalny okres i spadł po jednym sezonie do drugiej ligi FBiH, którą wygrał po dwóch sezonach i wrócił do pierwszej ligi na sezon 2005/2006. Pozostał w pierwszej lidze przez cztery sezony, kiedy znów został zdegradowany do drugiej ligi. W 2012 roku wrócił ponownie do pierwszej ligi. W pierwszym sezonie zespół utrzymał się w lidze tylko dzięki wycofaniu się drugiego klubu, a w kolejnym dotrwał do 18.kolejki i wycofał się z rozgrywek z powodu poważnych problemów finansowych. Klub ogłosił bankructwo i został rozwiązany w tym samym roku. 
Po licznych nieudanych negocjacjach i spotkaniach, jesienią 2014 roku w końcu klub został odrodzony jako NK Troglav 1918 Livno, który przejął barwy oryginalnego Troglavu. Sezon 2014/15 rozpoczął w Međužupanijskiej lidze HBŽ/ZHŽ (D4), natychmiast wygrywając je. Od sezonu 2015/16 występuje w grupie "Jug" drugiej ligi.
Barwy klubowe, strój, herb, hymn.
Klub ma barwy biało-niebieskie. Piłkarze swoje domowe spotkania zazwyczaj grają w niebieskich koszulkach, niebieskich spodenkach oraz białych getrach.
Na herbie widnieje numer 1918, który symbolizuje rok założenia Klubu Sportowego Troglav. Oprócz roku założenia w herbie znajduje się również zarys wierzchołka "Veliki Troglav" w Górach Dynarskich, od którego klub został nazwany, oraz chorwacki herb w szachownicę.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Zgona w Livnie, który może pomieścić 2.000 widzów.

</doc>
<doc id="5220259" url="https://pl.wikipedia.org/wiki?curid=5220259" title="NK Troglav Livno">
NK Troglav Livno



</doc>
<doc id="5220260" url="https://pl.wikipedia.org/wiki?curid=5220260" title="Dzienisowo Miorskie">
Dzienisowo Miorskie

Dzienisowo Miorskie – dawna wieś. Obecnie cześć Błażek na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 90 osób, wszystkie były wyznania rzymskokatolickiego. Jednocześnie 87 mieszkańców zadeklarowało polską a 3 litewską przynależność narodową. Było tu 14 budynków mieszkalnych. W 1931 w 17 domach zamieszkiwało 78 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220261" url="https://pl.wikipedia.org/wiki?curid=5220261" title="Francjanowo">
Francjanowo

Francjanowo – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 2 domach zamieszkiwało 14 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220264" url="https://pl.wikipedia.org/wiki?curid=5220264" title="Aulacomerus isomus">
Aulacomerus isomus

Aulacomerus isomus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano obszar położony ok. 10 km (6 mil) na wschód od meksykańskiego miasta Cuernavaca. Holotypem była samica.
Zasięg występowania.
Ameryka Północna, znany z Meksyku, ze stanów Guerrero i Morelos w płd. części kraju.

</doc>
<doc id="5220266" url="https://pl.wikipedia.org/wiki?curid=5220266" title="Gientowo">
Gientowo

Gientowo (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Kamieńpol.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 50 osób, wszystkie były wyznania prawosławnego i zadeklarowały białoruską przynależność narodową. Było tu 9 budynków mieszkalnych. W 1931 w 14 domach zamieszkiwało 56 osób.
Wierni należeli do parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220268" url="https://pl.wikipedia.org/wiki?curid=5220268" title="Daniel Hemetsberger">
Daniel Hemetsberger

Daniel Hemetsberger (ur. 23 maja 1991 w Vöcklabruck) – austriacki narciarz alpejski.
Kariera.
Po raz pierwszy na arenie międzynarodowej pojawił się 2 grudnia 2006 roku podczas zawodów juniorskich w Kaunertal. Zajął wtedy 76. miejsce w gigancie. Nigdy nie wystartował na mistrzostwach świata juniorów. 
Debiut w Pucharze Świata zanotował 20 stycznia 2018 roku, kiedy to w Kitzbühel zajął 45. miejsce w zjeździe. Pierwsze pucharowe punkty zdobył 7 marca 2020 roku, w Kvitfjell, gdzie w zjeździe zajął 15. miejsce w tej samej konkurencji. Na podium zawodów tego cyklu pierwszy raz stanął 23 stycznia 2022 roku w Kitzbühel, kończąc rywalizację w zjeździe na trzeciej pozycji. Wyprzedzili go jedynie Szwajcarzy: Beat Feuz i Marco Odermatt. W klasyfikacji generalnej sezonu 2022/2023 zajął 16. miejsce, w klasyfikacji supergiganta był ósmy, a w klasyfikacji zjazdu dziewiąty.
Podczas igrzysk olimpijskich w Pekinie w 2022 roku zajął 21. miejsce w zjeździe. Na rozgrywanych rok później mistrzostwach świata w Courchevel/Méribel był czternasty w zjeździe i supergigancie.

</doc>
<doc id="5220269" url="https://pl.wikipedia.org/wiki?curid=5220269" title="Aulacomerus jimus">
Aulacomerus jimus

Aulacomerus jimus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano obszar położony ok. 25 km (15 mil) na wschód od miejscowości El Palmito w meksykańskim stanie Sinaloa. Holotypem była samica.
Zasięg występowania.
Ameryka Północna, znany z Meksyku, ze stanów Jalisco Michoacán i Sinaloa w zach. części kraju.

</doc>
<doc id="5220277" url="https://pl.wikipedia.org/wiki?curid=5220277" title="Mostki (przystanek kolejowy na Ukrainie)">
Mostki (przystanek kolejowy na Ukrainie)

Mostki (, ) – przystanek kolejowy w pobliżu miejscowości Mostki, w rejonie lwowskim, w obwodzie lwowskim, na Ukrainie.
Przystanek istniał przed II wojną światową.

</doc>
<doc id="5220279" url="https://pl.wikipedia.org/wiki?curid=5220279" title="Aulacomerus klugii">
Aulacomerus klugii

Aulacomerus klugii – gatunek błonkówki z rodziny "Pergidae".
Taksonomia.
Gatunek ten został opisany w 1883 przez Petera Camerona pod nazwą "Loboceras klugii ". Jako miejsce typowe podano miasto San Jerónimo w Gwatemali. W 1990 roku David Smith przeniósł go do rodzaju "Aulacomerus". Wyznaczył on również lektotyp (samicę).
Zasięg występowania.
Ameryka Północna, znany z śr. i płd. Meksyku, (stany Chiapas, Jukatan, Oaxaca, Puebla, San Luis Potosí i Veracruz), Belize, Gwatemali, Salwadoru i Panamy .

</doc>
<doc id="5220281" url="https://pl.wikipedia.org/wiki?curid=5220281" title="Aulacomerus konowi">
Aulacomerus konowi

Aulacomerus konowi – gatunek błonkówki z rodziny "Pergidae".
Taksonomia.
Gatunek ten został opisany w 1949 roku przez René Malaise pod nazwą "Loboceras konowi". Jako miejsce typowe podano brazylijskie miasto Cambuquira. Holotypem był samiec. W 1990 David Smith przeniósł go do rodzaju "Aulacomerus".
Zasięg występowania.
Ameryka Południowa, znany jedynie z Brazylii ze stanu Minas Gerais w płd. części kraju.

</doc>
<doc id="5220286" url="https://pl.wikipedia.org/wiki?curid=5220286" title="Crown Jewel (2019)">
Crown Jewel (2019)

Crown Jewel (2019) – gala wrestlingu wyprodukowana przez federację WWE dla zawodników z brandów Raw, SmackDown i 205 Live. Odbyła się 31 października 2019 na Stadionie Króla Fahda w Rijadzie w Arabii Saudyjskiej. Emisja była przeprowadzana na żywo za pośrednictwem WWE Network oraz w systemie pay-per-view. Była to druga gala w chronologii cyklu Crown Jewel.
Podczas gali odbyło się dziewięć walk, w tym jedna podczas pre-show. W walce wieczoru, „The Fiend” Bray Wyatt pokonał Setha Rollinsa w Falls Count Anywhere matchu który nie mógł być zatrzymany z żadnego powodu zdobywając Universal Championship. W innych ważnych walkach, Brock Lesnar pokonał Caina Velasqueza broniąc WWE Championship, profesjonalny bokser Tyson Fury pokonał Brauna Strowmana poprzez wyliczenie pozaringowe oraz Natalya pokonała Lacey Evans poprzez submission co było pierwszą walką kobiet w profesjonalnym wrestlingu odbywającą się w Arabii Saudyjskiej.
Produkcja.
Crown Jewel oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw", "SmackDown Live" oraz ekskluzywnej dla dywizji cruiserweight "205 Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
30 września na odcinku "Raw", Hulk Hogan i inny członek WWE Hall of Fame Ric Flair byli gośćmi w programie "Miz TV", gdzie Hogan i Flair dokuczali sobie w walce. Następnie Miz ogłosił, że na Crown Jewel odbędzie się walka 5-on-5 Tag Team match pomiędzy Team Hogan i Team Flair, z Hoganem i Flairem jako odpowiednimi trenerami. Universal Champion Seth Rollins i Randy Orton zostali wybrani jako kapitanowie odpowiednio Team Hogan i Team Flair. Później tej nocy Rusev dołączył do Drużyny Hogana, a King Corbin dołączył do Drużyny Flaira. 14 października na odcinku "Raw", Ricochet został dodany do Team Hogan, podczas gdy Bobby Lashley i Intercontinental Champion Shinsuke Nakamura zostali dodani do Team Flair. W tym samym odcinku ogłoszono, że Rollins będzie bronił Universal Championship na tym wydarzeniu, a następnie został usunięty z walki Tag Teamowej. Na następnym odcinku "SmackDown", Hogan ujawnił, że Ali i Shorty G (w skrócie Shorty Gable) zostali dodani do jego drużyny. Później Roman Reigns został ogłoszony jako zastępca Rollinsa jako kapitan Team Hogan. Drew McIntyre został ujawniony jako ostatni członek Team Flair na następnym "Raw".
30 września na odcinku "Raw", Brock Lesnar i jego adwokat Paul Heyman przerwali występ Reya Mysterio w ringu. Lesnar zaczął brutalnie atakować Mysterio, a także syna Mysterio, Dominika, który siedział w pierwszym rzędzie. Po tym, jak Lesnar zdobył WWE Championship podczas "SmackDown's 20th Anniversary" w piątek, Mysterio pojawił się wraz z byłym zawodnikiem federacji mieszanych sztuk walki Ultimate Fighting Championship (UFC), Cainem Velasquezem, debiutując w WWE. Velasquez, który pokonał Lesnara o pas wagi ciężkiej UFC przez techniczny nokaut na UFC 121 w październiku 2010 roku, wszedł na ring i zaatakował Lesnara, któremu udało się uciec i wycofać. W wywiadzie na backstage’u Velasquez stwierdził, że dokładnie zemścił się od Lesnara za to, co zrobił Mysterio i Dominikowi który później okazał się być chrześniakiem Velasqueza. Na konferencji prasowej Crown Jewel w Las Vegas 11 października ogłoszono, że Lesnar będzie bronił WWE Championship przeciwko Velasquezowi na Crown Jewel.
Podczas walki Brauna Strowmana podczas "SmackDown's 20th Anniversary" 4 października, Strowman szydził z zawodowego boksera Tysona Fury’ego, który siedział w pierwszym rzędzie. Później, podczas tej walki, Strowman brutalnie wrzucił Dolpha Zigglera przez barykadę, co wepchnęło Fury’ego z powrotem na swoje miejsce. Po walce Fury przeskoczył barykadę tylko po to, by zostać powstrzymanym przez ochronę. Na następnym "Raw", pojawił się Fury, prosząc o przeprosiny od Strowmana. Po wymianie obelg werbalnych wybuchła potężna bójka pomiędzy nimi, które musiały zostać oddzielone przez ochronę i innych wrestlerów. Na konferencji prasowej Crown Jewel w Las Vegas 11 października ogłoszono, że Strowman zmierzy się z Furym na Crown Jewel.
Na Hell in a Cell, Universal Championship Hell in a Cell match pomiędzy broniącym tytułu Sethem Rollinsem i "The Fiend" Brayem Wyattem zakończył się zatrzymaniem walki przez sędziego, dzięki czemu Rollins zachował swój tytuł. The Fiend, uważany za kontuzjowanego, po walce przystąpił do dalszego ataku na Rollinsa. 11 października na odcinku "SmackDown", (pierwszego wieczoru WWE Draft 2019) zorganizowano walkę pomiędzy Rollinsem (reprezentującym Raw) i Romanem Reignsem (reprezentującym SmackDown) w celu ustalenia, który brand zdobędzie pierwszy draftowy wybór tej nocy. Rollins wygrał przez dyskwalifikację z powodu ingerencji The Fienda, zdobywając dla Raw pierwszy wybór do draftu; Fiend został później przedraftowany na SmackDown. Chociaż Rollins został przeniesiony na Raw podczas drugiej nocy draftu, rewanż o mistrzostwo pomiędzy Rollinsem i The Fiendem został zaplanowany na Crown Jewel jako Falls Count Anywhere match. Tej samej nocy Wyatt, jak zwykle, poprowadził segment "Firefly Fun House", tylko po to, by Rollins przerwał Wyattowi w Fun House. Rollins zaatakował Wyatta i podpalił Fun House. Na kolejnym "SmackDown", dodano kolejną stypulację, że sędzia nie może zatrzymać walki z żadnego powodu.
Na Super ShowDown, Mansoor z NXT, pochodzący z Arabii Saudyjskiej, wygrał największy standardowy Battle Royal w WWE.14 października ogłoszono walkę pomiędzy Mansoorem a Cesaro na Crown Jewel.
14 października na odcinku "Raw", ogłoszono największy w historii WWE Tag Team Turnoil match na Crown Jewel, w którym zwycięzcy otrzymają WWE Tag Team World Cup i zostaną nazwani "the best tag team in the world". Na walkę ogłoszono dziewięć drużyn: The New Day (reprezentowani przez Big E i Kofiego Kingstona; Xavier Woods był kontuzjowany przed galą), Heavy Machinery (Otis i Tucker), (Lince Dorado, Gran Metalik i/lub Kalisto), Curt Hawkins i Zack Ryder, The O.C. (reprezentowani przez Luke’a Gallowsa i Karla Andersona; AJ Styles walczył w innej walce), Dolph Ziggler i Robert Roode, The B-Team (Curtis Axel i Bo Dallas), SmackDown Tag Team Champions The Revival (Scott Dawson i Dash Wilder) oraz Raw Tag Team Champions The Viking Raiders (Erik i Ivar).
23 października na "WWE The Bump", został ogłoszony 20-osobowy Battle Royal na Crown Jewel Kickoff, której zwycięzca otrzyma później tej samej nocy walkę o tytuł z United States Championem AJ Stylesem.
Ze względu na ograniczone prawa, jakie kobiety mają w Arabii Saudyjskiej, wszystkie wrestlerki z WWE otrzymały zakaz wrestlingu na galach WWE w kraju. Jednak podczas konferencji prasowej Crown Jewel w dniu 30 października ogłoszono, że walki pomiędzy Natalyą i Lacey Evans została zatwierdzona na Crown Jewel, co oznacza pierwszą w historii walkę kobiet w Arabii Saudyjskiej. Szanując kulturę kraju, Chief Brand Officer WWE Stephanie McMahon powiedziała, że oboje będą nosić stroje zasłaniające całe ciało zamiast normalnego stroju ringowego. Obie kobiety nosiły również koszule ze sklepów z pamiątkami, które normalnie sprzedawane są na miejscu, oraz ze sklepu WWE z ich brandingiem.

</doc>
<doc id="5220289" url="https://pl.wikipedia.org/wiki?curid=5220289" title="Gieriaty">
Gieriaty

Gieriaty (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 109 osób, 102 było wyznania rzymskokatolickiego a 7 prawosławnego. Jednocześnie 16 mieszkańców zadeklarowało polską a 93 białoruską przynależność narodową. Było tu 30 budynków mieszkalnych. W 1931 w 25 domach zamieszkiwało 135 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220292" url="https://pl.wikipedia.org/wiki?curid=5220292" title="Christiane Weirauch">
Christiane Weirauch

Christiane Weirauch – niemiecka entomolog, specjalizująca się w hemipterologii.
Tytuł magistra biologii zdobyła w 1998 roku na Uniwersytecie Eberharda Karola w Tybindze dzięki pracy poświęconej zajadkowatym jednego z brazylijskich rezerwatów. W 2003 roku zdobyła stopień doktora biologii na Wolnym Uniwersytecie Berlińskim dzięki pracy poświęconej systematyce zajadkowatych. W 2003 roku wygrała grant Plantary Biodiversity Inventory. Umożliwił on jej wyjazd do Nowego Jorku i pracę w Amerykańskim Muzeum Histroii Naturalnej, jak również prowadzenie badań terenowych w Kalifornii, Południowej Afryce, Australii i Meksyku. Od 2007 roku pracuje jako profesor uczelni na Wydziale Entomologii Uniwersytetu Kalifornijskiego w Riverside. Działa tam m.in. w ramach Heteroptera Systematic Lab. Uczestniczy w wielkoskalowych projektach finansowanych przez National Science Foundation takich jak Reduviid PEET oraz the Tri-Trophic Database.
Weirauch jest autorką dziesiątek publikacji naukowych (tylko do 2012 roku napisała ich ponad 50). W swoich badaniach zajmuje się głównie morfologiczną i molekularną systematyką pluskwiaków różnoskrzydłych, zwłaszcza zajadkowatych, tasznikowatych i Dipsocoromorpha, oraz ich biogeografią, biologią ewolucyjną i biologicznymi metodami kontroli ich gatunków szkodliwych. Opisała wiele nowych dla nauki gatunków i rodzajów. Jest redaktorką czasopisma "Systematic Entomology".

</doc>
<doc id="5220293" url="https://pl.wikipedia.org/wiki?curid=5220293" title="Siemidiesnyj">
Siemidiesnyj

Siemidiesnyj () – chutor w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest 10 km od centrum administracyjnego sielsowietu (Biesiedino), 18 km na wschód od centrum administracyjnego rejonu (Kursk), 10,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
W chutorze znajduje się 14 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 18 osób.

</doc>
<doc id="5220296" url="https://pl.wikipedia.org/wiki?curid=5220296" title="WWE Super ShowDown">
WWE Super ShowDown

WWE Super ShowDown – (pierwotnie stylizowane na Super Show-Down) gala pay-per-view profesjonalnego wrestlingu, promowana przez federację WWE. 
Wydarzenie powstało w 2018 roku i odbywało się tylko w krajach poza Stanami Zjednoczonymi. Pierwsza gali odbyła się w Australii i była pierwszą gali pay-per-view w tym kraju. Późniejsze wydarzenia odbyły się w Arabii Saudyjskiej w ramach 10-letniego partnerstwa na rzecz Saudi Vision 2030, która ma za zadanie pomóc Arabii Saudyjskiej z jej sytuacją gospodarczą.
Produkcja.
Każda gala Super ShowDown oferuje walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw", "SmackDown". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
W czerwcu 2018 roku WWE ogłosiła, że powróci do Australii, aby zorganizować wydarzenie pay-per-view i WWE Network, które będzie pierwszym wydarzeniem pay-per-view firmy wyprodukowanym w tym kraju. Wydarzenie nosiło tytuł Super Show-Down i odbyło się w Melbourne Cricket Ground w Melbourne w stanie Wiktoria 6 października 2018.
W 2018 roku WWE rozpoczęło 10-letnią współpracę z General Sports Authority, w celu wsparcia projektu Saudi Vision 2030. Pierwszą galą promującą projekt było Greatest Royal Rumble. Od tamtej pory WWE organizuje regularnie gale, w ramach współpracy. W 2019 roku WWE zorganizowało Super ShowDown (stylizowane bez myślnika) jako trzecie wydarzenie w ramach tej współpracy, a następnie drugie wydarzenie w chronologii Super ShowDown. Wydarzenie odbyło się 7 czerwca 2019 w Dżuddzie. Drugi Super ShowDown w Arabii Saudyjskiej odbył się 27 lutego 2020 w Rijadzie, dzięki czemu wydarzenie stało się cyklicznym wydarzeniem w partnerstwie Arabii Saudyjskiej. 

</doc>
<doc id="5220297" url="https://pl.wikipedia.org/wiki?curid=5220297" title="Una Voce per San Marino">
Una Voce per San Marino

Una Voce per San Marino – festiwal, będący sanmaryńskimi eliminacjami do 66. Konkursu Piosenki Eurowizji w Turynie. W sekcji nowych artystów przesłuchania odbyły się między 13 grudnia 2021 a 11 stycznia 2022; cztery półfinały odbyły się w dniach 13–16 lutego; runda drugiej szansy – 17 lutego, a finał – dzień później. Finał festiwalu odbył się 19 lutego 2022, wzięło w nim udział dziewięciu nowych artystów oraz dziewięciu znanych wykonawców.
Przebieg konkursu.
Organizacja.
Szczegóły organizacji "Una Voce per San Marino" zostały ujawnione 22 września 2021 roku. Ogłoszono, że konkurs będzie składał się z następujących rund: 
Sekcja nowych artystów.
Przesłuchania.
Przesłuchania odbyły się pomiędzy 13 grudnia 2021 a 11 stycznia 2022.
Półfinały i druga szansa.
Cztery półfinały odbyły się w dniach 13–16 lutego 2022. W pierwszych trzech półfinałach udział wzięło 20 artystów, a w czwartym półfinale – sześciu artystów pochodzących z San Marino. Z każdego półfinału trzech artystów automatycznie zakwalifikowało się do finału. Druga szansa odbyła się 17 lutego 2022, wzięło w niej udział 15 artystów, którzy zajęli 4., 5., 6., 7. oraz 8. miejsca w pierwszych trzech półfinałach. Czterech artystów z drugiej szansy zakwalifikowało się do finału.
Finał.
Finał sekcji nowych artystów odbył się 18 lutego 2022. Wystąpiło w nim 16 artystów, a dziewięciu z nich zakwalifikowało się do finału.
Finał.
Finał odbył się 19 lutego 2022. Wzięło w nim udział 18 artystów: dziewięciu kwalifikantów z finału sekcji nowych artystów oraz dziewięciu znanych artystów, którzy zostali wybrani oraz przyjęli zaproszenie od sanmaryńskiego nadawcy SMRTV. 

</doc>
<doc id="5220298" url="https://pl.wikipedia.org/wiki?curid=5220298" title="Gizuny">
Gizuny

Gizuny (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek rządowy w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 29 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 5 domach zamieszkiwało 29 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220303" url="https://pl.wikipedia.org/wiki?curid=5220303" title="Agnes Miller Parker">
Agnes Miller Parker

Agnes Miller Parker (ur. 1895 w Irvine, zm. 1980) – brytyjska malarka, graficzka oraz ilustratorka.
Życiorys.
Studiowała w Glasgow School of Art. W 1918 roku wyszła za mąż za artystę Williama McCance’a, który w tym czasie odbywał karę za odmowę dołączenia do wojska podczas I wojny światowej. W 1920 roku małżeństwo przeniosło się do Londynu i dołączyło do artystów tworzących w duchu wortycyzmu. Para należała do nielicznego grona szkockich artystów zainteresowanego modernizmem. W tym okresie Miller Parker malowała temperą, jednocześnie sama nauczyła się podstaw techniki drzeworytu. Przyjaźniła się z pisarką Naomi Mitchison, współpracowała twórczo z Blairem Hughesem Stantonem i Gertrude Hermes, którzy wsparli jej rozwój artystyczny. W 1930 roku rozpoczęła z mężem pracę dla oficyny artystycznej Gregynog Press, gdzie Miller Parker zajęła się ilustracją, tworząc m.in. grafiki do "The Fables of Esope" (1932) i "XXI Welsh Gypsy Folk-Tales" (1933). Do jej najbardziej znanych ilustracji z następnych lat należą prace w "Elegy Written in a Country Churchyard" Thomasa Graya, "Through the Woods. The English Woodland – April to April" (1936) i "Down the River" (1937) Herberta Ernesta Batesa, oraz w zbiorze poezji Williama Shakespeare’a z 1958 roku. W 1955 roku rozstała się z mężem, w latach 60. wróciła do Szkocji, gdzie osiadła w Arran. 

</doc>
<doc id="5220304" url="https://pl.wikipedia.org/wiki?curid=5220304" title="Kokomo Murase">
Kokomo Murase

 – japońska snowboardzistka, specjalizująca się w konkurencjach slopestyle oraz big air, dwukrotna mistrzyni świata juniorów, olimpijka z Pekinu.
Kariera.
Po raz pierwszy na arenie międzynarodowej pojawiła się 14 marca 2018 roku w Katashinie, gdzie w zawodach FIS zajęła czwarte miejsce w slopestyle'u. W 2018 roku wystąpiła na mistrzostwach świata juniorów w Cardronie, zdobywając złote medale w slopestyle'u i big air. W zawodach Pucharu Świata zadebiutowała 14 grudnia 2019 roku w Pekinie, zajmując piąte miejsce w Big Air. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 20 grudnia 2019 roku w Atlancie, kończąc rywalizację w tej samej konkurencji na drugiej pozycji. Rozdzieliła tam swą rodaczkę - Reirę Iwabuchi i Brooke Voigt z Kanady. W klasyfikacji generalnej AFU oraz klasyfikacjach slopestyle'u i big air w sezonie 2020/2021 zajęła drugie miejsce.
W 2021 roku wzięła udział w mistrzostwach świata w Aspen, gdzie zajęła piątą pozycję w konkursie slopestyle'u i szóstą w big air.

</doc>
<doc id="5220310" url="https://pl.wikipedia.org/wiki?curid=5220310" title="Smok (James Bond)">
Smok (James Bond)

Smok (ang. "Dragon") lub Czołg smok (ang. "Dragon Tank") – fikcyjny pojazd opancerzony z charakterystycznym malowaniem przypominającym smoka, z powieści "Doktor No" o przygodach brytyjskiego agenta Jamesa Bonda autorstwa Iana Fleminga oraz z filmowej adaptacji powieści pod tym samym tytułem w reżyserii Terence’a Younga.
Powieść.
W powieści Fleminga z 1958 roku „smok” był czarno-złotym traktorem opancerzonym, początkowo używanym przez doktora Juliusa No do zniszczenia ptasiego sanktuarium Towarzystwa Audubona na fikcyjnej wyspie Crab Key. Napędzany był silnikiem Diesla a jego najbardziej charakterystyczną cechą była długa metalowa głowa smoka, umieszczona z przodu chłodnicy. Jego para żółtych reflektorów została wyposażona w czarne środki, aby stworzyć „oczy”, a długi pysk z rozwartymi szczękami wyglądał jak smocza paszcza. Wewnątrz pyska znajdowało się jego główne uzbrojenie – potężny miotacz ognia. Pod wysokimi błotnikami, które zostały wydłużone w krótkie, skośne do tyłu skrzydła, znajdowały się ogromne opony z litej gumy do manewrowania na bagnach. Bond zidentyfikował je jako prawdopodobnie opony lotnicze, prawie dwa razy wyższe niż on sam. Z tyłu pojazdu znajdowało się małe tylne koło zapewniające stabilność, natomiast na szczycie znajdowała się opancerzona, kopulasta kabina dla dwóch operatorów, z małym kwadratowym włazem wyjściowym z tyłu.
Film.
Badając zniknięcie brytyjskiego agenta Secret Intelligence Service Johna Strangwaysa (Timothy Moxon) i jego sekretarki, James Bond (Sean Connery) odkrywa powiązanie między zaginionym agentem a radioaktywnymi skałami zabranymi z Crab Key – prywatnej wyspy należącej do Chińczyka doktora Juliusa No (Joseph Wiseman). Bond prosi lokalnego rybaka Quarrela (John Kitzmiller) o przetransportowanie go na wyspę, na co ten niechętnie się zgadza, jednocześnie informując Bonda, że na wyspie jest smok. Po dotarciu na Crab Key Bond i Quarrel spotykają poławiaczkę muszli Honey Ryder (Ursula Andress) która po ostrzelaniu całej trójki przez straż przybrzeżną doktora No, prowadzi ich do kryjówki w górę strumienia. Kiedy Quarrel dostrzega ślady smoka, Bond nalega, by podążyli za nimi. Po zapadnięcia zmroku trafiają na jałowe bagno, gdzie dostrzega ich „smok” – opancerzony pojazd pomalowany w zęby, z dwoma reflektorami i uzbrojony w miotacz ognia umieszczony z przodu pojazdu. Gdy zbliża się do nich, Bond i Quarrel próbują z pistoletu i rewolweru zestrzelić jego opony i światła, co im się nie udaje, a Quarrel zostaje spalony żywcem. Bond i Honey Ryder zostają zatrzymani przez dwuosobową załogę pojazdu i zabrani do siedziby doktora No.
Historia.
Brytyjski pisarz Ian Fleming, oparł Smoka na bagiennym jeepie z bardzo dużymi kołami, którego widział w marcu 1956 roku na wyspie Inagua na Bahamach, gdzie liczył flamingi dla Towarzystwa Audubon. Podczas preprodukcji filmu "Doktor No" scenograf Ken Adam wspomniał, jak ekipa filmowa pojechała na Florydę, aby przyjrzeć się bagiennym buggy jako podstawę projektu pojazdu. Projektantem Smoka był niewymieniony w czołówce filmu dyrektor artystyczny Syd Cain. W latach 90. XX wieku archiwiści próbowali zlokalizować oryginalnego Smoka ale okazało się, że wytwórnia filmowa EON Productions sprzedała pojazd, wymagając od kupującego demontaż i zniszczenie wszystkich „smoczych” elementów. 

</doc>
<doc id="5220312" url="https://pl.wikipedia.org/wiki?curid=5220312" title="1 Pancerna Brygadowa Grupa Bojowa „Devil Brigade”">
1 Pancerna Brygadowa Grupa Bojowa „Devil Brigade”

1 Pancerna Brygadowa Grupa Bojowa „Devil Brigade” () – ciężki brygadowy zespół bojowy przydzielony do 1 Dywizji Piechoty Armii USA stacjonującej w Fort Riley w stanie Kansas. Jest jedną z dwóch najstarszych brygad dywizyjnych armii, w swoim składzie ma jedne z najstarszych jednostek w armii Stanów Zjednoczonych. Dowództwo i kompania dowodzenia (HHC) 1 Brygady brała udział w I wojnie światowej, Wojnie wietnamskiej, w operacjach Pustynna Tarcza i Pustynna Burza. Najsłynniejszymi kampaniami, w których Brygada wzięła udział to m.in.: Aisne-Marne, Meuse-Argonne, Pikardia, Ofensywa Tết oraz wyzwolenie i obrona Kuwejtu. Od czasu Pustynnej Burzy „Diabelska Brygada” została rozmieszczona w Bośni, Kuwejcie i Korei podczas ćwiczeń 2. Dywizji Piechoty.
Historia.
I wojna Światowa.
Dowództwo i kompania dowodzenia ukonstytuowała się 24 maja 1917 roku w Regularnej Armii jako dowództwo 1 Brygady 1 Dywizji Ekspedycyjnej (później przemianowanej na 1 Dywizję Piechoty) w ramach nowo utworzonego Amerykańskiego Korpusu Ekspedycyjnego. 1 Brygada wzięła udział w szeregu kampanii podczas I wojny światowej.
Po I wojnie światowej, 1 kwietnia 1921 Brygada została przemianowana na dowództwo i kompanię dowodzenia (HHC) 1 Brygady Piechoty.
II wojna światowa.
1 Brygada Piechoty jako część 1 Dywizji Piechoty stacjonowała w Nowym Jorku do 11 października 1939 roku, kiedy została dezaktywowana po restrukturyzacji Dywizji w "system trójkowy".
Podczas II wojny światowej sformowano tylko dwie oddzielne brygady: 1 Brygadę Piechoty Powietrznodesantowej i 2 Brygadę Piechoty Powietrznodesantowej.  1 Brygada Piechoty Powietrznodesantowej została sformowana w Fort Benning w stanie Georgia 20 lipca 1942 roku początkowo jako 1 Brygada Piechoty Spadochronowej. Jednostka zmieniła nazwę ze „spadochronowej” na „desantową” po przydzieleniu do niej 88 pułku piechoty szybowcowej. Siedem miesięcy później Brygada została rozwiązana.
Zimna wojna.
W ramach kolejnej reorganizacji Armii Stanów Zjednoczonych 1 Brygada Piechoty została odtworzona jako niezależna jednostka i stacjonowała w Fort Benning od 1958 do 1962 roku. Po powrocie Brygady do 1 Dywizji Piechoty, Brygadę przemianowano na 197 Brygadę Piechoty.
Wojna wietnamska.
W 1964 1 Brygada weszła w skład 1 Dywizji Piechoty w Fort Riley w Kansas i została przemianowana na 1 Brygadę 1 Dywizji Piechoty. W 1965 roku Brygada wraz z Big Red One została wysłana do Republiki Wietnamu, gdzie walczyła w dziesięciu kampaniach obejmujących 24 główne bitwy. Powróciła do Fort Riley w 1970 roku.
Operacja Iracka Wolność.
23 lipca 2003 r. Dowództwo Sił Armii USA w trybie alarmowym dyslokowało 1 Brygadę na irackim teatrze operacji w celu wsparcia operacji Iraqi Freedom. W dniach 2-11 września Brygada rozmieszczała swoje główne siły w Kuwejcie. Początkowo przydzielona była do 82. Dywizji Powietrznodesantowej, brygada zajęła Obszar Operacji Topeka i 26 września razem 2 szwadronem 3 pułku kawalerii pancernej przeprowadziła operację przejęcia władzy. 20 marca 2004 CJTF-7 przyłączył 1 Brygadę do 1 Dywizji Marines w celu kontynuowania operacji ofensywnych w AO Topeka.
W ciągu następnych dwunastu miesięcy w operacjach ofensywnych brygady zginęło 541 buntowników, zraniono 101 i zatrzymano ponad 2081 bojowników wroga, w tym przechwycono 18 celów o dużej wartości i 20 dżihadystów. Brygada odpowiedziała ogniem na setki ataków z użyciem broni ręcznej i RPG, a także na ponad 550 ataków IED (improwizowanych ładunków wybuchowych). W celu pozbawienia zdolności wroga do prowadzenia operacji, Brygada przechwyciła 41 ciężkich karabinów maszynowych, 175 wyrzutni RPG, 3134 pocisków moździerzowych i artyleryjskich, 1781 rakiet i 17 pocisków ziemia-powietrze. Oprócz działań bojowych brygada utworzyła i wyszkoliła 60. Brygadę Irackiej Gwardii Narodowej, w tym 500., 501. i 502. bataliony inżynieryjne. 1. Brygada zasponsorowała również ponad 23,8 miliona dolarów w cywilne projekty w prowincji Al-Anbar. Brygada powróciła do Fort Riley we wrześniu 2004 roku.
Insygnia.
Charakterystyczny herb jednostki – „fleur-de-lis” symbolizuje udział Brygady w walkach we Francji, po jej zorganizowaniu 24 maja 1917 r. w ramach nowo utworzonego 1 Korpusu Ekspedycyjnego. Ponieważ zarówno 1. jak i 2. Brygada 1 Dywizji Piechoty zostały utworzone przed powstaniem Dywizji, są one uprawnione do wprowadzenia własnych insygniów.

</doc>
<doc id="5220315" url="https://pl.wikipedia.org/wiki?curid=5220315" title="Granica (obwód witebski)">
Granica (obwód witebski)

Granica – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek szlachecki w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 28 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 5 domach zamieszkiwało 16 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220319" url="https://pl.wikipedia.org/wiki?curid=5220319" title="Halinowo (obwód witebski)">
Halinowo (obwód witebski)

Halinowo – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały białoruską przynależność narodową. Były tu 2 budynki mieszkalne. W 1931 w 2 domach zamieszkiwało 15 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220321" url="https://pl.wikipedia.org/wiki?curid=5220321" title="Aulacomerus lucidus">
Aulacomerus lucidus

Aulacomerus lucidus – gatunek błonkówki z rodziny "Pergidae".
Taksonomia.
Gatunek ten został opisany w 882 roku przez Williama Kirby'ego pod nazwą "Loboceras lucidum".
Jako miejsce typowe podano "Amazonię" w Brazylii. Syntypem była samica. W 1883 roku Peter Cameron opisał ten sam gatunek pod nazwą "Loboceras fuscipenne" (miej. typ. miasto David w Panamie, syntypem był samiec), zaś w 1903 Konow opisał go pod nazwą "Loboceros frater" (miej. typ. Vilcanota w Peru, lektotypem, wyznaczonywm w 1990 przez Davida Smitha była samica). W 1990 David Smith, zsynonimizował oba te gatunki z "L. lucidum" i przeniósł go do rodzaju "Aulacomerus".
Zasięg występowania.
Ameryka Południowa i Północna, znany z Boliwii, Brazylii (stany Amazonas i Pará w płn. części kraju), Peru, Wenezueli Kolumbii, Panamy, Kostaryki oraz Meksyku.

</doc>
<doc id="5220322" url="https://pl.wikipedia.org/wiki?curid=5220322" title="Skateboarding na Letnich Igrzyskach Olimpijskich 2020 – street mężczyzn">
Skateboarding na Letnich Igrzyskach Olimpijskich 2020 – street mężczyzn

Street był jedną z konkurencji skateboardingu rozgrywanych podczas Letnich Igrzysk Olimpijskich w Tokio. Konkurencja była rozegrana w dniu 25 lipca 2021 r. w Ariake Urban Sports Park.
Format zawodów.
Każdy z 20 zawodników (podzielonych na 4 grupy) w eliminacjach (półfinałach) wykonywał dwa 45 sekundowe przejazdy podczas których wykonywał pięć indywidualnych tricków. Wynik danego zawodnika był sumą czterech najwyższych ocen z siedmiu elementów. Do finału awansowało 8 najlepszych zawodników. W finale każdy zawodnik podobnie jak w eliminacjach wykonywał 2 przejazdy z pięcioma trickami. Do wyniku zaliczano cztery najlepsze wyniku z siedmiu elementów.

</doc>
<doc id="5220323" url="https://pl.wikipedia.org/wiki?curid=5220323" title="Bukriejewo (obwód kurski)">
Bukriejewo (obwód kurski)

Bukriejewo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 3,5 km od centrum administracyjnego sielsowietu (Biesiedino), 18 km na wschód od centrum administracyjnego rejonu (Kursk), 2,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 75 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 121 osób.

</doc>
<doc id="5220324" url="https://pl.wikipedia.org/wiki?curid=5220324" title="Mitsuki Ono">
Mitsuki Ono

 – japońska snowboardzistka, specjalizująca się w konkurencji halfpipe, dwukrotna mistrzyni świata juniorów.
Kariera.
Po raz pierwszy na arenie międzynarodowej pojawiła się 25 lutego 2018 roku w Gujō, gdzie w zawodach krajowych zajęła szóste miejsce w halfpipe'ie. W 2018 roku wystąpiła na mistrzostwach świata juniorów w Cardronie, zdobywając złoty medal w tej konkurencji. Wynik ten powtórzyła na rozgrywanych rok później mistrzostwach świata juniorów w Leysin i podczas igrzysk olimpijskich młodzieży w Lozannie w 2020 roku. W zawodach Pucharu Świata zadebiutowała 14 grudnia 2019 roku w Copper Mountain, zajmując ósme miejsce. Tym samym już w debiucie zdobyła pierwsze pucharowe punkty. Na podium zawodów tego cyklu pierwszy raz stanęła 15 lutego 2020 roku w Calgary, kończąc rywalizację na drugiej pozycji. Rozdzieliła tam dwie Chinki: Cai Xuetong i Liu Jiayu. W klasyfikacji końcowej halfpipe'a w sezonie 2020/2021 zajęła drugie miejsce.
W 2021 roku wzięła udział w mistrzostwach świata w Aspen, gdzie zajęła szóstą pozycję.

</doc>
<doc id="5220326" url="https://pl.wikipedia.org/wiki?curid=5220326" title="Bukriejewo">
Bukriejewo

Bukriejewo () – nazwa toponimów w Rosji

</doc>
<doc id="5220327" url="https://pl.wikipedia.org/wiki?curid=5220327" title="Skateboarding na Letnich Igrzyskach Olimpijskich 2020 – street kobiet">
Skateboarding na Letnich Igrzyskach Olimpijskich 2020 – street kobiet

Street był jedną z konkurencji skateboardingu rozgrywanych podczas Letnich Igrzysk Olimpijskich w Tokio. Konkurencja była rozegrana w dniu 25 lipca 2021 r. w Ariake Urban Sports Park.
Format zawodów.
Każda z 20 zawodniczek (podzielonych na 4 grupy) w eliminacjach (półfinałach) wykonywała dwa 45 sekundowe przejazdy podczas których wykonywała pięć indywidualnych tricków. Wynik danej zawodniczki był sumą czterech najwyższych ocen z siedmiu elementów. Do finału awansowało 8 najlepszych zawodniczek. W finale każda zawodniczka podobnie jak w eliminacjach wykonywała 2 przejazdy z pięcioma trickami. Do wyniku zaliczano cztery najlepsze wyniku z siedmiu.

</doc>
<doc id="5220329" url="https://pl.wikipedia.org/wiki?curid=5220329" title="Wodociągi w Poznaniu">
Wodociągi w Poznaniu

Wodociągi w Poznaniu – sieć wodociągowa w Poznaniu.
Historia.
Średniowiecze i renesans.
W okresie średniowiecza warunki sanitarne w Poznaniu nie były dobre – jakość wody pitnej była słaba, a oceniano ją „na oko”. Doły kloaczne lokalizowane na podwórzach kamienic częstokroć pozostawały w bliskości studni. W 1282 Przemysł II wydał dominikanom przywilej zezwalający na budowę wodociągu od młyna książęcego na Warcie do ich klasztoru na przedmieściu św. Gotarda. Przywilej ten jest najstarszym polskim dokumentem informującym o instalacji doprowadzającej czystą wodę do miasta. W różnych dokumentach z lat 1398, 1432 oraz 1433 wspomina się o tzw. rurmistrzach, tj. osobach utrzymujących instalacje doprowadzające wodę pitną, którą czerpano wówczas z Bogdanki. W 1502, z inicjatywy biskupa Jana Lubrańskiego, zbudowano wodociąg i kanalizację na Ostrowie Tumskim. Woda czerpana była z okolic Starołęki. W 1521 magistrat zawarł umowę z Sędziwojem Sadowskim na dostarczanie wody z jego dóbr w Strzeszynku do fontann i studzienek miejskich. System ten działał poprawnie do czasu potopu szwedzkiego, w trakcie którego miasto zostało poważnie zdewastowane. Do XVIII wieku dostarczanie wody do miasta pozostawiało wiele do życzenia.
Czasy nowożytne.
Znacząca poprawa nastąpiła w wyniku działań Komisji Dobrego Porządku, w latach 1779–1780. W 1793 w Poznaniu funkcjonowały cztery fontanny, dwanaście publicznych studni oraz 26 studni należących do prywatnych właścicieli. Dodatkowo przedmieścia dysponowały kolejnymi 88 studniami. Mimo tego w początku XIX jakość samej wody była w mieście niezbyt dobra.
Doskonałymi zasobami wodnymi dysponowało Wzgórze Winiarskie zlokalizowane na północ od miasta. Wykorzystał to hrabia Edward Raczyński, który w 1841 doprowadził stamtąd wodę do studni usytuowanej na styku Alei Marcinkowskiego (wówczas Wilhelmowskiej) z ulicą 23 Lutego (wówczas Pocztową). Studnia ta przyozdobiona została medalionem z wizerunkiem Vincenza Priessnitza, pioniera hydroterapii. 15 września 1847, już po śmierci Raczyńskiego, oddano do użytku pierwszy poznański wodociąg z prawdziwego zdarzenia. Drewniane rury (w 1862 zastąpione żelaznymi) połączyły Wzgórze Winiarskie z następującymi, kolejnymi punktami:
12 maja 1865 magistrat przyjął projekt berlińskiego inżyniera Johna Moora, który zakładał budowę stacji uzdatniania wody i sieci wodociągowej. Stację zbudowano przy ul. Grobla 10, na terenie gazowni miejskiej, natomiast rurociągi zrealizowano w latach 1865–1866. Woda zasysana z Warty przechodziła przez dwa filtry żwirowe i była tłoczona do sieci za pomocą pomp parowych z wydajnością 2300 m³ na dobę. Z uwagi na wzrastające potrzeby dwa kolejne filtry dodano w 1872. Mimo filtrowania woda miała słabą jakość. Jej spożycie wywołało dwie epidemie pomiędzy 1880 a 1890. Kwestie zdrowotne wpłynęły na ponowne uruchomienie źródeł winiarskich (1892) i kolejnych, na Niestachowie i Urbanowie. Każda z tych studni charakteryzowała się wydajnością 5000 m³ na dobę. Od początku XX wieku nowo wznoszone kamienice miały już od razu sieci wodne i kanalizację, a do starszych dobudowywano piony wodno-kanalizacyjne. W latach 1910–1911 powstała Wieża Górnośląska ze zbiornikiem na 4000 m³ wody. Była elementem Wystawy Wschodnioniemieckiej, a zaprojektował ją Hans Poelzig.
Współczesność.
W okresie dwudziestolecia międzywojennego sieć wodociągowa była systematycznie rozbudowywana i objęła Komandorię, Główną, Osiedle Warszawskie, Winogrady, Winiary i Wildę (na tej ostatniej ułożono magistralę wodociągową). Ogółem 66% mieszkańców miasta uzyskało wówczas dostęp do wodociągu.
Bitwa o Poznań w 1945 wpłynęła na uszkodzenia infrastruktury wodociągowej w 25%. Pierwszą stację wodociągową uruchomiono 21 lutego 1945, jeszcze w trakcie walk o Cytadelę. W 1950 sieć wodociągowa przewyższyła przedwojenną o 30 kilometrów. Zbudowano w tym czasie magistralę Wilda-Łazarz. Od 1950 do 1964 wodociągi doprowadzono do Dębca, osiedla Popiełuszki (wówczas Świerczewskiego), na Grunwald, Raszyn, Smochowice, Krzyżowniki, Sytkowo, Winiary, Zagórze, Czekalskie, Zatorze, Świerczewo i Minikowo. Użytkowano źródła na Starołęce i w Luboniu, a w dolinie Warty stosowano infiltrację brzegową i sztuczną. 1 maja 1963 rozpoczęto prace nad zakładem w Mosinie. Ujęcie to (Góra Pożegowska) uruchomiono 2 lutego 1968 i zaspokajało ono potrzeby Poznania, dając 205 tys. m³ wody dziennie. Woda stamtąd dociera do Górczyna, Grunwaldu, Jeżyc oraz Winiar. Zbiorniki retencyjne usytuowano na stokach Góry Moraskiej, a bezpośrednie magistrale doprowadzono również na Rataje, Żegrze, Chartowo i do Kobylegopola. W 2021 z sieci wodociągowej zasilanej przez ujęcia na Dębcu i w Mosinie, korzystało ponad 95% mieszkańców miasta. Wodociągami dysponowała spółka Aquanet S.A. obejmując obszar powiatu poznańskiego i kilku gmin z sąsiednich powiatów, obsługując ponad 103 tys. klientów i około 900 tys. mieszkańców aglomeracji poznańskiej.
W XXI wieku rozwój sieci wodociągowej w Poznaniu przedstawiał się następująco:

</doc>
<doc id="5220331" url="https://pl.wikipedia.org/wiki?curid=5220331" title="Dagmara Wieczorek-Bartczak">
Dagmara Wieczorek-Bartczak

Dagmara Wieczorek-Bartczak (ur. 18 grudnia 1970 w Łodzi) – polska urzędniczka państwowa i menedżer, w latach 2019–2021 zastępca przewodniczącego Komisji Nadzoru Finansowego.
Życiorys.
Ukończyła studia matematyczne na Wydziale Matematyczno-Chemiczno-Fizycznym Uniwersytetu Łódzkiego, kształciła się podyplomowo z zarządzania ryzykiem w instytucjach finansowych w Szkole Głównej Handlowej. Na drugiej uczelni odbyła także studia doktoranckie w Kolegium Ekonomiczno-Społecznym (bez obrony pracy doktorskiej). Wykładała m.in. w Akademii Finansów i Biznesu Vistula.
Od 1994 r. pracowała w Departamencie Polityki Finansowej i Analiz Ministerstwa Finansów. Następnie zatrudniona w Państwowym Urzędzie Nadzoru Ubezpieczeń oraz Komisji Nadzoru Ubezpieczeń i Funduszy Emerytalnych. Zajmowała stanowiska kontrolera, naczelnika wydziału oraz wicedyrektora Departamentu Nadzoru Ubezpieczeń Działu I w KNUiFE, zasiadła także jako wiceprzewodnicząca w Komisji Nadzoru Audytowego. Od 2006 pracowała w Komisji Nadzoru Finansowego, gdzie była m.in. dyrektorem Departamentu Ubezpieczeniowego Nadzoru Finansowego oraz p.o. dyrektora i dyrektorem pionu nadzorującego ubezpieczenia i emerytury. Przez kilka lat zajmowała też stanowisko menedżerskie w firmie Ernst &amp; Young. 20 grudnia 2019 została powołana przez premiera Mateusza Morawieckiego na stanowisko zastępcy przewodniczącego Komisji Nadzoru Finansowego, odpowiedzialnego za nadzór nad sektorem ubezpieczeń (w miejsce Małgorzaty Iwanicz-Drozdowskiej). Odwołana ze stanowiska z dniem 20 lipca 2021. Od lutego 2022 jest członkiem zarządu Bankowego Funduszu Gwarancyjnego.
Od 2022 zasiada w radzie nadzorczej VeloBanku.

</doc>
<doc id="5220332" url="https://pl.wikipedia.org/wiki?curid=5220332" title="Horanie (rejon miorski)">
Horanie (rejon miorski)

Horanie (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów dobra i wieś w powiecie dzisieńskim, w guberni wileńskiej Imperium Rosyjskiego. Dobra należały do Mirskich.
W latach 1921–1945 wieś i majątek leżały w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały:
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220333" url="https://pl.wikipedia.org/wiki?curid=5220333" title="BHP (ujednoznacznienie)">
BHP (ujednoznacznienie)



</doc>
<doc id="5220336" url="https://pl.wikipedia.org/wiki?curid=5220336" title="Stefan Gałczyński">
Stefan Gałczyński

Stefan Gałczyński (ur. 1933) – polski inżynier budownictwa lądowego. Absolwent Instytutu Inżynierów Transportu Kolejowego w Moskwie. Od 1987 r. profesor na Wydziale Budownictwa Lądowego (od 1990 r. Budownictwa Lądowego i Wodnego) Politechniki Wrocławskiej i dziekan Wydziału Budownictwa Lądowego (1987–1990).

</doc>
<doc id="5220338" url="https://pl.wikipedia.org/wiki?curid=5220338" title="Aulacomerus mexicanus">
Aulacomerus mexicanus

Aulacomerus mexicanus – gatunek błonkówki z rodziny "Pergidae".
Taksonomia.
Gatunek ten został opisany w 1882 roku przez Williama Kirby'ego pod nazwą "Loboceras mexicanum".
Jako miejsce typowe podano meksykańskie miasto Orizaba. Holotypem była samica. W 1883 roku Peter Cameron opisał ten sam gatunek pod nazwą "Loboceras saussurii" (miej. typ. Orizaba, syntypem był samiec). W 1990 David Smith, zsynonimizował tą nazwę z "L. lucidum" i przeniósł go do rodzaju "Aulacomerus".
Zasięg występowania.
Ameryka Północna, znany z wsch. Meksyku (stan Veracruz) oraz Kostaryki.

</doc>
<doc id="5220340" url="https://pl.wikipedia.org/wiki?curid=5220340" title="Wybory prezydenckie we Włoszech w 2022 roku">
Wybory prezydenckie we Włoszech w 2022 roku

Wybory prezydenckie we Włoszech odbyły się w dniach 24 stycznia – 29 stycznia 2022 roku. W ich wyniku dopiero w ósmej turze w ramach partyjnego kompromisu został wybrany na prezydenta Sergio Mattarella.
Procedura.
Zgodnie z włoską konstytucją, wybory przeprowadzane są w głosowaniu tajnym, z udziałem 630 deputowanych, 315 senatorów, senatorów dożywotnich (w dacie tych wyborów w Senacie zasiadało 6 senatorów dożywotnich) oraz 58 przedstawicieli regionalnych. Głosowanie odbyło się w Palazzo Montecitorio, siedzibie Izby Deputowanych. W pierwszych trzech turach głosowania do wyboru prezydenta wymagana była większość dwóch trzecich wszystkich uprawnionych do głosowania (673 z 1009 wyborców). Od czwartego głosowania, wymagana była bezwzględna większość (minimum 505 głosów z 1009). Wybory przeprowadzane były przez przewodniczącego Izby Deputowanych Roberto Fico, który był odpowiedzialny za przeliczenie głosów.
1. tura (24 stycznia).
Upoważnionych: 1008. Obecnych: 976. Głosujących: 976.
Dwie trzecie wszystkich uprawnionych do głosowania: 672.
Żaden kandydat nie otrzymał wymaganych 673 głosów.
2. tura (25 stycznia).
Upoważnionych: 1009. Obecnych: 814. Głosujących: 814.
Dwie trzecie wszystkich uprawnionych do głosowania: 673.
Żaden kandydat nie otrzymał wymaganych 673 głosów.
3. tura (26 stycznia).
Upoważnionych: 1009. Obecnych: 978. Głosujących: 978.
Dwie trzecie wszystkich uprawnionych do głosowania: 673.
Żaden kandydat nie otrzymał wymaganych 673 głosów.
4. tura (27 stycznia).
Upoważnionych: 1009. Obecnych: 981. Głosujących: 540.Wstrzymujących się od głosu: 441.
Bezwzględna większość wszystkich uprawnionych do głosowania: 505.
Żaden kandydat nie otrzymał wymaganych 505 głosów.
5. tura (28 stycznia).
Upoważnionych: 1009. Obecnych: 936. Głosujących: 530. Wstrzymujących się od głosu: 406
Bezwzględna większość wszystkich uprawnionych do głosowania: 505.
Żaden kandydat nie otrzymał wymaganych 505 głosów.
6. tura (28 stycznia).
Upoważnionych: 1009. Obecnych: 976. Głosujących: 531. Wstrzymujących się od głosu: 445
Bezwzględna większość wszystkich uprawnionych do głosowania: 505.
Żaden kandydat nie otrzymał wymaganych 505 głosów.
7. tura (29 stycznia).
Upoważnionych: 1009. Obecnych: 976. Głosujących: 596. Wstrzymujących się od głosu: 380
Bezwzględna większość wszystkich uprawnionych do głosowania: 505.
Żaden kandydat nie otrzymał wymaganych 505 głosów.
8. tura (29 stycznia).
Upoważnionych: 1009. Obecnych: 983. Głosujących: 983..
Bezwzględna większość wszystkich uprawnionych do głosowania: 505.
Mattarella został wybrany na drugą kadencję na urząd prezydenta Republiki Włoskiej.

</doc>
<doc id="5220341" url="https://pl.wikipedia.org/wiki?curid=5220341" title="Aulacomerus nastus">
Aulacomerus nastus

Aulacomerus nastus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano miejscowość San Pedro de Colalao w argentyńskiej prowincji Tucumán. Holotypem była samica.
Zasięg występowania.
Ameryka Południowa. Znany z Argentyny, z prowincji Salta i Tucumán w płn.-zach. części kraju.

</doc>
<doc id="5220343" url="https://pl.wikipedia.org/wiki?curid=5220343" title="Jerzy Skarżyński (ujednoznacznienie)">
Jerzy Skarżyński (ujednoznacznienie)



</doc>
<doc id="5220347" url="https://pl.wikipedia.org/wiki?curid=5220347" title="Aulacomerus nigriceps">
Aulacomerus nigriceps

Aulacomerus nigriceps – gatunek błonkówki z rodziny "Pergidae".
Zasięg występowania.
Ameryka Południowa. Znany z Brazylii oraz Chile.

</doc>
<doc id="5220349" url="https://pl.wikipedia.org/wiki?curid=5220349" title="Horne (obwód witebski)">
Horne (obwód witebski)

Horne – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używane nazwy – Górny Zaścianek, Horowe.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania prawosławnego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Wierni należeli do parafii prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220353" url="https://pl.wikipedia.org/wiki?curid=5220353" title="Prozor (herb szlachecki)">
Prozor (herb szlachecki)



</doc>
<doc id="5220354" url="https://pl.wikipedia.org/wiki?curid=5220354" title="Nabil Ayouch">
Nabil Ayouch

Nabil Ayouch, arab. نبيل عيوش (ur. 1 kwietnia 1969 w Paryżu) – francusko-marokański reżyser, scenarzysta i producent filmowy.
Życiorys.
Urodził się w Paryżu jako syn Marokańczyka i Francuzki pochodzenia tunezyjsko-żydowskiego. Od 1993 mieszka w Casablance, gdzie osadza akcję swoich filmów. Jego żoną jest marokańska reżyserka Maryam Touzani.
Już jego fabularny debiut, "Mektoub" (1997), był oficjalnym marokańskim kandydatem do Oscara dla najlepszego filmu nieanglojęzycznego. Kolejny film reżysera, "Ali Zaoua, książę ulicy" (2000), opowiadał o dziecięcym gangu działającym na ulicach Casablanki. "Boskie konie" (2012) miały swoją premierę w sekcji "Un Certain Regard" na 53. MFF w Cannes i zdobyły główną nagrodę Złotego Kłosa na MFF w Valladolid.
Ostatni film Ayoucha, "Rytmy Casablanki" (2021), startował w konkursie głównym na 74. MFF w Cannes.

</doc>
<doc id="5220362" url="https://pl.wikipedia.org/wiki?curid=5220362" title="Miłość, seks &amp; pandemia">
Miłość, seks &amp; pandemia

Miłość, seks &amp; pandemia – polski dramat obyczajowy z 2021 roku w reżyserii Patryka Vegi rozgrywający się w czasach pandemii koronawirusa. W rolach głównych wystąpili: Anna Mucha, Zofia Zborowska oraz Małgorzata Rozenek. Oglądanie filmu dozwolone od 18 lat. Soundtrack do filmu stworzyli Ewelina Lisowska i Kubańczyk.
Równolegle z filmem kinowym powstał liczący cztery odcinki serial o tym samym tytule stworzony dla telewizji Canal+. Premiera serialu w Canal+ odbyła się 6 maja. Co tydzień emitowano jeden odcinek. Wszystkie cztery odcinki dostępne były 6 maja w Canal+ online.
Produkcja filmu pod roboczym tytułem „Miłość w czasach zarazy” rozpoczęła się w marcu 2020 roku, w czasie lockdownu spowodowanego wybuchem epidemii koronawirusa. Początkowo premierę filmu planowano 7 lutego 2021 roku jednak wskutek zamknięcia kin z powodu pandemii COVID-19 premierę odwołano. W grudniu 2021 udostępniono oficjalny plakat filmu wraz z datą premiery, którą jest 4 lutego 2022 roku, zaś pierwszy zwiastun zagościł w sieci 31 grudnia 2020 roku.
Obsada.
i inni

</doc>
<doc id="5220363" url="https://pl.wikipedia.org/wiki?curid=5220363" title="Odojewski">
Odojewski



</doc>
<doc id="5220365" url="https://pl.wikipedia.org/wiki?curid=5220365" title="Łyżwiarstwo figurowe na Zimowych Igrzyskach Olimpijskich 2022 – soliści">
Łyżwiarstwo figurowe na Zimowych Igrzyskach Olimpijskich 2022 – soliści

Łyżwiarstwo figurowe na Zimowych Igrzyskach Olimpijskich 2022 – soliści – rywalizacja w jednej z konkurencji łyżwiarstwa figurowego – jeździe indywidualnej mężczyzn, rozgrywanej na Zimowych Igrzyskach Olimpijskich 2022 rozgrywanej 8 i 10 lutego w hali Capital Indoor Stadium.
Rekordy świata.
W tabeli przedstawiono rekordy świata w konkurencji solistów przed rozpoczęciem zawodów olimpijskich:
W trakcie zawodów ustanowiono następujące rekordy świata (GOE±5):
Kwalifikacje.
Poszczególne reprezentacje mogły zdobyć kwalifikacje olimpijskie w poszczególnych konkurencjach, w tym w konkurencji par sportowych, podczas dwóch zawodów. Pierwszą możliwością kwalifikacji były mistrzostwa świata 2021, podczas których obsadzono 23 z 30 miejsc. Pozostałe kwalifikacje wyłoniono podczas zawodów Nebelhorn Trophy 2021.

</doc>
<doc id="5220367" url="https://pl.wikipedia.org/wiki?curid=5220367" title="Kładka dla pieszych na Ołowiankę w Gdańsku">
Kładka dla pieszych na Ołowiankę w Gdańsku

Kładka na Ołowiankę – kładka dla pieszych nad Motławą łącząca wyspę Ołowiankę z Starym Miastem, a dokładniej z Rybackim Pobrzeżem. Zlokalizowana jest przed budynkiem Filharmonii na Ołowiance.
Historia.
Budowa przeprawy rozpoczęła się w lipcu 2016. Wykonawcą było Przedsiębiorstwo Usług Technicznych INTERCOR Sp. z o.o. z Zawiercia. Koszt inwestycji wyniósł ok. 10 mln zł.
17 czerwca 2017 roku o godzinie 21:00 odbyło się uroczyste otwarcie kładki na Ołowiankę. Podczas inauguracji mieszkańcy w towarzystwie Prezydenta Miasta Gdańska Pawła Adamowicza i urzędników przeszli po raz pierwszy po obiekcie. Na inauguracji pojawiło się kilka tysięcy mieszkańców. Podczas wydarzenia odbył się także koncert Orkiestry Symfonicznej PFB pod dyrekcją George'a Tchitchinadze. Muzycy zagrali m.in. walca z filmu "Trędowata" oraz suity z filmów "Gladiator" i "Titanic".
W 2018 budowla otrzymała I nagrodę w konkursie Najlepsza Gdańska Realizacja Architektoniczna 2016–2017.
W 2021 przęsło kładki podniesiono 3,2 tys. razy.
Parametry techniczne.
Obiekt ma 70,5 metra długości oraz od 6,76 do 10,56 m szerokości. Przęsło podnosi się pod kątem 65 stopni, a jego wysokość wynosi wówczas ok. 40 m.
Zasilanie.
Napęd kładki stanowią dwa siłowniki hydrauliczne. Urządzenie zostało wykonane w Holandii. Jest ono dostosowane do pracy w warunkach morskich – zasolenia. Pracuje także w temperaturze od -25 do +45 stopni Celsjusza. Tłoki siłowników są nierdzewne, pokryte warstwą chromu i wyposażone w zgarniacz lodowy na dławicy.
Siłownik pracuje dzięki trzem silnikom elektrycznym o napięciu znamionowym 400 V. Całość waży 4,5 tony. W siłownikach znajduje się 3,2 tys. litrów oleju.
Na wypadek awarii silników głównych, Kładka wyposażona jest w silnik zapasowy do siłownika o mocy 50 kW. Z racji tego, że jest słabszy kładka będzie zwodzona w czasie 20 minut.
Sposób działania.
Pracownik obsługi kładki decyduje o podnoszeniu lub opuszczaniu kładki. Robi to za pomocą pulpitu sterowniczego, na którym wyświetlają się podstawowe parametry pracy silników, siły wiatru czy też położenia przęsła.
Obsługa zanim otworzy kładkę musi wykonać szereg czynności. Przede wszystkim zamknąć bramki, upewnić się, że nikogo nie ma na kładce, czy też zwolnić rygle blokujące samo przęsło. Dopiero wtedy będzie można zwodzić kładkę.
Kładka jest zwodzona i otwiera się w sezonie od 1 kwietnia do 31 października według stałego cyklu. W ciągu godziny połowę czasu otwarta jest dla ruchu wodnego (podniesiona) o każdej równej godzinie (z wyjątkiem 21.00) od 7:00 do 23:00 włącznie. Drugą połowę godziny - jest zamknięta (opuszczona) i umożliwia ruch pieszy. Pomiędzy godziną 00.00 a 07.00 kładka jest zamknięta, zwodzona po zgłoszeniu konieczności przez jednostkę pływającą. Otwarcie kładki dla ruchu wodnego w wyznaczonych godzinach będzie trwać od 10 do 30 minut.
Poza sezonem, w okresie od 1 listopada do 31 marca kładka jest zwodzona po zgłoszeniu konieczności przez jednostkę pływającą z zachowaniem cyklu godzinnego.
Z obu stron kładki są nabrzeża przystosowane do cumowania jednostek oczekujących na otwarcie kładki, z tym że od strony zachodniej (bliżej starego miasta) część Rybackiego Pobrzeża zarezerwowana jest dla statków białej floty. Odcinek nabrzeża, zwłaszcza na Ołowiance, jest wysoki i przez to nieprzydatny do cumowania niewielkich jednostek turystycznych. Miejsca do tymczasowego cumowania narażone są również na falowanie ze strony przepływających statków i motorówek.

</doc>
<doc id="5220372" url="https://pl.wikipedia.org/wiki?curid=5220372" title="Aulacomerus olemus">
Aulacomerus olemus

Aulacomerus olemus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano brazylijskie miasto Belém. Holotypem była samica.
Zasięg występowania.
Ameryka Południowa. Znany z płn. Brazylii, ze stanów Amazonas oraz Pará.

</doc>
<doc id="5220373" url="https://pl.wikipedia.org/wiki?curid=5220373" title="Kanadyjskie sukienki">
Kanadyjskie sukienki

Kanadyjskie sukienki – polski dramat obyczajowy z 2013 w reżyserii Macieja Michalskiego.
Produkcja.
Maciej Michalski, autor filmu, zaczerpnął inspirację z historii własnej rodziny i uczynił pierwowzorem Zofii, głównej bohaterki, swą nieżyjącą babcię. Film w zamiarze twórcy miał być „osobistym hołdem dla [jego] babci oraz hołdem dla tamtych dawnych czasów, kolorowego okresu [jego] dzieciństwa”. W ocenie Anny Seniuk scenariusz był „zarazem dramatyczny i komediowy, karykaturalny, sentymentalny i romantyczny”.
Zdjęcia do filmu zostały zrealizowane we wsi Sycewo. Okres zdjęciowy trwał od połowy sierpnia do końca października 2011 roku. Sukienki, w których wystąpiła Anna Seniuk były oryginalnymi sukienkami babci Macieja Michalskiego. Budżet filmu został określony jako „symboliczny”, grający w nim aktorzy zrezygnowali z honorariów, ale mieli zagwarantowany udział w zyskach. W powstanie filmu autor Maciej Michalski oraz producent Jakub Michalski (prywatnie brat reżysera) zainwestowali własne oszczędności.
Fabuła.
„Na urodzinach Zofii przenosimy się w świat polskiej wsi z lat osiemdziesiątych. Urodziny te są wielką ucztą smaków, kolorów, ludzi tamtego czasu, ale przede wszystkim oczekiwaniem na przyjazd Amelii i Tadeusza - córki i męża mieszkających od 10 lat w Kanadzie. Niespodziewanie Amelia przyjeżdża sama. Przenosząc się w przeszłość poznajemy prawdziwe powody jej wyjazdu i Kanadę daleką od wymarzonego ideału całej rodziny. Brutalna prawda o ojcu i niej samej ukrywana jest przed Zofią do ostatniego momentu, a to tylko początek zawiłych historii rodzinnych”.
Obsada.
Na podstawie materiału źródłowego.
Wydanie i odbiór.
Film trafił do dystrybucji kinowej w Polsce 1 lutego 2013 przez Tongariro Releasing. Produkcja zakwalifikowała się do Konkursu głównego o 27. Tarnowską Nagrodę Filmową oraz do Konkursu pełnometrażowych debiutów fabularnych 32. Koszalińskiego Festiwalu Debiutów Filmowych „Młodzi i Film”.
W swojej recenzji Tomasz Raczek pisał, że „"Kanadyjskie sukienki" to opowieść, która łączy w sobie obyczajową panoramę wiejskiego życia subtelnie mieszając tonację "Bożej podszewki" i "Nie ma mocnych" z nieco łzawą nostalgią chwytającej za serce piosenki "Mein jidische Mame". (...) To zaskakujące, że tak bogatej palety możliwości aktorskich Anny Seniuk tak długo nie wykorzystywał robiony za solidne pieniądze «polski film dotowany». (...) Przy wszystkich ograniczeniach prywatnego filmu niezależnego, brakach technicznych i elementach które dałoby się poprawić ta produkcja ma do zaoferowania polskiej kulturze coś istotnego: aktorskie kreacje! Tuż za Anną Seniuk stoi tu cały rząd znakomitych aktorek, które zagrały role soczyste, łatwe do zapamiętania. (...) Od "Panien z Wilka" nie było u nas filmu, który stałby się okazją do takiego koncertu gry aktorek! Oglądając "Kanadyjskie sukienki" śmiałem się i wzruszałem, zapominając o mankamentach. I zastanawiałem, czy aby nie rodzi się na naszych oczach filmowy drugi obieg, trochę samozwańczy, nie nadzorowany przez urzędy podległe ministerstwu kultury, przekorny ale i pełen pokory wobec tych którzy są najskuteczniejszymi szafarzami naszych emocji – aktorów. W czasach PRL-u pojęcie «drugi obieg» oznaczało «szlachetnie i uczciwie». Dzisiaj też”.
Z kolei Urszula Lipińska w nieprzychylnej recenzji na łamach portalu Stopklatka oceniła, że film daje „efekt wymęczonego, z trudem dopiętego i skromnego w każdym jego aspekcie”. Krytyczną recenzję opublikowała również Joanna Ostrowska na łamach Czasu Kultury: „Wielkie aspiracje, efekt daleki od oczekiwanego”. Darek Kuźma na łamach Onetu stwierdził z kolei: „"Kanadyjskie sukienki" (...) zamieniają pomysł wyjściowy, czyli opowiedzenie w słodko-gorzkiej tonacji o ludziach zamkniętych w swoich własnych małych światkach (zarówno w Polsce, jak i Kanadzie), w dziwaczną, kameralną psychodramę, która jest tyleż inteligentna i przewrotna, co naciągana i koszmarna”.

</doc>
<doc id="5220375" url="https://pl.wikipedia.org/wiki?curid=5220375" title="Aulacomerus padeus">
Aulacomerus padeus

Aulacomerus padeus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano Gujanę Francuską. Holotypem była samica.
Zasięg występowania.
Ameryka Południowa. Znany z Boliwii, Brazylii oraz Gujany Francuskiej.

</doc>
<doc id="5220379" url="https://pl.wikipedia.org/wiki?curid=5220379" title="Marjino (ujednoznacznienie)">
Marjino (ujednoznacznienie)



</doc>
<doc id="5220381" url="https://pl.wikipedia.org/wiki?curid=5220381" title="Wirkowice (wieś)">
Wirkowice (wieś)

Wirkowice – dawna wieś w Polsce, w ówczesnym województwie lubelskim, w 1970 podzielona na Wirkowice Pierwsze i Wirkowice Drugie.
W latach 1954–1961 miejscowość należała do gromady Wirkowice – 1 stycznia 1962 gromadę zniesiono, następnie do gromady Tarzymiechy, która przetrwała do końca 1972 roku, czyli do kolejnej reformy gminnej.

</doc>
<doc id="5220384" url="https://pl.wikipedia.org/wiki?curid=5220384" title="Rewolucja Klocowa">
Rewolucja Klocowa

Rewolucja klocowa () – powstanie, które wybuchło 17 sierpnia 1990 r. na obszarach środkowej Chorwacji zamieszkiwanych głównie przez etnicznych Serbów. Było to jedno z wydarzeń, które zapoczątkowało rok pełen spięć i starć, który doprowadził w końcu do wybuchu wojny w Chorwacji i ogłoszenia przez nią niepodległości.
Blokady.
Miejscowi Serbowie, kierowani w główniej mierze przez Milana Babicia i Milana Marticia, ogłosili powstanie w sierpniu 1990 r. Serbskiego Autonomicznego Obwodu Kninskej Krajiny i rozpoczęli blokady dróg łączących Dalmację z resztą Chorwacji. Blokady zostały w większości wykonane z kloców drewna wziętych prosto ze ściętych drzew z pobliskich lasów, dlatego wydarzenie zostało nazwane „Rewolucją Klocową”. Organizatorzy byli także uzbrojeni w nielegalną broń dostarczoną im przez Marticia. .
Zbuntowana ludność ogłosiła niedługo potem, że są „terroryzowani przez chorwacki rząd” i walczą o więcej praw kulturalnych, językowych i oświatowych dla serbskiej mniejszości w Chorwacji. Wkrótce serbska gazeta „Večernje Novosti” napisała, że „2 miliony Serbów jest gotowych do walki w Chorwacji”. Zachodni dyplomaci byli coraz bardziej zaniepokojeni gorącymi nastrojami w Jugosławii, przy okazji mówiąc o tym, że serbskie media starają się specjalnie podgrzewać emocje. Chorwacki rząd zareagował na te doniesienia ogłaszając, że o wszystkim wcześniej wiedzieli.
W czasie powstania dochodziło do potyczek serbskich ochotników z chorwacką policją. Nocą z 22 na 23 listopada 1990 r. na wzgórzu w pobliżu Obrovaca ostrzelano chorwacki radiowóz i jeden z policjantów, 27-letni Goran Alavanja, Serb z pochodzenia, zmarł z powodu odniesienia 7 ran postrzałowych. Ponadto w tym incydencie uczestniczyło też trzech innych policjantów serbskiej narodowości, którzy zostali podobno zastrzeleni przez rebeliantów, ale ta sprawa nigdy nie została w pełni wyjaśniona. .
Rezultat.
21 grudnia 1990 r. gminy Knin, Benkovac, Vojnić, Obrovac, Gračac, Dvor i Kostajnica zgłosiły akces do Serbskiego Obwodu Autonomicznego Krajiny, stając się przy tym pierwszym już oficjalnie zbuntowanym regionem na terenie Chorwacji. Od sierpnia 1990 do kwietnia 1991 roku doszło do ponad 200 zbrojnych incydentów z udziałem serbskich rebeliantów i chorwackiej policji.

</doc>
<doc id="5220385" url="https://pl.wikipedia.org/wiki?curid=5220385" title="Aulacomerus pullus">
Aulacomerus pullus

Aulacomerus pullus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano miasto Oran w Argentynie. Holotypem była samica.
Zasięg występowania.
Ameryka Południowa. Znany jedynie z płn.-zach. Argentyny z prowincji Salta.

</doc>
<doc id="5220386" url="https://pl.wikipedia.org/wiki?curid=5220386" title="Peter Wright (darter)">
Peter Wright (darter)

Peter Wright (ur. 10 marca 1970 roku w Livingston w Szkocji) – szkocki darter, dwukrotny zwycięzca turnieju PDC World Darts Championship w latach 2020 oraz 2022. Zajmuje aktualnie pierwsze miejsce w rankingu PDC Order of Merit. Zwycięzca 11 telewizyjnych turniejów w PDC. Ukończył partię dziewiątą lotką w PDC grając mecz z Darylem Gurneyem w turnieju Premier League.
Początki kariery.
Szkot zaczynał jako 24-latek w organizacji BDO. Rozegrał mecz w pierwszej rundzie w BDO World Darts Championship w 1995. Wówczas uległ 1-3 z Richiem Burnettem. Rzucał w BDO do 2004 po czym opuścił organizację i dołączył do PDC. Wziął udział w UK Open w 2005 jednak nie odniósł większego sukcesu. 
Osobowość sceniczna.
Wright jest znany z posiadania kolorowych włosów, których kolor regularnie zmienia, zazwyczaj co mecz. W tym pomaga mu jego żona Joanne. Szkot również często wychodzi na scenę w różnych strojach, np. za Grincha z filmu .

</doc>
<doc id="5220389" url="https://pl.wikipedia.org/wiki?curid=5220389" title="Ikona (obraz sakralny)">
Ikona (obraz sakralny)



</doc>
<doc id="5220390" url="https://pl.wikipedia.org/wiki?curid=5220390" title="Ikona (album)">
Ikona (album)



</doc>
<doc id="5220391" url="https://pl.wikipedia.org/wiki?curid=5220391" title="Aulacomerus quivus">
Aulacomerus quivus

Aulacomerus quivus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano miejscowość Villa Nougués w argentyńskiej prowincji Tucumán na wysokości 1250 m n.p.m. Holotypem była samica.
Zasięg występowania.
Ameryka Południowa. Znany jedynie z płn.-zach. Argentyny z prowincji Tucumán.

</doc>
<doc id="5220400" url="https://pl.wikipedia.org/wiki?curid=5220400" title="Lubień Wielki (stacja kolejowa)">
Lubień Wielki (stacja kolejowa)

Lubień Wielki (, ) – stacja kolejowa w miejscowości Lubień Wielki, w rejonie lwowskim, w obwodzie lwowskim, na Ukrainie.
Stacja istniała przed II wojną światową. Ukraińska nazwa stacji różni się od ukraińskojęzycznej nazwy miejscowości zapisem, jak i zachowaniem przedwojennego, polskiego szyku (miejscowość Lubień Wielki po ukraińsku zapisuje się Великий Любінь (trb. "Wełykyj Lubiń"), zaś nazwę stacji Любень-Великий (trb. "Lubeń-Wełykyj")

</doc>
<doc id="5220401" url="https://pl.wikipedia.org/wiki?curid=5220401" title="Ralph Solecki">
Ralph Solecki

Ralph Solecki (ur. 15 października 1917 w Brooklynie, Nowy Jork, zm. 20 marca 2019 w Livingston, New Jersey) — archeolog amerykański, odkrywca śladów funeralnej kultury neandertalskiej.
Życiorys.
Pochodził z rodziny polskich emigrantów. Jego ojciec, Casimir Solecki był brokerem ubezpieczeniowym, matka Mary (z domu Tarnowska) opiekowała się domem rodzinnym. Urodził się jako "Stefan Rafael", jednak całe dorosłe życie posługiwał się imieniem "Ralph". Jego żona Rose Solecki (nazwisko panieńskie Muriel Lilien), także była znanym archeologiem. Mieli dwóch synów, William jest geografem, John pracownikiem UNHCR. W 1942 roku uzyskał tytuł bakałarza (BS) na City College miasta Nowy Jork. 
Działalność.
Archeologią zainteresował się jeszcze jako dziecko pod wpływem doniesień o odkryciu przez Howarda Cartera grobowca Tutanchamona. Po przeprowadzce rodziny do Cutchogue na Long Island, rozpoczął ze swym przyjacielem Stanleyem Wisniewskim amatorskie poszukiwania archeologiczne śladów pozostawionych przez rdzennych Amerykanów. W 1936 odkryli resztki fortu z 1630 roku. Od 1942 do 1945 służył w wojsku walcząc w Europie. Po wojnie wykorzystując kartę weterana na bazie badań fortu uzyskał tytuł magistra (MS) w 1946-48 na Uniwersytecie Columbia. Później prowadził wykopaliska na Alasce.
Od 1959 do 1988 był profesorem Uniwersytetu Columbia. Najbardziej znany jest z prowadzonych w latach 1951–1965 pionierskich wykopalisk w neandertalskiej jaskini Szanidar w irackim Kurdystanie, gdzie odkrył m.in. w pochówkach neandertalskich sprzed ok. 50 tys. lat ślady wskazujące na obrzędy pogrzebowe. Dzięki analizie pyłków zgromadzonych w odkrytym grobie wywnioskował, że zmarły został pochowany na łożu z kwiatów. Odkrycie i jego udokumentowanie przez Soleckiego pozwoliło na zerwanie z dominującym wcześniej stereotypem prymitywnego neandertalczyka. Zwieńczeniem prac w Szanigar jest książka napisana na emeryturze przez małżeństwo razem z Anagnostisem P. Agelarakisem.
Zajmował się także rozwojem archeologia lotniczej i interpretacji zebranych w ten sposób zbiorów.
Upamiętnienie.
Od 2009 roku "Center for Archeology" Uniwersytetu Columbia nadaje młodym archeologom nagrodę imienia jego i żony, "The Ralph and Rose Solecki Award". Ich zbiory zostały przekazane Smithsonian Institution.

</doc>
<doc id="5220404" url="https://pl.wikipedia.org/wiki?curid=5220404" title="Sinan Kurt (ur. 1995)">
Sinan Kurt (ur. 1995)

Sinan Kurt (ur. 2 marca 1995 w Moers) – niemiecki piłkarz tureckiego pochodzenia, występujący na pozycji środkowego pomocnika w tureckim klubie Adana Demirspor.

</doc>
<doc id="5220415" url="https://pl.wikipedia.org/wiki?curid=5220415" title="Kaczy Dziób">
Kaczy Dziób

Kaczy Dziób – turniczka wznosząca się w Pustej Grani oddzielającej Dolinę Ciężką od Doliny Kaczej w słowackich Tatrach Wysokich. W grani tej między północno-wschodnim końcem Galerii Gankowej a Przełączką pod Kaczą Turnią jest kilka turniczek i stromych uskoków. Najwybitniejszy jest Kaczy Dziób wznoszący się po południowej stronie tej przełączki i od górnej części grani oddzielony Kaczą Szczerbiną.
Kaczy Dziób ma dwa wierzchołki o tej samej wysokości. Pomiędzy nimi jest wcięta w grań na dwa metry szczerbina. Wierzchołek północny to kilkumetrowej długości koń skalny, południowy to wąska płetwa, w której niedawno nastąpił obryw. Ku południowemu wschodowi z Kaczego Dziobu opada strome żebro rozdzielające dwie odnogi Rynny Szczepańskich. Jest ono ważne dla taterników, gdyż prowadzi przez nie perć na Galerię Gankową. W dolnej części żebra wznosi się wybitna turniczka zbudowana z ciemnych skał. Po obydwu stronach tego żebra w Rynnie Szczepańskich zaklinowane wielkie skały utworzyły przewieszone nyże.
Przez Kaczy Dziób prowadzi droga wspinaczkowa "Ściśle północną granią". Pierwsze przejście: Alfred Grosz i Imre Teschler 31 sierpnia 1913 r. Nie wiadomo jednak jak ściśle szli granią i czy zdobyli Kaczy Dziób. Pierwsze pewne przejście ściśle granią (a więc także zdobycie Kaczego Dziobu): Rafał Kubacki i Kazimierz Liszka 2 września 2009 r. Ocenili trudność miejscami na III w skali tatrzańskiej. Prawdopodobnie ściśle granią chodzono także wcześniej, ale brak o tym informacji.
Nazwę turniczce nadał Władysław Cywiński w 16 tomie przewodnika "Tatry. Przewodnik szczegółowy. Ganek". Podaje, że podobnie jak inne utworzone przez siebie nazwy, konsultował ją z gronem najbliższych taterników. Nazwą nawiązał do Doliny Kaczej i kształtu turni, która z pewnych miejsc wygląda jak rozwarty dziób ptaka.

</doc>
<doc id="5220419" url="https://pl.wikipedia.org/wiki?curid=5220419" title="Kacza Szczerbina">
Kacza Szczerbina

Kacza Szczerbina – niewielka przełączka znajdująca się w Pustej Grani, odchodzącej na północ od Galerii Gankowej w słowackiej części Tatr Wysokich i oddzielająca górną część tej grani od Kaczego Dziobu. Ku południowemu wschodowi z Kaczej Szczerbiny do Rynny Szczepańskich w Dolinie Kaczej opada żlebek. Ku północnemu zachodowi do Doliny Ciężkiej ze szczerbiny opada skalisto-trawiasty żlebek z niewielkimi progami. Dochodzi on do płytowego zachodu w lewej części ściany Galerii Gankowej. Poniżej zachodu bardzo urwisty żlebek uchodzi na piargi zaraz po prawej stronie wylotu komina opadającego z Przełączki pod Kaczą Turnią.
Nazwę przełączce nadał Władysław Cywiński w 16 tomie przewodnika "Tatry. Przewodnik szczegółowy. Ganek". Podaje, że podobnie jak inne utworzone przez siebie nazwy, konsultował ją z gronem najbliższych taterników. Nazwą nawiązał do Doliny Kaczej.

</doc>
<doc id="5220425" url="https://pl.wikipedia.org/wiki?curid=5220425" title="Estakada Gądowianka">
Estakada Gądowianka



</doc>
<doc id="5220428" url="https://pl.wikipedia.org/wiki?curid=5220428" title="Encyklopedia powszechna kieszonkowa">
Encyklopedia powszechna kieszonkowa

Encyklopedia powszechna kieszonkowa – jednotomowa, polska encyklopedia ogólna, która została wydana w latach 1887–1891 w Warszawie przez Wydawnictwo Jana Noskowskiego.
Opis.
Pełny dziewiętnastowieczny tytuł wydawnictwa brzmiał "Encyklopedya powszechna kieszonkowa wraz ze słownikiem wyrazów obcych w języku polskim używanych". Wychodziła w zeszytach zszywanych później w jeden tom. Zawiera 2044 strony oraz 52 tablice z czarno-białymi ilustracjami, schematami i rysunkami. Jej treść została ocenzurowana przez carski urząd. Format 10×15 cm.

</doc>
<doc id="5220432" url="https://pl.wikipedia.org/wiki?curid=5220432" title="Jaroslav Holman">
Jaroslav Holman

Jaroslav Holman (ur. 25 czerwca 1931 w Žamberku) – czeski entomolog, specjalizujący się w afidologii.
W latach 1949–1951 studiował na Wydziale Nauk Przyrodniczych Uniwersytetu Karola w Pradze. Studia kontynuował w latach 1951–1956 na Uniwersytecie Moskiewskim. W 1959 roku został badaczem w Instytucie Entomologii Czechosłowackiej Akademia Nauk, najpierw w Pradze, a od 1984 roku w Czeskich Budziejowicach. Pracował m.in. w Laboratorium Afidologii tegoż instytutu.
Holman jest autorem ponad 80 publikacji naukowych. Koncentrują się one na taksonomii, ekologii i biologii rozwoju mszyc. Opisał ponad 100 nowych dla nauki gatunków. W 1974 roku opublikował monografię mszyc Kuby ("Los áfidos de Cuba"). Należał m.in. do Polskiej Sekcji Afidologicznej. Wspólnie z Henrykiem Szelęgiewiczem i Georgijem Szaposznikowem zaproponował zwołanie Międzynarodowego Sympozjum Afidologicznego w Polsce, którego skutkiem było powstanie Międzynarodowego Stowarzyszenia Afidologów.

</doc>
<doc id="5220433" url="https://pl.wikipedia.org/wiki?curid=5220433" title="Wang Meng (pisarz)">
Wang Meng (pisarz)

Wang Meng (; ur. 15 października 1934) – chiński pisarz, w latach 1986–1989 minister kultury ChRL.
Życiorys.
Pochodzi z Nanpi w prowincji Hebei, był synem profesora filozofii. Od 1948 roku był członkiem Ligi Młodzieży Komunistycznej. Zadebiutował w 1953 roku nowelą "Qingchun wansui". Kontrowersje wywołała wydana w 1956 roku powieść "Zuzhibu laile ge nianqing ren", w której w krytyczny sposób przedstawił środowisko komunistów, przeciwstawiając idealistycznych młodych działaczy zbiurokratyzowanym władzom partyjnym. W 1958 roku, w trakcie Kampanii przeciw prawicowcom, został z jej powodu poddany krytyce, wyrzucony z partii i zesłany do przymusowej pracy na wsi w regionie Xinjiang. Na zesłaniu spędził prawie 20 lat, pozbawiony możliwości publikowania. Nauczył się wówczas języka ujgurskiego. Dopiero w 1979 roku został zrehabilitowany i ponownie przyjęty do KPCh. Opublikował wówczas pierwszą po latach milczenia nowelę, "Hudie", częściowo opartą na wątkach autobiograficznych. W następnych latach został wiceprzewodniczącym chińskiego PEN Clubu (1982) oraz wiceprzewodniczącym Ogólnochińskiego Stowarzyszenia Pisarzy (1983). W latach 1983–1986 był redaktorem naczelnym czasopisma literackiego "Renmin wenxue". 
Od 1982 do 1992 roku zasiadał w Komitecie Centralnym Komunistycznej Partii Chin. W latach 1986–1989 pełnił urząd ministra kultury. Po wydarzeniach na placu Tian’anmen, w trakcie których sprzeciwił się użyciu wojska wobec protestujących, został usunięty ze stanowiska. W 1989 roku pekińskie wydawnictwo Foreign Languages Press wydało dwutomowy wybór pism Menga w przekładzie na język angielski pt. "Selected Works of Wang Meng". W 1993 roku ukazały się jego dzieła zebrane pt. "Wang Meng wenji" w 10 tomach.

</doc>
<doc id="5220434" url="https://pl.wikipedia.org/wiki?curid=5220434" title="Aulacomerus ratinus">
Aulacomerus ratinus

Aulacomerus ratinus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano peruwiańskie miasto Tingo María. Holotypem była samica.
Zasięg występowania.
Ameryka Południowa. Znany jedynie z Peru.

</doc>
<doc id="5220437" url="https://pl.wikipedia.org/wiki?curid=5220437" title="Rynna Szczepańskich">
Rynna Szczepańskich

Rynna Szczepańskich () – olbrzymia depresja w masywie Ganku w słowackich Tatrach Wysokich. Opada z Pośredniej Gankowej Przełączki do Doliny Kaczej i ma kilka odgałęzień. Jej nazwę wprowadził Witold Henryk Paryski. Według Władysława Cywińskiego jest ona nietrafna, nawiązuje bowiem do nazwisk taterników A. Szczepańskiego i J.A. Szczepańskiego, tymczasem w środkowej części tej depresji w 1921 r. był Mieczysław Świerz, zaś Szczepańscy szli tylko jego śladami 5 lat później. Ponadto jest nietrafna topograficznie; charakter rynny ma tylko w dolnej połowie i w górnej części odnóg. Z tego względu W. Cywiński w swoim przewodniku używa nazwy Żleb Świerza.
Całkowita deniwelacja Rynny Szczepańskich wynosi około 680 m. Około 100 m powyżej piargów Doliny Kaczej łączy się ona ze Żlebem Stanisławskiego tworząc głęboko wcięty komin o nazwie Rynna Birkenmajera. W wylocie tej rynny śnieg zalega często przez cały rok. Gdy w 2011 r. W. Cywiński pisał swój przewodnik, Rynna Szczepańskich była częściowo „dziewicza” – żaden taternik nie przeszedł jej w całości, chodzono tylko jej fragmentami.
Rynnę Szczepańskich w całości przechodzono tylko zimą, latem przechodzono poszczególne jej odcinki. W kolejności od dołu do góry są to:
Pierwsze przejście całej depresji za jednym razem: zespół Czerniecki-Didkowski-Waloszczyk 29 stycznia 1987 r. (od Rynny Birkenmajera na dole, przez cały Żleb Świerza, po wierzchołek Wielkiego Ganku).

</doc>
<doc id="5220438" url="https://pl.wikipedia.org/wiki?curid=5220438" title="Żleb Stanisławskiego">
Żleb Stanisławskiego



</doc>
<doc id="5220440" url="https://pl.wikipedia.org/wiki?curid=5220440" title="Biezobrazowo (rejon kurski)">
Biezobrazowo (rejon kurski)

Biezobrazowo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 6 km od centrum administracyjnego sielsowietu (Biesiedino), 17 km na wschód od centrum administracyjnego rejonu (Kursk), 6 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 59 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 47 osób.

</doc>
<doc id="5220441" url="https://pl.wikipedia.org/wiki?curid=5220441" title="Biezobrazowo">
Biezobrazowo

Biezobrazowo () – nazwa toponimów w Rosji

</doc>
<doc id="5220442" url="https://pl.wikipedia.org/wiki?curid=5220442" title="Żleb Świerza">
Żleb Świerza



</doc>
<doc id="5220443" url="https://pl.wikipedia.org/wiki?curid=5220443" title="Aulacomerus retusicornis">
Aulacomerus retusicornis

Aulacomerus retusicornis – gatunek błonkówki z rodziny "Pergidae".
Taksonomia.
Gatunek ten został opisany w 1900 przez Friedricha Konowa pod nazwą "Loboceros retusicornis". Jako miejsce typowe podano Peru. Lektotypem, wyznaczonym przez Davida Smitha, była samica. W 1906 ten sam autor opisał ten sam gatunek pod nazwami "Loboceros trinotatus" (miej.typ. brazylijskie miasto Oiapoque, holotypem była samica), oraz "Loboceros binotatus" (miej. typ. brazylijskie miasto Óbidos, syntypem była samica). W 1990 roku David Smith zsynonimizował wszystkie te nazwy i przeniósł ten takson do rodzaju "Aulacomerus".
Zasięg występowania.
Ameryka Południowa. Znany z płn. Brazylii (stany Amapá i Pará), Peru oraz Surinamu.

</doc>
<doc id="5220454" url="https://pl.wikipedia.org/wiki?curid=5220454" title="Rafał Mikusiński">
Rafał Mikusiński

Rafał Andrzej Mikusiński (ur. 8 września 1971 w Warszawie) – polski menedżer i urzędnik państwowy, od 2019 zastępca przewodniczącego Komisji Nadzoru Finansowego.
Życiorys.
Absolwent Wydziału Organizacji i Zarządzania Uniwersytetu Warszawskiego (1999). Uzyskał licencję maklera papierów wartościowych, ukończył kursy z doradztwa inwestycyjnego, analizy papierów wartościowych oraz przygotowujący do egzaminu na Chartered Financial Analyst. Od 1991 pracował nad rynkiem kapitałowym, pracował w biurze maklerskim, jako specjalista ds. inwestycji własnych oraz portfeli ubezpieczeniowych. Od 1999 związany był Amplico PTE, gdzie obejmował stanowiska dyrektora działu inwestycji, członka i prezesa zarządu (po przekształceniu w Amplico MetLife, a następnie MetLife). Następnie w ramach grupy MetLife odpowiadał za inwestycje w Polsce i Europie Środkowo-Wschodniej, zasiadał także w radach nadzorczych powiązanych z nią spółek.
11 marca 2019 został powołany przez premiera Mateusza Morawieckiego na stanowisko zastępcy przewodniczącego Komisji Nadzoru Finansowego (w miejsce Marcina Pachuckiego).

</doc>
<doc id="5220484" url="https://pl.wikipedia.org/wiki?curid=5220484" title="1-je Piskłowo">
1-je Piskłowo

1-je Piskłowo, także Pierwoje Piskłowo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu) i jej lewym dopływem Łazwiert, 8 km od centrum administracyjnego sielsowietu (Biesiedino), 21 km na wschód od centrum administracyjnego rejonu (Kursk), 7 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 96 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 118 osób.

</doc>
<doc id="5220499" url="https://pl.wikipedia.org/wiki?curid=5220499" title="K-Vision">
K-Vision

K-Vision (PT Digital Vision Nusantara) – indonezyjski dostawca telewizji satelitarnej.
Platforma została uruchomiona w 2014 roku. W latach 2014–2018 należała do koncernu Kompas Gramedia. W 2019 r. przeszła w ręce MNC Vision Networks.
Jest to jeden z głównych dostawców płatnej telewizji w Indonezji. Na początku 2021 r. platforma obsługiwała ponad 5,3 mln abonentów.
Platforma działa z satelity Palapa D (113,0°E), w paśmie C, a sygnał koduje w systemach Conax i Neotion SHL.

</doc>
<doc id="5220501" url="https://pl.wikipedia.org/wiki?curid=5220501" title="Groovia TV">
Groovia TV



</doc>
<doc id="5220506" url="https://pl.wikipedia.org/wiki?curid=5220506" title="Advanced Info Service">
Advanced Info Service

Advanced Info Service Public Company Limited (AIS) – tajlandzki operator telefonii komórkowej. Przedsiębiorstwo zostało założone w 1986 roku.

</doc>
<doc id="5220507" url="https://pl.wikipedia.org/wiki?curid=5220507" title="Zef Mirdita">
Zef Mirdita

Zef Midrita (ur. 13 marca 1936 w Prizrenie, zm. 4 kwietnia 2016 w Zagrzebiu) – kosowski historyk i albanista. Był autorem sześciu książek i około 100 prac naukowych.
Życiorys.
Zef Mirdita pochodził z patriotycznej rodziny. Ukończył studia filozoficzne w 1965 roku na Uniwersytecie w Zagrzebiu. Następnego roku wrócił do Prizrenu, gdzie pracował jako nauczyciel historii i socjologii w jednej ze szkół średniej w tym mieście, jednocześnie wykładał historię i albanistykę w języku albańskim i serbskim na Uniwersytecie w Prisztinie.
W 1973 roku otrzymał tytuł doktora nauk historycznych na Uniwersytecie w Zagrzebiu, w tym samym roku otrzymał tytuł docenta w dziedzinie historii.
W 1964 roku specjalizował się w dziedzinie historii starożytnej na Uniwersytecie „La Sapienza”, kolejne dwie specjalizacje z tego zakresu ukończył w 1977 w Heidelbergu i w 1992 w Monachium.
W latach 1980-1990 był członkiem Jugosłowiańskiego Krajowego Komitetu ds. Bałkanistyki.
W 1993 roku z powodów politycznych opuścił Kosowo i przeniósł się do Zagrzebia, gdzie do 1997 roku pracował w chorwackim Instytucie Historii. Następnie rozpoczął pracę na Wydziale Pedagogicznym Uniwersytetu w Osijeku, gdzie wykładał historię starożytną.

</doc>
<doc id="5220510" url="https://pl.wikipedia.org/wiki?curid=5220510" title="Katedra św. Mateusza w Salerno">
Katedra św. Mateusza w Salerno

Katedra św. Mateusza w Salerno – rzymskokatolicki kościół, główna świątynia w Salerno, na południu Włoch, dedykowana świętemu Mateuszowi Ewangeliście, którego relikwie znajdują się w tamtejszej krypcie.

</doc>
<doc id="5220513" url="https://pl.wikipedia.org/wiki?curid=5220513" title="SS Archimedes">
SS Archimedes

SS Archimedes – brytyjski parowiec poruszany śrubą napędową zbudowany w 1838 roku.
Autorem projektu statku był konstruktor Francis Pettit Smith. Jego pojemność wynosiła brutto 237 RT. Parowiec osiągał prędkość 9,75 węzła. W 1840 roku jednostka przepłynęła Atlantyk.

</doc>
<doc id="5220514" url="https://pl.wikipedia.org/wiki?curid=5220514" title="Trubieckoj">
Trubieckoj



</doc>
<doc id="5220515" url="https://pl.wikipedia.org/wiki?curid=5220515" title="Melfest 2022">
Melfest 2022



</doc>
<doc id="5220516" url="https://pl.wikipedia.org/wiki?curid=5220516" title="Mello 2022">
Mello 2022



</doc>
<doc id="5220517" url="https://pl.wikipedia.org/wiki?curid=5220517" title="2-je Piskłowo">
2-je Piskłowo

2-je Piskłowo, także Wtoroje Piskłowo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 9 km od centrum administracyjnego sielsowietu (Biesiedino), 22 km na wschód od centrum administracyjnego rejonu (Kursk), 8,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 14 osób.

</doc>
<doc id="5220519" url="https://pl.wikipedia.org/wiki?curid=5220519" title="Joël Ayayi">
Joël Ayayi

Joël Ayayi (ur. 5 marca 2000 w Bordeaux) – francuski koszykarz, benińskiego pochodzenia, występujący na pozycji rzucającego obrońcy.
W 2021 reprezentował Los Angeles Lakers podczas rozgrywek letniej ligi NBA.
8 marca 2022 został zwolniony przez Washington Wizards.

</doc>
<doc id="5220522" url="https://pl.wikipedia.org/wiki?curid=5220522" title="Kościół św. Andrzeja Apostoła w Brudzawach">
Kościół św. Andrzeja Apostoła w Brudzawach

Kościół świętego Andrzeja Apostoła w Brudzawach – rzymskokatolicki kościół parafialny należący do parafii pod tym samym wezwaniem (dekanat Jabłonowo Pomorskie diecezji toruńskiej).
Świątynia została wzniesiona zapewne w pierwszej połowie XIV wieku. Po pożarze, który zniszczył kościół przed 1445 rokiem, zapewne podczas odbudowy w drugiej połowie XV wieku została zbudowana ceglana część wieży i szczyt wschodni. Nie można jednak wykluczyć, że wieża została wzniesiona wcześniej, ponieważ kształt blend w jej górnej partii wskazuje na początek drugiej ćwierci XIV wieku.
Budowa powstała w stylu gotyckim, jest murowana, zbudowana została z głazów granitowych w partii murów obwodowych i dolnej kondygnacji wieży oraz z cegły w części ośmiokątnej wieży. Również szczyt wschodni i półszczyt przy wieży został zbudowany z cegieł. Kościół ma formę salową z zakrystią od strony północnej i kruchtą od południowej. Kwadratowa wieża w wyższych kondygnacjach przechodzi w formę ośmiokątną. Część ta jest ozdobiona smukłymi, ostrołukowymi blendami, rozmieszczonymi po jednej w każdym boku ośmiokąta.

</doc>
<doc id="5220523" url="https://pl.wikipedia.org/wiki?curid=5220523" title="Horuszki">
Horuszki

Horuszki – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 14 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220525" url="https://pl.wikipedia.org/wiki?curid=5220525" title="1-je Krasnikowo">
1-je Krasnikowo

1-je Krasnikowo, także Pierwoje Krasnikowo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest nad Racią (prawy dopływ Sejmu), 1 km od centrum administracyjnego sielsowietu (Biesiedino), 12 km na wschód od centrum administracyjnego rejonu (Kursk), przy drodze federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 114 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 187 osób.

</doc>
<doc id="5220526" url="https://pl.wikipedia.org/wiki?curid=5220526" title="Drug-eluting stent">
Drug-eluting stent



</doc>
<doc id="5220528" url="https://pl.wikipedia.org/wiki?curid=5220528" title="Ignaciki">
Ignaciki

Ignaciki (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 137 osób, 69 było wyznania rzymskokatolickiego a 68 prawosławnego. Jednocześnie wszyscy mieszkańcy zadeklarowali polską przynależność narodową. Było tu 27 budynków mieszkalnych. W 1931 w 31 domach zamieszkiwało 150 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220530" url="https://pl.wikipedia.org/wiki?curid=5220530" title="Radosław Orchowicz">
Radosław Orchowicz

Radosław Orchowicz (ur. 21 stycznia 1970 w Wysokiej) – polski duchowny rzymskokatolicki, doktor nauk teologicznych, biskup pomocniczy gnieźnieński od 2022.
Życiorys.
Urodził się 21 stycznia 1970 w Wysokiej. Kształcił się w Liceum Ogólnokształcącym w Łobżenicy. W latach 1988–1994 odbył formację w Prymasowskim Wyższym Seminarium Duchownym w Gnieźnie. 21 maja 1994 został wyświęcony na prezbitera przez arcybiskupa metropolitę gnieźnieńskiego Henryka Muszyńskiego. W latach 1998–2002 pogłębiał wykształcenie na Podyplomowym Studium Teologii na Wydziale Teologicznym Uniwersytetu im. Adama Mickiewicza w Poznaniu. Tamże w 2009 na podstawie dysertacji "Opatrzność Boża wobec człowieka w ujęciu św. Bazylego Wielkiego", napisanej pod kierunkiem ks. prof. Bogdana Częsza, uzyskał doktorat z nauk teologicznych.
W latach 1994–1999 pracował jako wikariusz w parafii Świętej Trójcy w Strzelnie, a w latach 1999–2003 w parafii św. Wawrzyńca w Gnieźnie. Od 2003 do 2011 był diecezjalnym duszpasterzem młodzieży i pracownikiem wydziału katechetycznego kurii metropolitalnej w Gnieźnie. W 2011 został ustanowiony proboszczem parafii św. Józefa Oblubieńca NMP w Inowrocławiu. Objął funkcje kapelana Zakładu Karnego w Inowrocławiu i wicedziekana dekanatu Inowrocław II. Został również wizytatorem katechetycznym, a także wszedł w skład rady programowej archidiecezjalnego studium pastoralnego dla kapłanów oraz rady ekonomicznej seminarium duchownego.
26 stycznia 2022 papież Franciszek mianował go biskupem pomocniczym archidiecezji gnieźnieńskiej ze stolicą tytularną Surista. Święcenia biskupie przyjął 19 marca 2022 w archikatedrze gnieźnieńskiej. Głównym konsekratorem był arcybiskup metropolita gnieźnieński Wojciech Polak, a współkonsekratorami arcybiskup Salvatore Pennacchio, nuncjusz apostolski w Polsce, i biskup diecezjalny włocławski Krzysztof Wętkowski. Jako zawołanie biskupie przyjął słowa „Radujcie się w Panu”, pochodzące z "Listu do Filipian" (Flp 4,4). W 2022 został ustanowiony wikariuszem generalnym archidiecezji i z urzędu wszedł w skład rady kapłańskiej, ponadto został mianowany członkiem kolegium konsultorów i zastępcą przewodniczącego wydziału personalnego kurii gnieźnieńskiej. W tym samym roku został kanonikiem gremialnym Kapituły Prymasowskiej, w której objął urząd prepozyta.
W strukturach Konferencji Episkopatu Polski w 2022 został członkiem Rady ds. Duszpasterstwa Młodzieży.

</doc>
<doc id="5220532" url="https://pl.wikipedia.org/wiki?curid=5220532" title="Espingole">
Espingole

„Espingole” – nazwa noszona na przestrzeni dziejów przez kilka okrętów Marine nationale:

</doc>
<doc id="5220533" url="https://pl.wikipedia.org/wiki?curid=5220533" title="Kościół Chrystusa Sługi w Ełku">
Kościół Chrystusa Sługi w Ełku

Kościół Chrystusa Sługi w Ełku – rzymskokatolicki kościół parafialny należący do parafii pod tym samym wezwaniem (dekanat Ełk – Miłosierdzia Bożego diecezji ełckiej).
Budowa świątyni rozpoczęła się 11 października 1992 roku. W pasterkę, w dniu 24 grudnia 2001 roku, ks. biskup Edward Samsel pobłogosławił nową świątynię i odprawił w niej pierwszą mszę świętą. 29 października 2005 roku biskup ełcki Jerzy Mazur ustanowił świątynię Diecezjalnym Sanktuarium Miłosierdzia Bożego. Budowla została konsekrowana 16 września 2012 roku przez biskupa ełckiego Jerzego Mazura.
Jest to świątynia wzniesiona z czerwonej cegły, w stylu współczesnym. Posiada jedną wieżę zwieńczoną krzyżem. Budowlę nakrywa dach dwuspadowy, dwupoziomowy pokryty blachodachówką. We wnętrzu zostały wykonane malowidła o charakterystyce ikon w głównym ołtarzu. W centralnej części prezbiterium jest umieszczony obraz Jezusa Miłosiernego. W 2009 roku została namalowana i erygowana Droga Krzyżowa, później zostały wykonane z marmuru: ołtarz główny, ołtarze boczne, ambona i miejsce celebracji. Przed konsekracją świątyni została wykonana elewacja zewnętrzna oraz zostały namalowane ikony przy ołtarzach bocznych.

</doc>
<doc id="5220534" url="https://pl.wikipedia.org/wiki?curid=5220534" title="Wybory w 2022">
Wybory w 2022

Wybory w 2022 – lista wyborów i referendów na szczeblu krajowym, które zaplanowane zostały na 2022 rok w suwerennych państwach ("de iure" bądź "de facto") i ich terytoriach zależnych.

</doc>
<doc id="5220539" url="https://pl.wikipedia.org/wiki?curid=5220539" title="Yao Yilin">
Yao Yilin

Yao Yilin (; ur. 6 września 1917 w Hongkongu, zm. 11 grudnia 1994 w Pekinie) – chiński polityk komunistyczny i działacz państwowy.
Życiorys.
Pochodził z bogatej rodziny, osierocony w dzieciństwie przez ojca był wychowywany przez matkę. Ukończył studia chemiczne na Uniwersytecie Tsinghua w Pekinie. Podczas studiów związał się z ruchem lewicowym, w 1935 roku wstąpił do Komunistycznej Partii Chin. Działał w ruchu studenckim w Pekinie i Tianjinie, organizując demonstracje przeciwko dyktaturze Czang Kaj-szeka. Uczestnik wojny chińsko japońskiej (1937–1945), prowadził walkę partyzancką na terenie prowincji Hebei.
Od 1949 roku do 1955 roku piastował urząd wiceministra handlu, negocjował umowy gospodarcze ze Związkiem Radzieckim. W 1958 roku został członkiem Biura Finansów i Handlu przy Radzie Państwa, a w 1960 roku ministrem handlu. W czasie rewolucji kulturalnej poddany krytyce i potępiony jako członek „kliki Peng Zhena”. W 1973 roku wrócił do działalności politycznej, w 1977 roku został członkiem Komitetu Centralnego KPCh. W 1980 roku objął funkcję szefa Państwowej Komisji Planowania, a w 1985 roku został wybrany członkiem Stałego Biura Komitetu Politycznego KPCh. 
W latach 1979–1993 był wicepremierem Chińskiej Republiki Ludowej, od 1988 roku w randze pierwszego wicepremiera. Zaliczony do grona partyjnych konserwatystów, sprzeciwiał się reformom wolnorynkowym firmowanym przez Deng Xiaopinga. Był zwolennikiem zacieśnienia współpracy z ZSRR i w 1985 roku podpisał chińsko-radziecką umowę handlową. W trakcie wydarzeń na placu Tian’anmen w 1989 roku należał do grupy twardogłowych działaczy skupionych wokół premiera Li Penga, domagających się użycia siły wobec protestujących. 
Został pochowany wśród zasłużonych działaczy komunistycznych na pekińskim cmentarzu Babaoshan.

</doc>
<doc id="5220541" url="https://pl.wikipedia.org/wiki?curid=5220541" title="Jao I-lin">
Jao I-lin



</doc>
<doc id="5220546" url="https://pl.wikipedia.org/wiki?curid=5220546" title="Aulacomerus varicornis">
Aulacomerus varicornis

Aulacomerus varicornis – gatunek błonkówki z rodziny "Pergidae".
Taksonomia.
Gatunek ten został opisany w 1883 przez Petera Camerona pod nazwą "Loboceras klugii". Jako miejsce typowe podano górę Volcan de Chiriqui w Panamie na wysokości 1220–1830 m n.p.m. Syntypem była samica. W 1990 roku David Smith przeniósł go do rodzaju "Aulacomerus".
Zasięg występowania.
Ameryka Północna, znany z Meksyku i Panamy.

</doc>
<doc id="5220549" url="https://pl.wikipedia.org/wiki?curid=5220549" title="Fauconneau">
Fauconneau

„Fauconneau” – nazwa noszona na przestrzeni dziejów przez okręty Marine nationale:

</doc>
<doc id="5220552" url="https://pl.wikipedia.org/wiki?curid=5220552" title="Porzecze (przystanek kolejowy)">
Porzecze (przystanek kolejowy)

Porzecze (, ) – przystanek kolejowy w miejscowości Porzecze Zadwórne, w rejonie lwowskim, w obwodzie lwowskim, na Ukrainie.
Przystanek istniał przed II wojną światową.

</doc>
<doc id="5220553" url="https://pl.wikipedia.org/wiki?curid=5220553" title="Aulacomerus waquus">
Aulacomerus waquus

Aulacomerus waquus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano miejscowość Lozano w argentyńskiej prowincji Jujuy. Holotypem była samica.
Zasięg występowania.
Ameryka Południowa. Znany z płn.-zach. Argentyny z prowincji Jujuy i Salta.

</doc>
<doc id="5220554" url="https://pl.wikipedia.org/wiki?curid=5220554" title="Buca Arena">
Buca Arena

Buca Arena – stadion piłkarski w Izmirze, w Turcji. Został otwarty 18 stycznia 2009 roku. Może pomieścić 8810 widzów. Swoje spotkania rozgrywają na nim piłkarze klubu Bucaspor.
Pierwszy mecz na nowym stadionie Bursasporu miał miejsce 18 stycznia 2009 roku (na inaugurację gospodarze pokonali w spotkaniu ligowym Çorumspor 1:0). Początkowo pojemność stadionu wynosiła 6231 widzów. Po awansie Bursasporu do Süper Lig w 2010 roku trybuny rozbudowano do pojemności 8810 widzów.

</doc>
<doc id="5220557" url="https://pl.wikipedia.org/wiki?curid=5220557" title="Komarno (stacja kolejowa)">
Komarno (stacja kolejowa)

Komarno (, ) – stacja kolejowa w miejscowości Buczały, w rejonie lwowskim, w obwodzie lwowskim, na Ukrainie. Nazwa pochodzi od pobliskiego miasta Komarna.
Stacja istniała przed II wojną światową. Dawniej nosiła nazwę "Komarno-Buczały" (). 9 września 1939 Luftwaffe zbombardowało stojący na tej stacji pociąg Czerwonego Krzyża przewożący ewakuowaną ludność cywilną - żony i dzieci oficerów i podoficerów 70 Pułku Piechoty z Pleszewa. Niemcy zaatakowali dobrze oznaczony skład z niskiego pułapu i przy bezchmurnym niebie. W ataku zginęło 107 osób - 104 ofiar cywilnych i 3 żołnierzy

</doc>
<doc id="5220560" url="https://pl.wikipedia.org/wiki?curid=5220560" title="Jewgienij Trubieckoj">
Jewgienij Trubieckoj

Jewgienij Nikołajewicz Trubieckoj (Eugeniusz Trubieckoj, Eugeniusz Trubecki, , ur. 1863 w Moskwie, zm. 5 lutego 1920 w Noworosyjsku) – rosyjski filozof i działacz społeczny.
Życiorys.
Pochodził z kniaziowskiego rodu Trubieckich. Był bratem , bliskim przyjacielem i kontynuatorem Władimira Sołowjowa, rozwijając prawosławną filozofię religijną. Zdaniem Sławomira Mazurka, należy uznać Jewgienija Trubieckiego za poprzednika filozofii wszechjedności i ogniwo łączące ją z religijną metafizyką Sołowjowa. Zmarł na tyfus plamisty.

</doc>
<doc id="5220564" url="https://pl.wikipedia.org/wiki?curid=5220564" title="Janopol (rejon miorski)">
Janopol (rejon miorski)

Janopol – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach folwark prywatny zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 9 osób, 8 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 16 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220566" url="https://pl.wikipedia.org/wiki?curid=5220566" title="Kadam (góra)">
Kadam (góra)

Kadam – drugi co do wysokości w subregionie Karamoja o wysokości 3063 m n.p.m..

</doc>
<doc id="5220572" url="https://pl.wikipedia.org/wiki?curid=5220572" title="Xiao Caiyu">
Xiao Caiyu

Xiao Caiyu, w lit. jako Hsiao Tsai-Yu (ur. 25 lipca 1903 w Chiaonan, zm. 27 czerwca 1978 w Tiencinie) – chiński entomolog, specjalizujący się w hemipterologii.
Życiorys.
Urodził się w 1903 roku we wsi Chiaonan w chińskiej prowincji Szantung. W latach 1906–1913 uczęszczał do miejscowej szkoły podstawowej. Dzięki wsparciu finansowemu jednego z nauczycieli udał się do szkoły wyższej w Jinanie (ob. Shandong Shifang Daxue). Ukończył w 1925 roku. Następnie udał się na Beijing Shifang Daxue, gdzie mógł jednocześnie nauczać i kontynuować studia zaocznie. Uczelnię tę ukończył w 1931 roku ze stopniem bakałarza języka angielskiego. Potem przekierowany został na Wydział Biologii, gdzie czteroletni kurs ukończył w półtora roku. Następnie wrócił do Jinanu, gdzie nauczał w szkole średniej, a w 1935 roku został jej dyrektorem.
W 1936 roku wyjechał do Stanów. W latach 1936–1938 studiował na Oregon State College (ob. Oregon State University), gdzie pod kierunkiem entomologa Dona Carlosa Motego otrzymał tytuł magistra. W latach 1938–1941 studiował na Iowa State College (ob. Iowa State University), doktoryzując się pod kierunkiem hemipterologa Harry’ego Hazeltona Knighta. Nauczał potem na Oregon State College. W 1943 roku zatrudniony został jako entomolog w Biurze Medycyny i Chirurgii Departamentu Marynarki w Waszyngtonie. 
W 1946 roku wrócił do Chin i został zatrudniony na Wydziale Biologii Uniwersytetu Nankińskiego. Pracował tam aż do śmierci. Zmarł w 1978 roku na udar mózgu.
Praca naukowa.
Xiao jest autorem kilkudziesięciu publikacji naukowych. Dotyczą one głównie systematyki lądowych pluskwiaków różnoskrzydłych, w tym takich rodzin jak tasznikowate, wtykowate, zajadkowate, płaszczyńcowate, zażartkowate, korowcowate, tarczówkowate czy smukleńcowate. Opisał kilka nowych dla nauki rodzajów oraz ponad 400 nowych gatunków. Oprócz systematyki interesował się też entomologią medyczną i stosowaną, w tym biologicznymi metodami kontroli populacji gatunków szkodliwych.
Był członkiem Washington Entomological Society, zasiadał w radzie Entomological Society of China, a także był kierownikiem Muzeum Historii Naturalnej w Tiencinie.

</doc>
<doc id="5220574" url="https://pl.wikipedia.org/wiki?curid=5220574" title="Hsiao Tsai-Yu">
Hsiao Tsai-Yu



</doc>
<doc id="5220575" url="https://pl.wikipedia.org/wiki?curid=5220575" title="Janowo (sielsowiet Przebrodzie)">
Janowo (sielsowiet Przebrodzie)

Janowo (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory, a następnie w gminie Przebrodzie.
Według Powszechnego Spisu Ludności z 1921 roku zamieszkiwały tu 143 osoby, 12 było wyznania rzymskokatolickiego a 131 prawosławnego. Jednocześnie 77 mieszkańców zadeklarowało polską a 66 białoruską przynależność narodową. Było tu 31 budynków mieszkalnych. W 1931 w 29 domach zamieszkiwało 131 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220585" url="https://pl.wikipedia.org/wiki?curid=5220585" title="Kaciłowo">
Kaciłowo

Kaciłowo (; ) – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 124 osoby, 17 było wyznania rzymskokatolickiego a 107 prawosławnego. Jednocześnie 27 mieszkańców zadeklarowało polską a 97 białoruską przynależność narodową. Były tu 22 budynki mieszkalne. W 1931 w 24 domach zamieszkiwało 129 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220587" url="https://pl.wikipedia.org/wiki?curid=5220587" title="Aulacomerus xyntus">
Aulacomerus xyntus

Aulacomerus xyntus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano obszar położony ok 6 km (4 mile) na wsch. od meksykańskiego miasta Cuernavaca. Holotypem był samiec.
Zasięg występowania.
Ameryka Północna. Znany jedynie ze śr. Meksyku, ze stanu Morelos.

</doc>
<doc id="5220588" url="https://pl.wikipedia.org/wiki?curid=5220588" title="Aulacomerus yikasus">
Aulacomerus yikasus

Aulacomerus yikasus – gatunek błonkówki z rodziny "Pergidae".
Taksonomia.
Gatunek ten został opisany w 1990 przez Davida Smitha. Jako miejsce typowe podano obszar położony ok. 25 km (15 mil) na wschód od miejscowości El Palmito w meksykańskim stanie Sinaloa, na wysokości ok. 1500 m n.p.m. (5000 stóp). Holotypem był samiec.
Zasięg występowania.
Ameryka Północna. Znany jedynie z zach. Meksyku, ze stanu Sinaloa.

</doc>
<doc id="5220590" url="https://pl.wikipedia.org/wiki?curid=5220590" title="Framée">
Framée

„Framée” – nazwa noszona na przestrzeni dziejów przez okręty Marine nationale:

</doc>
<doc id="5220591" url="https://pl.wikipedia.org/wiki?curid=5220591" title="Dream On (singel Aerosmith)">
Dream On (singel Aerosmith)

Dream On – ballada rockowa zespołu Aerosmith, wydana w 1973 roku jako singel promujący album "Aerosmith".
Powstanie.
Autorem piosenki jest Steven Tyler, który z przerwami pisał ją przez sześć lat. Przełom w tworzeniu nastąpił z chwilą użycia instrumentu RMI. Utwór Tyler ukończył z pomocą pozostałych członków zespołu.
Treść.
Utwór określono jako reprezentujący gatunki hard rock, blues rock, AOR.
Tyler powiedział, że piosenka zachęca do tego, aby śnić, aż marzenia się spełnią. Muzyk dodał, że jest to jednocześnie dobre podsumowanie krytyki, z jaką spotkał się zespół po wydaniu swojego pierwszego albumu.
Wydanie i odbiór.
Po wydaniu albumu "Aerosmith" Columbia Records nie promowała go z uwagi na fakt, iż wytwórnia koncentrowała się na promocji albumu Bruce'a Springsteena, "Greetings from Asbury Park, N.J.". Zespół przekonał jednak Columbię do wydania „Dream On” na singlu. Wersja z singla nieco różniła się od wersji albumowej i była szczególnie chętnie grana w rozgłośni WRKO. Efektem było uzyskanie 59. miejsca na liście Hot 100.
W grudniu 1975 roku menedżer Aerosmith, David Krebs, po niepowodzeniu singla „You See Me Crying”, przekonał Columbia Records do ponownego wydania „Dream On” jako singla. Piosenka w 1976 roku dotarła do szóstego miejsca na liście Hot 100.
W 2021 roku piosenka zajęła 199. miejsce na liście utworów wszech czasów według „Rolling Stone”.
Covery i wykorzystanie.
Sample utworu wykorzystał Eminem w utworze „Sing for the Moment”. Covery piosenki nagrali m.in. Ronnie James Dio, Michael Angelo Batio i Anastacia. Piosenkę wykorzystano ponadto w filmie "Cud w Lake Placid" (2004), serialu "Glee" (2010, odc. „Dream On”), a także w reklamach: Buicka LaCrosse (2005), Adobe Photoshopa (2015), Skittles (2016), Walmart (2016) i Kii Stinger (2018).

</doc>
<doc id="5220593" url="https://pl.wikipedia.org/wiki?curid=5220593" title="Kamionka (sielsowiet Powiacie)">
Kamionka (sielsowiet Powiacie)

Kamionka – dawne zaścianki Kamionka I i Kamionka II. Tereny, na których leżały, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianki leżały w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 58 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 Kamionkę I w 1 domu zamieszkiwało 5 osób, a Kamionkę II w 1 domu zamieszkiwało 11 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220595" url="https://pl.wikipedia.org/wiki?curid=5220595" title="Karcze (rejon miorski)">
Karcze (rejon miorski)

Karcze – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220596" url="https://pl.wikipedia.org/wiki?curid=5220596" title="Dream On (utwór Aerosmith)">
Dream On (utwór Aerosmith)



</doc>
<doc id="5220602" url="https://pl.wikipedia.org/wiki?curid=5220602" title="Miroslav Bogosavac">
Miroslav Bogosavac

Miroslav Bogasavac (ser. Мирослав Богосавац; ur. 14 października 1996 w Sremskiej Mitrovicy) – serbski piłkarz grający na pozycji lewego obrońcy. Od 2020 jest piłkarzem klubu Achmat Grozny.
Kariera klubowa.
Swoją karierę piłkarską Bogasavac rozpoczynał w juniorach klubu FK Partizan. W 2013 roku został wypożyczony do grającego w Prvej lidze, FK Teleoptik. Następnie przez kolejne 2,5 roku był nadal wypożyczony do Teleoptika, w którym w sezonie 2013/2014 spadł do Srpskiej ligi. Na początku 2016 roku wrócił do Partizana i 25 lipca 2015 zadebiutował w jego barwach w wygranym 6:0 domowym meczu z FK Jagodina. W sezonie 2015/2016 wywalczył z Partizanem wicemistrzostwo Serbii oraz zdobył Puchar Serbii. Z kolei w sezonie 2016/2017 sięgnął z nim po dublet - mistrzostwo oraz puchar kraju.
Na początku 2017 roku Bogasavac przeszedł do klubu FK Čukarički. Swój debiut w nim zaliczył 25 lutego 2017 w zwycięskim 1:0 domowym spotkaniu z Napredakiem Kruševac. W Čukaričkim grał do końca 2019 roku.
W lutym 2020 Bogasavac został wypożyczony do Achmatu Grozny. Swój debiut w Achmacie zanotował 29 lutego 2020 w zremisowanym 1:1 domowym meczu z FK Rostów. W lipcu 2020 został wykupiony przez Achmat za kwotę pół miliona euro.
Kariera reprezentacyjna.
Bogosavac grał w młodzieżowych reprezentacjach Serbii na szczeblach U-19 i U-21. W reprezentacji Serbii zadebiutował 20 marca 2019 w zremisowanym 1:1 towarzyskim meczu z Niemcami, rozegranym w Wolfsburgu.

</doc>
<doc id="5220604" url="https://pl.wikipedia.org/wiki?curid=5220604" title="Karpaczowo (wieś)">
Karpaczowo (wieś)

Karpaczowo – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 56 osób, wszystkie były wyznania rzymskokatolickiego i zadeklarowały polską przynależność narodową. Było tu 10 budynków mieszkalnych. W 1931 w 14 domach zamieszkiwało 61 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220606" url="https://pl.wikipedia.org/wiki?curid=5220606" title="Julia Reda">
Julia Reda



</doc>
<doc id="5220607" url="https://pl.wikipedia.org/wiki?curid=5220607" title="Andeca">
Andeca

Andeca lub Audeca (Łac. "Audacer") (zm. 585) - ostatni niezależny od Wizygotów Swebski władca Galicji. Panował w latach 584 - 585. 
Życiorys.
Andeca reprezentował niezadowolenie szlachty Swebów z uległości wobec Wizygotów. Po śmierci swojego ojca, króla Miro w 583 r., król Eboryk uzgodnił porozumienie pokojowe z Leowigildem na warunkach, których szlachta swebska nie mogła zaakceptować. W 584 r. Andeca zbuntował się przeciwko Eborykowi, detronizując i wysyłając go do klasztoru. Po ślubie z matką dotychczasowego króla, Sisegundą, ogłosił się królem. Dało to pretekst do inwazji Leowigildowi. Tak opisywał te zdarzenia Jan z Biclar: ,Król Lewowigild zniszczył Galicję i pozbawił Andekę władzy; naród Swebów, jego bogactwa i ojczyzna stały się własnością króla Wizygotów i jedną z prowincji jego państwa". Po detronizacji uzurpatora, Leowigild zamknął Andekę w mieście Béjar, czyniąc go kapłanem. Zmarł w roku 585. Jego detronizacja zakończyła wieloletnie panowanie Swebów w Galicji.

</doc>
<doc id="5220608" url="https://pl.wikipedia.org/wiki?curid=5220608" title="Eugeniusz Trubieckoj">
Eugeniusz Trubieckoj



</doc>
<doc id="5220613" url="https://pl.wikipedia.org/wiki?curid=5220613" title="Brachycrus">
Brachycrus

 
Brachycrus – wymarły rodzaj kopalnego ssaka kopytnego należącego do rodziny Oreodontidae, występujący na terytorium dzisiejszej Ameryki Północnej i środkowej. Za sprawą swego wysoko wyspecjalizowanego wyglądu budzi skojarzenia z tapirem lub suhakiem.
Występowanie.
Skamieniałe szczątki rodzaju odnajdywano we Flint Creek, Montanie, formacji Split Rock, Wyoming, Nowy Meksyku, aż po Panamę..
Morfologia.
Budowa czaszki charakteryzuje się silnie skróconą, niemal trójkątną kością nosową. Nozdrza zewnętrzne są wąskie i niejako wydłużone, otoczone dobrze rozwiniętym grzebieniem, który stanowił kostny przyczep dla charakterystycznej trąby.
Ewolucja.
Główne kierunki ewolucji jakie obserwujemy w rodzaju to: stopniowe przesunięcie kości nosowych w kierunku potylicznym, sukcesywne wydłużanie nozdrzy, Dają się również zauważyć znaczące fluktuacje rozmiaru ciała, będące formą odpowiedzi na zmiany klimatyczne miocenu. Ich najbardziej dramatycznym przejawem są cykle powiększania, a następnie redukcji długości zębów P1-M3
Systematyka.
Etymologia.
"Brachycrus": "brakhus" „krótki”; „noga”.
Gatunki.
Rodzaj "Brachycrus" obejmował następujące gatunki:

</doc>
<doc id="5220621" url="https://pl.wikipedia.org/wiki?curid=5220621" title="Kopce (rejon miorski)">
Kopce (rejon miorski)

Kopce – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domach zamieszkiwało 9 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220622" url="https://pl.wikipedia.org/wiki?curid=5220622" title="Hache">
Hache

„Hache” – nazwa noszona na przestrzeni dziejów przez kilka okrętów Marine nationale:

</doc>
<doc id="5220624" url="https://pl.wikipedia.org/wiki?curid=5220624" title="Techniki licytacyjne na aukcjach dzieł sztuki">
Techniki licytacyjne na aukcjach dzieł sztuki

Techniki licytacyjne – techniki licytacyjne są to sposoby prowadzenia aukcji, którymi posługuje się aukcjoner. Aukcjoner to osoba, która prowadzi aukcje i musi przestrzegać ustalonego regulaminu sprzedaży. Tym, co łączy różne metody prowadzenia aukcji, jest zakup wystawionego na sprzedaż obiektu przez osobę, która zaproponuje najwyższą cenę zakupu. Należy mieć na uwadze, iż wylicytowana najwyższa oferta nie w każdym przypadku jest tożsama z finalną ceną zakupu obiektu. Cena, za którą obiekt zostanie sprzedany, jest determinowana albo przez wspomnianą najwyższą ofertę lub drugą po niej.
Systemy aukcyjne stosowane przez prowadzącego aukcje.
Aukcja angielska.
Aukcja angielska jest to aukcja polegająca na sukcesywnym podnoszeniu ceny licytowanego obiektu. Do tzw. ceny wywoławczej, czyli tej, która rozpoczyna licytację obiektu, ustalana jest wielkość postąpienia, która obowiązuje aż do momentu ustalenia ceny spod młotka. Postąpienie to procentowo albo liczbowo wyrażona różnica między wysokością kolejno po sobie następujący ofert cenowych. W ten sposób licytowany obiekt trafia do tego uczestnika aukcji, który składa najwyższą ofertę cenową to znaczy taką, na którą brak odpowiedzi ze trony innych kupujących. Oferty docierają do prowadzącego licytacje aukcjonera z różnych źródeł, np. bezpośrednio z sali aukcyjnej od osoby zainteresowanej nabyciem obiektu, przez internet lub telefon lub pośrednika osoby zainteresowanej kupnem, która aktualnie nie może fizycznie brać udziału w aukcji. Zaletą aukcji angielskiej jest możliwość stopniowego uzyskiwania informacji przez jej uczestników. Po pierwsze każdy z potencjalnych kupujących może kontrolować aktualnie licytowaną cenę. Po drugie wysokość ceny, przy których wycofują się kupujący, odzwierciedlają ich ewaluacje obiektu, czyli maksymalnej ceny, jaką są w stanie zapłacić za obiekt. Takiej możliwości nie daje żadna inna technika aukcyjna. W tym systemie osoba aukcjonera jest niezwykle ważna, ponieważ to on wpływa na zachowanie kupujących, jak i ostateczną cenę. Można zaobserwować wyraźnie widoczną konkurencję, co doprowadza do tego, że dzieło jest zakupione po zawyżonej cenie.
Aukcja holenderska.
Aukcja holenderska polega na stopniowym obniżaniu ceny wystawionego na aukcje przedmiotu. Cena wywoławcza ustalana jest na stosunkowo wysokim poziomie, przy którym brak jest chętnych na zakup przedmiotu. Następnie cenę obniża się o wielkość przyjętego z góry postąpienia aż do momentu zgłoszenia nabycia obiektu przez któregoś z uczestników. Podczas aukcji potencjalnym kupującym towarzyszy niepewność wybrania momentu zaakceptowania ceny, lecz jednocześnie zwiększa się zysk w postaci wydania mniejszej kwoty pieniędzy. Warto zwrócić uwagę na to, że nabywcą tego typu aukcji może być pierwsza osoba dająca jakąś kwotę. W tej aukcji istotna role odgrywa osoba wystawiającą obiekt na aukcji, ponieważ to od niej zależy, czy zgadza się na finalnie wylicytowaną cenę zakupu. Jeśli jej zdaniem jest ona za niska, obiekt nie zostaje sprzedany.
Aukcja pierwszej ceny.
Aukcja pierwszej ceny w odróżnieniu od aukcji poprzednich nie jest aukcją otwartą. Oferty cenowe nie są podawane do wiadomości publicznej. W ściśle określonym terminie kupujący zobowiązani są do złożenia u właściciela galerii przewidywanych cen. W momencie w którym brak informacji o kwotach ofert konkurencyjnych, każdy uczestnik ma możliwość zaproponowana jednej określony ceny za dany obiekt. W ten sposób dochodzi do eliminacji kontroli stawek i odbiera się uczestnikom możliwość przebijania ofert. Zebrane w ten sposób oferty są układane wg wielkości zaproponowanych cen, a najwyższa z nich rozpoczyna licytacje. Finalnie licytowany obiekt nabywa osoba, która zaproponowała najwyższą cenę przedmiotu. Z jednej strony reguły obowiązujące na tego typu aukcji są korzystne dla kupującego z racji na możliwość kontroli ceny, co umożliwia mu samodzielne zwiększenie swojej szansy na wygraną. Z drugiej strony powyższe możliwości wpływające na samozadowolenie kupującego świadomego „gry”, jaką prowadzi, mogą przyczynić się do przecenienia obiektu i związanej z tym dużej straty finansowej. W przypadku sprzedaży wielu dóbr tego samego gatunku, np. złota, prowadzona za pośrednictwem kopert aukcja pierwszej ceny nosi nazwę „aukcji dyskryminującej”. Nabywcy płacą różne ceny z identyczne przedmioty. Oferty segregowane są wg wysokości proponowanych w kopertach cen a obiekty trafiają do rąk tych, którzy zaoferowali najwyższą cenę. Istotnym staje się fakt, że każdy z kupujących płaci podaną przez siebie cenę, co sprawia, że w największym stopniu dyskryminowany jest ten licytujący, który najwyżej wycenił obiekt.
Aukcja drugiej ceny (System Vickreya).
Aukcja drugiej ceny polega na postrzeganiu i interpretowaniu zjawiska aukcji samego w sobie jako gry w trakcie, której uczestniczy działając ze sferze dezinformacji kierują się tym, co robią ich konkurenci. Obiekt nabywa osoba, która zaproponowała najwyższa cenę, lecz cena ta nie jest ceną zawartej transakcji. Kupujący płaci tylko tyle, ile zaoferował jego najbliższy cenowo konkurent. Zaprezentowany sposób licytacji według jego twórcy ujawnia to, jaką cenę rzeczywiście chcą zapłacić kupcy. Oferując mniej ryzykują, że ktoś kupi przedmiot po niższej cenie niż chciał inny najbliższy cenowo uczestnik aukcji. Natomiast proponując więcej, narażają się na kupno obiektu po zbyt wysokiej cenie. W tej sytuacji najkorzystniejszym dla licytujących staje się złożenie prawdziwej oferty cenowej, czyli takiej jaką rzeczywiście nabywca jest w stanie zapłacić. Głównym celem tej techniki jest ujawnienie informacji dotyczącej prawdziwych intencji kupujących, czyli ujawnienie informacji o waluacji konkurentów.

</doc>
<doc id="5220628" url="https://pl.wikipedia.org/wiki?curid=5220628" title="Kosohor">
Kosohor

Kosohor – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Dawniej używane nazwy – Kosohory, Kosohorje.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 37 osób, wszystkie były wyznania rzymskokatolickiego i zadeklarowały polską przynależność narodową. Było tu 8 budynków mieszkalnych. W 1931 w 10 domach zamieszkiwało 49 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220638" url="https://pl.wikipedia.org/wiki?curid=5220638" title="Gertruda wrocławska (1218/1220-1244/1247)">
Gertruda wrocławska (1218/1220-1244/1247)

Gertruda (ur. 1218/1220, zm. w kwietniu między 1244/1247) – księżniczka śląska z dynastii Piastów.
Córka księcia śląskiego, krakowskiego i wielkopolskiego Henryka II Pobożnego oraz Anny, córki króla Czech Przemysła Ottokara I.
W 1234 wyszła za mąż za Bolesława, najstarszego syna Konrada I mazowieckiego. W 1239 jej młodsza siostra Konstancja poślubiła młodszego brata Bolesława, Kazimierza kujawskiego.
Gertruda zmarła w kwietniu między 1244 a 1247. Bolesław po jej śmierci ożenił się z Anastazją bełską. Oba jego małżeństwa pozostały bezdzietne.

</doc>
<doc id="5220640" url="https://pl.wikipedia.org/wiki?curid=5220640" title="Harpon">
Harpon

„Harpon” – nazwa noszona na przestrzeni dziejów przez okręty Marine nationale:

</doc>
<doc id="5220643" url="https://pl.wikipedia.org/wiki?curid=5220643" title="Krukówka (rejon miorski)">
Krukówka (rejon miorski)

Krukówka – dawniej folwark. Obecnie część wsi Stanielewo na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220644" url="https://pl.wikipedia.org/wiki?curid=5220644" title="Kościół Najświętszego Serca Pana Jezusa w Skrbeńsku">
Kościół Najświętszego Serca Pana Jezusa w Skrbeńsku

Kościół Najświętszego Serca Pana Jezusa w Skrbeńsku – rzymskokatolicki kościół parafialny zlokalizowany we wsi Skrbeńsko (powiat wodzisławski, województwo śląskie). Funkcjonuje przy nim parafia Najświętszego Serca Pana Jezusa.
Historia.
Obecny kościół, jako kaplicę, wybudowano w latach 1895–1896. Neogotycki ołtarz zawierał obraz Najświętszego Serca Pana Jezusa, a także figury świętych Józefa i Anny. Wewnątrz umieszczono również rzeźbę św. Jana Nepomucena. Polska młodzież pracująca w Westfalii ufundowała dzwon. Posadzkę wyłożono czarno-białymi płytami cementowymi, a dach pokryto blachą cynkową. W 1970 wykonano nowe fundamenty. Pierwszą mszę we wsi odprawiono 9 maja 1975. Posługę tę pełnił przyszły proboszcz, Józef Bartas. 5 lipca 1981 erygowano w Skrbeńsku parafię. W 2021, z ofiar parafian i darczyńców, wyremontowano dach oraz wnętrza, zainstalowano klimatyzację i wymieniono głośniki. Na zewnątrz położono nową kostkę na placu przykościelnym i wykonano podświetlenie halogenowe bryły.

</doc>
<doc id="5220647" url="https://pl.wikipedia.org/wiki?curid=5220647" title="Marek Cieplak">
Marek Cieplak

Marek Cieplak (ur. 8 grudnia 1950, zm. 31 grudnia 2021) – polski fizyk, prof. dr hab.
Życiorys.
Studiował w University of Pittsburgh, oraz na Wydziale Fizyki Uniwersytetu Warszawskiego, 8 sierpnia 1977 obronił pracę doktorską, w 1984 uzyskał stopień doktora habilitowanego. 10 maja 1995 nadano mu tytuł profesora w zakresie nauk fizycznych. 
Został zatrudniony na stanowisku profesora w Instytucie Fizyki Polskiej Akademii Nauk, oraz był członkiem Komitetu Fizyki na III Wydziale Nauk Ścisłych i Nauk o Ziemi Polskiej Akademii Nauk. Był członkiem zarządu "" i członkiem komitetu redakcyjnego "Acta Physica Polonica A".
Zmarł 31 grudnia 2021.

</doc>
<doc id="5220648" url="https://pl.wikipedia.org/wiki?curid=5220648" title="Gimnastyka na Letnich Igrzyskach Olimpijskich 2020 – skoki mężczyzn">
Gimnastyka na Letnich Igrzyskach Olimpijskich 2020 – skoki mężczyzn

Skok mężczyzn były jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału zakwalifikowało się ośmiu najlepszych zawodników, z zastrzeżeniem, że z jednego kraju mogą wystartować w finale maksymalnie dwaj zawodnicy. Każdy z zawodników wykonywał dwa skoki. Na ocenę skoku składają się: punktacja za trudność elementów oraz ocena za "wykonanie, kompozycję i artyzm". Wynik zawodników to średnia z dwóch skoków.

</doc>
<doc id="5220650" url="https://pl.wikipedia.org/wiki?curid=5220650" title="Nasuhzade Ali Pasza">
Nasuhzade Ali Pasza

Nasuhzade Ali Pasza (), powszechnie znany jako Kara Ali Pasza – admirał osmański we wczesnych fazach greckiej wojny o niepodległość.
Życiorys.
Pochodził z albańskiej rodziny ze Szkodry. W 1821 roku, jako zastępca dowódcy floty osmańskiej, udało mu się zaopatrzyć odizolowane fortece osmańskie na Peloponezie. Awansowany do stopnia Kapudana Paszy (głównego dowódcy marynarki wojennej), kierował stłumieniem buntu na Chios i następującą po nim masakrą na Chios w kwietniu 1822 roku. W odpowiedzi, Grecy przeprowadzili atak na turecką flotę u wybrzeży wyspy, podczas którego Konstandinos Kanaris wysadził okręt flagowy wroga, zabijając kapudana paszę Kara Aliego w nocy z 6 na 7 czerwca 1822 roku.

</doc>
<doc id="5220652" url="https://pl.wikipedia.org/wiki?curid=5220652" title="Leonowce">
Leonowce

Leonowce – dawna wieś i karczma. Tereny, na których leżały, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś i karczma leżały w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 94 osoby, 21 było wyznania rzymskokatolickiego a 93 prawosławnego. Jednocześnie 21 mieszkańców zadeklarowało polską a 93 białoruską przynależność narodową. Było tu 18 budynków mieszkalnych. W 1931 wieś w 18 domach zamieszkiwało 93 osoby, a karczmę w 1 domu 4 osoby.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220653" url="https://pl.wikipedia.org/wiki?curid=5220653" title="Pańska">
Pańska

Pańska – osiedle w dzielnicy Wola w Warszawie.
Położenie i charakterystyka.
Osiedle Pańska znajduje się na warszawskiej Woli, na obszarze Miejskiego Systemu Informacji Mirów. Zostało wybudowane w latach 1965–1969 według projektu Jana Zdanowicza. Jest położone między ulicami: Prostą, Żelazną, Sienną i Twardą (wcześniej Krajowej Rady Narodowej). Powstało w miejscu prowizorycznych zabudowań i warsztatów stanowiących część rejonu nazywanego po II wojnie światowej „Dzikim Zachodem”. Przy ulicy Pańskiej znajdowało się również targowisko, zlikwidowane w latach 60. Nazwa osiedla pochodzi od nazwy ulicy.
Osiedle składa się z pięciu budynków wielorodzinnych o 13 kondygnacjach pod adresami: ul. Pańska 57, 61, 65 i ul. Żelazna 34/38 i 40. Bloki położone wzdłuż ulicy Pańskiej połączone zostały pawilonami handlowo-usługowymi, które początkowo mieściły m.in. sklepy z artykułami budowlanymi, żelaznymi i elektrotechnicznymi. Budynek przy ul. Żelaznej 34/38, za konstrukcję którego odpowiadali St. Goetz i T. Konaszewski, znalazł się wśród dziesięciu nominowanych obiektów w konkursie Mister Warszawy za 1965 rok. Osiedlem zarządzała Międzyzakładowa Spółdzielnia Mieszkaniowa „Starówka”.
W 1972 zabudowa Pańskiej została uzupełniona o Spółdzielczy Dom Handlowy „Feniks” (również projektu Jana Zdanowicza), który został wyróżniony w konkursie Mister Warszawy 1972.

</doc>
<doc id="5220657" url="https://pl.wikipedia.org/wiki?curid=5220657" title="Lepieszczyzna">
Lepieszczyzna

Lepieszczyzna – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów folwark szlachecki w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 12 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220658" url="https://pl.wikipedia.org/wiki?curid=5220658" title="Wang Shimin">
Wang Shimin

Wang Shimin (; ur. 1592, zm. 1680) – chiński malarz z okresu wczesnej dynastii Qing.
Pochodził z prowincji Jiangsu, urodził się w bogatej rodzinie urzędniczej. Jego dziadek Wang Xijue był wielkim sekretarzem na dworze Mingów, ojciec Wang Heng był członkiem prestiżowej Akademii Hanlin. Sam Wang Shimin poszedł początkowo w ślady przodków i za panowania cesarza Chongzhena pozostawał w służbie cesarskiej. Po podboju Chin przez Mandżurów w 1644 roku wycofał się z działalności urzędniczej i przez resztę życia zajmował się malarstwem.
Podstawy edukacji malarskiej odebrał w młodości, uczył się u Dong Qichanga. Tworzył pejzaże naśladujące twórczość mistrzów epoki Yuan, szczególnym podziwem darzył Huang Gongwanga. Wspólnie ze swoimi uczniami Wang Jianem i Wang Huiem oraz wnukiem Wang Yuanqi zaliczany jest do grupy tzw. „czterech Wangów”, która wspólnie z Yun Shoupingiem i Wu Li określana jest mianem „sześciu mistrzów epoki Qing”.

</doc>
<doc id="5220659" url="https://pl.wikipedia.org/wiki?curid=5220659" title="Wang Szy-min">
Wang Szy-min



</doc>
<doc id="5220661" url="https://pl.wikipedia.org/wiki?curid=5220661" title="Nasuhzade Ali Pasha">
Nasuhzade Ali Pasha



</doc>
<doc id="5220668" url="https://pl.wikipedia.org/wiki?curid=5220668" title="Zawrażje (rejon kadyjski)">
Zawrażje (rejon kadyjski)

Zawrażje () – wieś w Rosji, w obwodzie kostromskim, w rejonie kadyjskim. W 2014 liczyła 545 mieszkańców. Miejsce urodzenia radzieckiego reżysera filmowego i teatralnego, Andrieja Tarkowskiego.

</doc>
<doc id="5220672" url="https://pl.wikipedia.org/wiki?curid=5220672" title="Okręgowe rozgrywki w piłce nożnej województwa świętokrzyskiego (2009/2010)">
Okręgowe rozgrywki w piłce nożnej województwa świętokrzyskiego (2009/2010)

Okręgowe rozgrywki w piłce nożnej w województwie świętokrzyskim w sezonie 2009/2010 organizowane były przez Świętokrzyski Związek Piłki Nożnej. Rozgrywki regionalne w województwie prowadzone były na 4 szczeblach rozgrywkowych - IV lidze, Klasie Okręgowej, Klasie A (2 grupy) oraz Klasie B (3 grupy).
Drużyny z województwa świętokrzyskiego występujące w centralnych i makroregionalnych poziomach rozgrywkowych:

</doc>
<doc id="5220678" url="https://pl.wikipedia.org/wiki?curid=5220678" title="Wang Yuanqi">
Wang Yuanqi

Wang Yuanqi (; ur. 1642, zm. 1715) – chiński malarz z okresu wczesnej dynastii Qing.
Był wnukiem Wang Shimina. Wspólnie z nim oraz Wang Jianem i Wang Huiem zaliczany jest do grupy tzw. „czterech Wangów” i uważany jest za najbardziej oryginalnego z tego grona. Był kanclerzem Akademii Hanlin. Przez całe życie piastował stanowiska urzędnicze na dworze. Z rozkazu cesarza Kangxi opracował antologię malarstwa i kaligrafii pt. "Peiwenzhai shuhuapu" (佩文斋书画谱), opublikowaną w 1708 roku.
W swojej twórczości nawiązywał do dzieł mistrzów epoki Yuan, zwłaszcza Ni Zana. Nieregularny sposób ukazywania przez Wanga skał i drzew nosi natomiast cechy stylu Dong Qichanga. Odszedł od tradycji monochromatycznego malarstwa, dużą rolę w jego pracach odgrywa użycie koloru. Swobodne operowanie formą nadaje obrazom Wanga mocno abstrakcyjną formę, późniejsi krytycy porównywali jego prace do twórczości Cézanne’a.

</doc>
<doc id="5220680" url="https://pl.wikipedia.org/wiki?curid=5220680" title="Wang Jüan-ci">
Wang Jüan-ci



</doc>
<doc id="5220688" url="https://pl.wikipedia.org/wiki?curid=5220688" title="Marcin Pachucki">
Marcin Pachucki

Marcin Pachucki – polski prawnik, ekonomista i urzędnik państwowy, w latach 2017–2019 zastępca przewodniczącego, a w 2018 p.o. przewodniczącego Komisji Nadzoru Finansowego.
Życiorys.
Ukończył studia ekonomiczne na Akademii Ekonomicznej we Wrocławiu oraz prawnicze na Uniwersytecie Wrocławskim. Od 2001 zatrudniony w organach nadzoru nad rynkiem bankowo-finansowym, doszedł do stanowiska zastępcy dyrektora departamentu prawnego w Urzędzie Komisji Nadzoru Finansowego. Został także reprezentantem KNF w Międzynarodowej Organizacji Komisji Papierów Wartościowych (IOSCO) oraz członkiem ciała nadzorczego w Europejskim Urzędzie Nadzoru Giełd i Papierów Wartościowych. W styczniu 2017 był jednym ze świadków przed sejmową komisją śledczą ds. Amber Gold.
16 lutego 2017 został powołany przez premier Beatę Szydło na stanowisko zastępcy przewodniczącego Komisji Nadzoru Finansowego, odpowiedzialnego za nadzór nad rynkiem kapitałowym i ubezpieczeniowym. 14 listopada 2018 tymczasowo objął kierownictwo nad KNF po dymisji Marka Chrzanowskiego, pozostał na stanowisku do 23 listopada 2018. Odwołany z funkcji wiceszefa KNF z dniem 10 marca 2019.

</doc>
<doc id="5220689" url="https://pl.wikipedia.org/wiki?curid=5220689" title="Wybory parlamentarne na Barbadosie w 2022 roku">
Wybory parlamentarne na Barbadosie w 2022 roku

Wybory parlamentarne na Barbadosie – przedterminowe wybory do Izby Zgromadzenia, które odbyły się 19 stycznia 2022 roku. 
Były to pierwsze wybory parlamentarne na Barbadosie od czasu zerwania unii personalnej z Wielką Brytanią i proklamowania republiki 30 listopada 2021 roku.
System wyborczy.
30 członków Izby Zgromadzenia wybieranych jest metodą głosowania pierwszorzędnego w okręgach jednomandatowych.
Wyniki.
Wybory parlamentarne z wynikiem 69,03% głosów wygrała Partia Pracy Barbadosu. Osiągnięty rezultat przełożył się na 30 mandatów w Izbie Zgromadzenia. 

</doc>
<doc id="5220690" url="https://pl.wikipedia.org/wiki?curid=5220690" title="Linia kolejowa Obroszyn – Sambor">
Linia kolejowa Obroszyn – Sambor

Linia kolejowa Obroszyn – Sambor – linia kolejowa na Ukrainie łącząca stację Obroszyn ze stacją Sambor. Zarządzana jest przez dyrekcję lwowską Kolei Lwowskiej (oddział ukraińskich kolei państwowych).
Znajduje się w obwodzie lwowskim. Linia na całej długości jest jednotorowa i zelektryfikowana.
Historia.
Linia powstała w XIX w., w czasach austro-węgierskich. W latach 1918 - 1945 położona była w Polsce, następnie w Związku Sowieckim (1945 - 1991). Od 1991 leży na Ukrainie.

</doc>
<doc id="5220693" url="https://pl.wikipedia.org/wiki?curid=5220693" title="Zadnia Pusta Turnia">
Zadnia Pusta Turnia

Zadnia Pusta Turnia (, ok. 2065 m) – kopulaste wzniesienie w Pustej Grani oddzielającej Dolinę Ciężką od Doliny Kaczej w słowackich Tatrach Wysokich. Znajduje się w tej grani tuż po północnej stronie Pustej Ławki (około 2060 m) i jest zwornikiem; grań rozdziela się w niej na dwie odnogi:
W lewej odnodze od Zadniej Pustej Turni do Pustej Szczerbiny ciągnie się krótka grań. W prawej odnodze ciągnie się od Zadniej Pustej Turni do Gankowej Strażnicy długi grzbiet, częściowo skalisty, częściowo trawiasty. Na wschodnią stronę, do żlebu spod Pustej Ławki w Dolinie Kaczej opada z niego stromy stok. Jest trawiasty i częściowo porastający kosodrzewiną, ale w licznych miejscach zsuwy darni odsłaniają skalne podłoże. Do Pustej Zatoki w Dolinie Ciężkiej opada ściana o wysokości od 150 do 250 m. Jej górna część jest średnio stroma i trawiasto-skalista, dolna urwista, zbudowana z gładkich płyt. W jej prawej części jest pas okapów. Obydwie części oddziela kilka zachodów biegnących od Pustej Przehyby do żlebu spod Pustej Szczerbiny.
Głęboki komin opadający z Pustej Szczerbiny oddziela ściany Zadniej i Skrajnej Pustej Turni. Kominem tym i szczytowymi partiami przeszedł zespół Abgarowicza-Schramma, poza tym Ściana Zadniej Pustej Turni jest dziewicza.

</doc>
<doc id="5220694" url="https://pl.wikipedia.org/wiki?curid=5220694" title="Araszki">
Araszki

Araszki (; , "Orieszki") – wieś na Białorusi, w obwodzie witebskim, w rejonie orszańskim, w sielsowiecie Arechausk.

</doc>
<doc id="5220696" url="https://pl.wikipedia.org/wiki?curid=5220696" title="Salzedas">
Salzedas

Salzedas – parafia "(freguesia)" w gminie Tarouca, w Portugalii. Według danych na rok 2011 parafię zamieszkiwało 767 osób, a gęstość zaludnienia wyniosła 86 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym luty (4 °C). Średnia suma opadów wynosi 1152 milimetry rocznie. Najbardziej wilgotnym miesiącem jest styczeń (168 milimetrów opadów), a najbardziej suchym jest sierpień (9 milimetrów opadów).

</doc>
<doc id="5220699" url="https://pl.wikipedia.org/wiki?curid=5220699" title="Bruchawa">
Bruchawa

Bruchawa (; , "Briuchowo") – wieś na Białorusi, w obwodzie witebskim, w rejonie orszańskim, w sielsowiecie Arechausk, przy drodze republikańskiej R109.
Od zachodu graniczy z Arechauskiem.
Historia.
Dawniej dwie wsie Briuchowo Stare i Briuchowo Nowe. W XIX i w początkach XX w. położone były w Rosji, w guberni mohylewskiej, w powiecie orszańskim, w gminie Wysokie. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5220700" url="https://pl.wikipedia.org/wiki?curid=5220700" title="Briuchowo">
Briuchowo



</doc>
<doc id="5220701" url="https://pl.wikipedia.org/wiki?curid=5220701" title="Władysław Mitkowski (1619-1661)">
Władysław Mitkowski (1619-1661)

Władysław Mitkowski (ur. 7 lipca 1619 w Krakowie, zm. 9 września 1661 na Bielanach krakowskich) – polski lekarz, prezbiter i zakonnik kamedulski.
Życiorys.
Urodził się w Krakowie 7 lipca 1619 w rodzinie Jana Mitkowskiego doktora medycyny i profesora Akademii Krakowskiej. Uczył się w krakowskiej uczelni i w latach 1637 i 1640 zdobył stopnie filozoficzne. Rozpoczął studia medyczne, które kończył w Padwie i w 1645 otrzymał dyplom doktora medycyny. 
W 1647 objął obowiązki lekarza w szpitalu św. Urszuli zakonu św. Jana Bożego. W 1649 został lekarzem biskupa poznańskiego Andrzeja Szołdrskiego i w następnym roku był lekarzem kapituły poznańskiej. W 1653 wraz z Wojciechem Wężykiem sekretarzem królewskim i kustoszem krakowskim przybył do Krakowa. W 1655 uszedł na Węgry z powodu potopu szwedzkiego.
W dwa lata później powrócił do kraju, obrał stan kapłański i 11 listopada 1658 został wyświęcony na kapłana. Pod koniec następnego roku wstąpił do eremu kamedułów na Bielanach pod Krakowem i przyjął imię Paweł. Zmarł 9 września 1661 w kamedulskim klasztorze.

</doc>
<doc id="5220703" url="https://pl.wikipedia.org/wiki?curid=5220703" title="Lu You">
Lu You

Lu You (ur. 1125, zm. 1210), pseudonim Fangweng (放翁) – chiński poeta okresu południowej dynastii Song.
Życiorys.
Pochodził z Shanyin w prowincji Zhejiang. Wywodził się z arystokratycznej rodziny literatów, otrzymał klasyczne wychowanie. Jego prywatne życie naznaczone były niepowodzeniami. W młodości ożenił się z kobietą, którą kochał, jednak na skutek nacisków matki musiał się z nią rozwieść. Później zdał egzamin urzędniczy w Hangzhou, jednak ze względu na animozje z lokalnymi urzędnikami długo nie mógł zrobić kariery. Dopiero w 1160 roku otrzymał pierwsze ważne stanowiska, z których już w 1166 roku został zdymisjonowany z powodu krytyki władz. W 1170 roku został delegowany do prowincji Syczuan z zadaniem inspekcji nadgranicznych garnizonów. W późniejszych latach piastował stanowiska urzędnicze w prowincjach Fujian, Jiangsu i Zhejiang.
Za życia stworzył około 20 tysięcy wierszy, głównie w gatunku "shi", z których do czasów współczesnych zachowało się prawie 10 tysięcy. Osiągnął mistrzostwo w operowaniu wierszem regularnym "lüshi", choć tworzył też w starszym stylu "gushi". Utwory Lu You cechują się prostotą formy i bezpośredniością wyrazu, kontrastującymi z aluzyjnym i ornamentacyjnym stylem dominującym w twórczości ówczesnych poetów. W swojej poezji poruszał tematykę patriotyczną, pisał żywiołowe wiersze, w których nawoływał do walki z Dżurdżenami i krytykował pokojową politykę dworu cesarskiego. Pod koniec życia, wycofawszy się z działalności urzędniczej, osiadł na wsi i pisał wiersze o spokojniejszym charakterze, sławiące uroki życia wiejskiego.

</doc>
<doc id="5220704" url="https://pl.wikipedia.org/wiki?curid=5220704" title="Wieracieja">
Wieracieja

Wieracieja (; , "Wierietieja") – wieś na Białorusi, w obwodzie witebskim, w rejonie orszańskim, w sielsowiecie Arechausk.
Warunki naturalne.
Wieś położona jest przy dużym kompleksie lasów i mokradeł. Od wschodu graniczy z Asintorfskim Rezerwatem Hydrologicznym, na północ od niej położony jest Babinawicki Rezerwat Krajobrazowy.

</doc>
<doc id="5220705" url="https://pl.wikipedia.org/wiki?curid=5220705" title="Lu Ju">
Lu Ju



</doc>
<doc id="5220707" url="https://pl.wikipedia.org/wiki?curid=5220707" title="Karabiszczy">
Karabiszczy

Karabiszczy (; , "Korobiszczi", pol. hist. Korobiszcze) – wieś na Białorusi, w obwodzie witebskim, w rejonie orszańskim, w sielsowiecie Arechausk, przy drodze magistralnej M1.
Historia.
W XIX i w początkach XX w. położone były w Rosji, w guberni mohylewskiej, w powiecie orszańskim, w gminie Wysokie. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5220708" url="https://pl.wikipedia.org/wiki?curid=5220708" title="Korobiszcze">
Korobiszcze



</doc>
<doc id="5220713" url="https://pl.wikipedia.org/wiki?curid=5220713" title="Parasyzygonia cyanoptera">
Parasyzygonia cyanoptera

Parasyzygonia cyanoptera – gatunek błonkówki z rodziny "Pergidae".
Taksonomia.
Gatunek ten został opisany w 1824 roku przez Friedricha Kluga pod nazwą "Syzygonia cyanoptera". Jako miejsce typowe podano Brazylię. Syntypem była samica. W 1911 roku Sievert Rohwer przeniósł go do utworzonego przez siebie rodzaju "Parasyzygonia". W 1929 roku N. Mallach opisał ten sam gatunek pod nazwą "Parasyzygonia rufosternalis" (miej. typ. brazylijskie miasto Petrópolis, holotypem był samiec). Obie te nazwy zostały zsynonimizowane w 1978 roku przez Davida Smitha.
Zasięg występowania.
Ameryka Południowa. Znany z płd. Brazylii (stany Minas Gerais, Parana, Rio de Janeiro, Rio Grande do Sul, Santa Catarina i São Paulo) oraz z Wenezueli.

</doc>
<doc id="5220716" url="https://pl.wikipedia.org/wiki?curid=5220716" title="Krasnabiel">
Krasnabiel

Krasnabiel (; , "Krasnobiel") – wieś na Białorusi, w obwodzie witebskim, w rejonie orszańskim, w sielsowiecie Arechausk.
Warunki naturalne.
Wieś położona jest przy dużym kompleksie lasów i mokradeł. Od wschodu graniczy z Asintorfskim Rezerwatem Hydrologicznym.

</doc>
<doc id="5220721" url="https://pl.wikipedia.org/wiki?curid=5220721" title="Parasyzygonia pallidior">
Parasyzygonia pallidior

Parasyzygonia pallidior – gatunek błonkówki z rodziny "Pergidae".
Taksonomia.
Gatunek ten został opisany w 1939 roku przez René Malaise. Jako miejsce typowe podano brazylijskie miasto Corupá w stanie Santa Catarina. Holotypem była samica.
Zasięg występowania.
Ameryka Południowa. Znany z płd. Brazylii ze stanów Rio de Janeiro i Santa Catarina.

</doc>
<doc id="5220722" url="https://pl.wikipedia.org/wiki?curid=5220722" title="Lubinowo (obwód witebski)">
Lubinowo (obwód witebski)

Lubinowo – dawniej majątek. Obecnie część agromiasteczka Czepuki na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów folwark szlachecki w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 39 osób, 28 było wyznania rzymskokatolickiego, 7 prawosławnego a 4 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. W 1931 w 2 domach zamieszkiwało 21 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220724" url="https://pl.wikipedia.org/wiki?curid=5220724" title="Lane ciasto">
Lane ciasto



</doc>
<doc id="5220725" url="https://pl.wikipedia.org/wiki?curid=5220725" title="Arvid Auner">
Arvid Auner

Arvid Auner (ur. 31 stycznia 1997 w Grazu) – austriacki snowboardzista, brązowy medalista mistrzostw świata juniorów.
Kariera.
Po raz pierwszy na arenie międzynarodowej pojawił się 8 grudnia 2012 roku w Lachtal, gdzie w zawodach Pucharu Europy zajął 72. miejsce w gigancie równoległym (PGS). W 2017 roku wystartował na mistrzostwach świata juniorów w Klínovcu, zdobywając brązowy medal w tej samej konkurencji.
W zawodach Pucharu Świata zadebiutował 9 stycznia 2015 roku w Bad Gastein, zajmując 49. miejsce w gigancie równoległym. Pierwsze pucharowe punkty wywalczył blisko rok później, 8 stycznia 2016 roku w tej samej miejscowości, gdzie zajął 46. miejsce w slalomie równoległym (PSL). Na podium zawodów tego cyklu po raz pierwszy stanął 20 marca 2021 roku w Berchtesgaden, kończąc rywalizację w PSL na trzeciej pozycji. W zawodach tych wyprzedzili go jedynie Włoch Aaron March i kolejny Austriak - Alexander Payer.
W 2019 roku wystąpił na mistrzostwach świata w Park City, gdzie zajął ósme miejsce w PSL.

</doc>
<doc id="5220727" url="https://pl.wikipedia.org/wiki?curid=5220727" title="Kimi to doko ka e ikitai">
Kimi to doko ka e ikitai

 – czternasty singel japońskiego zespołu HKT48, wydany w Japonii 12 maja 2021 roku przez Universal Music.
Singel został wydany w sześciu edycjach: czterech regularnych (Type A, Type B, Type-C, Type-D) oraz dwóch „teatralnych” (CD; Type-A, Type-B). Osiągnął 2 pozycję w rankingu Oricon i pozostał na liście przez 12 tygodni. Singel zdobył status złotej płyty.
Lista utworów.
Większość utworów zostało napisanych przez Yasushiego Akimoto.

</doc>
<doc id="5220729" url="https://pl.wikipedia.org/wiki?curid=5220729" title="Lisouskija">
Lisouskija

Lisouskija (; , "Lisowskije", pol. hist. Lisowski) – wieś na Białorusi, w obwodzie witebskim, w rejonie orszańskim, w sielsowiecie Arechausk.
Historia.
W XIX i w początkach XX w. zaścianek położony w Rosji, w guberni mohylewskiej, w powiecie orszańskim, w gminie Wysokie. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5220731" url="https://pl.wikipedia.org/wiki?curid=5220731" title="Lisowski (wieś)">
Lisowski (wieś)



</doc>
<doc id="5220732" url="https://pl.wikipedia.org/wiki?curid=5220732" title="Kościół św. Józefa Robotnika w Godowie">
Kościół św. Józefa Robotnika w Godowie

Kościół św. Józefa Robotnika w Godowie – rzymskokatolicki kościół parafialny zlokalizowany we wsi Godów (powiat wodzisławski, województwo śląskie). Funkcjonuje przy nim parafia św. Józefa Robotnika.
Historia.
27 marca 1921 spaleniu uległ poprzedni, drewniany kościół we wsi. Do 1930 urządzono tymczasową świątynię w baraku. W 1927 poświęcono kamień węgielny pod budowę nowego kościoła o cechach historyzujących, który poświęcono 19 października 1930 (infułat Wilhelm Kasperlik). W 1942 Niemcy zarekwirowali dzwony z 1930, a 1 maja 1945, uciekając z Godowa, wysadzili wieżę kościelną. W latach 1945-1948 obiekt zrekonstruowano, jednak nie odbudowując wieży. W 1948 powstała polichromia. W latach 1983-1984 odbudowano wieżę, którą (wraz z dzwonem) poświęcił biskup Herbert Bednorz 27 sierpnia 1984. Kolejne dwa dzwony poświęcił biskup Damian Zimoń 4 maja 1986. W 1993 oświetlono krzyż wieżowy, a także zainaugurowano działalność ruchomej szopki autorstwa Eugeniusza Borka z Piekar Śląskich. W 1997 zainstalowano witraże, a w 1998 odmalowano wnętrza. W 2004 kościół otynkowano od zewnątrz. 3 maja 2005 biskup Damian Zimoń poświęcił nowe organy. W 2006 uruchomiono zegary wieżowe, a w 2008 uruchomiono iluminację bryły. W 2016 ołtarze poddano renowacji.
Obiekt stanowi dominantę przestrzenną i historyczną Godowa.

</doc>
<doc id="5220733" url="https://pl.wikipedia.org/wiki?curid=5220733" title="Łapigrosz (obwód witebski)">
Łapigrosz (obwód witebski)

Łapigrosz – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 2 domach zamieszkiwało 145 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220736" url="https://pl.wikipedia.org/wiki?curid=5220736" title="Rahozina (obwód witebski)">
Rahozina (obwód witebski)

Rahozina (; , "Ragozino") – wieś na Białorusi, w obwodzie witebskim, w rejonie orszańskim, w sielsowiecie Arechausk.

</doc>
<doc id="5220746" url="https://pl.wikipedia.org/wiki?curid=5220746" title="Larus glaucescens">
Larus glaucescens



</doc>
<doc id="5220747" url="https://pl.wikipedia.org/wiki?curid=5220747" title="Boeing L-15 Scout">
Boeing L-15 Scout

Boeing L-15 Scout (oznaczenie fabryczne – początkowo Wichita Model 200, później Boeing Model 451) – amerykański lekki samolot wielozadaniowy z okresu powojennego.
Historia.
W 1946 roku lotnictwo armii amerykańskiej ogłosiło specyfikację dla nowego lekkiego samolotu wielozadaniowego, który mógłby być wykorzystywany jako samolot obserwacyjny, koordynacji ognia artylerii, łącznikowy i dyspozycyjny. W warunkach było podane, że musi być to samolot, który mógłby lądować w przygodnym terenie i na niewielkich lądowiskach. Miał zastąpić stosowane wówczas w lotnictwie samoloty Piper L-4 Graashopper.
Taki samolot w całości został opracowany w fili zakładów Boeing Wichita. Miał on nietypową konstrukcję jak dla samolotów wojskowych, otrzymał on oznaczenie fabryczne Wichita Model 200 (później zmienione na Boeing Model 451). Dzięki swojej nietypowej konstrukcji przednia część w postaci gondoli, do której zamontowano skrzydła oraz wąską belkę ogonową, była przeszkolona, co zapewniało widoczność we wszystkich kierunkach, a inne innowacyjne rozwiązania zapewniały, że samolot ten miał możliwość lądowania i startu w przygodnym terenie.
Lotnictwo amerykańskiej armii zdecydowało się na zakup tego samolotu i zleciło budowę dwóch prototypów, które otrzymały oznaczenie XL-15 Scout. W dniu 17 lipca 1947 dokonano oblotu samolotu, a następnie oba prototypy przekazano do dalszych badań testowych już w lotnictwie wojskowym. Po wykonaniu szeregu badań zamówiono prototypową serię 10 samolotów, które otrzymały oznaczenie YL-15. Po dostarczeniu ich do lotnictwa, przeszły one dalsze badania i, pomimo tego, że spełniały wszelkie wymogi, ostatecznie zrezygnowano z nich. Było to spowodowane tym, że zdecydowano, iż takie funkcje będą spełniały śmigłowce.
Użycie w lotnictwie.
Samoloty Boeing L-15 Scout były wykorzystywane w lotnictwie armii amerykańskiej do badań i testów. Po ostatecznej rezygnacji z ich wykorzystania w lotnictwie wojskowym, wszystkie te samoloty przekazano do rządowej agencji United States Fish and Wildlife Service, która zajmuje się ochroną przyrody i zasobów morskich. Samoloty te wykorzystywano głównie na terenie Alaski. Część ich sprzedano również osobom prywatnym.
Opis techniczny.
Samolot Boeing L-15 Scout był górnopłatem o konstrukcji całkowicie metalowej. 
Kadłub miał formę gondoli i miał konstrukcję półskorpuową. Do górnej części zamontowano skrzydła. Kadłub w przedniej części mieścił silnik, za którym umieszczono kabinę wyposażoną w dwa fotele: dla pilota i drugi dla obserwatora lub pasażera. Fotele były umieszczone jeden za drugim. Drugi z foteli był ruchomy, mógł być ustawiony w kierunku lotu lub odwrócony, był łatwy do usunięcia, wtedy w jego miejsce można było umieścić ładunek. Drzwi do kabiny umieszczono z tyłu kadłuba. Do kadłuba przymocowano wąską belkę ogonową, do której na końcu przymocowano odwrócone usterzenie tylne. 
Podwozie było trójpodporowe odwrócone, stałe. Na koła można było zamontować płazy co umożliwiało start i lądowanie na śniegu, a także w ich miejsce zamontować metalowe pływaki do startu i lądowania na wodzie.
Napęd stanowił silnik typu bokser 4-cylindrowy, napędzający śmigło ciągnące, dwu-łopatowe. Silnik można było bardzo szybko wymienić, gdyż doświadczonej grupie mechaników jego wymontowanie zajmowało 9 minut, a zamontowanie nowego zajmowało 24 minuty. Zbiorniki paliwa umieszczono w skrzydłach, istniała też możliwość zamontowania zbiorników w miejsce pływaków. 

</doc>
<doc id="5220748" url="https://pl.wikipedia.org/wiki?curid=5220748" title="Herbapol Lublin">
Herbapol Lublin

Herbapol Lublin – polski producent herbat, syropów i produktów ziołowych. Główna siedziba firmy znajduje się w Lublinie. Ponadto Herbapol posiada oddział w Białymstoku, dział Sprzedaży i marketingu w Warszawie oraz punkty skupu ziół w Wielbarku, Białymstoku i Fajsławicach.
Historia.
W 1949 powstała “Centrala Zielarska” z siedzibą w Warszawie. W 1952 roku została przekształcone na “Zakłady surowców zielarskich”, później “Zjednoczenie Przemysłu Zielarskiego Herbapol” Lublin był jednym z oddziałów terenowych tego przedsiębiorstwa. W 1951 roku z oddziału lubelskiego zostało utworzone przedsiębiorstwo państwowe o nazwie Lubelskie Zakłady Surowców Zielarskich. Nazwa została zmieniona na “Lubelskie Zakłady Zielarskie Herbapol” w 1959 roku. W tamtym czasie przedsiębiorstwo rozpoczęło produkcję syropów i herbat. W roku 1992 nastąpiła prywatyzacja i zmiana nazwy na Herbapol Lublin Sp z o.o, następnie w roku 1996 firmę przekształcono w spółkę akcyjną Herbapol-Lublin SA W roku 2000 spółka weszła w skład grupy kapitałowej Jerzego Staraka. Od 2001 roku Produkty Herbapol-Lublin są sprzedawane pod marką “Herbapol Esencja Natury”.
Przedsiębiorstwo zajmuje się produkcją herbat owocowych i ziołowych, syropów, suplementów diety, dżemów, napojów ziołowych. Poza tym firma oferuje produkty dla gastronomii.
Produkty Herbapolu dostępne są w aptekach, sklepach zielarskich, supermarketach. Firma prowadzi także internetowy sklep e-herbapol.com.pl
Firma Herbapol-Lublin otrzymywała nagrody Paragonu Roku, Hit Handlu w latach 2015–2020. W 2019 roku – Diament Miesięcznika Forbes, a w 2020 – Best Quality Employer.
Firma posiada certyfikaty ISO 9001:2015 oraz ISO 22000:2005

</doc>
<doc id="5220749" url="https://pl.wikipedia.org/wiki?curid=5220749" title="Łohowe">
Łohowe

Łohowe – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220756" url="https://pl.wikipedia.org/wiki?curid=5220756" title="Luís Fróis">
Luís Fróis

Luís Fróis (ur. 1532 r. w Lizbonie, Portugalia, zm. 8 lipca 1597 r. w Nagasaki, Japonia) – portugalski jezuita, historyk i misjonarz. Od 1548 r. członek Towarzystwa Jezusowego. Podejmował działalność misyjną w Indiach, a od 1563 r. w Japonii. Prezbiter od 1561r. Pracował na dworze szoguna Ashikagi Yoshiteru. W późniejszym etapie życia zaprzyjaźnił się z Oda Nobunagą. Autor wielu dzieł, w tym między innymi „Historii Japonii”.
Życiorys.
Wczesne lata.
Pochodził najprawdopodobniej z rodziny "hidilago" (określenie stosowane wobec niższej szlachty iberyjskiej). Po odebraniu wykształcenia humanistycznego w dzieciństwie, pracował w kancelarii królewskiej. W wieku szesnastu lat wstąpił do zakonu Jezuitów.
Nauka w Indiach.
Po przystąpieniu do zakonu, Fróis został wysłany w celu pobierania nauki i pomocy w pracy misyjnej, do kolegium św. Pawła w Goa, w Indiach. Było to kolegium założone przez św. Franciszka Ksawerego do celów misyjnych na Dalekim Wschodzie, na terenach kontrolowanych przez Portugalczyków. Na miejsce przybył jako członek wyprawy jezuity Gaspara Barzeo. W trakcie pobytu w Goa, osobiście poznał św. Franciszka Ksawerego.
W 1554 r. został wytypowany jako uczestnik wyprawy jezuity Melchiora Nuñesa Barreto do Japonii, ostatecznie jednak został oddelegowany do pracy w jezuickiej szkole w Malacce (Malezja). Zajmował się tam m.in. kopiowaniem listów, które były rozsyłane przez Malacce.
W 1557 r. powrócił do Goa, gdzie w latach 1558–1562 studiował filozofię i sztuki wyzwolone. Z tamtego okresu zachował się jego list, w którym opisywał masowy chrzest 200 mieszkańców wioski Batim, datowany na 13 listopada 1560 r. W 1561 r. przyjął na miejscu święcenia kapłańskie.
Początki pracy w Japonii.
Luís Fróis ostatecznie został skierowany do pracy w Japonii, gdzie przybył wraz z innym jezuitą, Giovannim Batistom, pracującym w ośrodku na górze Yokuseura, 6 lipca 1563 r. W związku z brakiem księży w kraju, od razu poświęcił się pracy misyjnej, korzystając w tym czasie z pomocy tłumacza z wysp Hiardo. Po niecałych dwóch latach udał się do Kioto (w tamtym okresie nazywanym Miyako) by wspomagać pracę jezuity Gaspara Vielly. Do ówczesnej stolicy Japonii Fróis przybył 31 stycznia 1565 roku. Dość szybko jednak, 31 lipca 1565 roku, obaj jezuici zostali wygnani z miasta. Po tych wydarzeniach skierowali się do Sakai, gdzie osiedlili się i rozpoczęli dalszą pracę duszpasterską. Fróis przebywał w tym miejscu przez cztery lata, aż do momentu, w którym pozwolono mu na powrót do Kioto.
Relacje z Oda Nobunagą.
W 1569 r. Luís Fróis złożył wizytę na dworze Oda Nobunagi. Podczas niej udało mu się pozyskać przyjaźń daimyō i jego przychylność dla sprawy katolickiej w Japonii. Podobne stosunki udało mu się zawiązać również z niektórymi jego synami. Według podań, do takiego rezultatu miał przyczynić się fakt sprezentowania daimio szklanki cukierków pochodzących z Portugalii, które w dzisiejszej Japonii znane są jako konpeitō. Pozostawał tam przez dłuższy okres, oddając się pracy pisarskiej. Ponownie na dwór Nobunagi, Fróis zawitał w 1572 r., pełniąc wówczas funkcję tłumacza swojego przełożonego, jezuity Francisca Cabrala.
Dalsza praca w Japonii.
W styczniu 1577 r. Fróis został wyznaczony na przełożonego dworu w Oite, należącego do daimio Bungo, Otomo Yoshishige. Sam daimio zasłynął jako wielki darczyńca i przyjaciel Towarzystwa Jezusowego w Japonii. W latach 1580-82 towarzyszył jako osobisty tłumacz jezuicie Alessandro Valignano. W latach 1581 – 1590 był bliskim współpracownikiem tamtejszego wice prowincjała Gaspara Coelho. Asystował mu w roli tłumacza, m.in. na audiencji u Toyotomiego Hideyoshiego w maju 1586 r. W trakcie pełnienia tej funkcji zredagował pierwszą (w latach 1583-86) i drugą (1587-89) część swojej „Historii Japonii”. Ostatnie rozdziały tej pracy powstały w trakcie jego podróży, którą odbył wraz z Valignano, do Makau w Chinach.
Śmierć.
Fróis do Japonii powrócił w 1595 r. Zmarł 8 lipca 1597 r. w Nagasaki.
Dzieła.
W trakcie swojego życia napisał pomad 140 listów i publikacji w różnych językach, cennego źródła dotyczącego misji chrześcijańskich w Japonii i samej historii Japonii w latach 1563-1594.
Najważniejszym dziełem Luísa Fróisa jest „Historia Japonii” (por. „História de Japam”). Trzytomowe dzieło powstałe w latach 1583–1594, jest nie tylko jednym z pierwszych przedstawień dziejów kraju kwitnącej wiśni w językach zachodnich, ale także studium nad mentalnością i kulturą ówczesnej Japonii. Praca powstała z inicjatywy Alesandro Valignano, który chciał, by młodzi misjonarze przygotowujący się do pracy w Japonii, mogli wcześniej zaznajomić się z dziejami i mentalnością kraju. Przez jakiś czas pozostawała niepublikowana, ponieważ uznawano ją za zbyt rozwlekła i za mało konkretną. Z perspektywy dzisiejszych historyków jest to jednak zaleta, ponieważ dzięki temu stylowi pisarskiemu dzieło to przekazuje wiele cennych informacji, na temat społeczeństwa Japońskiego. Poza opisem samej Japonii w opracowaniu tym znajdują się również informację na temat pracy misyjnej jezuitów w Japonii, np. wzmianka o publicznej debacie zorganizowanej przez zakonników z jednym z opatów buddyjskich, w 1569 r.
Fróisa jest również autorem traktatu zawierającego zestawienie różnic i podobieństw pomiędzy ludnością Europy a Japończykami, który powstał przed 1585r. Porównuje on w nim ponad kilkaset przykładów związanych z kulturą i mentalnością, które różnicują te dwa kręgi cywilizacyjne. Obrazują one czasem zupełnie odmienne podejścia i znaczenia w stosunku do symboli i pojęć. Każdy z nich poddany zostaje wyjaśnieniu przez autora. Praca ta wywarła duży wpływ na podejście i myślenie Europejczyków w stosunku do Japończyków.
Opisał również męczeńską śmierć 26 japońskich chrześcijan, ukrzyżowanych z polecenia Tokugawy, na wybrzeżu niedaleko Nagasaki. Wśród zamordowanych było trzech japońskich jezuitów: Paweł Miki (ur. 1565 r.), Jan Sōan (ur. 1578), Jakub Kisai (ur. 1533). Relacja ta stała się podstawą dla Stolicy Apostolskiej w kwestii uznania męczeństwa ich śmierci oraz podstawą w ich procesie kanonizacyjnym.
Odbiór w kulturze.
Postać Luísa Fróisa doczekała się swojego przedstawienia w kilku grach komputerowych produkcji japońskiej:
· Nobunaga's Ambition: Lord of Darkness (1991)
· Oda Nobunaga Den (1998)
· Kessen III (2004)
· Onimusha: Dawn of Dreams (2006)

</doc>
<doc id="5220761" url="https://pl.wikipedia.org/wiki?curid=5220761" title="Team Thor">
Team Thor

Team Thor – amerykańska seria krótkometrażowych mockumentów z lat 2016–2018 roku produkcji Marvel Studios. Składa się ona z trzech filmów: Team Thor, Team Thor: Part 2 i Team Darryl, za których reżyserię i scenariusz odpowiadał Taika Waititi. W rolach głównych wystąpili: Chris Hemsworth, Daley Pearson, Mark Ruffalo i Jeff Goldblum.
Po uratowaniu Ziemi z Avengers, Thor postanawia zrobić sobie urlop w Australii, gdzie mieszka z pracownikiem biurowym, Darrylem Jacobsonem. Po wyprowadzce Thora, Darryl przenosi się do Los Angeles, gdzie jego nowym współlokatorem zostaje Arcymistrz. Ekipa filmowa dokumentuje życie Thora i Darryla, a później Darryla i Arcymistrza.
"Team Thor", "Team Thor: Part 2" i "Team Darryl" wchodzą w skład III Fazy Filmowego Uniwersum Marvela. Są to szósty, siódmy i ósmy film krótkometrażowy z serii Marvel One-Shots. Światowa premiera "Team Thor" miała miejsce 23 lipca 2016 roku podczas San Diego Comic-Conu. W Polsce pojawił się on 13 września jako dodatek do wydania Blu-ray filmu '. Kolejne dwa mockumenty zostały wydane, zarówno w Stanach Zjednoczonych, jak i Polsce, na Blu-rayach filmów "Doktor Strange" w 2017 i 'w 2018 roku.
Streszczenie fabuły.
Team Thor.
Po uratowaniu Ziemi z razem Avengers Thor postanawia zrobić sobie krótką przerwę w Australii, gdzie zamieszkuje z lokalnym pracownikiem biurowym, Darrylem Jacobsonem. Udziela wywiadu ekipie filmowej opowiadając o swoim codziennym życiu w Australii. Ekipa dokumentuje również, jak Thor odwiedza dzieci w przedszkolu i próbuje wysłać e-maile do Tony’ego Starka i Steve’a Rogersa z pomocą Darryla w sprawie ich . Przedstawia również wyniki swojego śledztwa dotyczącego powiązań Kamieni Nieskończoności, Avengers, Nicka Fury’ego i Thanosa. W związku z brakiem odpowiedzi od Starka i Rogersa, Thor spotyka się w kawiarni z Bruce’em Bannerem. Banner odbiera telefon od Starka, który informuje go, że nie chce kontaktować się z Thorem. Wtedy Thor postanawia założyć własny zespół, Team Thor, z nim i Darrylem.
Team Thor: Part 2.
Thor i jego współlokator Darryl dyskutują na temat obowiązków domowych w swoim mieszkaniu. Na Darryla spada większość dotyczących sprzątania. Darryl stwierdza, że Thor jest miłą osobą, ale jest on również oderwany od rzeczywistości. Darryla frustrują również jego próby płacenia czynszu asgardyjską walutą. Sugeruje Thorowi, aby poszukał pracy, co Thor wyśmiewa i proponuje, aby znaleźli służącego. Pokazana zostaje ponowna wizyta Thora w przedszkolu. Na końcu wywiadu Thor informuje, że nie potrzebuje nikogo poza Darrylem i uważa, że Darryl powinien kupić sobie strój superbohatera.
Team Darryl.
Po tym jak Thor wyprowadza się z mieszkania Darryla, Darryl przenosi się do Los Angeles. Jego nowym współlokatorem zostaje Arcymistrz, który okazał się być jedyną osobą, która odpowiedziała na jego ogłoszenie. Arcymistrz uważa, że Darryl byłby dobrym zastępcą jego asystentki, Topaz. Materiał pokazuje, jak Darryl usługuje Arcymistrzowi: wynosi śmieci i wozi go samochodem. Darryl uważa, że Arcymistrz wydaje się być dobrą osobą, ale ma problemy z gniewem i ze zrozumieniem przestrzeni osobistej Darryla. Arcymistrz stwierdza, że przyzwyczaił się do mieszkania na Ziemi i planuje nią zawładnąć z Darrylem u jego boku. Arcymistrz tworzy filmik wyjaśniający jego plan i umieszcza go w Internecie. Z powodu braku widzów postanawia zareklamować pierwszy film kolejnym zapraszając do niego gościa muzycznego. Pomagają mu w tym znajomi Darryla, ale topi jednego z nich, kiedy jego oczekiwania nie zostają spełnione. Darryl wyznaje, że obawia się, że Arcymistrz również i jego może roztopić i przyznaje, że tęskni za Thorem jako współlokatorem.
Produkcja.
"Team Thor" został nakręcony na miesiąc przed rozpoczęciem zdjęć do "" (2017) w lipcu 2016 roku. Jest to produkcja typu mockument, zrealizowana podobnie jak "Co robimy w ukryciu" (2014) w reżyserii Taiki Waititiego. Kiedy poinformowano, że Waititi wyreżyseruje kolejny film o Thorze, wielu fanów obawiało się jego pracy nad adaptacją "Ragnaroku". Waititi stwierdził, że "Team Thor" pomógł w przekonaniu ich do jego podejścia do postaci. We wrześniu reżyser ujawnił, że jest szansa, by widzowie mogli zobaczyć dalszą historię Darryla Jacobsona.
W październiku 2017 roku Jeff Goldblum, który zagrał Arcymistrza w "Thor: Ragnarok", poinformował, że nakręcił z Waititim materiał do filmu krótkometrażowego, który później okazał się być "Team Darryl". W styczniu 2022 roku wszystkie trzy mockumenty zostały udostępnione na Disney+ i sklasyfikowane jako Marvel One-Shots i część III Fazy.
Wydanie.
Światowa premiera mockumentu "Team Thor" miała miejsce 23 lipca 2016 roku podczas San Diego Comic-Conu. 28 sierpnia został on udostępniony online, a 2 września wydany w Stanach Zjednoczonych przez Walt Disney Studios Home Entertainment na Blu-ray z filmem "". Funkcjonuje on również pod tytułami "While You Were Fighting: A Thor Mockumentary" i "Team Thor: Part 1".
"Team Thor: Part 2" (również jako "Team Thor: Part 2, Where Are They Now?") zadebiutował online 14 lutego 2017 roku oraz pojawił się 28 lutego równocześnie z wydaniem Blu-ray filmu "Doktor Strange". Natomiast "Team Darryl" miał premierę online 20 lutego 2018 roku i pojawił się 6 marca na wydaniu Blu-ray filmu "".
W Polsce krótkometrażówki pojawiły się również równocześnie z Blu-rayami tych samych filmów wydanych przez Galapagos kolejno: 13 września 2016, 15 marca 2017 i 14 marca 2018 roku.
Od 21 stycznia 2022 roku "Team Thor", "Team Thor: Part 2" i "Team Darryl" zostały udostępnione na Disney+ jako część kolekcji Marvel One-Shots i produkcje należące do III Fazy Filmowego Uniwersum Marvela.
Odbiór.
Krytyka w mediach.
Ethan Anderton z /Film określił "Team Thor" jako „głupiutką małą krótkometrażówkę, która jest przezabawna”. Tommy Cook i Adam Chitwood z Collider również pozytywnie ocenili ten mockument. Cook napisał, że „doskonale zostało uchwycone lekceważące poczucie humoru Waititiego”, Chitwood uznał, że jest w nim „wiele naprawdę zabawnych akcentów”. Ross A. Lincoln z „Deadline Hollywood” pochwalił talent komediowy Hemswortha, a "Team Thor" określił mianem jednego z największych wydarzeń podczas panelu Marvela na Comic-Conie. Don Kaye z Syfy Wire określił "Team Thor" jako „jeden z najlepszych filmów, jakie Marvel kiedykolwiek nakręcił”.
Aaron Couch z „The Hollywood Reporter” określił "Team Thor: Part 2" „kontynuacją, której nikt nie mógł oskarżyć o cierpienie na "sequelitis"”. Alexandra August z CBR.com stwierdziła, że "Team Darryl" jest „tak samo zabawny, jak wcześniejsze części "Team Thor"”.
Nawiązania i potencjalna kontynuacja.
W sierpniu 2018 roku Daley Pearson opublikował nagranie jako Darryl, aby poinformować, że jest jednym z ocalałych z i jest zmuszony do pracy w weekendy, ponieważ wielu jego współpracowników zniknęło. Życzy również Thorowi wszystkiego najlepszego i prosi go o pieniądze, ponieważ ma długi.
W kwietniu 2019 roku Chris Hemsworth poinformował, że chciałby nakręcić więcej filmów z tej serii lub serial telewizyjny, który byłby kontynuacją. W sierpniu 2021 roku producent Brad Winderbaum zasugerował, że Darryl może pojawić się przy okazji filmu "" (2022).

</doc>
<doc id="5220763" url="https://pl.wikipedia.org/wiki?curid=5220763" title="Łotyszonki">
Łotyszonki

Łotyszonki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 49 osób, 42 było wyznania rzymskokatolickiego a 7 prawosławnego. Jednocześnie 11 mieszkańców zadeklarowało polską a 38 białoruską przynależność narodową. Było tu 9 budynków mieszkalnych. W 1931 w 11 domach zamieszkiwało 69 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220764" url="https://pl.wikipedia.org/wiki?curid=5220764" title="Strzępkoskórka zmienna">
Strzępkoskórka zmienna

Strzępkoskórka zmienna ("Mutatoderma mutatum" (Peck) C.E. Gómez) – gatunek grzybów z rzędu żagwiowców ("Polyporales").
Systematyka i nazewnictwo.
Pozycja w klasyfikacji według Index Fungorum: "Mutatoderma, Hyphodermataceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Gatunek ten opisał w 1890 roku Charles Horton Peck, nadając mu nazwę "Corticium mutatum". Obecną, uznaną przez Index Fungorum nazwę nadał mu Carlos E. Gómez w 1976 r.
Synonimy:
Polską nazwę zaproponował Władysław Wojewoda w 2003 r. dla synonimu "Hyphoderma mutatum". Po przeniesieniu do rodzaju "Mutatoderma" nazwa ta stała się niespójna z nazwą naukową.
Morfologia.
Rozpostarty, początkowo biały, cienki, następnie staje się średnio gruby, lekko nabrzmiały o grubości 150–300 µm. Powierzchnia hymenialna biała, płowożółta, słomkowa, bladożółta do ochrowej, gładka do lekko grudkowatej. Brzeg biały, przerzedzony, nieokreślony, włókienkowaty do strzępiastego. W przekroju pionowym prawie szklisty, błoniasty
System strzępkowy monomityczny. Strzępki o średnicy 2,5–5 µm, gładkie, cienkie do grubościennych (do 1 µm), ze sprzążkami na przegrodach. Lamprocystydy wrzecionowate, 35–70 × 7-11 µm, ze sprzążkami w podstawie, wystające do 20 µm ponad powierzchnię hymenium. Leptocystydy maczugowate do cylindrycznych, 30–80 × 8–14 µm, ze sprzążkami w podstawie, cienko- do lekko grubościenne (do 0,5 µm), wystające do 25 µm ponad powierzchnię hymenium. Podstawki wąsko maczugowate, 35–60 × 6,5–8,5 µm, ze sprzążkami w podstawie, 4–sterygmowe. Bazydiospory kiełbaskowate,12,5–16 × 3,5–4,5 µm, gładkie, cienkościenne, nieamyloidalne.
Występowanie i siedlisko.
Występuje w Ameryce Północnej, Eurazji i w Afryce. W. Wojewoda w 2003 r. przytoczył wiele stanowisk w Polsce z uwagą, że rozprzestrzenienie tego gatunku w Polsce nie jest znane.
Nadrzewny grzyb saprotroficzny. Występuje w lasach i parkach na martwym drewnie drzew liściastych, zwłaszcza grabu pospolitego, buka, topoli osiki i lipy. Rozwija się na leżących na ziemi pniach i gałęziach.

</doc>
<doc id="5220765" url="https://pl.wikipedia.org/wiki?curid=5220765" title="Martin Nörl">
Martin Nörl

Martin Nörl (ur. 12 sierpnia 1993 w Landshut) – niemiecki snowboardzista, specjalizujący się w snowcrossie.
Po raz pierwszy na arenie międzynarodowej pojawił się 6 stycznia 2009 roku w Obermaiselstein, gdzie w zawodach krajowych zajął 43. miejsce. W tym samym roku zdobył srebrny medal podczas olimpijskiego festiwalu młodzieży Europy w Szczyrku. Na rozgrywanych dwa lata później mistrzostwach świata juniorów w Valmalenco był piąty. W zawodach Pucharu Świata zadebiutował 10 stycznia 2010 roku w Bad Gastein, zajmując 66. miejsce. Pierwsze pucharowe punkty wywalczył 18 marca 2011 roku w Valmalenco, zajmując 27. pozycję. Na podium zawodów tego cyklu po raz pierwszy stanął 21 grudnia 2018 roku w Cervinii, odnosząc zwycięstwo. W zawodach tych wyprzedził Włocha Omara Visintina i Austriaka Hanno Douschana.
Na rozgrywanych w 2018 roku igrzyskach olimpijskich w Pjongczangu był ósmy. Był też między innymi piąty podczas mistrzostw świata w Idre Fjäll trzy lata później.

</doc>
<doc id="5220766" url="https://pl.wikipedia.org/wiki?curid=5220766" title="Mutatoderma mutatum">
Mutatoderma mutatum



</doc>
<doc id="5220767" url="https://pl.wikipedia.org/wiki?curid=5220767" title="Hyphoderma mutatum">
Hyphoderma mutatum



</doc>
<doc id="5220768" url="https://pl.wikipedia.org/wiki?curid=5220768" title="Pusat Bahasa">
Pusat Bahasa



</doc>
<doc id="5220772" url="https://pl.wikipedia.org/wiki?curid=5220772" title="Machirówka">
Machirówka

Machirówka (; ) – chutor na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 38 osób, 1 była wyznania rzymskokatolickiego a 37 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 6 budynków mieszkalnych. W 1931 w 8 domach zamieszkiwało 45 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220775" url="https://pl.wikipedia.org/wiki?curid=5220775" title="Polskie Stronnictwo Ludowe (mikołajczykowskie)">
Polskie Stronnictwo Ludowe (mikołajczykowskie)



</doc>
<doc id="5220776" url="https://pl.wikipedia.org/wiki?curid=5220776" title="Jakob Dusek">
Jakob Dusek

Jakob Dusek (ur. 19 listopada 1996 w Herzogenburgu) – austriacki snowboardzista, specjalizujący się w snowcrossie.
Po raz pierwszy na arenie międzynarodowej pojawił się 14 stycznia 2012 roku w Sedrun, gdzie w zawodach FIS zajął 89. miejsce. W 2013 roku wystąpił olimpijskim festiwalu młodzieży Europy w Braszowie, gdzie zajął 13. miejsce. Na rozgrywanych dwa lata później mistrzostwach świata juniorów w Yabuli był szesnasty. W zawodach Pucharu Świata zadebiutował 12 grudnia 2015 roku w Montafon, zajmując 48. miejsce. Na podium zawodów tego cyklu po raz pierwszy stanął 26 stycznia 2020 roku w Big White, kończąc rywalizację na drugiej pozycji. W zawodach tych rozdzielił Włocha Lorenzo Sommarivę i Sennę Leitha z USA.
Na rozgrywanych w 2021 roku mistrzostwach świata w Idre Fjäll był czwarty indywidualnie i siódmy w rywalizacji drużynowej.

</doc>
<doc id="5220779" url="https://pl.wikipedia.org/wiki?curid=5220779" title="Formuła 2 – Yas Marina 2021">
Formuła 2 – Yas Marina 2021

Runda Formuły 2 na torze Yas Marina Circuit – ósma i zarazem ostatnia runda mistrzostw Formuły 2 w sezonie 2021.
Wyniki.
Kwalifikacje.
Źródło: fia.com
W pierwszym sprincie kolejność pierwszej dziesiątki została odwrócona.
Pierwszy sprint.
Wyścig.
Źródło: fia.com
Drugi sprint.
Wyścig.
Źródło: fia.com
Wyścig główny.
Źródło: fia.com

</doc>
<doc id="5220783" url="https://pl.wikipedia.org/wiki?curid=5220783" title="Shūsei Tokuda">
Shūsei Tokuda

, właśc. – japoński pisarz, przedstawiciel naturalizmu w literaturze.
Życiorys.
Pochodził z Kanazawy. Po ukończeniu szkoły średniej został uczniem Kōyō Ozakiego i podjął pierwsze próby literackie. W 1908 roku na łamach czasopisma „Kokumin-shimbun” opublikował w odcinkach powieść "Arajotai" (Gospodarstwo domowe). W kolejnych latach wydał powieści "Ashioto" (Kroki, 1910), "Kabi" (Pieśń, 1911), "Tadare" (Ropień, 1913) i "Arakure" (Awanturnica, 1915). Wiele utworów prezentuje gatunek powieści o sobie, zawierając wątki autobiograficzne. Pod koniec życia pisał powieści historyczne, opublikował też powieści obyczajowe "Kasō jimbutsu" (Postaci w maskach, 1935) i "Shukuzu" (Miniaturowy obraz życia, 1941). Utwory Tokudy cechują się pesymistyczną wymową. Pozostając wierny założeniom naturalizmu, autor ukazywał ujęte obiektywnie wydarzenia z życia codziennego, często przedstawiając problem kobiecej psychiki i mentalności. Niektóre z jego powieści zostały później sfilmowane.

</doc>
<doc id="5220785" url="https://pl.wikipedia.org/wiki?curid=5220785" title="Zdjęcie biegunowe">
Zdjęcie biegunowe

Zdjęcie biegunowe – w geodezji, szereg promieniowań wykonanych z jednego punktu nawiązania do różnych wybranych punktów w terenie w celu stworzenia planu. Ten sposób nadaje się do wykonania zdjęcia topograficznego w terenie otwartym.

</doc>
<doc id="5220786" url="https://pl.wikipedia.org/wiki?curid=5220786" title="Maciuki">
Maciuki

Maciuki (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Dawniej używana nazwa – Maciuki Miorskie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 129 osób, wszystkie były wyznania rzymskokatolickiego i zadeklarowały polską przynależność narodową. Było tu 27 budynków mieszkalnych. W 1931 w 30 domach zamieszkiwały 134 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220787" url="https://pl.wikipedia.org/wiki?curid=5220787" title="Tokuda Shūsei">
Tokuda Shūsei



</doc>
<doc id="5220788" url="https://pl.wikipedia.org/wiki?curid=5220788" title="Türk Telekom">
Türk Telekom

Türk Telekom (Türk Telekomünikasyon A.Ş.) – tureckie przedsiębiorstwo telekomunikacyjne. Zostało założone w 1995 roku.

</doc>
<doc id="5220791" url="https://pl.wikipedia.org/wiki?curid=5220791" title="Dmitrij Karłagaczow">
Dmitrij Karłagaczow

Dmitrij Eduardowicz Karłagaczow (ros. Дмитрий Эдуардович Карлагачёв; ur. 13 października 1998) – rosyjski snowboardzista, trzykrotny medalista mistrzostw świata.
Kariera.
Po raz pierwszy na arenie międzynarodowej pojawił się 15 marca 2014 roku w Ratschings, gdzie w zawodach Pucharu Europy zajął 49. miejsce w slalomie równoległym (PSL). W 2016 roku wystartował na mistrzostwach świata juniorów w Rogli, zajmując drugie miejsce w slalomie równoległym i gigancie równoległym (PGS). Podczas rozgrywanych dwa lata później mistrzostw świata juniorów w Cardronie zdobył srebrny medal w PGS.
W zawodach Pucharu Świata zadebiutował 15 grudnia 2017 roku w Cortina d’Ampezzo, zajmując 36. miejsce w gigancie równoległym. Na podium zawodów tego cyklu po raz pierwszy stanął 30 stycznia 2021 roku w Moskwie, wygrywając rywalizację w PSL. W zawodach tych wyprzedził Žana Košira ze Słowenii i Włocha Edwina Corattiego.
Podczas mistrzostw świata w Rogli zajął 22. miejsce w slalomie równoległym, a w gigancie równoległym został zdyskwalifikowany.

</doc>
<doc id="5220794" url="https://pl.wikipedia.org/wiki?curid=5220794" title="Ayberk Pekcan">
Ayberk Pekcan

Ayberk Pekcan (ur. 22 maja 1970 w Mersinie, zm. 24 stycznia 2022 tamże) – turecki aktor filmowy i telewizyjny, były polityk i urzędnik państwowy.
Biografia.
Ayberk Pekcan urodził się 22 maja 1970 roku w Mersinie, spędził dzieciństwo i młodość w Adanie oraz Mersinie. Po ukończeniu szkoły podstawowej i średniej w Adanie oraz liceum w Mersin ukończył studia na Wydziale Sztuk Pięknych Uniwersytetu w Mersin. Pekcan był robotnikiem, urzędnikiem i nauczycielem. Był członkiem politycznym Socjaldemokratycznej Partii Populistycznej. W 2001 roku zrezygnował z funkcji urzędnika państwowego, zamieszkał w Stambule i został aktorem telewizyjnym i filmowym.
Zagrał główne role w serialach telewizyjnych "Ihlamurlar Altında", "Yaprak Dökümü", "Kurtlar Vadisi" i "Keşanlı Ali Destanı". W 2010 roku jego film Saç otrzymał nagrody na krajowych i międzynarodowych festiwalach filmowych. Został nagrodzony najlepszym aktorem drugoplanowym na Międzynarodowym Festiwalu Filmowym w Ankarze. Ayberk Pekcan, który zagrał w wielu filmach i serialach, zagrał rolę Artuka Beya w popularnym serialu telewizyjnym "Diriliş: Ertuğrul".
Ayberk Pekcan zmarł na raka płuc w Mersin 24 stycznia 2022 roku w wieku 51 lat.

</doc>
<doc id="5220795" url="https://pl.wikipedia.org/wiki?curid=5220795" title="Półwysep pierwszorzędny">
Półwysep pierwszorzędny

Półwysep pierwszorzędny – półwysep połączony nasadą bezpośrednio z pniem lądowym. Czasami do półwyspu pierwszorzędnego bywają przyłączone półwyspy podrzędne. Przykładem półwyspu pierwszorzędnego jest Półwysep Indochiński do którego przyłączony jest Półwysep Malajski.

</doc>
<doc id="5220796" url="https://pl.wikipedia.org/wiki?curid=5220796" title="Katastrofa lotu Indian Airlines 440">
Katastrofa lotu Indian Airlines 440

Katastrofa lotu Indian Airlines 440 – katastrofa lotnicza, która wydarzyła się 31 maja 1973 roku. Samolot rozbił się podczas zbliżania się do lotniska Palam, zabijając 48 z 65 pasażerów i członków załogi na pokładzie.
Wypadek.
Lot 440 był regularnym krajowym lotem pasażerskim z Madrasu (obecnie Chennai), do New Delhi. Gdy lot 440 w burzy zbliżał się do międzynarodowego lotniska Palam, uderzył w przewody wysokiego napięcia podczas podejścia NDB z widocznością poniżej minimum. Samolot rozbił się i zapalił. 48 z 65 pasażerów i załoga na pokładzie lotu 440 zginęło. Ratownicy powiedzieli, że ocaleni znajdowali się z przodu samolotu, chociaż jeden z rozbitków zgłosił, że siedział w tylnym rzędzie.
Wśród ocalałych było trzech Amerykanów i dwóch Japończyków. Wśród zmarłych było czterech Amerykanów, trzy osoby z Wielkiej Brytanii i jedna kobieta z Jemenu. Wśród zabitych był indyjski minister kopalń żelaza i stali Mohan Kumaramangalam, poseł do parlamentu Lok Sabha, polityk Komunistycznej Partii Indii K. Baladhandayutham, były członek parlamentu Rajya Sabha i polityk indyjskiego Kongresu Narodowego Devaki Gopidas.
Przyczyna.
Śledczy ustalili, że przyczyną wypadku był lot poniżej zezwolonej wysokości lotu.

</doc>
<doc id="5220800" url="https://pl.wikipedia.org/wiki?curid=5220800" title="Półwysep podrzędny">
Półwysep podrzędny

Półwysep podrzędny (drugorzędny) – półwysep połączony nasadą z półwyspem pierwszorzędnym, a nie bezpośrednio z pniem lądowym. Przykładem półwyspu podrzędnego jest Półwysep Malajski, który jest połączony z Półwyspem Indochińskim, a nie bezpośrednio z Azją.

</doc>
<doc id="5220801" url="https://pl.wikipedia.org/wiki?curid=5220801" title="Igor Słujew">
Igor Słujew

Igor Dienisowicz Słujew (ros. Игорь Денисович Слуев; ur. 29 sierpnia 1999) – rosyjski snowboardzista, specjalizujący się w konkurencjach równoległych.
Kariera.
Po raz pierwszy na arenie międzynarodowej pojawił się w 2015 roku, startując na olimpijskim festiwalu młodzieży Europy w Vorarlbergu. Zajął tam 33. miejsce w snowcrossie. Podczas rozgrywanych trzy lata później mistrzostw świata juniorów w Cardronie był ósmy w gigancie równoległym (PGS).
W zawodach Pucharu Świata zadebiutował 13 grudnia 2018 roku w miejscowości Carezza, zajmując 21. miejsce w gigancie równoległym. Na podium zawodów tego cyklu po raz pierwszy stanął 14 grudnia 2019 roku w Cortina d’Ampezzo, kończąc rywalizację w PGS na trzeciej pozycji. W zawodach tych wyprzedzili go jedynie Włoch Roland Fischnaller i Lee Sang-ho z Korei Południowej. W klasyfikacji końcowej PGS w sezonie 2020/2021 zajął drugie miejsce.
Podczas mistrzostw świata w Rogli zajął 9. miejsce w gigancie równoległym i 36. miejsce w gigancie równoległym.

</doc>
<doc id="5220803" url="https://pl.wikipedia.org/wiki?curid=5220803" title="Małość (rejon miorski)">
Małość (rejon miorski)

Małość (; ) – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów folwark szlachecki w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 11 osób, 10 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 5 domach zamieszkiwały 24 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220804" url="https://pl.wikipedia.org/wiki?curid=5220804" title="Okręty podwodne typu Prawda">
Okręty podwodne typu Prawda

Okręty podwodne typu Prawda (serii IV) – seria dużych, szybkich radzieckich okrętów podwodnych z okresu II wojny światowej przewidzianych do współpracy z okrętami liniowymi. Wchodziły w skład Floty Bałtyckiej. Powstały trzy jednostki tego typu: „Prawda”, „Zwiezda” i „Iskra”. „Prawda” zatonęła na minie we wrześniu 1941, pozostałe dwa okręty przetrwały wojnę i zostały złomowane w latach 50. XX w.
Geneza.
Koncepcja działań floty radzieckiej pod koniec lat 20. XX w. zakładała aktywną obronę podejść do Zatoki Fińskiej. Główną siłą Floty Bałtyckiej były pancerniki typu Gangut. Aby lepiej wykorzystać ich możliwości, zdecydowano się zbudować wspierające je okręty podwodne. 
Pierwsze założenia dotyczące szybkich dużych okrętów podwodnych zarząd morski sztabu Armii Czerwonej przedstawił w maju 1930. Zgodnie z nimi nowe jednostki miały mieć wyporność 1200-1300 t i być uzbrojone w jedno działo kalibru 102 mm, 1 kal. 45 mm i 10 wyrzutni torpedowych. Oczekiwano też wysokiej prędkości nawodnej, pozwalającej na towarzyszenie pancernikom. Jeszcze latem 1930 zgłoszono projekt inż. A. Asafowa. Opracował je on przebywając w specjalnym więzieniu NKWD. Według jego projektu okręty miały przy wyporności 900 t być uzbrojone w dwa działa kal. 130 mm, jedno działko przeciwlotnicze kal. 37 mm i 6 wyrzutni torpedowych. Maksymalna prędkość na powierzchni miał wynieść 23 w., w zanurzeniu – 11 w. Projekt był bardzo podobny do eksperymentalnego brytyjskiego okrętu podwodnego HMS X1. W listopadzie 1930 projekt został zaakceptowany przez Radę Rewolucyjną ZSRR i zlecono budowę trzech jednostek.
Budowa.
Stępkę pod pierwszy okręt z serii – „Prawdę” – położono 21 maja 1931, a pod dwa następne – „Zwiezdę” i „Iskrę” – 19 grudnia. Jednak 7 października 1932 Rada Rewolucyjna ZSRR zmieniła założenia projektu. Według niego okręty miały na powierzchni wypierać 931 t, osiągać prędkość 23 w. i zanurzać się na 72 m. W tym momencie stopień zaawansowanie prac przy „Prawdzie” wynosił 25%, przy „Zwiezdzie” – 20%, a przy „Iskrze” – 15%. Wobec tego Rada Rewolucyjna zdecydowała o dokończeniu „Prawdy” jako okrętu eksperymentalnego i wstrzymaniu prac na dwóch pozostałych okrętach.
Wstępny projekt Asafowa zakładał maksymalne zanurzenie na 50 m, więc głównym zadaniem było wzmocnienie kadłuba sztywnego. Osiągnięto to przez zastosowanie pośrednich wręg. Aby zmieścić się w zadanej wyporności, zdecydowano się zmienić układ przedziałów i zmniejszyć kaliber dział ze 130 mm do 100 mm. „Prawdę” zwodowano 30 stycznia 1934, a 12 września 1935 przeprowadzono testy zanurzenia. Okręt bez załogi zawieszono na taliach okrętu ratowniczego „Kommuna” i opuszczono na głębokość 72,5 m. Po niecałych dwóch godzinach „Prawdę” wydobyto na powierzchnię. Okręt nie odniósł żadnych uszkodzeń. W tym czasie kontynuowano prace na pozostałych dwóch okrętach. „Zwiezdę” wodowano 15 kwietnia 1935, a „Iskrę” – 4 grudnia 1934. W trakcie prób pierwszego z okrętów okazało się, że z powodu zbyt ostrego dziobu torpedy uszkadzają się w czasie opuszczania wyrzutni. Z tego powodu dziób skrócono o 3 m co rozwiązało ten problem, lecz spowodowało spadek prędkości maksymalnej o 0,8 w.
Konstrukcja.
Okręty podwodne typu Prawda były konstrukcji dwukadłubowej – kadłub sztywny wykonano ze stali o grubości 10 mm, a lekki – od 6 do 12 mm. Kadłub sztywny był podzielony na siedem przedziałów.
Napęd składał się z dwóch wysokoprężnych, czterosuwowych silników firmy MAN o mocy 2700 KM każdy oraz dwóch silników elektrycznych o mocy 550 KM każdy. Zrezygnowano z projektowanego początkowo pomocniczego generatora wysokoprężnego, który miał ładować baterie akumulatorów i ułatwiać osiągnięcie maksymalnej prędkości.
Uzbrojenie składało się z sześciu wyrzutni torpedowych kalibru 533 mm. Cztery z nich znajdowały się na dziobie, dwie – na rufie. Konstrukcja wyrzutni opierała się na brytyjskim typie L-55, lecz względem pierwowzoru ograniczono w niej użycie metali kolorowych, przez co zmniejszyła się ich niezawodność. W przedziale I znajdowały się cztery zapasowe torpedy. Wyrzutnie mogły wykorzystywać wyłącznie torpedy typu 53-27Ł.
Uzbrojenie artyleryjskie składało się z dwóch armat kalibru 100 mm typu B-24-PŁ i działka przeciwlotniczego kalibru 45 mm. Do obrony przeciwlotniczej służyły ponadto dwa ciężkie karabiny maszynowe kalibru 7,62 mm.
Za zalety okrętów typu Prawda uznaje się silne uzbrojenie artyleryjskie i wysoką prędkość maksymalną na powierzchni, natomiast za wady: powolne zanurzanie się i niewielką dopuszczalną głębokość zanurzenia (wcześniej wybudowane podwodne stawiacze min typu Leniniec mogły schodzić na większą głębokość). Z tego powodu uważa się, że okręty typu Prawda nie były w stanie współdziałać z flotą nawodną, co było głównym założeniem przy ich projektowaniu.
Służba.
„Prawda” weszła do służby 9 czerwca 1936, a „Zwiezda” i „Iskra” – w lipcu tego samego roku. Wszystkie okręty zostały przyjęte w skład Floty Bałtyckiej. Otrzymały wtedy numery taktyczne: „Prawda” – P-1, „Zwiezda” – P-2, „Iskra” – P-3. Utworzyły one razem osobny dywizjon.
W przeddzień wybuchu wojny zimowej okręty podwodne typu "Prawda" tworzyły 11. Dywizjon Okrętów Podwodnych w składzie 4. Brygady Okrętów Podwodnych. Nie wzięły jednak udziału w działaniach wojennych przeciwko Finlandii, gdyż były w tym czasie remontowane. Po zakończeniu remontu w listopadzie 1940 wszystkie trzy okręty udały się w okrężny rejs po Bałtyku, zawijając do Tallina, Rygi i Lipawy.
Po ataku Niemiec na ZSRR okręty typu "Prawda" wykorzystywano głównie jako transportowce i okręty szkolne. We wrześniu 1941 "Prawda" wyruszyła do Hanko z zaopatrzeniem dla stacjonującego tam sowieckiego garnizonu. Okręt zatonął 17 września w okolicach Hanko na minie. „Zwiezda” w grudniu 1941 przewiozła 700 t mazutu z Kronsztadu do Leningradu dla miejskiej elektrowni. W trakcie rejsu okręt został ostrzelany przez Niemców, ale odniósł jedynie lekkie uszkodzenia. „Iskra” została ciężko uszkodzona w czasie bombardowania we wrześniu 1941, gdy przebywała w doku w Kronsztadzie. W trakcie oblężenia Leningradu „Zwiezda” i „Iskra” zostały zakonserwowane, a ich armaty kal. 100 mm zostały zdjęte i skierowane do obrony miasta. Prace te miały miejsce w 1941 lub 1942. W sierpniu 1944 „Zwiezda” została przekształcona w okręt do testów, a we wrześniu 1955 – w hulk. W 1956 złomowano ją w Leningradzie. „Iskrę” wycofano ze służby w 1952, kadłub okrętu był później wykorzystywany do testów.
Dane taktyczno-techniczne.
Dane na podstawie :

</doc>
<doc id="5220805" url="https://pl.wikipedia.org/wiki?curid=5220805" title="Adem Kastrati">
Adem Kastrati



</doc>
<doc id="5220806" url="https://pl.wikipedia.org/wiki?curid=5220806" title="Dmitrij Sarsiembajew">
Dmitrij Sarsiembajew

Dmitrij Witaljewicz Sarsiembajew (ros. Дмитрий Витальевич Сарсембаев; ur. 29 listopada 1997 w Tasztagole) – rosyjski snowboardzista, specjalizujący się w konkurencjach równoległych.
Kariera.
Po raz pierwszy na arenie międzynarodowej pojawił się 31 sierpnia 2012 roku w Moskwie, gdzie zajął 27. miejsce w slalomie równoległym (PSL). Podczas rozgrywanych trzy lata później mistrzostw świata juniorów w Yabuli zajął trzecie w gigancie równoległym (PGS). W tej samej konkurencji zdobył też złote medale na mistrzostwach świata juniorów w Rogli w 2016 roku i mistrzostwach świata juniorów w Klínovcu rok później.
W zawodach Pucharu Świata zadebiutował 23 stycznia 2016 roku w miejscowości Rogli, zajmując 26. miejsce w gigancie równoległym. Nigdy nie stanął na podium indywidualnych zawodów tego cyklu.
Podczas igrzysk olimpijskich w Pjongczangu w 2018 roku zajął czternaste miejsce w gigancie równoległym. Był też między innymi czwarty w slalomie równoległym na mistrzostwach świata w Park City w 2019 roku.
Osiągnięcia.
Puchar Świata.
Miejsca na podium w zawodach.
Sarsiembajew nie stanął na podium zawodów PŚ.

</doc>
<doc id="5220807" url="https://pl.wikipedia.org/wiki?curid=5220807" title="Ernst Stankovski">
Ernst Stankovski

Ernst Stankovski (ur. 16 czerwca 1928 w Wiedniu, zm. 26 stycznia 2022 w Klosterneuburgu) – austriacki aktor teatralny, telewizyjny i filmowy. Od 1949 roku wystąpił w ponad stu filmach. Stankovski zmarł w Klosterneuburgu w wieku 93 lat.

</doc>
<doc id="5220810" url="https://pl.wikipedia.org/wiki?curid=5220810" title="Marcinowce (rejon miorski)">
Marcinowce (rejon miorski)

Marcinowce (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 71 osób, 70 było wyznania rzymskokatolickiego a 1 prawosławnego. Jednocześnie 4 mieszkańców zadeklarowało polską a 67 białoruską przynależność narodową. Było tu 14 budynków mieszkalnych. W 1931 w 15 domach zamieszkiwało 80 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5220813" url="https://pl.wikipedia.org/wiki?curid=5220813" title="Emir Hassan Chursz Bahaeddin">
Emir Hassan Chursz Bahaeddin



</doc>
<doc id="5220814" url="https://pl.wikipedia.org/wiki?curid=5220814" title="William Glenn">
William Glenn

William Wallace Lumpkin Glenn (ur. 12 sierpnia 1914 Asheville, zm. 10 marca 2003 w Peterborough, w stanie New Hampshire) – amerykański kardiochirurg, należący do twórców wczesnych modeli sztucznego serca, który także opracował metody leczenia wrodzonych wad serca.
Jego ojciec był lekarzem, a matka prawniczką. Uczęszczał do akademii wojskowej w Sewanee w stanie Tennessee, a następnie rozpoczął studia na University of South Carolina, które ukończył w 1934 roku z tytułem Bachelor of Science. Dyplom lekarza medycyny uzyskał w 1938 r. po studiach w Jefferson Medical College, w Filadelfii. Staż podyplomowy odbył w Pennsylvania Hospital, a rezydenturę z chirurgii w Massachusetts General Hospital.
Podczas II wojny światowej Glenn służył jako chirurg wojskowy w korpusie medycznym armii amerykańskiej. Po desancie w Europie zajął się organizacją i prowadzeniem szpitala polowego w Normandii.
Po wojnie został zatrudniony w październiku 1948 r. przez amerykańskiego torakochirurga Gustafa Lindskoga, ordynatora oddziału chirurgii i został kierownikiem laboratoriów chirurgicznych i pododdziału kardiochirurgii.
Został promotorem doktoratu Williama Sewella, studenta z Yale Medical School, który pracował nad projektem badawczym, opracowania urządzenia pompującego krew. Powstała pompa, której komponenty kosztowały łącznie 24,80 dolarów amerykańskich, a składała się między innymi ze standardowego sprzętu laboratoryjnego i zestawu „Mały Konstruktor”. Glenn i Sewell przedstawił wyniki tego eksperymentu na kongresie American College of Surgeons w Chicago. Model, który przedstawili zastępował funkcje prawego serca, pompując odtlenowaną krew do płuc. Ich wyniki badań podawały, że udawało się za pomocą tego urządzenia utrzymywać przy życiu zwierze przez 90 minut, bez znaczących zmian w ciśnienia krwi lub wysycenia krwi tlenem.
Oryginalny egzemplarz urządzenia Glenna i Sewella znajduje się na w National Museum of American History prowadzonym przez Smithsonian Institution. Smithsonian Institution nabył pompę serca w 1959 r. od matki Williama Sewella.
Do 1975 r. Glenn był kierownikiem oddziału kardiochirurgii i chirurgii naczyniowej w Yale School of Medicine. Tam, opracował ulepszenia kardiostymulatorów i opracował zabieg kardiochirurgiczny "zespolenie Glenna" (inaczej operacja hemi-Fontan), w której wytwarza się połączenie między żyłą główną górną i tętnicą płucną, które omija miejsce wady serca. Był autorem popularnego podręcznika kardio- i torakochirurgii pt. "Glenn’s Thoracic and Cardiovascular Surgery", która doczekała się sześciu wydań za jego życia. W latach 1979–1981 był prezesem amerykańskiego towarzystwa kardiologicznego – "American Heart Association" i był pierwszym chirurgiem, który został wybrany na to stanowisko.

</doc>
<doc id="5220818" url="https://pl.wikipedia.org/wiki?curid=5220818" title="Wang Hui">
Wang Hui



</doc>
<doc id="5220820" url="https://pl.wikipedia.org/wiki?curid=5220820" title="Wierchnietorieckoje">
Wierchnietorieckoje



</doc>
<doc id="5220822" url="https://pl.wikipedia.org/wiki?curid=5220822" title="Wang Huej">
Wang Huej



</doc>
<doc id="5220824" url="https://pl.wikipedia.org/wiki?curid=5220824" title="Prawo do pokrycia ujemnego salda w Polsce">
Prawo do pokrycia ujemnego salda w Polsce

Prawo do pokrycia ujemnego salda – prawo zbywalne,czyli przechodzące na następców prawnych i podlegające egzekucji, przyznawane wytwórcom dla elektrowni wiatrowych zlokalizowanych na polskiej części Bałtyku, pozwalające na pokrycie różnicy pomiędzy rynkową ceną energii, a ceną umożliwiającą przedsiębiorcom pokrycie kosztów wytwarzania energii elektrycznej na morzu.
Zasady rozliczeń ujemnego salda.
Wytwórcy przysługuje prawo do pokrycia ujemnego salda w okresie 25 lat od pierwszego dnia jej wytworzenia i wprowadzenia do sieci, na podstawie udzielonej koncesji na wytwarzanie energii elektrycznej, albo od pierwszego dnia, za który wytwórca wystąpił o przyznanie prawa do pokrycia ujemnego salda. Wsparcie jest wypłacane na zasadzie kontraktu różnicowego i przebiega w cyklu rocznym (w tym ewentualny zwrot dodatniego salda przez wytwórcę). Jest to zmiana w stosunku do systemu rozliczania salda w reżimie Ustawy o Odnawialnych Źródłach Energii (OZE). Rozliczeń na wniosek wytwórcy dokonuje operator rozliczeń energii odnawialnej, czyli Zarządca Rozliczeń S.A.
Cena będąca podstawą do rozliczania ujemnego salda jest wyznaczana przez Prezesa Urzędu Regulacji Energetyki (URE) po skutecznej notyfikacji wsparcia do Komisji Europejskiej, z uwzględnieniem kosztów inwestycyjnych, kosztów operacyjnych oraz uzasadnionego zwrotu z kapitału zaangażowanego w przygotowanie, budowę i eksploatację morskiej farmy wiatrowej. Cena ta nie może być większa niż cena maksymalna, określona przez ministra właściwego do spraw klimatu oraz niż cena wynikająca z decyzji Komisji Europejskiej o zgodności z rynkiem wewnętrznym pomocy publicznej, udzielanej danemu wytwórcy. Wytwórca może zrezygnować z udziału w systemie wsparcia w odpowiednim terminie po wydaniu przez Prezesa URE ostatecznej decyzji, w przypadku gdy uzna, że oferowana cena jest zbyt niska.
Wsparcie w postaci decyzji administracyjnej.
W pierwszej fazie systemu wsparcie przyznawane jest w drodze decyzji administracyjnej wydawanej przez Prezesa URE i może ono objąć morskie farmy wiatrowe o łącznej mocy zainstalowanej do 5,9 GW. Warunkiem koniecznym dla uzyskania wsparcia jest potwierdzenie przez Komisję Europejską zgodności z rynkiem wewnętrznym pomocy publicznej przyznanej wytwórcy na dany projekt offshore.

</doc>
<doc id="5220825" url="https://pl.wikipedia.org/wiki?curid=5220825" title="Ferencowicz">
Ferencowicz

Osoby o tym nazwisku:

</doc>
<doc id="5220827" url="https://pl.wikipedia.org/wiki?curid=5220827" title="Friedel">
Friedel

Osoby o tym nazwisku:

</doc>
<doc id="5220828" url="https://pl.wikipedia.org/wiki?curid=5220828" title="Florkiewicz">
Florkiewicz

Osoby o tym nazwisku:

</doc>
<doc id="5220830" url="https://pl.wikipedia.org/wiki?curid=5220830" title="Fuliński">
Fuliński

Osoby o tym nazwisku:

</doc>
<doc id="5220832" url="https://pl.wikipedia.org/wiki?curid=5220832" title="Janszoon">
Janszoon

Osoby o tym nazwisku:

</doc>
<doc id="5220833" url="https://pl.wikipedia.org/wiki?curid=5220833" title="Wang Hui (malarz)">
Wang Hui (malarz)

Wang Hui (; ur. 1632, zm. 1717) – chiński malarz z okresu wczesnej dynastii Qing.
Pochodził z prowincji Jiangsu. Był uczniem Wang Shimina. Wspólnie z nim oraz Wang Jianem i Wang Yuanqi zaliczany jest do grupy tzw. „czterech Wangów”. Podobnie jak pozostali jej przedstawiciele malował krajobrazy. Naśladował twórczość dawnych mistrzów z okresu X wieku i epoki Song, głównie Dong Yuana i Jurana. W latach 1691–1698 na zlecenie dworu w Pekinie wykonał serię zwojów przedstawiających sceny z podróży cesarza Kangxi do południowych prowincji.

</doc>
<doc id="5220834" url="https://pl.wikipedia.org/wiki?curid=5220834" title="Gabryszewski">
Gabryszewski

Osoby o tym nazwisku:

</doc>
<doc id="5220836" url="https://pl.wikipedia.org/wiki?curid=5220836" title="Galasiewicz">
Galasiewicz

Osoby o tym nazwisku:

</doc>
<doc id="5220837" url="https://pl.wikipedia.org/wiki?curid=5220837" title="Mikiele">
Mikiele

Mikiele – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5220840" url="https://pl.wikipedia.org/wiki?curid=5220840" title="Merlin Surget">
Merlin Surget

Merlin Surget (ur. 3 grudnia 1999 w Sallanches) – francuski snowboardzista specjalizujący się w snowcrossie.
Po raz pierwszy na arenie międzynarodowej pojawił się 31 marca 2013 roku w Isoli, gdzie w zawodach krajowych zajął 24. miejsce w slopestyle'u. Dwa lata później wystartował na olimpijskim festiwalu młodzieży Europy w Vorarlbergu, gdzie zdobył złoty medal w snowcrossie. Zajął też piąte miejsce na mistrzostwach świata juniorów w Klínovcu dwa lata później.
W zawodach Pucharu Świata zadebiutował 12 grudnia 2015 roku w Montafon, zajmując 66. miejsce. Pierwsze pucharowe punkty wywalczył 16 grudnia 2016 roku w tej samej miejscowości, zajmując 36. miejsce. Na podium zawodów tego cyklu pierwszy raz stanął 21 grudnia 2019 roku w Cervinii, kończąc rywalizację na trzeciej pozycji. W zawodach tych wyprzedzili go jedynie dwaj Włosi: Lorenzo Sommariva i Emanuel Perathoner. W klasyfikacji generalnej sezonu 2020/2021 zajął trzecie miejsce.
Podczas igrzysk olimpijskich w Pjongczangu w 2018 roku zajął 17. miejsce. Był też między innymi siódmy indywidualnie i dziewiąty drużynowo na mistrzostwach świata w Idre Fjäll w 2021 roku.

</doc>
<doc id="5220850" url="https://pl.wikipedia.org/wiki?curid=5220850" title="Don Carlos Mote">
Don Carlos Mote

Don Carlos Mote (ur. 13 stycznia 1887 w Greenville, zm. 28 sierpnia 1972 w Corvallis) – amerykański entomolog, specjalizujący się w entomologii stosowanej, i parazytolog.
Studiował na Uniwersytecie Stanu Ohio, gdzie zdobył tytuły bakałarza, magistra, a następnie doktoryzował się pracą poświęconą biologii i ograniczaniu liczebności populacji gza bydlęcego dużego. W latach 1912–1918 pracował jako parazytolog w Ohio Agricultural Experimental Station. W latach 1918–1919 nauczał rolnictwa w Wooster. Od 1919 roku zatrudniony był na stanowisku entomologa stanowego Arizony. W latach 1925–1952 był kierownikiem Wydziału Entomologii Uniwersytetu Stanu Oregon. Po odejściu na emeryturę przez rok przebywał w Rzymie jako doradca Organizacji Narodów Zjednoczonych do spraw Wyżywienia i Rolnictwa. W 1955 roku był kierownikiem spisu rolnego stanu Oregon. W latach 1955–1971 był koordynatorem wizytującym na Uniwersytecie Stanu Oregon. 
Jego żoną była Josephine Mower, poślubiona w 1914 roku. Miał syna, Richarda.
Mote był członkiem, a w 1930 roku został prezesem Pacyficznego Oddziału American Association of Economic Entomologists. W latach 1912–1972 członkiem Entomological Society of America. Ponadto posiadał członkostwo w American Association for the Advancement of Science, Oregon Entomological Society, Oregon Horticultural Society, Phi Kappa Phi, Phi Sigma i Sigma Xi.

</doc>
<doc id="5220854" url="https://pl.wikipedia.org/wiki?curid=5220854" title="Amelia Peláez">
Amelia Peláez

Amelia Peláez (ur. 5 stycznia 1897 w Yaguajay, zm. 8 kwietnia 1968 w Hawanie) – kubańska malarka pokolenia awangardy.
Biografia.
Była absolwentką szkół artystycznych w Hawanie, Nowym Jorku i Paryżu (Académie de la Grande Chaumière). Znała się osobiście ze współczesnymi jej artystami, jak: P. Picasso, G. Braque i A. Exter. Po powrocie na Kubę w 1934 roku tworzyła obrazy realistyczne. Po 1950 tworzyła awangardowe prace ceramiczne, malowidła ścienne. Była też ilustratorką książek.

</doc>
<doc id="5220855" url="https://pl.wikipedia.org/wiki?curid=5220855" title="Dmitrij Karłagaczew">
Dmitrij Karłagaczew



</doc>
<doc id="5220857" url="https://pl.wikipedia.org/wiki?curid=5220857" title="Karimata (ujednoznacznienie)">
Karimata (ujednoznacznienie)



</doc>
<doc id="5220858" url="https://pl.wikipedia.org/wiki?curid=5220858" title="2 Pułk Komunikacyjny">
2 Pułk Komunikacyjny



</doc>
<doc id="5220864" url="https://pl.wikipedia.org/wiki?curid=5220864" title="Janina Broniewska (rzeźbiarka)">
Janina Broniewska (rzeźbiarka)

Janina Broniewska, pseud. „Bronisław Janowski” (ur. 28 sierpnia 1886 w Krasińcu, zm. 22 sierpnia 1947 w Warszawie) – polska rzeźbiarka i malarka.
Życiorys.
Urodziła się 28 sierpnia 1886 roku w Krasińcu. Uczyła się w gimnazjum Leoni Rudzkiej, jednocześnie uczęszczając na lekcje sztuki do Szkoły Sztuk Pięknych w Warszawie, po czym kontynuowała naukę w szkole gospodarczej w Chyliczkach. W 1905 roku przeniosła się do Krakowa, gdzie przez trzy lata studiowała rzeźbę u Xawerego Dunikowskiego i Wacława Szymanowskiego oraz uczęszczała na lekcje malarstwa prowadzone przez Józefa Siedleckiego i Jacka Malczewskiego w ramach Wyższych Kursów dla Kobiet im. Adriana Baranieckiego. Powróciwszy do Warszawy rozpoczęła pracę w zakładzie fotochemigraficznym i w „Gazecie Cukrowniczej”.
W 1909 roku wyjechała do Paryża, gdzie rozpoczęła naukę u Jeana Antoine’a Injalberta, po czym przez pięć lat studiowała w Académie de la Grande Chaumière w pracowni Antoine’a Bourdelle’a. W tym samym okresie u profesora rozwijali się także inni studenci z Polski: Jadwiga Bohdanowicz, Urszula Bucholz, Luna Drexler, Helena Głogowska, Wacława Kiślańska, Maryla Lednicka-Szczytt, Kazimiera Pajzderska, Piotr Hermanowicz i Władysław Skoczylas. Niektórzy uczniowie wspierali Bourdelle’a przy projektach rzeźbiarskich pod jego kierownictwem; Broniewska wykonywała takie prace, jak płaskorzeźby zdobiące Théâtre des Champs Élysées i pomnik Adama Mickiewicza w Paryżu, dla którego wykonała także głowę poety. Prace własne, które w okresie paryskim charakteryzowały się równowagą i rygorystyczną konstrukcją (widoczną m.in. w jej portrecie Bourdelle’a), wystawiała m.in. podczas wystawy Société Nationale des Beaux-Arts i Salonu Jesiennego. W 1914 roku zdobyła stypendium Edwarda Raczyńskiego, z którego jednak nie mogła skorzystać ze względu na wybuch I wojny światowej. Tworzyła portrety na zamówienie rodziny Radziwiłłów i Skibniewskich, po czym do końca wojny przebywała na terenie Rosji.
Po wojnie osiadła w Warszawie. Tworzyła przede wszystkim rzeźby portretowe. Z biegiem czasu jej prace zaczęły nabierać dekoracyjności, która w latach 30. przerodziła się w ostrość geometryzujących kształtów. Wystawiała w Zachęcie i w Instytucie Propagandy Sztuki, w 1929 roku wzięła udział w Powszechnej Wystawie Krajowej. W 1927 roku jej praca "Immaculata Conceptio Masoviensis" (1925) – drewniana rzeźba o manierystycznie wydłużonej pozie – została wyróżniona brązowym medalem na wystawie Towarzystwa Zachęty Sztuk Pięknych. W 1930 roku wykonała dla Banku Gospodarstwa Krajowego metopy "Rolnictwo" i "Górnictwo" o geometryzujących cięciach. W podobnej stylistyce utworzyła stacje Drogi Krzyżowej dla kościoła w Grodźcu. W 1936 roku w Zachęcie odbyła się monograficzna wystawa jubileuszowa artystki świętująca 30-lecie pracy twórczej Broniewskiej, na którą składały się 82 przeważnie gipsowe rzeźby, płaskorzeźby, tablice, medaliony, plakiety i maszkarony. Rok później Broniewska zdobyła złoty medal podczas Wystawy światowej w Paryżu za rzeźbę "Słowianka". Do prac artystki należą także rzeźby nagrobne na Cmentarzu Powązkowskim w Warszawie i ceramika. Oprócz tworzenia rzeźb zajmowała się również malarstwem, malując głównie portrety, w tym "Portret Prezesa PKO Emila Schmidta". Obrazy podpisywała pseudonimem „Bronisław Janowski”.
Miała nieślubną córkę, którą wychowała samodzielnie. Zmarła 22 sierpnia 1947 roku w Warszawie. 
Jej prace znajdują się m.in. w zbiorach Muzeum Narodowego w Warszawie. 

</doc>
<doc id="5220866" url="https://pl.wikipedia.org/wiki?curid=5220866" title="Acanthoperga cameronii">
Acanthoperga cameronii

Acanthoperga cameronii – gatunek błonkówki z rodziny "Pergidae".
Taksonomia.
gatunek ten został opisany w 1880 roku przez Johna Westwooda pod nazwą "Perga cameronii". Jako miejsce typowe podano "Australaziję". Syntypem była samica. W 1894 John William Shipp przeniósł go do rodzaju "Acanthoperga".
Zasięg występowania.
Australia. Notowany we wsch. części kraju, w stanach Nowa Południowa Walia i Queensland.
Biologia i ekologia.
Rośliną żywicielką jest drzewo "Corymbia gummifera" z rodziny mirtowatych.

</doc>
<doc id="5220867" url="https://pl.wikipedia.org/wiki?curid=5220867" title="Dżamszed Usmonow">
Dżamszed Usmonow

Dżamszed Usmonow, tadż. Ҷамшед Усмонов (ur. 13 stycznia 1965 w Aszcie) – tadżycki reżyser, scenarzysta i producent filmowy.
Studiował reżyserię w Duszanbe i w Moskwie. Od 1988 pracował jako asystent reżysera w wytwórni filmowej Tadżykfilm. Zadebiutował jako samodzielny reżyser wielokrotnie nagradzanym "Lotem pszczoły" (1988).
Kolejne fabuły Usmonowa, "Anioł na prawym ramieniu" (2002) i "Żeby pójść do nieba najpierw trzeba umrzeć" (2006), miały swoją premierę w sekcji „Un Certain Regard” odpowiednio na 55. i 59. MFF w Cannes. 
Swój ostatni film, "Romans mojej żony" (2011), reżyser nakręcił we Francji, gdzie obecnie mieszka na stałe. W obrazie tym główne role zagrały gwiazdy francuskojęzycznego kina Léa Seydoux i Olivier Gourmet.

</doc>
<doc id="5220869" url="https://pl.wikipedia.org/wiki?curid=5220869" title="Proste">
Proste

Proste – drugi singel polskiego piosenkarza Dawida Kwiatkowskiego z jego siódmego albumu studyjnego, zatytułowanego "Dawid Kwiatkowski". Singel został wydany 13 lipca 2021.
Kompozycja znalazła się na 1. miejscu listy AirPlay – Top, najczęściej odtwarzanych utworów w polskich rozgłośniach radiowych. Nagranie otrzymało w Polsce status potrójnego platynowego singla, przekraczając liczbę 150 tysięcy sprzedanych kopii.
Geneza utworu i historia wydania.
Utwór napisali i skomponowali Dawid Kwiatkowski, Małgorzata Uściłowska, Patryk Kumór i Dominic Buczkowski-Wojtaszek, który również odpowiada za produkcję piosenki. Piosenkarz o singlu:
Singel ukazał się w formacie digital download 13 lipca 2021 w Polsce za pośrednictwem wytwórni płytowej DB4 Management w dystrybucji Warner Music Poland. Piosenka została umieszczona na siódmym albumie studyjnym Kwiatkowskiego – "Dawid Kwiatkowski".
18 lipca 2021 utwór został zaprezentowany telewidzom stacji TVN w programie "Dzień dobry wakacje". Pod koniec października 2021 singel został wykonany na żywo w ramach cyklu „#EskaLive”.
„Proste” w stacjach radiowych.
Nagranie było notowane na 1. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk w reżyserii Przemysława Gomuły, który udostępniono w dniu premiery singla za pośrednictwem serwisu YouTube.
Wideo znalazło się na 1. miejscu na liście najczęściej odtwarzanych teledysków przez telewizyjne stacje muzyczne.

</doc>
<doc id="5220870" url="https://pl.wikipedia.org/wiki?curid=5220870" title="Acanthoperga leucomelas">
Acanthoperga leucomelas

Acanthoperga leucomelas – gatunek błonkówki z rodziny "Pergidae".
Taksonomia.
Gatunek ten został opisany w 1910 roku przez Sieverta Rohwera pod nazwą "Perga leucomelas". Jako miejsce typowe podano australijskie miasto Kuranda. Holotypem była samica. W 1894 John William Shipp przeniósł go do rodzaju "Acanthoperga".
Zasięg występowania.
Australia. Notowany w stanie Queensland w płn.-wsch. części kraju.

</doc>
<doc id="5220871" url="https://pl.wikipedia.org/wiki?curid=5220871" title="Les Revenants EP">
Les Revenants EP

Les Revenants EP – jedenasty minialbum zespołu Mogwai, wydany 17 grudnia 2012 (digital download) i 28 stycznia 2013 roku (wydawnictwo winylowe).
Historia minialbumu.
W listopadzie 2012 roku na ekrany francuskich kin wszedł serial "Powracający" (fr. "Les Revenants") w reżyserii Fabrice’a Goberta. Napisanie ścieżki dźwiękowej zaproponowano zespołowi Mogwai. W grudniu 2012 roku ukazała się EP-ka z kilkoma nagraniami ze ścieżki dźwiękowej, natomiast album, "Les Revenants" – w lutym roku następnego.
EP-ka została wydana najpierw w wersji digital download, bez wcześniejszej zapowiedzi, 17 grudnia 2012 roku. Natomiast wersja winylowa ukazała się 28 stycznia następnego roku nakładem Rock Action Records w limitowanej serii 2000 egzemplarzy. Z 4 zawartych na niej utworów, trzy pojawiły się na albumie: „Wizard Motor”, „The Huts” i „This Messiah Needs Watching” (dwa ostatnie w wersjach alternatywnych). Natomiast „Soup” był dostępny jedynie na tym wydawnictwie. 
Lista utworów.
Lista utworów na CD według Discogs:

</doc>
<doc id="5220872" url="https://pl.wikipedia.org/wiki?curid=5220872" title="Carl Schaefer">
Carl Schaefer



</doc>
<doc id="5220873" url="https://pl.wikipedia.org/wiki?curid=5220873" title="Dawny zajazd w Suchej Beskidzkiej">
Dawny zajazd w Suchej Beskidzkiej

Dawny zajazd – zabytkowy budynek w zachodniej części Suchej Beskidzkiej, przy ul. Role 182/55. Powstał w 1825 roku i pierwotnie pełnił prawdopodobnie funkcję przydrożnego zajazdu. Był niekiedy również nazywany „dworkiem Lewandowskich”. 
Parterowy budynek zajazdu jest drewniany o konstrukcji zrębowej, od frontu otynkowany. Zgodnie z opisem na stronie Narodowego Instytutu Dziedzictwa "zabytek wyróżnia się m.in. bryłą z wysokim, półszczytowym dachem gontowym, od frontu facjatą z balkonem, półkoliście zamkniętą bramą oraz idealnie symetrycznym, trójtraktowym rozplanowaniem wnętrza". Gminny program opieki nad zabytkami miasta Suchej Beskidzkiej przynosi następujący opis architektury budynku: "Obiekt na rzucie prostokąta z wysuniętymi z elewacji tylnej ryzalitowo skrzydłami parterowymi z podcieniami. W poddaszach skrzydeł dwie małe lokalności z balkonami. W osi budynku sień na przestrzał po bokach. Stropy są belkowane. W elewacji frontowej budynek pięcioosiowy. Dachy budynku dwuspadowe, w szczytach oszalowane deskami".
W 2. połowie XX wieku budynek użytkowany był przez Towarzystwo Miłośników Ziemi Suskiej. Mieściła się wówczas tam również biblioteka publiczna. W tym okresie zajazd był odnawiany i modernizowany. Później budynek był częściowo zamieszkany, a następnie przeznaczony do sprzedaży.
19 sierpnia 1986 roku zajazd został wpisany do rejestru zabytków pod numerem A-454/86 (obecnie jako A-1046/M) razem z wchodzącymi w skład zespołu murowanym budynkiem gospodarczym oraz drewnianą altaną.

</doc>
<doc id="5220878" url="https://pl.wikipedia.org/wiki?curid=5220878" title="Pytek125/brudnopis/Friedrich Georg von Bunge">
Pytek125/brudnopis/Friedrich Georg von Bunge



</doc>
<doc id="5220882" url="https://pl.wikipedia.org/wiki?curid=5220882" title="Grand Theft Auto Trilogy">
Grand Theft Auto Trilogy



</doc>
<doc id="5220883" url="https://pl.wikipedia.org/wiki?curid=5220883" title="Kościół Świętego Józefa Rzemieślnika w Przedborzu">
Kościół Świętego Józefa Rzemieślnika w Przedborzu

Kościół Świętego Józefa Rzemieślnika w Przedborzu – kościół rzymskokatolicki znajdujący się w województwie podkarpackim, w powiecie kolbuszowskim, w Przedborzu.
Historia.
Inicjatorem budowy kościoła był proboszcz ks. Henryk Florek. W 1972 roku parafia otrzymała pozwolenie na wzniesienie świątyni. Kościół wybudowano w latach 1972–1979 według projektu Władysława Pieńskowskiego. Kościół poświęcono w październiku 1979 roku. W latach 90. dach świątyni pokryto blachą miedzianą. W 1999 roku zbito stare tynki i wymieniono spoinowanie między kamieniami na elewacjach. Mieszkańcy Przedborza odmalowali ściany znajdujące się wewnątrz kościoła. 19 marca 2000 roku bp Kazimierz Górny dokonał jego konsekracji. 23 lipca 2019 roku obiekt sakralny wraz z otoczeniem został wpisany do rejestru zabytków pod numerem A-1623.
Architektura.
Kościół w stylu powojennego modernizmu, orientowany, założony na rzucie przypominającym prostokąt. Wybudowano go na płasko ściętym pagórku. Obiekt posiada obłożone kamieniem osłonowe i ażurowe ściany, które nie posiadają okien. Ponad kościołem wznosi się dzwonnica zakończona krzyżem.
Wewnątrz świątyni znajduje się niekompletny i przemalowany obraz Matki Bożej Niepokalanie Poczętej pochodzący z , który powstał w pierwszej połowie XVIII wieku.

</doc>
<doc id="5220884" url="https://pl.wikipedia.org/wiki?curid=5220884" title="Krążowniki ciężkie typu Ibuki">
Krążowniki ciężkie typu Ibuki

Krążowniki ciężkie typu Ibuki – niezbudowane ciężkie krążowniki Japońskiej Cesarskiej Marynarki Wojennej z okresu II wojny światowej.
Historia.
Zgodnie z postanowieniami Traktatu Londyńskiego z 1930 roku, japońska marynarka wojenna mogła posiadać na stanie maksymalnie 12 ciężkich krążowników o sumarycznej wyporności stanowiącej 60% limitu traktatowego przyznanego Stanom Zjednoczonym. Po odstąpieniu od ograniczeń zbrojeń morskich, wynikających z postanowień Traktatu Waszyngtońskiego oraz Traktatu Londyńskiego, poddano modernizacji cztery okręty typu "Mogami" oraz dwa typu "Tone", wymieniając artylerię główną z dział kalibru 155 mm na działa kalibru 203 mm. Tym samym dokonano przeklasyfikowania tych okrętów z lekkich na ciężkie krążowniki, co pozwoliło na osiągnięcie stanu 18 okrętów tej klasy, dorównując tym samym liczbie posiadanej przez Stany Zjednoczone. W planie rozbudowy marynarki wojennej z listopada 1941 roku uwzględniono budowę dwóch nowych krążowników ciężkich, celem uzupełnienia przewidywanych strat wojennych. W kolejnym roku parlament przyznał środki budżetowe na budowę obu okrętów, w wysokości 60 mln jenów na każdą jednostkę. Zamówienie na pierwszy okręt przyznano stoczni Marynarki Wojennej w Kure, budowę drugiego podjęto w należących do Mitsubishi zakładach w Nagasaki. Jednakże ze względu na zmianę sytuacji strategicznej po bitwie pod Midway, anulowano zamówienie na drugą jednostkę, której budowę ledwie rozpoczęto. Z kolei pierwszy z zamówionych okrętów, „Ibuki”, pierwotnie planowano ukończyć w roli zbiornikowca, ostatecznie jednak zapadła decyzja o przebudowie okrętu na lotniskowiec. Ze względu na dalsze pogorszenie sytuacji wojennej Japonii, budowę okrętu wstrzymano na etapie 80% ukończenia i w tej postaci dotrwał on do zakończenia wojny.
Opis techniczny.
Celem przyspieszenia prac projektowych, nowy typ powstał w oparciu o ulepszony projekt krążowników typu "Mogami". Na konferencji z listopada 1941 roku zapadła decyzja o wprowadzeniu pewnych zmian w konstrukcji - dodane zostało stanowisko dowodzenia obrony przeciwlotniczej oraz przeniesiono rufowy maszt na pozycję tuż przed czwartą wieżą.
Schemat kadłuba powtarzał rozwiązania zastosowane na typie "Mogami" - jedyną istotniejszą zmianą było niewielkie zwiększenie zaoblenia górnego pokładu.
Główne uzbrojenie miało być powtórzeniem schematu zastosowanego na typie "Mogami" i składać się z dziesięciu armat kalibru 203 mm umieszczonych w pięciu dwudziałowych wieżach. Konstrukcja wież zapożyczona została z krążowników typu "Tone", zmieniono jedynie kształt podstawy wieży ze ściętego stożka na cylindryczny. W skład artylerii przeciwlotniczej wchodzić miały cztery zdwojone stanowiska armat kalibru 127 mm, cztery podwójne działka kalibru 25 mm oraz dwa podwójne wielkokalibrowe karabiny maszynowe kalibru 13,2 mm, analogicznie jak na krążownikach typu "Mogami". W przypadku dokończenia budowy okrętu jako ciężkiego krążownika, rozważane było rozbudowanie lekkiej artylerii przeciwlotniczej do poziomu odpowiedniego dla późniejszego okresu wojny.
Uzbrojenie torpedowe miało składać się z czterech czterorurowych wyrzutni torped Typ 93, powtarzając schemat zastosowany na zmodernizowanych okrętach typu "Myoko" oraz "Takao", będącego z kolei rozwinięciem schematu uzbrojenia krążowników typu "Tone" (cztery wyrzutnie trzyrurowe). W trakcie budowy pierwszego okrętu rozważano usunięcie wyposażenia lotniczego i rozbudowanie uzbrojenia torpedowego do pięciu pięciorurowych wyrzutni. Nie przetrwały szczegółowe plany tego rozwiązania, przypuszczalnie oprócz czterech wyrzutni zainstalowanych na standardowych pozycjach, przewidywano dodanie piątej wyrzutni tuż przed rufowym masztem. Wzmocnienie uzbrojenia torpedowego podkreśla nacisk kładziony na starcia toczone w warunkach nocnych w późniejszym okresie wojny.
Siłownię okrętu osłaniał burtowy pas pancerny długości 76,70 m, skonstruowany z nachylonego pod kątem 20° do wnętrza okrętu (licząc od pionu, w kierunku dna okrętu) pancerza. Górna część pancerza składała się z płyty nienawęglanej, nieutwardzanej powierzchniowo stali o grubości 100 mm, w dolnej części przechodziła w cieńszą, 30-mm płytę nienawęglanej, nieutwardzanej powierzchniowo stali z domieszką miedzi. Opancerzenie pokładu nad siłownią składało się z płyt pancerza poziomego o grubości 30 mm oraz płyt pancernych grubych na 60 mm na skosach. Grubość grodzi wzdłużnych wynosiła 105 mm. Komory amunicyjne osłaniał pas pancerny o budowie analogicznej do tej zastosowanej w pasie osłaniającym siłownię, przy czym grubość górnej części pancerza wynosiła 140 mm i przechodziła w 30-mm dolną płytę pancerną. Pancerz pokładowy komór amunicyjnych miał grubość 40 mm, grodzie wzdłużne zbudowane były z płyt stalowych grubości od 95 do 140 mm. Pomost bojowy osłaniał boczny pancerz grubości 100 mm, przegrody poprzeczne pomostu miały grubość 50 mm, a dno miało grubość 30 mm.
Układ napędowy okrętu złożony był z ośmiu kotłów oraz czterech turbin typu Kanpon, podobnie jak na okrętach typu "Mogami" oraz "Tone". Kotły miały dostarczać parę o ciśnieniu 20 kG/cm² oraz temperaturze 300 °C, aczkolwiek niektóre źródła sugerują, iż kotły mogły pracować pod ciśnieniem wynoszącym 22 kG/cm², tak samo jak na poprzednich krążownikach ciężkich. W odróżnieniu od okrętów typu "Tone", gdzie przednia maszynownia napędzała zewnętrzną parę wałów napędowych, w typie "Ibuki" zastosowane miało być rozwiązanie zaczerpnięte z typu "Mogami", stąd przednia maszynownia napędzać miała środkowy wał napędowy. Okręt wyposażono w śruby napędowe o średnicy 3,9 m, o 0,1 m większe od tych zastosowanych w okrętach typu "Mogami" oraz "Tone".

</doc>
<doc id="5220887" url="https://pl.wikipedia.org/wiki?curid=5220887" title="Miedziana (Warszawa)">
Miedziana (Warszawa)

Miedziana – osiedle w dzielnicy Wola w Warszawie.
Położenie i charakterystyka.
Osiedle Miedziana znajduje się na warszawskiej Woli, na obszarze Miejskiego Systemu Informacji Mirów. Zostało wybudowane w latach 1963–1967 według projektu Zygmunta Stępińskiego i Andrzeja Milewskiego. Jest położone na 4-hektarowym terenie między ulicami: Miedzianą, Sienną, Żelazną i Twardą (wcześniej Krajowej Rady Narodowej). Powstało w miejscu prowizorycznych zabudowań i warsztatów stanowiących część rejonu nazywanego po II wojnie światowej „Dzikim Zachodem”. Nazwa osiedla pochodzi od nazwy ulicy.
Zespół mieszkaniowy składa się z kilku budynków wielorodzinnych, w tym o 11 i 13 kondygnacjach, które uzupełniły niezburzoną zabudowę przedwojenną. Nowo wybudowane budynki pomieściły 788 mieszkań, przy 1869 pomieszczeniach i miały kubaturę 160 772 m³. Całość zaplanowano dla ok. 3500 mieszkańców. Bloki uzupełniły pierzeję ulicy Miedzianej, a także stworzyły strefę dominanty wysokościowej przy nowo powstałym zielonym placyku ograniczonym ulicami Żelazną, Sienną i Twardą. Na szczytach niektórych budynków zaprojektowano detale architektoniczne w postaci wygiętych żelbetowych daszków, jednak zostały one zrealizowane w ograniczonej formie. Za jego realizację odpowiedzialne było Przedsiębiorstwo Budownictwa Mieszkaniowego „Centrum”.
W wyniku budowy osiedla zaistniała konieczność przeniesienia warszawskiej izby wytrzeźwień tzw. „żłobka”, który mieścił się w baraku przy skrzyżowaniu ulic Srebrnej i Żelaznej. Nową siedzibę izba znalazła przy ulicy Kolskiej.
Stanowi jedno z tzw. metalowych osiedli w Warszawie, obok pobliskich Złotej i Srebrnej.

</doc>
<doc id="5220890" url="https://pl.wikipedia.org/wiki?curid=5220890" title="Rudnik Przystanek">
Rudnik Przystanek



</doc>
<doc id="5220891" url="https://pl.wikipedia.org/wiki?curid=5220891" title="Katastrofa lotu USAir 1016">
Katastrofa lotu USAir 1016

Katastrofa lotu USAir 1016 – katastrofa lotnicza, która wydarzyła się 2 lipca 1994 roku. Zdarzenie nastąpiło podczas burzy, przy drugim podejściu do lądowania. Katastrofa spowodowała śmierć 37 osób.
Lot.
Przebieg lotu.
W sobotę, 2 lipca 1994 r., McDonnell Douglas DC-9, zarejestrowany jako N954VJ, wyleciał z międzynarodowego lotniska w Columbii (Kar. Poł.) o 18:15 na 35-minutowy lot do międzynarodowego lotniska Charlotte/Douglas. Załoga składała się z kapitana Michaela Russella Greenlee (38 l.), pierwszego oficera Jamesa Phillipa „Phila” Hayesa (41 l.) oraz trójki stewardów/stewardes. Na pokładzie było 52 pasażerów (w tym dwoje niemowląt).  Lot przebiegał bez zakłóceń aż do podejścia, gdzie w pobliżu lotniska znajdowało się kilka silnych burz. O 18:38 kontroler zezwolił lotu 1016 na podejście według przyrządów (ILS) do pasa startowego 18R (obecnie 18C), a o 18:39 dał załodze pozwolenie na lądowanie. Kapitan Greenlee poprosił kontrolera o raport pogodowy z samolotu przed lotem 1016, Fokkerem 100, który właśnie wylądował na 18R.  Wieża poinformowała lot 1016, że pilot Fokkera poinformował o „płynnej żegludze”. W wywiadach po wypadku pasażerowie i stewardzi/stewardesy powiedzieli NTSB, że lot wydawał się normalny, dopóki samolot nie wpadł w ulewny deszcz podczas końcowego podejścia.
O 18:40 kontroler z wieży wysłał ostrzeżenie o uskoku wiatru do wszystkich samolotów, ale na innej częstotliwości radiowej niż ta używana przez lot 1016. Mniej więcej minutę później, gdy lot 1016 zbliżał się do pasa, kapitan zdając sobie sprawę, że jego samolot znajduje się w poważnej sytuacji, próbował przerwać lądowanie, mówiąc pierwszemu oficerowi, aby „ominął pas i skręcił w prawo”. Wieża potwierdziła nieudane podejście i zezwoliła lotowi 1016 na wzniesienie się na . Samolot miał trudności z wznoszeniem się w trudnych warunkach pogodowych, skręcił w prawo i szybko opadł. Załoga desperacko próbowała utrzymać samolot spadający w stronę ziemi. Później ustalono, że system ostrzegania o uskoku wiatru nie ostrzegał załogi czerwonym wskaźnikiem i ostrzeżeniem dźwiękowym z powodu błędu w oprogramowaniu.
Wypadek.
O 18:42 DC-9 rozbił się na polu, około 800 m od progu pasa startowego 18R.  Następnie uderzył w kilka drzew, a na końcu w rezydencję mieszkalną, która znajdowała się na granicy lotniska. Spośród 52 pasażerów 37 zmarło. Dodatkowo 14 pasażerów odniosło poważne obrażenia, a jeden odniósł drobne obrażenia.
Spośród pięciu członków załogi obaj piloci odnieśli drobne obrażenia, dwójka stewardów/stewardes została poważnie ranna, pozostały członek załogi doznał niewielkich obrażeń. Nikt na ziemi nie został ranny.
Dochodzenie.
NTSB natychmiast wysłało zespół dochodzeniowy, który odzyskał czarne skrzynki z wraku samolotu. Po długim dochodzeniu NTSB doszła do wniosku, że prawdopodobną przyczyną wypadku był mikrowybuch wytworzony przez burzę nad lotniskiem w momencie katastrofy. NTSB wymieniła następujące czynniki, które przyczyniły się do wypadku:

</doc>
<doc id="5220898" url="https://pl.wikipedia.org/wiki?curid=5220898" title="Przewód tarczowo-językowy">
Przewód tarczowo-językowy

Przewód tarczowo-językowy () – droga zstępowania w dół tarczycy w okresie rozwoju człowieka.
Pozostałością po owym przewodzie jest często występujący płat piramidowy, odchodzący w kierunku chrząstki tarczowatej lub trzonu kości gnykowej. Wzdłuż tego przewodu, będącego drogą zstępowania tarczycy, mogą występować fragmenty tkanki gruczołowej, tzw. gruczoły tarczowe dodatkowe, z których mogą powstać guzy, torbiele lub wole (wole językowe).
Pierwotnym ujściem przewodu tarczowo-językowego jest występujący na języku otwór ślepy.

</doc>
<doc id="5220899" url="https://pl.wikipedia.org/wiki?curid=5220899" title="Paranoia (singel)">
Paranoia (singel)

Paranoia – singel polskiej piosenkarki Darii. Singel został wydany 8 października 2021.
Kompozycja zajęła 2. miejsce w konkursie "Tu bije serce Europy! Wybieramy hit na Eurowizję!", stanowiącym polskie eliminacje na 66. Konkurs Piosenki Eurowizji (2022).
Utwór znalazł się na 1. miejscu listy AirPlay – Top, najczęściej odtwarzanych utworów w polskich rozgłośniach radiowych. Nagranie otrzymało w Polsce status platynowego singla, przekraczając liczbę 50 tysięcy sprzedanych kopii.
Geneza utworu i historia wydania.
Utwór napisali i skomponowali Daria Marcinkowska, Maciej Puchalski, Kevin Zuber i Duncan Townsend, natomiast za produkcję piosenki odpowiadają Pelican.
Singel ukazał się w formacie digital download 8 października 2021 w Polsce za pośrednictwem wytwórni płytowej Pelican Songs.
11 października 2021 singel został wykonany na żywo w ramach cyklu „#EskaLive”. 16 października utwór został zaprezentowany telewidzom stacji TVN w programie "Dzień dobry TVN". W listopadzie piosenkę w wersji akustycznej zaśpiewała w ramach cyklu „ZET Akustycznie”. 3 lipca 2022 wystąpiła z singlem na placu Katedralnym w Wilnie podczas koncertów w ramach "Wakacyjnej Trasy Dwójki".
Utwór znalazł się na kilkunastu polskich składankach m.in. "Hity na czasie: Zima 2022" (wydana 3 grudnia 2021), "Hity na czasie: Wiosna 2022" (wydana 11 marca 2022) i "Bravo Hits: Wiosna 2022" (wydana 18 marca 2022).
"Tu bije serce Europy! Wybieramy hit na Eurowizję!".
14 stycznia 2022 w programie "Pytanie na śniadanie" została opublikowana lista uczestników koncertu finałowego "Tu bije serce Europy! Wybieramy hit na Eurowizję!", stanowiącym polskie eliminacje na 66. Konkurs Piosenki Eurowizji organizowany w Turynie, w której znalazła się propozycja piosenkarki.
19 lutego 2022 wystąpiła z utworem, jako dziesiąta z kolei w tzw. „pierwszej rundzie”. W ostatecznej rundzie spośród trzech kandydatów, zajęła 2. miejsce z udziałem 39% głosów.
19 lutego 2022 członkowie Stowarzyszenia Miłośników Konkursu Piosenki Eurowizji OGAE Polska wytypowali piosenkę na 2. miejscu, jako „Faworyt OGAE Polska”.
„Paranoia” w stacjach radiowych.
Nagranie było notowane na 1. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk w reżyserii Dawida Ziemby, który udostępniono w dniu premiery singla za pośrednictwem serwisu YouTube.
Wideo znalazło się na 2. miejscu na liście najczęściej odtwarzanych teledysków przez telewizyjne stacje muzyczne.

</doc>
<doc id="5220901" url="https://pl.wikipedia.org/wiki?curid=5220901" title="Edmund Wieliński">
Edmund Wieliński

Edmund Wieliński, także Edmund Wieliński–Weissberg, ps. „Edmund Weisberg”, „Edmund Weissberg” (ur. 27 grudnia 1878 w Pomorzanach, zm. w 1940 w Charkowie) – doktor nauk prawnych, wiceprezydent Łodzi, kapitan piechoty pospolitego ruszenia, pośmiertnie awansowany do stopnia majora.
Życiorys.
W okresie studiów był nauczycielem Lewisa Namiera. W latach 1902–1903, a także 1914–1918 służył w austriackiej armii. Od 1919 pełni służbę w Wojsku Polskim w 1 Pułku Strzelców Podhalańskich i 25 Pułku Piechoty. Został zdemobilizowany w 1921 i jednocześnie przydzielony do 18 Pułku Piechoty. W latach 1924–1926 był redaktorem naczelnym „Łodzianina”. W latach 1925–1928 był członkiem Rady Naczelnej PPS, z której to 24 listopada 1927 wraz ze Stanisławem Rapalskim został wybrany wiceprezydentem Łodzi oraz przewodniczącym Wydziału Finansowego. W 1928 wstąpił do PPS–Frakcji Rewolucyjnej – występując z PPS, sformułował partii szereg zarzutów w publikacji „Łotry, łajdaki, szuje i mordercy”. W 1933 przeniesiono go do pospolitego ruszenia, do kadry oficerskiej Okręgu Korpusu nr I. W służbie za życia osiągnął stopień kapitana piechoty. Pośmiertnie awansowany do stopnia majora w 2007.
Należał do Związku Rezerwistów RP. Był dyrektorem Okręgowego Związku Kas Chorych.
Życie prywatne.
Edmund Wieliński był synem Hermana Wielińskiego i Berty z domu Mai-Reitzenbain.
Wieliński został zamordowany w 1940 w siedzibie NKWD w Charkowie. Pochowano go na cmentarzu Ofiar Totalitaryzmu na Piatichatkach w Charkowie.

</doc>
<doc id="5220904" url="https://pl.wikipedia.org/wiki?curid=5220904" title="Wacław Jan Godlewski">
Wacław Jan Godlewski

Wacław Jan Godlewski (ur. 1 lutego 1906 w Niewieżnikach, zm. 31 sierpnia 1996 w Amélie-les-Bains) – polski poeta emigracyjny, tłumacz, dyrektor Liceum polskiego w Villard-de-Lans, profesor.
Biografia.
Godlewski urodził się w rodzinie rolniczej w 1906 w Niewieżnikach, w powiecie kowieńskim. W 1926 wyjechał do Francji. Studiował w Grenoble, Montpellier i Paryżu. W Paryżu zetknął się z Zygmuntem Lubicz-Zaleskim, wykładowcą L'Institut d'Études Slaves na Sorbonie. W październiku 1931 Godlewski został lektorem języka polskiego w Lille, gdzie poznał Louis-Paula Aujoulata, rzeźbiarza Françoisa Blacka, kardynała Achille Liénarta. Od 1932 organizował wyjazdy młodych Francuzów do Polski. W 1934 założył organizację Centrale Universitaire d’Echange Franco-Polonais, zajmującą się wymianą studentów. Wraz z Simone Deligne i Rogerem Cailloisem przetłumaczył na język francuski "Lalkę" Bolesława Prusa.
Po wybuchu II wojny światowej chciał wstąpić do polskiego wojska, ale władze na uchodźctwie poprosiły go o zorganizowanie i prowadzenie nauczania polskiego na terenie Francji. Kontynuował więc nauczanie i dołączył do ruchu oporu. W latach 1943–1944 kierował Liceum polskim im. Cypriana Norwida w Villard-de-Lans. Gestapo aresztowało Godlewskiego w Grenoble 2 marca 1944 r. Trafił najpierw do obozu internowania w Royallieu koło Compiègne, zaś 8 kwietnia 1944 r. wraz z grupą uwięzionych, został wysłany do niemieckiego obozu koncentracyjnego KL Mauthausen. Otrzymał numer obozowy KL 62466. W obozie był więziony do 20 maja 1945 r.
Po powrocie do Lille organizował życie uczelniane, m.in. pomagając byłym żołnierzom generała Maczka w podjęciu studiów. Był zatrudniony jako wykładowca w trzech uczelniach działających po wojnie w Lille. W tym okresie przetłumaczył na francuski "Zegar słoneczny" Jana Parandowskiego. Wraz ze współpracownikami przetłumaczył poezje Jana Kasprowicza. Na emeryturę przeszedł w 1972 roku. Zmarł w Amélie-les-Bains 31 sierpnia 1996 r. Został pochowany na cmentarzu w Villard-de-Lans.

</doc>
<doc id="5220907" url="https://pl.wikipedia.org/wiki?curid=5220907" title="Daszmir Ełezi">
Daszmir Ełezi

Daszmir Ełezi (; ur. 21 listopada 2004 w Tetowie) – północnomacedoński piłkarz grający na pozycji lewego lub prawego skrzydłowego w północnomacedońskim klubie Shkëndija Tetowo. Młodzieżowy reprezentant Macedonii Północnej.
Kariera.
Urodził się w Tetowie i jest wychowankiem lokalnej Shkëndiji. W pierwszym składzie zadebiutował 22 listopada 2020, wychodząc w pierwszym składzie na domowy, zremisowany 1:1 mecz 12. kolejki Prwej ligi z KF Shkupi. W tym meczu strzelił również swojego pierwszego gola, stając się tym samym najmłodszym debiutancem oraz najmłodszym strzelcem w historii ligi macedońskiej, dokonując tego w wieku 16 lat i 1 dnia.

</doc>
<doc id="5220916" url="https://pl.wikipedia.org/wiki?curid=5220916" title="Ladislav Kučera">
Ladislav Kučera

Ladislav Kučera – czeski pilot rajdowy.
Biografia.
Startuje jako pilot rajdowy od 1997 roku, głównie w rajdach samochodowych organizowanych na terenie Republiki Czeskiej. Był pilotem m.in. Lubomíra Minaříka, Pavla Glogra, Miloša Vágnera, Antonína Tlusťáka oraz Tomáša Kostki, z którym ośmiokrotnie zajął pierwsze miejsce w rajdach w Czechach oraz na Słowacji.
W latach 2014–2016 był pilotem Antonína Tlusťáka, który startował w Rajdowych Mistrzostwach Europy, rywalizując Škodą Fabia S2000 w sezonach 2014 i 2015, a następnie Škodą Fabia R5 w sezonie 2016. Od 2016 roku czterokrotnie startował z Tomášem Kostką w Rajdach Barum w ramach Rajdowych Mistrzostw Europy, zajmując drugie miejsce w 46. edycji rajdu w sezonie 2016 oraz czwarte miejsce w 47. i 49. edycji w sezonach 2017 i 2019, rywalizując Škoda Fabia R5 (od 2019 roku Škoda Fabia Rally2 evo, zgodnie z nową terminologią wprowadzoną przez FIA).

</doc>
<doc id="5220920" url="https://pl.wikipedia.org/wiki?curid=5220920" title="Rybitwa maoryska">
Rybitwa maoryska

Rybitwa maoryska ("Sterna striata") – gatunek średniej wielkości ptaka z rodziny mewowatych (Laridae), podrodziny rybitw (Sterninae). Gniazduje niemal wyłącznie u wybrzeży Nowej Zelandii (poza tym na Wyspach Furnaux w Cieśninie Basssa), zimuje u wybrzeży południowo-wschodniej Australii, w tym Tasmanii. Bliski zagrożenia wyginięciem.
Taksonomia.
Po raz pierwszy gatunek formalnie opisał Johann Friedrich Gmelin w 1789. Holotyp pochodził z nieokreślonego miejsca Nowej Zelandii. Autor nadał nowemu gatunkowi nazwę "Sterna striata". Przed Gmelinem rybitwę maoryską opisał John Latham, jednak nadał jej tylko zwyczajową nazwę Striated Tern. Podobnie jak epitet gatunkowy "striata", nazwa ta odnosiła się do paskowanego upierzenia młodych osobników. Oprócz informacji o zasięgu i wyglądzie rybitw maoryskich Latham w "A general synopsis of birds" (1785) zamieścił tablicę barwną autorstwa Josepha Banksa opatrzoną numerem XCVIII.
Obecnie (2022) Międzynarodowy Komitet Ornitologiczny podtrzymuje nazwę nadaną przez Gmelina i uznaje rybitwę maoryską za gatunek monotypowy, podobnie jak niektóre inne autorytety. Zasadność wyróżniania podgatunków jest kwestią sporną. Podobnie jak IOC, autorzy "Howard and Moore Complete Checklist..." (2014) nie wyróżniają podgatunków "S. striata", podążając za sugestią autorów HANZAB. Zarówno na "Clements Checklist of Birds of the World" (sierpień 2021), jak i liście ptaków świata opracowywanej we współpracy BirdLife International z autorami HBW (6. wersja online: grudzień 2021) są wymienione 3 podgatunki rybitwy maoryskiej:
Rybitwa maoryska jest gatunkiem siostrzanym wobec rybitwy różowej ("S. dougallii"). Poniżej przedstawiono kladogram, który jest uproszczonym fragmentem drzewa filogenetycznego uzyskanego przez Bridge’a i innych (2005):
Morfologia.
Długość ciała rybitwy maoryskiej wynosi 35–42 cm, rozpiętość skrzydeł – 79–82 cm, a masa ciała – około 130 g. Wśród rybitw z grupy określanej potocznie „commic terns” – których nazwa stanowi połączenie słów Common i Arctic, a obejmuje rybitwę rzeczną ("S. hirundo"), popielatą ("S. paradisaea") i kilka im podobnych – wyróżnia się największymi rozmiarami ciała oraz najmasywniejszą budową. Na tle rodziny rybitwy maoryskie są średniej wielkości. W ich sylwetce zwracają uwagę: długi smukły dziób, duża głowa ze stromym czołem i płaskim ciemieniem oraz długi, bardzo głęboko wcięty ogon z końcówkami zewnętrznych sterówek u siedzącego osobnika wystającymi daleko za ogon.
Upierzenie wierzchu ciała jest głównie jasnoszare, a spodu ciała – białe. Wyróżnia się sięgająca tylnej części szyi czarna czapeczka, którą od dzioba w okresie lęgowym oddziela jedynie wąski pasek, a w szacie spoczynkowej – całkowicie białe czoło. Ogon jest biały i wyraźnie rozwidlony, poza sezonem lęgowym krótszy i bardziej płytko wcięty. Chorągiewki zewnętrzne najbardziej zewnętrznych lotek I rzędu mają czarne lub brązowoczarne krawędzie. U rybitw maoryskich w szacie godowej na spodzie ciała może pojawiać się różowawy nalot. Tęczówki ciemne, dziób czarny, nogi od czarnych po czerwonobrązowe. W upierzeniu nie występuje dymorfizm płciowy, samice cechują jednak przeciętnie mniejsze rozmiary ciała. Osobniki młodociane większością upierzenia przypominają dorosłe, lecz na ciemieniu mają białe pasy, a na pokrywach skrzydłowych – brązowe plamy. Te w swojej pierwszej szacie wyróżniają się drobnym czarnym prążkowaniem na grzbiecie i pokrywach skrzydłowych.
Zasięg występowania.
Obszar gniazdowania.
Rybitwy maoryskie gniazdują wzdłuż wybrzeży Nowej Zelandii; przynajmniej jeszcze w połowie lat 90. XX wieku były najszerzej rozpowszechnionymi rybitwami tego kraju. Najbardziej wysunięte na północ tereny lęgowe znajdują się w regionie Northland (nie obejmują Wysp Trzech Króli), a najdalej na południe – na Wyspie Stewart, Wyspach Chatham i Wyspach Auckland. Nielicznie rybitwy maoryskie występują też na wyspach w Cieśninie Bassa. Przedstawiciele nie zawsze wyróżnianych podgatunków zamieszkują odpowiednio: "S. s. incerta" – Wyspę Flindersa i Cape Barren; "S. s. striata" – wybrzeża Nowej Zelandii i Wyspę Stewart; "S. s. aucklandorna" – Wyspy Chatham i Auckland, być może również Snares.
Rzadko rybitwy maoryskie (niegniazdujące) pojawiają się też na Norfolk (pierwsze stwierdzenie: 1978), Wyspach Snares (pierwsze stwierdzenie: 1986) oraz Wyspie Campbella i Macquarie.
W 1998 główne obszary gniazdowania (ponad 250 par) rybitw maoryskich znajdowały się w następujących miejscach:
Co najmniej do 1996 lęgi rybitw maoryskich w Australii odnotowano tylko na Wyspach Furneaux położonych w Cieśninie Bassa. Prawdopodobnie skolonizowały te tereny stosunkowo niedawno. W 1980 ukazał się artykuł Whinraya informujący o pierwszym potwierdzonym gniazdowaniu rybitw maoryskich na Tasmanii w 1979, kiedy odnaleziono kolonię lęgową na Battery Island. Wall (1980) próbował potem udowodnić, że ich jaja odnaleziono już w listopadzie 1885. Okazało się jednak, że data właściwie nie jest znana i podawało ją tylko jedno źródło, a jaja domniemanych rybitw maoryskich rozmiarami i wyglądem pasują jedynie do rybitw czarnogrzbietych ("Onychoprion fuscatus"). Wówczas wiarygodne były tylko informacje od Whinraya. Pierwsze dowody na gniazdowanie na Tasmanii (której częścią administracyjnie są Wyspy Furneaux) pozyskano jednak już w 1924. Na jaja natrafił R. H. Green podczas porządkowania zbiorów muzealnych, w których te pozostawały niezauważone aż do 1985. Przechowywano je w Queen Victoria Museum; zostały znalezione przez Franka Washbourne i trafiły do kolekcji P. B. Grubba.
Zimowiska.
Zasięg występowania rybitwy maoryskiej w Australii obejmuje jej południowo-wschodnie wybrzeże – od południowego Queensland przez większość Nowej Południowej Walii po Tasmanię (oprócz zachodniego wybrzeża). Znajdują się tam niemal wyłącznie zimowiska (wyjątki omówiono w poprzedniej sekcji); duża część rybitw maoryskich po lęgach zostaje jednak na wodach wokół Nowej Zelandii.
W Queensland rybitwy maoryskie pojawiają się nieczęsto w południowo-wschodniej części stanu. Odnotowywane są głównie w okolicy wysp Bribie, Moreton i Stradbroke, czasami dalej na północ po Wielką Wyspę Piaszczystą.
W Nowej Południowej Walii występują wzdłuż większości wybrzeża, od Kingscliff na południe po region Green Coast (Northern Rivers), rozciągającymi się między Tweed Heads a Yamba. Rzadziej pojawiają się na północnym wybrzeżu.
W Wiktorii stwierdzenia pochodzą z rozproszonych miejsc u wybrzeża, szczególnie: od East Gippsland na zachód po wyspę Rotamah, od półwyspu Wilsons Promontory po przylądek Liptrap, od Phillip Island po półwysep Bellarine (w tym przez zatokę Port Phillip) oraz między Portland i Nelson. Jedyna (co najmniej do 1996) obserwacja w interiorze miała miejsce 20 września 1960 w Parku Narodowym Wyperfeld.
Na Tasmanii są szeroko rozpowszechnione, występują od Wysp Furneaux na południe wzdłuż wschodniego wybrzeża po Boat Harbour i Cockle Creek na południowym wybrzeżu (jest to najdalej wysunięty punkt Australii). W Devonport rybitwy maoryskie pojawiają się podczas większości zim. Rzadziej zapuszczają się dalej na zachód, aż po Smithton oraz Robbins Island i Albatross Island u północno-zachodniego wybrzeża wyspy.
W Australii Południowej do 1970 rybitwę maoryską stwierdzono 4 razy i były to zawsze pojedyncze osobniki. W latach 1971–1977 miało miejsce 6 stwierdzeń, a w latach 1977–1981 – 12 stwierdzeń. Kilka doniesień z czasów historycznych z północnej i zachodniej części Australii odnosi się do rybitw różowych lub popielatych (błędnie wskazano maoryskie). Do 1996 pojawiło się kilka obserwacji, lecz niektóre były albo niewystarczająco udokumentowane, albo wątpliwe w kwestii właściwego rozpoznania gatunku.
Pożywienie.
Rybitwy maoryskie żywią się głównie rybami. Przeważnie żerują głównie za dnia; obserwowano jednak oddalające się od wybrzeża wieczorem i wracające nad ranem osobniki, być może udające się właśnie na poszukiwania pokarmu. Zazwyczaj po zdobycz nurkują z wysokości 6–10 m na głębokość około 0,5 m. Czasami lecą nad powierzchnią i zanurzają pod wodą tylko głowę. Chętnie podążają za ławicami drapieżnych ryb, które przepędzają te mniejsze od siebie bliżej powierzchni, między innymi aripisów ("Arripis trutta") i ostrobokowatych (Carangidae). Często rybitwom maoryskim towarzyszą wówczas ptaki morskie innych gatunków, między innymi burzyki nowozelandzkie ("Puffinus gavia"), szare ("Ardenna grisea") i bladodziobe ("P. carneipes"), głuptaki australijskie ("Morus serrator"), rybitwy złotodziobe ("Sterna bergii") i mewy różnych gatunków. Do ptaków odbierających zdobycz rybitwom maoryskim należą wydrzyki ostrosterne ("Stercorarius parasiticus") i długosterne ("S. longicaudus").
Brakuje badań dotyczących składu pożywienia rybitw maoryskich. Zjadają zarówno dorosłe ryby, jak i narybek. Do dokładniej wskazanych ryb wśród ich zdobyczy należą: śledziowate (Clupeidae) – "Spratelloides robustus"; sardelowate (Engraulididae) – sardela australijska ("Engraulis australis"); łososiowate (Salmonidae) – narybek czawyczy ("Oncorhynchus tshawytscha"); rakietniczkowate (Retropinnidae) – "Retropinna anisodon"; mugilowate (Mugilidae) – aldrycheta ("Aldrichetta forsteri"); flądrowate (Pleuronectidae) – "Rhombosolea retiaria". Prócz tego stwierdzano niezidentyfikowanych bliżej przedstawicieli kilku rodzin: galaksowatych (Galaxiidae), półdziobcowatych (Hemiramphidae) oraz niebędących rybami minogowatych (Petromyzontidae). Oprócz ryb rybitwy maoryskie zjadają również krewetki i odpadki z połowów.
Ekologia i zachowanie.
Preferencje środowiskowe.
Rybitwy maoryskie występują głównie na morzu blisko strefy brzegowej oraz na samych wybrzeżach. Często są to wybrzeża skaliste, nierzadko z wysepkami i kolumnami. Pojawiają się też na piaszczystych plażach na bardziej osłoniętych odcinkach wybrzeża – na przykład w zatokach, portach, estuariach i lagunach, szczególnie jeśli znajdują się tam kosy i płaskie połacie terenu pokryte piaskiem lub żwirem. W Australii rzadziej pojawiają się w takich miejscach. Na Nowej Zelandii rybitwy maoryskie rzadziej zapuszczają się dalej niż 5–10 km w głąb lądu. Wood (1991) obserwował wybrane ptaki morskie w okolicach Wollongong (w sąsiedztwie Sydney), gdzie rybitwy maoryskie były najrzadszymi z regularnie pojawiających się tam ptaków morskich. Stosunek obserwacji wewnątrz kontynentu, na wybrzeżu i na morzu wynosił około 8:24:12. Powlesland i Robertson (1987) zliczali ptaki morskie w okolicy ujścia rzek Otaki i Ohau. Średnia liczba osobników na km² w różnych miejscach estuariów była niemal 7 razy większa niż na wybranych plażach (151,1 "vs" 21,6).
Tryb życia i zachowanie.
Rybitwy maoryskie podejmują dyspersję polęgową, po odbyciu lęgów rozpraszają się na wodach wokół Nowej Zelandii. Chociaż zarówno na Wyspie Północnej, jak i na Południowej są licznie spotykane zimą (w tamtym regionie od czerwca do sierpnia), to część populacji odbywa regularne wędrówki i przemierza Morze Tasmana docierając do wybrzeży Australii. Ich trasa nie jest znana, ale brak regularnych pojawów rybitw maoryskich na wyspie Lord Howe wskazuje na to, że te wędrują na południe od niej. Statystyki w bazie danych Birdata (prowadzonej przez BirdLife Australia) wskazują, że liczba stwierdzeń w Australii wzrasta w maju, następnie gwałtownie wzrasta w czerwcu i utrzymuje się na podobnym poziomie do sierpnia. Jeszcze co najmniej w połowie lat 90. XX wieku przemieszczanie się osobników gniazdujących na Tasmanii pozostawało niezbadane. Rybitwy maoryskie podejmują także wędrówki na skalę lokalną, przelatując między estuariami, pojawiają się też na morzu do około 25 km od wybrzeża. Niektóre stwierdzenia z głębi lądu były związane z niekorzystną pogodą. Liczebność w danym miejscu może być wysoce zmienna w poszczególnych latach; przykładowo w Manukau Harbour bywały lata bez obserwacji rybitw maoryskich w zimie, w innych zaś zimą pojawiały się liczniej niż latem, a w niektórych bywały liczniejsze latem niż zimą.
Lęgi.
Zarówno ekologia i zachowanie, jak i biologia rozrodu rybitw maoryskich są niewystarczająco poznane. W latach 1971–1976 na półwyspie Kaikoura badano niektóre aspekty ich rozrodu. Wyniki ukazały się w 1980 i co najmniej do 2017 stanowiły prawdopodobnie jedyne szczegółowe badania nad rozrodem tych rybitw. W 2017 opublikowano też rezultaty badań nad rybitwami gniazdującymi w dość nietypowym miejscu w Tauranga Harbour (w Tauranga, jednym z największych miast Nowej Zelandii) w latach 2010–2017.
Okres lęgowy i kolonie.
Okres składania jaj trwa od października do grudnia, chociaż rybitwy maoryskie mogą przystępować do lęgów zastępczych jeszcze w styczniu. Wiek gniazdujących ptaków ma wpływ na porę składania jaj; młodsze osobniki zazwyczaj przystępują do tego etapu lęgów później. Na półwyspie Kaikoura zniesienia stwierdzano od 30 października do 24 listopada, jednak większość przypada na okres od 4 do 13 listopada, szczególnie na jego pierwszą połowę. W Tauranga Harbour, około 5° na północ od Kaikoura, w latach 2010–2017 lęgi były inicjowane zawsze w ostatnim tygodniu października. Raz 26 października w pięciu gniazdach prawdopodobnie już trwała inkubacja. Kopulację obserwowano najwcześniej 22 października. Na Tasmanii pierwsze zniesienia przypadają na październik; pierwsze obserwacje kolonii lęgowych wskazywały dokładniej – na koniec października. Mają też miejsce w 1. połowie listopada, a być może i w 2. połowie – pierwsze jaja na Tasmanii pozyskano 16 grudnia i były już w zaawansowanym stadium inkubacji.
Rybitwy maoryskie gniazdują w koloniach, z których większość składa się z 100–500 par. Na obrzeżach zasięgu występowania zdarzają się też pary gniazdujące pojedynczo. Niektóre kolonie trzymają się tych samych miejsc przez lata. W populacji gniazdującej w Cieśninie Bassa częste są jednak zmiany miejsc gniazdowania. W Marlborough Sounds w latach 1995–1998 gniazdowało od 231 do 285 par rybitw maoryskich, które skupione były w 7–11 koloniach (przypadki pojedynczego gniazdowania pary liczono jako osobną kolonię). Największa obejmowała 129 par.
Gniazdo.
Dość często rybitwy maoryskie nie budują gniazda i składają jaja wprost na podłoże. Wśród tych obserwowanych przez Mary Gillham na północy Nowej Zelandii ponad połowa nie zakładała gniazda. Jeśli takie powstanie, to ma formę płytkiego zagłębienia w piasku lub ziemi. Może znajdować się w szczelinie skalnej płyty albo wśród karpobrotów ("Carpobrotus"). Czasami zostaje wyściełane kawałkami muszli, kamyczkami i miękką roślinnością. Zdarzają się gniazda staranniej zbudowane – z kamyków, trawy lub drewna naniesionego przez wodę. Gniazda umieszczone na skałach i klifach są pokaźniejsze, ich budulec stanowią łodygi nadmorskich roślin. Przybliżone wymiary gniazd (na Tasmanii) to 11 cm średnicy i 2–3 cm głębokości. W Tauranga Harbour w 2008 zaobserwowano kolonię rybitw maoryskich na starym pomoście zbudowanym z betonu i drewna; postawiono go już na początku lat 60. XX wieku, jednak nie wiadomo, kiedy zaczęły gniazdować na nim rybitwy. Poszczególne pary zajmowały zarówno betonowe, jak i drewniane części pomostu. W ramach prac konserwatorskich podniesiono niektóre elementy o 60 cm oraz umożliwiono odpływ wody z niektórych zagłębień ze względu na przypadki zalewania gniazd.
Jaja.
W zniesieniu rybitw maoryskich przeważnie znajduje się 1 jajo. Jest więc ono dość małe na tle rodzaju "Sterna"; zaliczane są też do niego rybitwy składające typowo 2 lub 3 jaja. U rybitw maoryskich zdarzają się zniesienia z 2 jajami. Na Kaikoura były one coraz częstsze wraz z postępem sezonu lęgowego; ogółem ze 180 monitorowanych gniazd 81% zawierało jedno jajo, a 19% – dwa jaja. Wiadomo, że zdarzają się nawet trzy jaja w zniesieniu, lecz podczas prac w latach 1971–1976 takich nie znaleziono. Nie było istotnego związku między wiekiem gniazdujących rybitw a wielkością zniesienia; ten wpływał na okres składania jaj oraz ich objętość. W zniesieniach złożonych z dwóch jaj pierwsze jest przeciętnie większe zarówno pod kątem długości, jak i szerokości i objętości. Średnia wielkość zniesienia wynosiła 1,24 jaja ("n"=148). Średnia wielkość zniesienia dla populacji z Wyspy Furnaux (dane z początku lat 80. XX wieku) to 1,55 jaja ("n"=42). W Tauranga Habour w latach 2010–2017 nie sprawdzano dokładnie liczby jaj, by unikać niepokojenia ptaków, jednak większość zniesień zawierała jedno jajo, a w niektórych latach zniesień z dwoma jajami w ogóle nie było.
Wymiary średnie dla jaj z Kaikoura: w zniesieniach z 1 jajem – 46,4 ± 1,81 mm na 33,4 ± 1,00 mm ("n"=112); w zniesieniach z 2 jajami – 46,3 ± 1,62 na 33,1 ± 0,80 mm ("n"=72).
Wysiadywanie i opieka nad młodymi.
Czas wysiadywania w trzech różnych badaniach szacowano na około około 24 dni, 25–27 dni i 28–29 dni. W wysiadywaniu uczestniczą obydwa ptaki z pary. Siedzą na gnieździe z ogonem zadartym wysoko w górę. W kolonii wysiadujące ptaki są zwrócone w tym samym kierunku, pod wiatr.
Pisklęta już 2. dnia po wykluciu mogą przebywać poza gniazdem, lecz zazwyczaj rodzice opiekują się nimi w gnieździe przez kilka dni. Później dołączają do „żłobków”. Stają się w pełni opierzone po około 29–35 dniach życia. Chociaż rybitwy maoryskie mogą przystępować do lęgów już w wieku 3 lat, to większość czeka co najmniej do 6. roku życia.
Status i zagrożenia.
IUCN uznaje rybitwę maoryską za gatunek bliski zagrożenia wyginięciem (NT, "Near Threatened") od 2018 (stan w 2022). Wcześniej uznawana była za gatunek najmniejszej troski (LC, "Least Concern"). BirdLife International uznaje trend liczebności populacji za prawdopodobnie spadkowy. Dane dotyczące poszczególnych populacji wskazują na spadek ich liczebności, więc może to dotyczyć i całości populacji.
Gniazdowanie w koloniach nie zapewnia ochrony przed drapieżnymi ssakami obecymi dla Nowej Zelandii. Na obniżenie sukcesu lęgowego może też wpływać bliskość kolonii mew czerwonodziobych (dokładniej mew nowozelandzkich, "Chroicocephalus novaehollandiae scopolinus"), które mogą zjadać jaja i pisklęta rybitw. Są też niepokojone przez ludzi i psy. Rybitwy maoryskie mogą być szczególnie wrażliwe na drapieżnictwo. Na półwyspie Kaikoura w 2012 odnotowano nietypowy przypadek: po raz pierwszy od 49 lat monitorowania rybitw w tym miejscu w pobliżu kolonii pojawił się petrelec wielki ("Macronectes halli"). Jest to gatunek pospolity na nadbrzeżnych wodach, jednak dotychczas nie stwierdzano go przy koloniach rybitw maoryskich i mew nowozelandzkich. Petrelec zaczął polować na pisklęta, przy czym dzięki zaobrączkowaniu blisko 60% z nich wiadomo, że były w wieku od 13 do 34 dni. W wyniku niepokojenia przez pojedynczego osobnika zarówno kolonia rybitw, jak i kolonia mew zostały opuszczone. Być może w przyszłości zagrożeniem okaże się niszczenie nadmorskich siedlisk przez rozprzestrzenianie się inwazyjnego wilczomleczu "Euphorbia paralias", jednak jak dotąd nie odnotowano takiego problemu.

</doc>
<doc id="5220923" url="https://pl.wikipedia.org/wiki?curid=5220923" title="Marek Rubel">
Marek Rubel

Marek Jan Rubel (ur. 19 kwietnia 1953 w Warszawie) – polski naukowiec pracujący w Szwecji, specjalista w zakresie fizyki i chemii powierzchni ciała stałego, plazmy, fuzji termojądrowej i materiałów reaktorowych dla reaktora kontrolowanej syntezy termojądrowej.
Życiorys.
Ukończył VI Liceum Ogólnokształcące im. Tadeusza Reytana w Warszawie (1972) i Wydział Chemii Uniwersytetu Warszawskiego (1977). W 1983 roku uzyskał na Politechnice Warszawskiej stopień doktora nauk technicznych na podstawie rozprawy "The Mechanism of Volatile Losses Formation from Noble Metal Catalysts (PT-Rh-Pd) in the Process of Ammonia Oxidation". Od 1993 roku pracownik naukowy Królewskiego Instytutu Technicznego w Sztokholmie, w którym uzyskał stanowisko profesora. W 2018 roku otrzymał tytuł profesora nauk fizycznych.

</doc>
<doc id="5220927" url="https://pl.wikipedia.org/wiki?curid=5220927" title="Pusta Szczerbina">
Pusta Szczerbina

Pusta Szczerbina (, ok. 2045 m) – przełęcz w Pustej Grani w słowackich Tatrach Wysokich. Znajduje się pomiędzy Zadnią Pustą Turnią i Skrajną Pustą Turnią. Na obydwie strony jej stoki opadają do Doliny Ciężkiej. Na zachodnią stronę z przełęczy skośnie opada szeroki i trawiasty zachód, uchodzący w dole na skraju pokrytego piargami tarasu pod ścianą Galerii Gankowej. Na przeciwną, południowo-wschodnią stronę opada żleb przechodzący w komin. Ma charakterystyczną ciemnobrązową barwę.

</doc>
<doc id="5220933" url="https://pl.wikipedia.org/wiki?curid=5220933" title="Liam Brearley">
Liam Brearley

Liam Brearley (ur. 27 lutego 2003 w Orillii) – kanadyjski snowboardzista, specjalizujący się w slopestyle'u i big air, trzykrotny medalista igrzysk olimpijskich młodzieży.
Po raz pierwszy na arenie międzynarodowej pojawił się 6 marca 2017 roku w Mount St. Louis Moonstone, gdzie w zawodach krajowych zajął szóste miejsce w halfpipe'ie. W 2020 roku wywalczył brązowe medale w halfpipe'ie i Big Air oraz srebrny w slopestyle'u podczas igrzysk olimpijskich młodzieży w Lozannie. Zajął też między innymi dwunaste miejsce w slopestyle'u i osiemnaste w Big Air na mistrzostwach świata juniorów w Kläppen rok wcześniej.
W zawodach w Pucharu Świata zadebiutował 26 stycznia 2019 roku w Seiser Alm, zajmując 28. miejsce w slopestyle'u. Tym samym już w debiucie wywalczył pierwsze pucharowe punkty. Na podium zawodów tego cyklu pierwszy raz stanął 16 lutego 2020 roku w Calgary, kończąc rywalizację w tej samej konkurencji na trzeciej pozycji. W zawodach tych wyprzedzili go jedynie Tiarn Collins z Nowej Zelandii i Japończyk Ruki Tobita. W klasyfikacji generalnej sezonu 2020/2021 zajął trzecie miejsce, a w klasyfikacji slopestyle'u był drugi.
Podczas mistrzostw świata w Aspen w 2021 roku zajął 45. miejsce w slopestyle'u i 14. miejsce w Big Air.

</doc>
<doc id="5220936" url="https://pl.wikipedia.org/wiki?curid=5220936" title="Skrajna Pusta Turnia">
Skrajna Pusta Turnia

Skrajna Pusta Turnia (, ok. 2065 m) – wyraźna turnia w Pustej Grani oddzielającej Dolinę Ciężką od Doliny Kaczej w słowackich Tatrach Wysokich. Znajduje się w zakończeniu jej bocznej odnogi wrastającej w orograficznie prawe zbocza Doliny Ciężkiej. Od zwornikowej Zadniej Pustej Turni oddzielona jest Pustą Szczerbiną. Jej zachodnia ściana opadająca do Zmarzłego Kotła z prawej strony ograniczona jest głęboko wciętym żlebem progami o płytowej budowie, z lewej północnym filarem. W około 2/3 wysokości jest na niej poziomy i trawiasty zachód, którym prowadzi droga wspinaczkowa nr 8. Ściana poniżej zachodu jest urwista i w dużej części płytowa. Prawa część ściany jest znacznie mniej stroma i prowadzi nią łatwa ścieżka wejściowa na Pustą Ławkę (droga nr 1). Ściana północno-wschodnia opadająca do Pustej Zatoki ma wysokość około 250 m i podobną szerokość u podstawy. Jej lewe ograniczenie tworzy komino-żleb spadający z Pustej Szczerbiny, prawe północny filar. Filarem prowadzi droga nr 6, ścianą droga nr 7. Ściana ma trzy różniące się budową piętra. Dolne o wysokości 50 m to zbudowane z litej skały i pionowe urwisko z okapami. Przecina je droga nr 9. Część środkowa to mieszanina trawiastych półek, zachodów i niewielkich ścianek. Część górna to znów prawie pionowa ściana.
Taternictwo.
Skrajna Pusta Turnia ma dobre ściany wspinaczkowe o 200-metrowej wysokości, jednak taternicy zainteresowali się nią późno i nie jest popularna. Władysław Cywiński tłumaczy to tym, że w pobliżu ma godną konkurencję: Wysoka, Galeria Gankowa, Ciężki Szczyt. Jeśli ktoś już zdecyduje się na dalekie i żmudne dojście do Doliny Ciężkiej, to nie po to, by wspinać się na nikomu nie znanej ścianie...
Najłatwiejsze wejście na turnię jest z Pustej Szczerbiny drogą nr 2. Pierwsze wejście nieznane.

</doc>
<doc id="5220939" url="https://pl.wikipedia.org/wiki?curid=5220939" title="2-je Krasnikowo">
2-je Krasnikowo

2-je Krasnikowo, także Wtoroje Krasnikowo () – wieś (ros. деревня, trb. dieriewnia) w zachodniej Rosji, w sielsowiecie biesiedinskim rejonu kurskiego w obwodzie kurskim.
Geografia.
Miejscowość położona jest w dorzeczu rzeki Rać (prawy dopływ Sejmu), 2 km od centrum administracyjnego sielsowietu (Biesiedino), 13 km na wschód od centrum administracyjnego rejonu (Kursk), 1,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 21 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 29 osób.

</doc>
<doc id="5220944" url="https://pl.wikipedia.org/wiki?curid=5220944" title="Leon Vockensperger">
Leon Vockensperger

Leon Vockensperger (ur. 25 sierpnia 1999 w Rosenheim) – niemiecki snowboardzista, specjalizujący się w slopestyle'u i big air.
Po raz pierwszy na arenie międzynarodowej pojawił się 14 marca 2015 roku w Kühtai, gdzie w zawodach krajowych zajął dziewiąte miejsce w halfpipe'ie. W 2017 roku zajął 18. miejsce w Big Air na mistrzostwach świata juniorów w Szpindlerowym Młynie.
W zawodach w Pucharu Świata zadebiutował 3 grudnia 2016 roku w Mönchengladbach, zajmując 39. miejsce w Big Air. Na podium zawodów tego cyklu pierwszy raz stanął 22 stycznia 2021 roku w Laax, kończąc rywalizację w slopestyle'u na drugiej pozycji. W zawodach tych rozdzielił Szweda Niklasa Mattssona i Marcusa Klevelanda z Norwegii. W klasyfikacji końcowej slopestyle'u w sezonie 2020/2021 zajął trzecie miejsce.
Podczas mistrzostw świata w Aspen w 2021 roku zajął 10. miejsce w slopestyle'u i 22. miejsce w Big Air.

</doc>
<doc id="5220945" url="https://pl.wikipedia.org/wiki?curid=5220945" title="Wu Li">
Wu Li

Wu Li (; ur. 1632, zm. 1718), znany też jako Wu Yushan (吴漁山), pseudonim Mojing Daoren (墨井道人) – chiński malarz z okresu wczesnej dynastii Qing. 
Pochodził z Changzhou w prowincji Jiangsu, był najmłodszym z trójki rodzeństwa. W młodości uczył się malarstwa, poezji i kaligrafii. Zaliczany jest do „sześciu mistrzów epoki Qing”, podobnie jak pozostali artyści z tego grona naśladował twórczość mistrzów poprzednich epok, szczególnie tych tworzących w epoce Song. Przedstawiał realistyczne, utrzymane w ekspresyjnym stylu pejzaże górskie. Góry i skały na obrazach Wu piętrzą się w wertykalnych kompozycjach, tworząc niekiedy złożone i zawiłe formy.
Około 40. roku życia dokonał konwersji na katolicyzm i wstąpił do konwentu jezuitów w Makau, gdzie przez 8 lat studiował teologię. W 1688 roku otrzymał święcenia kapłańskie. Przybrał wówczas imię Simon à Cunha. Przez resztę życia prowadził działalność misjonarską na terenie prowincji Jiangsu. Zmiana wiary nie wywarła jednak wpływu na twórczość Wu, wciąż malował klasyczne chińskie pejzaże, bez wpływów malarstwa europejskiego.

</doc>
<doc id="5220951" url="https://pl.wikipedia.org/wiki?curid=5220951" title="Relacje chińsko-rosyjskie">
Relacje chińsko-rosyjskie

Relacje chińsko-rosyjskie – termin odnoszący się do relacji międzynarodowych pomiędzy Chińską Republiką Ludową a Federacją Rosyjską.
Zarys historyczny.
Chiny po raz pierwszy usłyszały o Rosji w XIII w. Mongołowie, którzy wówczas zaatakowali Ruś, sprowadzili rosyjskich jeńców do Pekinu – ówczesnej stolicy dynastii Yuan (1271-1368). Pierwsza informacja o Chinach zaś dotarła do Rosji poprzez brytyjskich handlarzy, którzy chcieli odnaleźć krótszą trasę do Państwa Środka. Ciekawość o bogactwach oraz presja ze strony brytyjskiej przyczyniła się do organizacji misji na Wschód do Chin, której przewodniczył Ivan Petlin w 1618 roku. Należy dodać, że misja ta miała charakter nie tyle dyplomatyczny, co wywiadowczy i trwała rok.
9 maja 1618 roku Petlin i jego towarzysz – Andrei Mundov – wyruszyli z miejscowości Tomsk, przechodząc przez południową Syberię (Góry Abakańskie) oraz tereny obecnej Tuwy do wschodniej części Mongolii. Po przejściu Wielkiego Muru dotarli do Pekinu. W sierpniu, jednakże, nie mogli powitać cesarza Wanli z powodu braku odpowiedniego trybutu. Przed listopadem 1619 roku delegacja wyruszyła w podróż powrotną do Rosji, niosąc ze sobą list po chińsku (który zapraszał rządzących z Rosji do otwartej wymiany dóbr z Państwem Środka). Nikt nie był w stanie rozszyfrować wiadomości do 1675 roku, z powodu braku znajomości języka chińskiego.
W drugiej połowie XVII w. miało miejsce pierwsze podejście dyplomatyczne między Rosją a Chinami, kiedy ambasadorem Rosji w Chinach był Fyodor Isakovich Baykov (1612-1663). Nie udało mu się osiągnąć sukcesu i zbliżyć obydwu stron, a powodem tego była różnica w rozumieniu pozycji Chin na tle świata i ich relacji z innymi krajami. Państwo Środka definiowało siebie wówczas za pomocą sinocentrycznego systemu Waifan, czyli ideologii uznającej Chiny za centrum świata. Baykov został odesłany z dworu cesarza z powodu odmowy ukłonienia się przed nim (czyli tzw. ceremonii koutou). Rosja bowiem w tamtym czasie podtrzymywała europejską tradycję w kwestii utrzymywania relacji z innymi państwami, czyli traktowała je na równi ze sobą. W ostatecznej ocenie sądu z okresu dynastii Qinq, Baykov „nie zwrócił się ku cywilizacji”, a jego dyplomacja została oceniona jako całkowita porażka.
Relacje handlowe w XVII w. przebiegały sukcesywnie, a obecność rosyjskich handlarzy przy dorzeczu rzeki Amur nie przeszkadzała chińskiemu dworowi cesarskiemu. Po 1670 roku sytuacja ta uległa zmianie, gdy Mandżurom z dynastii Qing nie udało się zidentyfikować kozaków, którzy przybyli do Chin z misją z Moskwy. Kiedy okazało się, że przybyli oni z ramienia cesarza rosyjskiego (wydarzenie to miało miejsce mniej więcej w czasie, gdy polski zesłaniec, Nicefor Czernichowski, na ziemiach spornych między Chinami a Rosją w forcie rosyjskim Ałbazin utworzył osadę Jaxa i ostatecznie przejął poddaństwo rosyjskie.) ucięto wymianę dóbr i współpracę handlową. Rosja próbowała podjąć dyplomatyczny dialog z dworem dynastii Qing, jednakże bezskutecznie. Strona chińska stawiała duże warunki, w tym całkowite wycofanie się z Ałbazin i terenów górnego Amuru. Po nieudanych negocjacjach konflikt rozegrała wojna w 1685, która zakończyła się wygraną Pekinu w 1689 w Nerczyńsku. Podpisano traktat, który traktował obydwie strony konfliktu na równi (co jest w ocenie ekspertów pierwszą sytuacją, gdy Pekin potraktował drugą stolicę równo ze sobą), oraz ostatecznie dorzecze Amuru pozostało w rękach mandżurskiej dynastii Qing, a osada Jaxa (Ałbazin) Rosja musiała całkowicie oddać stronie chińskiej. Zatrzymała ona jednak tereny Bajkału i Morza Ochockiego. W zamian za swoje ustępstwo, utrzymała też komercyjne uprzywilejowania, które sukcesywnie wykorzystała. To porozumienie stanowiło przykład przymuszonego kompromisu na chińskich zasadach.
Traktat z Nerczyńska, z późniejszymi modyfikacjami w Kiachcie (1727) zapoczątkował tak zwany „porządek Nerczyński”, czy też System Porozumienia Kiachty/Nerczyńska, czyli specyficzny model relacji chińsko-rosyjskich. Głównym założeniem systemu jest to, że Rosja w zamian za wymianę dobrami i handel z Chinami idzie na ustępstwa, i w sprzeczności z europejską tradycją, akceptuje nadrzędność Państwa Środka. Z małymi poprawkami w 1768 i 1792 roku, traktat z Nerczyńska (aktualizowany w Kiachcie) przetrwał do XIX w. regulując relacje rosyjsko-chińskie. Powodem dla sukcesu w relacjach była – jak twierdzi Mark Mancall – neutralność kulturowa. Oznacza to, że dla delegacji z Rosji (ale też Holandii czy Portugalii), chiński zwyczaj oddawania pokłonu cesarzowi (kowtow) nie było niczym, jak tylko poszanowaniem prawa naturalnego i godności cesarza na jego ziemi. Obecnie, podobne podejście jest definiowane jako kultura polityczna, której zasady warto przestrzegać, jeśli chce się nawiązać i utrzymać pozytywne relacje z krajem goszczącym. Innym powodem sukcesu relacji, także według Marka Mancalla, były tak zwane „neutralne instytucje”, które były utworzone na podstawie systemu traktatu. Mogły one być wdrożone w strukturę założeń obydwu społeczeństw, bez naruszania przywilejów i czułych punktów każdego z nich.
Upadek podtrzymywanych relacji miał miejsce w połowie XIX w., w związku z pozytywistyczną rewolucją intelektualną oraz pojawieniem się konceptu „rodziny narodów”. Zgodnie z nim, „rodzinę” mogły tworzyć tylko te kraje, które podtrzymywały praktyki legislacyjne, podtrzymywane zgodnie z myślą europejską.
Relacje Chin i ZSRR.
Za czasów Zimnej Wojny, Państwo Środka i ZSRR były względem siebie wrogo nastawione, a wydarzenie to ma nazwę „rozłamu radziecko-chińskiego” (początek lat 60. XX wieku). Główną przyczyną konfliktu był rozłam między maoistowską a sowiecką wizją postulatów politycznych oraz stwierdzenie radzieckiej strony, że chińscy komuniści usiłują narzucić ruchowi komunistycznemu swój własny punkt widzenia (krytyka przez Chiny radzieckiej koncepcji „pokojowego współistnienia”).
W tamtym czasie także istniało duże zagrożenie wybuchu wojny, jednakże wrogość zaczęła powoli zanikać wraz ze śmiercią lidera chińskiej partii komunistycznej – Mao Zedonga w 1976 r. Do upadku Związku radzieckiego w 1991 r., relacje obydwu państw były podtrzymywane na mało rozbudowanym poziomie.
Relacje pomiędzy Chińską Republiką Ludową a Federacją Rosyjską.
Po rozpadzie ZSRR (1988-1991) dialog między obydwoma państwami polepszył się. Cytując amerykańskiego badacza nauk politycznych, Josepha Nye:
"Sojusz Amerykańsko-Chiński zakończył się razem z upadkiem ZSRR, rozpoczynając ocieplenie i zbliżenie Chin do Rosji. W 1992 roku obydwa kraje zadeklarowały o budowie „konstruktywnego partnerstwa”; w 1996 roku przeszły do „strategicznego partnerstwa”;"
"w 2001 roku podpisano traktat o wspólnej „przyjaźni i współpracy”""."
Obydwa kraje dzielą wspólną granicę, która została wyznaczona w 1991 roku, a w czerwcu 2001 roku zawarły traktat o Przyjaznych Liniach Sąsiedzkich i Przyjaznej Współpracy ("Treaty of Good-Nieghborliness and Friendly Cooperation"). Traktat ten odnowiono w czerwcu 2021 roku na kolejne 5 lat. W przeddzień wizyty Xi Jinpinga do Rosji, prezydent Władimir Putin ogłosił, że zarówno jedno państwo, jak i drugie podtrzymują specjalną relację. Rosja i Chiny wspierają się w zakresie sił militarnych, gospodarki, polityki, podkreślając swoją współpracę na arenie międzynarodowej. Pośród opinii ekspertów nie brakuje jednakże wątpliwości, mianowicie, czy partnerstwo bilateralne stanowi o sojuszu.
Położenie geograficzne Rosji dyktuje jej obecność w Azji oraz bycie częścią tego, co się w niej dzieje. To, w jaki sposób Rosja rozumie tenże region jest wąski, np. „Azja-Pacyfik plus Indie”, które są rozumiane jako Wschód. Tego typu podejście wyklucza Azję Centralną i Bliski Wschód, które w rosyjskiej perspektywie są pojmowane jako „południe”.
Okres prezydentury Borisa Jelcyna stanowił zwrot w relacjach. „Chińska karta” stała się priorytetem dla polityki Kremla, pomijając jednakże istotną część, jaką powinien być element współpracy z Państwem Środka. Balansowanie pomiędzy Chinami a USA okazało się jednak mało skuteczną polityką. Rosja jawiła się jako słabszy partner, który nieudolnie mierzył siły na zamiary.
Strategiczne działanie względem Pekinu miało wpłynąć na wzrost zainteresowania krajów zachodu na działania Moskwy. 23 grudnia, 1992 Jelcyn odbył swoją pierwszą wizytę do Chin. W grudniu 1996, na koniec wizyty chińskiego premiera Li Penga w Moskwie, ogłoszony został plan na budowanie „równego i wiarygodnego partnerstwa”. Decyzja ta zmieniła sposób postrzegania USA w kontekście relacji rosyjsko-chińskich, bowiem stały się one konkurencją na światowej scenie politycznej. W roku 2001 traktat o Przyjaznych Liniach Sąsiedzkich i Przyjaznej Współpracy ("Treaty of Good-Nieghborliness and Friendly Cooperation") znacznie umocnił relacje między Rosją a Chinami. Podpisany on został na okres 20 lat, i traktował o strategicznym wsparciu gospodarczym oraz militarnym. Na miesiąc przed podpisaniem traktatu, dwa mocarstwa zaprosiły też inne kraje partnerskie (Kazachstan, Kirgistan, Tadżykistan i Uzbekistan) do Szanghajskiej Organizacji Współpracy. Chiny są głównym nabywcą rosyjskiego wyposażenia wojskowego, co miało duży wpływ na modernizację Chińskiej Armii Ludowo-Wyzwoleńczej. Chiny są także głównym podmiotem czerpiącym korzyści z eksportowanej ropy naftowej z Rosji do innych rynków krajów Azji-Pacyfiku ("Eastern Siberia-Pacific Ocean oil pipeline, ESPO pipeline").
Współczesny charakter relacji.
Obydwa te kraje na różnych szczeblach zmagają się z głównym rywalem – Stanami Zjednoczonymi. Relacje opierają się nie na wspólnej, strategicznej wizji, ale na wspólnych interesach, zarówno politycznych, jak i ekonomicznych. Kontrolowanie przez Pekin Morza Południowochińskiego, polityka handlowa i technologiczna stanowi główny podmiot sporu z Waszyngtonem. Roszczenia Rosji co do Krymu także były wielokrotnie sankcjonowane przez Stany Zjednoczone oraz Europę. Rosja i Chiny jednakże posiadają wzajemnie odmienne poglądy, na kwestie dotyczące spraw polityki zewnętrznej. Chiny nie uznają aneksji Krymu przez Rosję, a Rosja ma neutralne stanowisko co do roszczeń Chin na Morzu Południowochińskim. Warto jednakże podkreślić, że od późnych lat pięćdziesiątych XX w., obydwa kraje posiadają obecnie najlepszą relację. Pomimo braku oficjalnego sojuszu, państwa te zgadzają się co do sposobu postrzegania Stanów Zjednoczonych, na podstawie czego budują swój dialog dyplomatyczny i gospodarczy.
Relacje gospodarcze między Rosją a Chinami posiadają zróżnicowane trendy. Handel między dwoma krajami sięgał wartości od ok. 5 miliardów dolarów do 8 miliardów dolarów w latach 90. dwudziestego wieku. Lata 2015–2016 stanowiły regres, gdzie wartość z handlu wynosiła 60 miliardów dolarów. W 2017 roku odnotowano rozwój wymiany gospodarczej, w efekcie czego do 2024 r. przychód z handlu może wynieść nawet 200 miliardów dolarów.

</doc>
<doc id="5220958" url="https://pl.wikipedia.org/wiki?curid=5220958" title="École supérieure de chimie, physique, électronique de Lyon">
École supérieure de chimie, physique, électronique de Lyon

École supérieure de chimie, physique, électronique de Lyon (CPE Lyon) – francuska politechnika w Villeurbanne, niedaleko Lyon, zaliczająca się do Grandes écoles.
Uczelnia została założona w 1883 jako École supérieure de chimie industrielle de Lyon.

</doc>
<doc id="5220961" url="https://pl.wikipedia.org/wiki?curid=5220961" title="Herb gminy Włocławek">
Herb gminy Włocławek

Herb gminy Włocławek – jeden z symboli gminy Włocławek, ustanowiony 9 czerwca 2003.
Wygląd i symbolika.
Herb przedstawia na tarczy koloru czerwonego dwie głowy: złotego lwa i czarnego orła. Pod nimi znajduje się biała falista linia. Herb nawiązuje do herbu powiatu włocławskiego i usytuowania gminy nad Wisłą. 

</doc>
<doc id="5220970" url="https://pl.wikipedia.org/wiki?curid=5220970" title="Bartłomiej Golka">
Bartłomiej Golka

Bartłomiej Golka (ur. 1934) – polski medioznawca, profesor doktor habilitowany w dziedzinie nauk społecznych, specjalista w zakresie zagranicznych systemów medialnych.
Życiorys.
Był wykładowcą i profesorem zwyczajnym w Instytucie Dziennikarstwa Uniwersytetu Warszawskiego, wykładał też w Wyższej Szkole Umiejętności Społecznych w Poznaniu. Pełnił na Uniwersytecie Warszawskim funkcję dziekana Wydziału Dziennikarstwa i Nauk Politycznych (1978–1981) i przewodniczącego Rady Naukowej Instytutu Dziennikarstwa, jest autorem kilku dzieł literackich oraz wielu dzieł naukowych, m.in. monografii na temat systemów medialnych w Stanach Zjednoczonych i we Francji. Uważany jest za polskiego pioniera badań nad zagranicznymi systemami medialnymi. 
Wśród wypromowanych przez niego doktorów znaleźli się: Ewa Stasiak-Jazukiewicz (1982), Radosław Sajna (2005). 
Należał do Polskiej Zjednoczonej Partii Robotniczej. W latach 70. był I sekretarzem POP PZPR na Wydziale Dziennikarstwa i Nauk Politycznych Uniwersytetu Warszawskiego.

</doc>
<doc id="5220971" url="https://pl.wikipedia.org/wiki?curid=5220971" title="Gimnastyka na Letnich Igrzyskach Olimpijskich 2020 – ćwiczenia na poręczach mężczyzn">
Gimnastyka na Letnich Igrzyskach Olimpijskich 2020 – ćwiczenia na poręczach mężczyzn

Ćwiczenia na poręczach mężczyzn były jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału zakwalifikowało się ośmiu najlepszych zawodników, z zastrzeżeniem, że z jednego kraju mogą wystartować w finale maksymalnie dwaj zawodnicy. Na wynik składają się: punktacja za trudność elementów oraz ocena za "wykonanie, kompozycję i artyzm". W przypadku identycznej oceny końcowej, o kolejności decyduje w pierwszej kolejności ocena za wykonanie, a następnie za trudność.

</doc>
<doc id="5220973" url="https://pl.wikipedia.org/wiki?curid=5220973" title="Massue">
Massue

„Massue” – nazwa noszona na przestrzeni dziejów przez kilka okrętów Marine nationale:

</doc>
<doc id="5220975" url="https://pl.wikipedia.org/wiki?curid=5220975" title="Pusta Przehyba">
Pusta Przehyba

Pusta Przehyba (, ok. 1865 m) – najniższe wcięcie w grani opadającej z Zadniej Pustej Turni do Gankowej Strażnicy w słowackich Tatrach Wysokich. Jest to długi i wyrównany odcinek Pustej Grani oddzielającej Dolinę Ciężką (na zachodzie) od Doliny Kaczej (na wschodzie). Siodełko Pustej Przehyby znajduje się w nim kilkanaście metrów na południowy zachód od najwyższego punktu Gankowej Strażnicy. Ku wschodowi opada z niego trawiasty żlebek uchodzący do wielkiej depresji opadającej z długiej grani między Zadnią Pustą Turnią a Gankową Strażnicą. Dolna część tej depresji wcina się między Gankową Strażnicę i żebro będące przedłużeniem progu Doliny Kaczej, a jej wylot znajduje się na wysokości około 1580 m, już w Dolinie Litworowej. Na przeciwległą stronę do Doliny Ciężkiej z siodełka opada trawiasty żlebek, w najwyższej części trawiasty, ale już kilkanaście metrów niżej przekształcający się w wąski komin. Pod przewieszkami są w nim dwie nyże.
Nazwę przełączki wprowadził Arno Puškáš, ale bez dokładnego określenia miejsca. Dokładnie miejsce to sprecyzował Władysław Cywiński.
Drogi wspinaczkowe.
Najłatwiejsze wejście na przełączkę jest drogą nr 1.

</doc>
<doc id="5220976" url="https://pl.wikipedia.org/wiki?curid=5220976" title="NK Sloga Ljubuški">
NK Sloga Ljubuški

NK Sloga Ljubuški (chorw. NK Sloga Ljubuški) – bośniacki klub piłkarski, mający siedzibę w mieście Ljubuški, na południu kraju, grający od sezonu 2015/16 w Drugiej lidze FBiH.
Historia.
Chronologia nazw:
Młodzieżowy klub sportowy LOŠK został założony w Ljubuški w 1937 roku. Zespół początkowo rozgrywał mecze na poziomie lokalnym.
Po zakończeniu II wojny światowej 29 listopada 1945 nowy parlament proklamował powstanie Federacyjnej Ludowej Republiki Jugosławii (FLRJ) (na mocy konstytucji z 1963 r. zmieniono nazwę kraju na Socjalistyczną Federacyjną Republikę Jugosławii - SFRJ). Od 1945 rozpoczęto rozgrywać mistrzostwa nowej Jugosławii. W 1947 klub otrzymał nazwę Udarnik. Na początku występował w regionalnej lidze o nazwie "Oblasna liga Mostar". W 1950 został zmieniony system rozgrywek na wiosna-jesień. W 1952 po reorganizacji systemu lig (Druga savezna liga Jugosławii została rozwiązana, a zamiast niej grano w wielu regionalnych grupach), klub z nazwą NK Sloga grał na zapleczu ekstraklasy, zajmując ostatnie miejsce w grupie 3 Pododdziału Mostar. W następnym sezonie 1952/53 wrócono do rozgrywek systemem jesień-wiosna, a klub potem występował w Podsaveznej lidze Mostar (D3), która później spadła na czwarty poziom. Od sezonu 1967/68 zespół grał w Hercegovačkiej zonie (D3), która w 1974 spadła na czwarty poziom. Nigdy więcej klubowi nie udało się osiągnąć trzeciej klasy rozgrywek i spędził resztę czasu pod rządami Jugosławii między czwartym a piątym poziomem ligowym.
Kiedy w 1992 roku wybuchła wojna w Jugosławii klub nie rozgrywał oficjalnych gier przez cały sezon. Jeszcze podczas trwania wojny w sezonie 1993/94 klub startował w pierwszych rozgrywkach Mistrzostw Herceg-Bosne (D1), zajmując czwarte miejsce w grupie południowej, a potem w meczu o końcowe 7-8.miejsca wygrał 1:0, 1:2 z NK Livno. W 1994 klub został nazwany HNK Ljubuški. W następnym sezonie 1994/95 klub osiągnął swój największy sukces zdobywając Puchar Herceg-Bośni oraz uczestnicząc w półfinałach mistrzostw Prviej ligi Herceg-Bosne (w latach 1993-2000 "Prva liga Herceg-Bosne" była najwyższym poziomem rozgrywek krajowych na terenie Herceg-Bośni, ale nie była uznana przez UEFA). W kolejnym sezonie 1995/96 klub znów zdobył Puchar Herceg-Bośni, ale w mistrzostwach już zatrzymał się w ćwierćfinale. Po zakończeniu sezonu 1999/00 pierwsza liga Herceg-Bośni połączyła się z pierwszą ligą Bośni i Hervegowiny, tworząc Premijer Ligę. Od zjednoczenia lig klub tylko jeden sezon grał w elitarnej klasie. W pierwszej edycji "Premijer Ligi" zespół zajął 20.miejsce (wśród 22 klubów) i opuścił klasę najwyższą. W pierwszej ligą Bośni i Hercegowiny (D2) zespół spędził 5 lat. Od 2006/07 występował w grupie południowej drugiej ligi FBiH. Ale już w następnym sezonie 2007/2008 wycofał się z rozgrywek z powodu poważnych problemów finansowych. Klub ogłosił bankructwo i został rozwiązany w 2007 roku.
Już wkrótce w 2009 roku klub został odrodzony jako NK Sloga Ljubuški. Sezon 2009/10 rozpoczął w Međužupanijskiej lidze HBŽ/ZHŽ (D4), natychmiast zdobywając awans. Przez 5 lat występował w grupie południowej drugiej ligi FBiH, a w sezonie 2015/16 wrócił do pierwszej ligi FBiH. Jednak powrót był nieudanym i po zajęciu 15.miejsca spadł z powrotem do drugiej ligi. Przed rozpoczęciem sezonu 2018/19 klub zrezygnował z rywalizacji w grupie "Jug" drugiej ligi i został rozwiązany.
Barwy klubowe, strój, herb, hymn.
Klub ma barwy żółto-zielone. Piłkarze swoje domowe spotkania zazwyczaj grają w czarnych koszulkach, czarnych spodenkach oraz czarnych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Babovac w Ljubuški, który może pomieścić 4.000 widzów.

</doc>
<doc id="5220977" url="https://pl.wikipedia.org/wiki?curid=5220977" title="NK Ljubuški">
NK Ljubuški

NK Ljubuški (chorw. NK Ljubuški) – bośniacki klub piłkarski, mający siedzibę w mieście Ljubuški, na południu kraju, grający od sezonu 2019/20 w Drugiej lidze FBiH.
Historia.
Chronologia nazw:
Klub piłkarski NK Bigeste został założony w Ljubuški w 2005 roku. Sezon 2005/06 zespół rozpoczął w najniższej lidze. Po wygraniu Međužupanijskiej ligi HBŽ/ZHŽ (D4) w sezonie 2010/11 debiutował w grupie południowej drugiej ligi FBiH. Po trzech latach w 2014 spadł z powrotem do "Međužupanijskiej ligi". Latem 2014 roku klub przestaje działać i wycofuje się ze wszystkich rozgrywek.
Przed rozpoczęciem sezonu 2018/19 klub wznowił swoją działalność i dołączył do rywalizacji w "Međužupanijskiej lidze HBŽ/ZHŽ". Na początku 2019 roku klub zmienił nazwę na NK Ljubuški. Sezon 2018/19 zakończył na pierwszym miejscu i wrócił z powrotem do drugiej ligi. Od sezonu 2019/20 występuje w grupie południowej drugiej ligi FBiH. W sezonie 2020/21 zajął pierwsze miejsce w grupie "Jug", jednak nie zagrał w play-offach z powodu niespełnienia niezbędnych warunków i nie awansował do pierwszej ligi FBiH.
Barwy klubowe, strój, herb, hymn.
Klub ma barwy niebiesko-białe. Piłkarze swoje domowe spotkania zazwyczaj grają w niebieskich koszulkach, białych spodenkach oraz niebieskich getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Babovac w Ljubuški, który może pomieścić 4.000 widzów.

</doc>
<doc id="5220980" url="https://pl.wikipedia.org/wiki?curid=5220980" title="Artur Kluczny">
Artur Kluczny

Artur Krzysztof Kluczny (ur. 11 grudnia 1963) – polski urzędnik państwowy i samorządowy, menedżer, w latach 2007–2009 zastępca przewodniczącego Komisji Nadzoru Finansowego.
Życiorys.
W 1993 został absolwentem filologii germańskiej na Uniwersytecie Jagiellońskim, w 1998 – VI promocji "Pro Republica Emendanda" w Krajowej Szkole Administracji Publicznej. Kształcił się podyplomowo w zakresie bankowości w Szkole Głównej Handlowej (1999) oraz ekonomii i finansów w National Graduate Institute for Policy Studies w Tokio (poziom MA, 2003). W 2006 ukończył studia doktoranckie w Kolegium Zarządzania Szkoły Głównej Handlowej, przygotowując (nieobronioną) pracę dotyczącą ładu korporacyjnego. Od 1998 do 2000 odpowiadał za nadzór właścicielski w Ministerstwie Skarbu Państwa, następnie do 2002 był zastępcą dyrektora departamentu w Kancelarii Prezesa Rady Ministrów za rządów Jerzego Buzka. Później od 2004 do 2005 szefował wydziałowi prywatyzacji w Urzędzie Miasta Stołecznego Warszawy oraz do 2007 kierował sekretariatem w ramach Kancelarii Premiera Jarosława Kaczyńskiego. Zasiadał również w radach nadzorczych spółek Skarbu Państwa (uprawnienia od 1998) oraz kierował Stowarzyszeniem Absolwentów KSAP (2001–2002). Był jednym z proponowanych świadków przed komisją śledczą ds. afery hazardowej (do przesłuchania nie doszło).
1 października 2007 został powołany przez premiera Jarosława Kaczyńskiego na stanowisko zastępcy przewodniczącego Komisji Nadzoru Finansowego, odpowiedzialnego za rynek finansowy i politykę międzysektorową. Z ramienia KNF zasiadał w Komitecie Europejskich Regulatorów Rynku Papierów Wartościowych. Odwołany z funkcji wiceprzewodniczącego w maju 2009, powrócił do pracy w Kancelarii Premiera. W kolejnych latach zasiadał w radach nadzorczych i zarządach różnych spółek, związał się także z Polskim Instytutem Dyrektorów.

</doc>
<doc id="5220981" url="https://pl.wikipedia.org/wiki?curid=5220981" title="1-je Winnikowo">
1-je Winnikowo

1-je Winnikowo, także Pierwoje Winnikowo () – wieś (ros. село, trb. sieło) w zachodniej Rosji, centrum administracyjne sielsowietu winnikowskiego w rejonie kurskim (obwód kurski).
Geografia.
Miejscowość położona jest nad rzeką Winogrobl (lewy dopływ Tuskara w dorzeczu Sejmu), 14 km na północny wschód od centrum administracyjnego rejonu (Kursk), 10,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 101 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 223 osoby.

</doc>
<doc id="5220984" url="https://pl.wikipedia.org/wiki?curid=5220984" title="Josh Christopher">
Josh Christopher

Joshua Evan „Josh” Christopher (ur. 8 grudnia 2001 w Carson) – amerykański koszykarz, występujący na pozycji rzucającego obrońcy, obecnie zawodnik Houston Rockets.
W 2018 wybrano go do II składu Sophomore All-America (przez MaxPreps).
W 2020 został zaproszony do udziału w meczach gwiazd amerykańskich szkół średnich McDonald’s All-American, Jordan Brand Classic i Nike Hoop Summit. Spotkania zostały odwołane z powodu pandemii COVID-19. Został też wybrany zawodnikiem roku – CIF Southern Section Division 1 Player of the Year oraz Division 2AA Player of the Year (2019).
W 2021 reprezentował Houston Rockets podczas rozgrywek letniej ligi NBA.

</doc>
<doc id="5220986" url="https://pl.wikipedia.org/wiki?curid=5220986" title="Carl Walter Schaefer">
Carl Walter Schaefer

Carl Walter Schaefer (ur. 6 września 1934 w New Haven, zm. 29 kwietnia 2015) – amerykański entomolog, specjalizujący się w hemipterologii.
Życiorys.
Urodził się w 1934 roku w New Haven w stanie Connecticut. Jego ojcem był Jack Schaefer, a matką Eugenia Hammond. Studiował na Oberlin College w Ohio, gdzie otrzymał tytuł bakałarza w zakresie zoologii. W 1964 roku dokotoryzował się w zakresie entomologii na University of Connecticut w Storrs. Od 1963 roku nauczał w Brooklyn College w Nowym Jorku. W 1966 roku wrócił na University of Connecticut. W 1976 roku został tam profesorem zwyczajnym. Wykładał nauki związane z entomologią na Wydziale Ekologii i Biologii Ewolucyjnej tej uczelni aż do odejścia na emeryturę w 2009 roku.
W 1964 roku poślubił Stephanie Deans, a w 1978 roku rozwiedli się. Miał córkę, Madelyn, oraz przybraną córkę, Ann.
Praca naukowa.
Schaefer jest autorem ponad 240 artykułów naukowych, dziesiątek rozdziałów książkowych oraz kilku krótkich doniesień. Redagował lub współredagował siedem książek. Specjalizował się w taksonomii, biologii i ekologii pluskwiaków różnoskrzydłych. Zajmował się także aspektem stosowanym heteropterologii – wspólnie z Antôniem R. Panizzim zredagował kluczową w tym temacie, ponad 800-stronnicową monografię "Hetroptera of Economic Importance" (wydana w 2000 roku).
Był aktywnym członkiem Entomological Society of America (ESA). W 1996 roku wyróżniony został członkostwem honorowym ESA, a w 2014 roku członkostwem honorowym International Heteropterists’ Society. Był bardzo aktywnym członkiem American Association of University Professors, dwukrotnie wybieranym na prezydenta jego oddziału w University of Connecticut. Brał udział w organizowaniu licznych kongresów entomologicznych, zwłaszcza w Brazylii.
Od 1973 do 1999 roku był redaktorem naczelnym "Annals of the Entomological Society of America". W 1973 roku zaczął wydawać "The Heteropterists’ Newsletter", który redagował do 1997 roku. W późniejszym czasie był redaktorem "Zootaxa". Pracował także w redakcji "Annals of the Entomological Society of Brazil" (ob. "Neotropical Entomology").

</doc>
<doc id="5220991" url="https://pl.wikipedia.org/wiki?curid=5220991" title="Marc Gual">
Marc Gual

Marc Gual Huguet (ur. 13 marca 1996 w Badalonie) – hiszpański piłkarz, grający na pozycji napastnika. W sezonie 2022/2023 zawodnik Jagiellonii Białystok, na wypożyczeniu. Po wygaśnięciu umowy z Jagiellonia Białystok jest wolnym zawodnikiem, ponieważ wcześniej rozwiązał kontrakt z ukraińskim SK-Dnipro-1. W 2017 roku reprezentował młodzieżowo kraj.
Kariera klubowa.
Początki i gry w rezerwach Espanyolu (2015–2016).
Wychowanek Espanyolu Barcelona, do rezerw dołączył w 2015 roku. Debiut w drugim zespole zaliczył 4 października 2015 roku w meczu przeciwko rezerwom Valencii, zremisowanym 1:1, grają 58 minut. Pierwszego gola strzelił 3 stycznia 2016 roku w meczu przeciwko rezerwom Villarrealu, zremisowanym 2:2. Do siatki trafił w 71. minucie. Łącznie w rezerwach katalońskiego klubu zagrał w 35 meczach i strzelił 13 goli.
Gra w rezerwach Sevilli (2016–2018).
9 listopada 2016 roku trafił do rezerw Sevilli FC. W tym klubie zadebiutował 19 listopada w meczu przeciwko RCD Mallorca, zremisowanym 2:2. W debiucie strzelił gola – do siatki trafił w 43. minucie. Pierwszą asystę zaliczył 26 lutego 2017 roku w meczu przeciwko Levante UD, zremisowanym 1:1. Asystował przy golu w 77. minucie. Łącznie w tym zespole zagrał 47 meczów, strzelił 15 goli i zanotował 8 asyst.
Natomiast w pierwszym zespole Sevilli nie zagrał żadnego meczu.
Pierwsze wypożyczenie (2018–2019).
8 sierpnia 2018 roku został wypożyczony do Realu Zaragoza. Debiut w tym klubie zaliczył 19 sierpnia w meczu przeciwko CF Rayo Majadahonda, wygranym 2:1, grając 89 minut. Pierwszego gola strzelił 28 września w meczu przeciwko Albacete, zremisowanym 2:2. Do siatki trafił w 53. minucie. Łącznie w Zaragozie zagrał 29 meczów i strzelił 6 goli.
Drugie wypożyczenie (2019–2020).
1 lipca 2019 roku został ponownie wypożyczony – tym razem do Girony FC. Debiut w tym klubie zaliczył 18 sierpnia w meczu przeciwko Sportingowi Gijón, zremisowanym 1:1. W debiucie asystował – przy golu w 90. minucie. Pierwszego gola strzelił 17 września w meczu przeciwko UD Almería, przegranym 3:1. Do siatki trafił w 56. minucie. Na tym wypożyczeniu zagrał 19 ligowych meczów, strzelił 4 gole i zanotował 2 asysty.
Trzecie i ostatnie wypożyczenie (2020).
30 stycznia 2020 roku został wypożyczony do Realu Madryt Castilla. Debiut w rezerwach stołecznego klubu zaliczył 2 lutego w meczu przeciwko UP Langreo, zremisowanym 1:1. W debiucie strzelił gola – do siatki trafił w 56. minucie. Pierwszą asystę zaliczył 7 marca w meczu przeciwko Coruxo FC, wygranym 4:0. Asystował przy golu w 58. minucie. Łącznie w tym zespole zagrał 6 meczów, strzelił 2 gole i raz asystował.
AD Alcorcón (2020–2022).
1 września 2020 roku trafił do AD Alcorcón. Debiut w tym klubie zaliczył 13 września w meczu przeciwko CD Mirandés, zremisowanym 0:0, grając 83 minuty. Pierwszego gola strzelił 20 listopada w meczu przeciwko CD Lugo, wygranym 1:0. Jedynego gola strzelił w 82. minucie. Pierwszą asystę zaliczył 9 września w meczu przeciwko CE Sabadell, zremisowanym 1:1. Asystował przy golu w 76. minucie. Łącznie w tym zespole zagrał 50 meczów strzelił 6 goli i zanotował 2 asysty.
SK Dnipro-1 (2022–).
13 stycznia 2022 roku trafił do SK Dnipro-1.
Wypożyczenie do Jagiellonii Białystok (2022–).
23 marca 2022 roku został wypożyczony do Jagiellonii Białystok na okres pół roku.
Kariera reprezentacyjna.
W reprezentacji U-21 zagrał 3 mecze.

</doc>
<doc id="5220993" url="https://pl.wikipedia.org/wiki?curid=5220993" title="São João de Tarouca">
São João de Tarouca

São João de Tarouca – parafia "(freguesia)" w gminie Tarouca, w Portugalii. Według danych na rok 2011 parafię zamieszkiwało 606 osób, a gęstość zaludnienia wyniosła 27 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym luty (4 °C). Średnia suma opadów wynosi 1152 milimetry rocznie. Najbardziej wilgotnym miesiącem jest styczeń (168 milimetrów opadów), a najbardziej suchym jest sierpień (9 milimetrów opadów).

</doc>
<doc id="5220994" url="https://pl.wikipedia.org/wiki?curid=5220994" title="Zuriko Dawitaszwili">
Zuriko Dawitaszwili

Zuriko Dawitaszwili (gruz. ზურიკო დავითაშვილი; ur. 15 lutego 2001 w Tbilisi) – gruziński piłkarz grający na pozycji ofensywnego pomocnika. Od 2021 jest piłkarzem klubu Arsienał Tuła.
Kariera klubowa.
Swoją karierę piłkarską Dawitaszwili rozpoczął w 2013 roku w juniorach klubu Dinamo Tbilisi. W 2017 roku awansował do kadry pierwszej drużyny Dinama. 29 września 2017 zadebiutował w jego barwach w pierwszej lidze gruzińskiej w zremisowanym 1:1 wyjazdowym meczu z Kolcheti-1913 Poti. W sezonie 2017 wywalczył z Dinamem wicemistrzostwo Gruzji.
Na początku 2018 roku Dawitaszwili przeszedł do Lokomotiwi Tbilisi. Swój debiut w nim zaliczył 5 marca 2018 w przegranym 1:2 domowym meczu z SK Samtredia. W zespole Lokomotiwi grał do połowy 2019 roku.
W lipcu 2019 roku Dawitaszwili został zawodnikiem Rubinu Kazań. Swój debiut w nim zanotował 15 lipca 2019 w zremisowanym 1:1 wyjazdowym spotkaniu z Lokomotiwem Moskwa. W Rubinie spędził rok.
20 sierpnia 2020 Dawitaszwili został wypożyczony z Rubinu do Rotoru Wołgograd. W Rotorze zadebiutował 22 sierpnia 2020 w przegranym 1:2 domowym meczu z PFK Soczi. W sezonie 2020/2021 spadł z Rotorem do Pierwyj diwizion.
21 lipca 2021 Dawitaszwili przeszedł na zasadzie wolnego transferu do Arsienału Tuła. Swój debiut w Arsienale zaliczył 25 lipca 2021 w przegranym 1:3 wyjazdowym meczu z Lokomotiwem Moskwa.
Kariera reprezentacyjna.
Dawitaszwili grał w młodzieżowych reprezentacjach Gruzji na szczeblach U-17, U-19 i U-21. W reprezentacji Gruzji zadebiutował 5 września 2019 w zremisowanym 2:2 towarzyskim meczu z Koreą Południową, rozegranym w Stambule. 8 września 2021 w przegranym 1:4 towarzyskim meczu z Bułgarią strzelił swojego pierwszego gola w kadrze narodowej.

</doc>
<doc id="5220997" url="https://pl.wikipedia.org/wiki?curid=5220997" title="Kryptonim „Turyści”">
Kryptonim „Turyści”



</doc>
<doc id="5220999" url="https://pl.wikipedia.org/wiki?curid=5220999" title="Kryptonim ''Turyści''">
Kryptonim ''Turyści''



</doc>
<doc id="5221001" url="https://pl.wikipedia.org/wiki?curid=5221001" title="Mousqueton">
Mousqueton

„Mousqueton” – nazwa noszona na przestrzeni dziejów przez okręty Marine nationale:

</doc>
<doc id="5221002" url="https://pl.wikipedia.org/wiki?curid=5221002" title="Herb gminy Aleksandrów Kujawski">
Herb gminy Aleksandrów Kujawski

Herb gminy Aleksandrów Kujawski – jeden z symboli gminy Aleksandrów Kujawski, ustanowiony 31 marca 2008
Wygląd i symbolika.
Herb przedstawia na tarczy koloru czerwonego czarną głowę żubra, przebitą srebrnym mieczem, a pod nim trzy złote kamienie. Są to elementy z herbów rodów Pomian i Sulima, związanych z terenami gminy. 

</doc>
<doc id="5221003" url="https://pl.wikipedia.org/wiki?curid=5221003" title="Miotacz ognia wz. 1934">
Miotacz ognia wz. 1934

Miotacz ognia wz. 1934 – polski międzywojenny miotacz ognia zaprojektowany przez por. Hermana Zielińskiego.
Historia.
Por. Zieliński mimo swojego zaangażowania w projekt ciężkiego miotacza ognia W.S.2., rozpoczął również prace nad lekkim miotaczem ognia własnej konstrukcji. Spotkało się to z pozytywnym odbiorem Państwowego Zakładu Inżynierii (PZInż), który zgodził się na wyprodukowanie prototypu na własne ryzyko. Informacje na temat podjętych prac są jednak bardzo ograniczone ze względu brak dokumentacji. Wiadomo, że w lipcu 1932 r. prace były bardzo zaawansowane i biuro techniczne PZInż przygotowało prototyp aparatu. 18 listopada 1933 r. wykonano rysunki techniczne, a na początku 1934 r. opracowano warunki techniczne.
W lutym 1934 r. przeprowadzono pierwsze próby miotacza. 17 marca tego samego roku Departament Techniczny Ministerstwa Spraw Wojskowych zatwierdził nowy wzór miotacza ognia planując poprawki zbiornika. Niedługo później, 24 marca zatwierdzono kolejne warunki techniczne. W połowie 1934 r. usunięto część mankamentów i wysłano prototyp do 1 Batalionu Saperów Legionów, gdzie uznano jego przydatność i zarekomendowano rozpoczęcie produkcji. Do 1935 r. usunięto wady zapalnika. 7 czerwca 1935 r. wydano ostatnie warunki techniczne na mocy których oba cylindry miały być pomalowane na kolor ochronny z wyjątkiem rury zaworu automatycznego.
W 1935 r. rozpoczęto produkcję seryjną i do 1938 r. wyprodukowano przynajmniej 130 zestawów.
Konstrukcja.
Miotacz ognia wz. 1934 miał masę 19-20 kg (pusty) i 31-32 kg (pełny). Składał się ze zbiornika z dwóch cylindrów o pojemności 21 litrów. Oba cylindry były połączone rurami gazowymi w dolnej i górnej części i wykonane były z blach stalowej 2 mm. W skład konstrukcji wchodził zbiornik z zaworem głównym, wąż gumowy z nakrętkami i rurami, zawór automatyczny, rozpylacz, zapalnik i szelki. Zbiornik przenoszono na szelkach mocowanych do zbiornika strzemiączkami i poprzeczką. Mieszankę wlewano przez otwór w lewym cylindrze. Rura wylotowa wchodziła więc po prawej stronie ręki żołnierza obsługującego i zamykana była zaworem głównym. Wąż, wylot oraz palnik przeniesiono z ulepszonego pierścieniowego miotacza Wiewiórkowskiego.

</doc>
<doc id="5221005" url="https://pl.wikipedia.org/wiki?curid=5221005" title="Yoshi Otsunari">
Yoshi Otsunari

Yoshi Otsunari (ur. 17 grudnia 1906, zm. 26 stycznia 2022) – japońska superstulatka, druga najstarsza żyjąca osoba w Japonii tuż za Kane Tanaką i zarazem druga najstarsza Japonka w historii z prefektury Fukuoka tuż za Kane Tanaką. Wiek Yoshi Otsunari został zweryfikowany przez Gerontology Research Group. Yoshi Otsunari wraz z Teklą Juniewicz była jedną z dwóch ostatnich osób urodzonych w 1906 roku i w chwili śmierci znajdowała się na 4. pozycji wśród najstarszych żyjących osób świata.

</doc>
<doc id="5221011" url="https://pl.wikipedia.org/wiki?curid=5221011" title="Otrieszkowo">
Otrieszkowo

Otrieszkowo () – wieś (ros. село, trb. sieło) w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest 3 km od centrum administracyjnego sielsowietu (1-je Winnikowo), 18 km na północny wschód od centrum administracyjnego rejonu (Kursk), 8,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38). W bezpośrednim sąsiedztwie wsi znajduje się stacja kolejowa "Otrieszkowo".
We wsi znajduje się 167 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 295 osób.

</doc>
<doc id="5221012" url="https://pl.wikipedia.org/wiki?curid=5221012" title="Veikkausliiga (2019)">
Veikkausliiga (2019)

Veikkausliiga (2019) był 89. edycją najwyższej klasy rozgrywkowej piłki nożnej w Finlandii. 
Sezon rozpoczął się 3 kwietnia, a zakończył się 3 listopada 2019. 
W rozgrywkach brało udział 12 zespołów, które w okresie od 3 kwietnia 2019 do 19 października 2019 rozegrały 27 kolejek meczów. 
Wprowadzono nowy format , w ramach którego po 22 meczach liga dzieliła się na dwie grupy, sześć najlepszych drużyn grało w grupie mistrzowskiej, pozostałe w grupie spadkowej. 
W rundzie finałowej rozegrano 5 kolejek w obu grupach. Punkty zdobyte w sezonie zasadniczym zostały zachowane.
Sezon zakończyły play-offy o utrzymanie w Veikkausliiga oraz miejsce w Lidze Europy.
Obrońcą tytułu był HJK Helsinki. 
Mistrzostwo po raz szósty w historii zdobyła drużyna KuPS Kuopio.
Baraże o Ligę Europy.
FC Honka wygrał 3-1 z IFK Mariehamn finał baraży o miejsce w Lidze Europy UEFA na sezon 2020/2021.
Baraże o utrzymanie.
Turun Palloseura druga drużyna Ykkönen wygrała 3-0 dwumecz z KPV Kokkola o miejsce w Veikkausliiga na sezon 2020.

</doc>
<doc id="5221013" url="https://pl.wikipedia.org/wiki?curid=5221013" title="Sloga Ljubuški">
Sloga Ljubuški



</doc>
<doc id="5221014" url="https://pl.wikipedia.org/wiki?curid=5221014" title="Kryptonim „Turyści” (serial)">
Kryptonim „Turyści” (serial)



</doc>
<doc id="5221016" url="https://pl.wikipedia.org/wiki?curid=5221016" title="Miory I">
Miory I

Miory I – dawniej majątek. Obecnie część miasta Miory na Białorusi, w obwodzie witebskim, w rejonie miorskim, w sielsowiecie Miory.
Dawniej używana nazwa – Miory Niekraszewicza, Niekraszewicze 
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku własność Mirskich.
W latach 1921–1945 majątek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 34 osoby, 33 było wyznania rzymskokatolickiego a 1 prawosławnego. Jednocześnie 33 mieszkańców zadeklarowało polską a 1 białoruską przynależność narodową. Były tu 3 budynki mieszkalne. W 1931 w 2 domach zamieszkiwały 23 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221017" url="https://pl.wikipedia.org/wiki?curid=5221017" title="Referendum na Węgrzech w 2022 roku">
Referendum na Węgrzech w 2022 roku

Referendum na Węgrzech – odbyło się 3 kwietnia 2022 w dniu wyborów parlamentarnych.
Kontrowersje.
Pytania zaproponowane do referendum zostały opisane jako podchwytliwe i sugestywne.
Rząd Viktora Orbána oświadczył, że referendum ma dotyczyć „ochrony dzieci”.
Przewodnicząca Komisji Europejskiej Ursula von der Leyen nazwała inicjatywę hańbiącą oraz uderzającą w prawa społeczności LGBT.

</doc>
<doc id="5221018" url="https://pl.wikipedia.org/wiki?curid=5221018" title="Troglav Livno">
Troglav Livno



</doc>
<doc id="5221030" url="https://pl.wikipedia.org/wiki?curid=5221030" title="Miorki 2">
Miorki 2

Miorki 2 (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Miory Jabłońskiego.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 majątek leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 28 osób, wszystkie były wyznania rzymskokatolickiego. Jednocześnie 5 mieszkańców zadeklarowało polską a 23 białoruską przynależność narodową. Były tu 3 budynki mieszkalne. W 1931 w 3 domach zamieszkiwało 17 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221031" url="https://pl.wikipedia.org/wiki?curid=5221031" title="Néréide (1914)">
Néréide (1914)



</doc>
<doc id="5221034" url="https://pl.wikipedia.org/wiki?curid=5221034" title="Relacje Chińsko – Rosyjskie">
Relacje Chińsko – Rosyjskie



</doc>
<doc id="5221036" url="https://pl.wikipedia.org/wiki?curid=5221036" title="Monika Brodka">
Monika Brodka



</doc>
<doc id="5221039" url="https://pl.wikipedia.org/wiki?curid=5221039" title="Marcin Gomoła">
Marcin Gomoła

Marcin Adam Gomoła (ur. 3 grudnia 1972) – polski prawnik, menedżer i urzędnik państwowy, w latach 2006–2007 zastępca przewodniczącego Komisji Nadzoru Finansowego.
Życiorys.
W 1996 został absolwentem Wydziału Prawa i Administracji Uniwersytetu Warszawskiego. Odbył następnie kursy menedżerskie, a w 2021 ukończył studia typu MBA w Instytucie Nauk Ekonomicznych PAN. Autor publikacji naukowych z zakresu prawa handlowego, współautor ustawy o wolnym dostępie do zawodu prawnika. Pracował w kancelariach prawniczych, następnie jako dyrektor działów prawnych w ComputerLand SA i Banku Gospodarstwa Krajowego. Zasiadał w Sądzie Polubownym I kadencji przy Komisji Papierów Wartościowych i Giełd, a następnie w Sądzie Polubownym przy Komisji Nadzoru Finansowego.
5 października 2006 został powołany przez premiera Jarosława Kaczyńskiego na stanowisko zastępcy przewodniczącego Komisji Nadzoru Finansowego, odpowiedzialnego za rynek finansowy i politykę międzysektorową. Odwołany z funkcji z końcem września 2007 po złożeniu dymisji. Później podjął pracę na stanowiskach menedżerskich w Ernst &amp; Young i T-Mobile Polska. Przewodniczył komisjom ds. compliance w Polsko-Niemieckiej Izbie Przemysłowo-Handlowej oraz Giełdzie Papierów Wartościowych. Następnie został prezesem i członkiem zarządów spółek z branży deweloperskiej inwestycyjnej (m.in. grupy kapitałowej Polnord).

</doc>
<doc id="5221040" url="https://pl.wikipedia.org/wiki?curid=5221040" title="Ramaldawa">
Ramaldawa

Ramaldawa (; , "Romaldowo") – wieś na Białorusi, w obwodzie witebskim, w rejonie orszańskim, w sielsowiecie Arechausk, przy drodze republikańskiej R109.

</doc>
<doc id="5221042" url="https://pl.wikipedia.org/wiki?curid=5221042" title="Literacka Podróż Hestii">
Literacka Podróż Hestii

Literacka Podróż Hestii – konkurs na najlepszą książkę prozatorską w klasycznej formie (powieść, powieść graficzna lub opowiadanie), napisaną z myślą o młodych czytelnikach. Nagradzani są współcześnie żyjący rodzimi twórcy, a konkurs odnosi się wyłącznie do książek opublikowanych w Polsce, po polsku, w roku poprzedzającym.
Fundatorem nagrody w wysokości 50 tysięcy złotych, jest Ergo Hestia. Konkurs organizuje Fundacja Artystyczna Podróż Hestii w partnerstwie z Fundacją Wisławy Szymborskiej.
Pierwsza edycja konkursu miała miejsce w 2021 roku.
Kapituła.
Członkami Kapituły są: Maciej Wojtyszko, Joanna Olech, Michał Rusinek (Fundacja Wisławy Szymborskiej), Katarzyna Kasia, Magdalena Kąkolewska (Artystyczna Podróż Hestii). Kapitule przewodniczy Piotr Śliwicki.
W drugiej edycji konkursu do jury dołączył Krzysztof Łapiński, nominowany do nagrody w roku 2021.
W trzeciej edycji Magdalenę Kąkolewską zastąpiła Natalia Wiercińska, a Krzysztofa Łapińskiego Katarzyna Wasilkowska (dwukrotnie nominowana do nagrody). Do Kapituły dołączył Artur Borowiński, reprezentując fundatora.

</doc>
<doc id="5221046" url="https://pl.wikipedia.org/wiki?curid=5221046" title="Néréide">
Néréide



</doc>
<doc id="5221047" url="https://pl.wikipedia.org/wiki?curid=5221047" title="Wojciech Glabisz">
Wojciech Glabisz

Wojciech Glabisz (ur. 1954) – polski inżynier budownictwa. Absolwent z 1978 Politechniki Wrocławskiej. Od 2005 profesor na Wydziale Budownictwa
Lądowego i Wodnego Politechniki Wrocławskiej.

</doc>
<doc id="5221048" url="https://pl.wikipedia.org/wiki?curid=5221048" title="Roman Gancarz">
Roman Gancarz

Roman Andrzej Gancarz (ur. 1949) – polski chemik. Absolwent z 1971 Politechniki Wrocławskiej. Od 2008 profesor na Wydziale Chemicznym Politechniki Wrocławskiej.

</doc>
<doc id="5221050" url="https://pl.wikipedia.org/wiki?curid=5221050" title="Glabisz">
Glabisz

Osoby o tym nazwisku:

</doc>
<doc id="5221051" url="https://pl.wikipedia.org/wiki?curid=5221051" title="Struktura agrarna województwa pomorskiego w okresie międzywojennym">
Struktura agrarna województwa pomorskiego w okresie międzywojennym

Struktura agrarna województwa pomorskiego w okresie międzywojennym była charakterystyczna na terenach II Rzeczypospolitej z powodu stosunków agrarnych panujących na obszarach byłego zaboru pruskiego. Na ziemiach tych proces uwłaszczenia chłopów miał miejsce najwcześniej (1808–1832), a ponadto duże zasoby ziemi pozostawały w rękach niemieckich.
Czynniki kształtujące strukturę agrarną Pomorza.
Wpływ na strukturę agrarną miały reformy rolne z 1919 r. i 1925 r., w wyniku których przeprowadzono częściową parcelacje majątków ziemskich oraz przyczyniły się do powstania nowego osadnictwa rolniczego. W ustawie z 1920 r. o wykonaniu reformy rolnej wskazano, które grunty przeznacza się do dyspozycji Głównego Urzędu Ziemskiego w celu dalszego zagospodarowania.
Wyniki parcelacji na Pomorzu w latach 1920–1927 przedstawiały się następująco (w ha):
W latach 1920–1937 na Pomorzu poddano parcelacji 129,7 tys. ha, z których powstało 15,6 tys. nowych gospodarstw samodzielnych oraz poszerzono obszar gospodarstwa karłowatych i małorolnych o obszar średnio 8 ha:
Wielka własność rolna.
W ujęciu statystycznym za wielką własność rolną uważano gospodarstwa liczące ponad 50 ha. W 1921 r. liczba majątków prywatnych oraz powierzchnia użytkowanych gruntów przedstawiała się następująco:
Obok majątków prywatnych wielka własność rolna obejmowała własność państwową, która użytkowała 375,1 tys. ha, wielką własność kościelna – 15,2 tys. ha, oraz pozostała własność (komunalna) – 6,7 tys. ha
Struktura gospodarstw rolnych w latach 1921–1938.
W świetle spisów powszechnych z 1921 r. i z 1931 r. oraz spisów rolnych zmiany liczby gospodarstwa rolnych przedstawiały się następująco:

</doc>
<doc id="5221054" url="https://pl.wikipedia.org/wiki?curid=5221054" title="Staryna (rejon orszański)">
Staryna (rejon orszański)

Staryna (; , "Starina") – wieś na Białorusi, w obwodzie witebskim, w rejonie orszańskim, w sielsowiecie Arechausk, przy drodze republikańskiej R109.
Warunki naturalne.
Wieś położona jest przy dużym kompleksie lasów i mokradeł. Na północny wschód od niej położony jest Babinawicki Rezerwat Krajobrazowy.

</doc>
<doc id="5221056" url="https://pl.wikipedia.org/wiki?curid=5221056" title="Miorki 2 (sielsowiet Miory)">
Miorki 2 (sielsowiet Miory)

Miorki 2 (; ) – chutor na Białorusi, w obwodzie witebskim, w rejonie miorskim, w sielsowiecie Miory.
Dawniej używana nazwa – Miory Zajeziorne.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Powszechny Spis Ludności z 1921 roku nie podał danych dotyczących miejscowości. W 1931 w 5 domach zamieszkiwało 37 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221057" url="https://pl.wikipedia.org/wiki?curid=5221057" title="Lautoka FC">
Lautoka FC

Lautoka FC – fidżyjski klub piłkarski, mający siedzibę w mieście Lautoka. Występuje w National Football League, pierwszym poziomie rozgrywkowym na Fidżi.
Historia.
Lautoka FC został założony w 1934 roku pod przewodnictwem Johna Bairagiego pod nazwą Lautoka Soccer Football Association. Klub ten był jednym z założycieli Indyjskiego Związku Piłki Nożnej na Fidżi, który później przekształcił się w Fiji Football Association.
Stadion.
Lautoka FC rozgrywa swoje mecze na Churchill Park.

</doc>
<doc id="5221059" url="https://pl.wikipedia.org/wiki?curid=5221059" title="Chałmy (obwód witebski)">
Chałmy (obwód witebski)

Chałmy (; , "Chołmy") – wieś na Białorusi, w obwodzie witebskim, w rejonie orszańskim, w sielsowiecie Arechausk.
Warunki naturalne.
Wieś położona jest przy dużym kompleksie lasów i mokradeł. Na wschód od niej położony jest Asintorfski Rezerwat Hydrologiczny.

</doc>
<doc id="5221063" url="https://pl.wikipedia.org/wiki?curid=5221063" title="Zdzisław Gergowicz">
Zdzisław Gergowicz

Zdzisław Gergowicz (ur. 20 maja 1920 we Lwowie, zm. 18 września 1992) – polski inżynier dróg i mostów.
Życiorys.
W 1938 ukończył szkołę średnią i rozpoczął studia w Politechnice Lwowskiej na Wydziale Inżynierii Lądowej i Wodnej. W latach 1939-1944 pracował początkowo jako robotnik, a następnie technik budowlany, kontynuując studia w "Technische Institut" we Lwowie. W 1944 został wywieziony na roboty do Wrocławia. Po zakończeniu wojny zgłosił się do pracy w ekipie Uniwersytetu i Politechniki we Wrocławiu. Absolwent z 1946 Akademii Górniczej w Krakowie. Od 1947 zajmuje stanowisko st. asystenta w Katedrze Budowy Mostów, organizował zajęcia dydaktyczne z budownictwa podziemnego na Wydziale Budownictwa Lądowego Politechniki Wrocławskiej. Brał też czynny udział w odbudowie Wrocławia. Po uzyskaniu doktoratu 1958 objął kierownictwo Zakładu Budownictwa Podziemnego w Katedrze Fundamentowania na Wydziale Górniczym Politechniki Wrocławskiej. Habilitację otrzymał w 1962 na Wydziale Budownictwa Wodnego Politechniki Gdańskiej. Nominację na profesora nadzwyczajnego otrzymał w 1968, a tytuł profesora w 1977. Kierownik Katedry Mechaniki Górotworu i Budownictwa Podziemnego (1965–1968) i Zakładu Mechaniki Górotworu i Budownictwa Podziemnego (1968–1990), dyrektor Instytutu Geotechniki (1975–1981 i 1988–1990) i dziekan Wydziału Górniczego (1968-1972).
Należał do Międzynarodowego Komitetu Mechaniki Gruntów i Fundamentowania, Międzynarodowego Biura Mechaniki Górotworu, Międzynarodowego Stowarzyszenia Mechaniki Skał. Wypromował 10 doktorów, autor 70 publikacji i 6 skryptów.
Odznaczony Krzyżem Komandorskim Orderu Odrodzenia Polski, Medalem Komisji Edukacji Narodowej, Złotym Krzyżem Zasługi, odznaką Zasłużonego Nauczyciela.

</doc>
<doc id="5221065" url="https://pl.wikipedia.org/wiki?curid=5221065" title="Lech Gładysiewicz">
Lech Gładysiewicz

Lech Gładysiewicz (ur. 1951) – polski inżynier mechanik. Absolwent Politechniki Wrocławskiej. Od 2004 profesor na Wydziale Górniczym (od
2004 Wydziale Geoinżynierii, Górnictwa i Geologii) Politechniki Wrocławskiej i dziekan Wydziału Górniczego (1993-1996) i Wydziału Geoinżynierii, Górnictwa i Geologii (2005-
2012).

</doc>
<doc id="5221066" url="https://pl.wikipedia.org/wiki?curid=5221066" title="Gładysiewicz">
Gładysiewicz

Osoby o tym nazwisku:

</doc>
<doc id="5221076" url="https://pl.wikipedia.org/wiki?curid=5221076" title="Stanisław Gładysz">
Stanisław Gładysz

Stanisław Gładysz (ur. 22 marca 1920 we Piotrowie, zm. 10 grudnia 2001 we Wrocławiu. ) – polski matematyk.
Życiorys.
Studia ukończył w 1948 na Uniwersytecie Jagiellońskim. Na Politechnice Wrocławskiej pracował w latach 1949-1985 i 1986-1991. Od 1967 r. profesor w Katedrze Matematyki, a od 1968 r. na Wydziale Podstawowych Problemów Techniki Politechniki Wrocławskiej. W latach 1974-1981 był dyrektorem Instytutu Matematyki i Fizyki Teoretycznej, a później Instytutu Matematyki.
Specjalizował się w teorii ergodycznej oraz procesach stochastycznych, współpracował z przemysłem, m.in. w zastosowaniu teorii stochastycznych procesów ergodycznych do analizy systemów transportowych kopalń odkrywkowych. Był także współinicjatorem powstania Studium Podstawowych Nauk Technicznych, przekształconego później w Wydział Podstawowych Problemów Techniki. Wypromował 9 doktorów.
W 1985 roku przeniósł się do Wyższej Szkoły Pedagogicznej w Opolu, ale rok później wystąpił z koncepcją koordynacji Centralnego Problemu Badań Podstawowych Wykorzystania Metod Matematycznych w Technice w Instytucie Matematyki Politechniki Wrocławskiej, a po jego zakończeniu na Politechnice Wrocławskiej powstało z jego i prof. Aleksandra Werona inicjatywy Centrum Metod Stochastycznych im. Hugona Steinhausa.

</doc>
<doc id="5221077" url="https://pl.wikipedia.org/wiki?curid=5221077" title="Waad Al-Kateab">
Waad Al-Kateab

Waad Al-Kateab, (ur. 1991) – działająca pod pseudonimem syryjska dziennikarka, reżyserka, operatorka i producentka filmowa.
Życiorys.
W wieku 18 lat przeprowadziła się w 2009 do Aleppo, by studiować ekonomię na tamtejszym uniwersytecie. Gdy w 2011 wybuchła rewolucja, brała czynny udział w protestach przeciwko reżimowi Baszara al-Asada. Podczas wojny domowej w Syrii Waad została korespondentką dla brytyjskiej stacji telewizyjnej Channel 4. 
Przez pięć lat działań wojennych (aż do ewakuacji w grudniu 2016) pozostała w Aleppo, dokumentując całkowite zniszczenie miasta. W tym czasie poślubiła chirurga Hamzę Al-Kateaba, który ratował życie ludziom w ostatnim otwartym szpitalu w Aleppo; urodziła też córkę Samę w 2015. Doświadczenia te stały się podwaliną wielokrotnie nagradzanego filmu dokumentalnego "Dla Samy" (2019), wyreżyserowanego wspólnie z Edwardem Wattsem. Obraz zdobył Nagrodę BAFTA oraz Europejską Nagrodę Filmową dla najlepszego dokumentu; był również nominowany do Oscara za najlepszy pełnometrażowy film dokumentalny.
Za reportaże z oblężenia Aleppo otrzymała jako pierwsza w historii syryjska dziennikarka Międzynarodową Nagrodę Emmy. W 2020 znalazła się na liście stu najbardziej wpływowych ludzi na świecie, opublikowanej przez amerykański tygodnik „Time”, a także na liście stu najbardziej wpływowych kobiet świata, opracowanej przez BBC.
Obecnie wraz z mężem i dwiema córkami mieszka na stałe w Wielkiej Brytanii. Używa wraz z mężem pseudonimu Al-Kateab dla bezpieczeństwa swojej rodziny.

</doc>
<doc id="5221079" url="https://pl.wikipedia.org/wiki?curid=5221079" title="Tazing Dong">
Tazing Dong

Tazing Dong (Tajindong), także Bijay (Parbat) ( "তাজিংডং") – góra w paśmie Seichal Range o kwestionowanej wysokości 1280 m n.p.m. leżąca w Bangladeszu w prowincji Ćottogram, dystrykcie Bandarban, poddystrykcie Ruma Upazila, w pobliżu osady New Simplampi Para. Nazwa "Tazing Dong" znaczy w miejscowym języku dosłownie „duża góra”. Kwestia tego, który ze szczytów jest najwyższym w Bangladeszu pozostaje niejasna, wszystkie sugerowane wzniesienia znajdują się na południowym wschodzie kraju, w pobliżu granicy z Mjanmą. Oficjalna wysokość Tazing Dong (1280 m n.p.m.) bywa kwestionowana i korygowana na ok. 690 lub 829 m n.p.m. Inne wskazywane najwyższe góry to Keokradong (o wysokości 986 lub 1230 m n.p.m.) albo Mowdok (Saka Haphong) o wysokości od 1052 do 1064 m n.p.m. (jego położenie w granicach Bangladeszu jest jednak kwestionowane).

</doc>
<doc id="5221082" url="https://pl.wikipedia.org/wiki?curid=5221082" title="Harodnia (obwód witebski)">
Harodnia (obwód witebski)

Harodnia (; , "Gorodnia", pol. hist. Horodnia Niżna) – wieś na Białorusi, w obwodzie witebskim, w rejonie orszańskim, w sielsowiecie Piszczaława.
Położenie.
Wieś położona jest w pobliżu granic Orszy, pomiędzy liniami kolejowymi Witebsk – Orsza i Moskwa – Brześć, na której w odległości 600 m od wsi znajduje się przystanek kolejowy Haradnianski. Północnym skrajem wsi płynie Paczalica, która poniżej Harodnii uchodzi do Arszycy.
Historia.
Dawniej dwa majątki ziemskie: Horodnia Wierzchnia al. Piszczałowo i Horodnia Niżna, oba do pocz. XX w. należące do Wasilewskich. W 1900 do majątków należały m.in. 3 młyny wodne.
Horodnia położona była w Rzeczypospolitej Obojga Narodów, w województwie witebskim, od której odpadła na rzecz Rosji w I rozbiorze Polski w 1772. W XIX i w początkach XX w. położona była w guberni mohylewskiej, w powiecie orszańskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5221086" url="https://pl.wikipedia.org/wiki?curid=5221086" title="Józef Głuszek">
Józef Głuszek

Józef Głuszek (ur. 9 lipca 1934 w Pecquencourt, zm. 21 października 2013) – polski inżynier chemik. Absolwent Politechniki Wrocławskiej. 
Uczęszczał do szkoły podstawowej w Pecquencourt we Francji do 1946, kiedy to jako repatriant wrócił z rodzicami do Polski. Uczył się w gimnazjum ceramicznym w Ziębicach i Technikum Ceramicznym w Szczawnie-Zdroju. W 1952 rozpoczął studia na Wydziale Chemicznym Politechniki Wrocławskiej, które ukończył w 1957 dyplomem w specjalności „Technologia wielkiego przemysłu nieorganicznego”. W 1968 wrócił na Politechnikę Wrocławską, gdzie po 3 latach w Instytucie Technologii Nieorganicznej i Nawozów Mineralnych obronił pracę doktorską „Badania nad wzbogacaniem rudy fosforytowej w polu wyładowania ulotnego”. Stopień doktora habilitowanego nauk chemicznych uzyskał w 1984. Od 1999 profesor na Wydziale Chemicznym Politechniki Wrocławskiej. Po przejściu na emeryturę (w 2004 r.) pracował przez wiele lat w Wyższej Szkole Inżynierii Dentystycznej w Ustroniu. Zginął tragicznie w wypadku samochodowym, gdy nadjeżdżający z przeciwka samochód ciężarowy przejechał przez pas rozdzielający dwie jezdnie autostrady i całym impetem uderzył w jego auto. 

</doc>
<doc id="5221092" url="https://pl.wikipedia.org/wiki?curid=5221092" title="Bohdan Głowiak">
Bohdan Głowiak

Bohdan Głowiak (ur. 1931 w Krakowie) – polski inżynier chemik, specjalista ochrony atmosfery, mechaniki i fizykochemii powstawania zanieczyszczeń. 
Życiorys.
Absolwent Politechniki Wrocławskiej. Od 1968 r. profesor na Wydziale Inżynierii Sanitarnej, a od 1990 r. Wydziale Inżynierii Środowiska Politechniki Wrocławskiej, dziekan Wydziału Inżynierii Sanitarne (1966-1968) i prorektor Politechniki Wrocławskiej (1968-1972). Współautor podrecznikow „Ochrona atmosfery” (1972),”Inżynieria ochrony atmosfery”(1973), czy „Podstawy ochrony środowiska” (1976)

</doc>
<doc id="5221094" url="https://pl.wikipedia.org/wiki?curid=5221094" title="Głowiak">
Głowiak

Osoby o tym nazwisku:

</doc>
<doc id="5221108" url="https://pl.wikipedia.org/wiki?curid=5221108" title="Václav Jurečka">
Václav Jurečka

Václav Jurečka (ur. 26 czerwca 1994) – czeski piłkarz, grający na pozycji napastnika. W sezonie 2022/2023 zawodnik Slavia Praga. Reprezentował kraju. 
Kariera klubowa.
Początki i gra w SFC Opava (2002–2020).
Wychowanek SFC Opava, w juniorskich drużynach grał w latach 2002–2012. W seniorskim zespole zadebiutował 20 października 2012 roku w meczu przeciwko FC MAS Taborsko, wygranym 2:0, grając dwie minuty. Pierwszego gola strzelił 17 listopada w meczu przeciwko Viktorii Zizkov, przegranym 1:2. Do siatki trafił w 72. minucie. Pierwszą asystę zaliczył 11 maja 2013 roku w meczu przeciwko FK Caslav, przegranym 2:3. Asystował przy golu w 70. minucie. Łącznie zagrał 143 mecze, strzelił 28 goli i zaliczył 5 asyst.
Wypożyczenie do Sparty Kolin (2014).
1 lipca 2014 roku został wypożyczony do Sparty Kolin. W tym klubie zadebiutował 3 sierpnia w meczu przeciwko 1.SC Znojmo, przegranym 0:4, grając cały mecz. Łącznie zagrał 11 meczów.
1. FC Slovácko (2020–).
1 stycznia 2020 roku trafił do 1. FC Slovácko. W tym zespole zadebiutował 22 lutego w meczu przeciwko Mladzie Boleslav, zremisowanym 0:0, grając 29 minut. Pierwszego gola strzelił 27 czerwca w meczu przeciwko Bohemians 1905, przegranym 2:1. Do siatki trafił w 2. minucie. Pierwsze asysty zaliczył 23 stycznia 2021 roku w meczu przeciwko Bohemians 1905, wygranym 1:3. Asystował przy golach w 32. i 37. minucie. Łącznie do 27 stycznia 2022 roku zagrał 55 meczów, strzelił 18 goli i zanotował 4 asysty.
Kariera reprezentacyjna.
Zagrał jeden mecz w reprezentacji do lat 19.

</doc>
<doc id="5221109" url="https://pl.wikipedia.org/wiki?curid=5221109" title="Kings Kangwa">
Kings Kangwa

Kings Kangwa (ur. 6 kwietnia 1999 w Kasamie) – zambijski piłkarz grający na pozycji ofensywnego pomocnika. Od 2021 jest piłkarzem klubu Arsienał Tuła.
Kariera klubowa.
Swoją karierę piłkarską Kangwa rozpoczął w klubie Happy Hearts Lusaka. W sezonie 2017 zadebiutował w jego barwach w Division One. W sezonie 2017/2018 został wypożyczony do Hapoelu Beer Szewa, jednak nie zagrał w nim w żadnym meczu. W 2018 roku wrócił do Happy Hearts, a w sezonie 2019 grał w Buildcon FC z miasta Ndola.
10 lipca 2019 Kangwa przeszedł na 250 tysięcy euro do Arsienału Tuła. Swój debiut w Arsienale zaliczył 22 września 2019 w zremisowanym 1:1 domowym meczu z Urałem Jekaterynburg. 14 sierpnia 2020 w przegranym 2:3 domowym spotkaniu z FK Ufa strzelił swojego pierwszego gola w Priemjer-Lidze.
Kariera reprezentacyjna.
W reprezentacji Zambii Kangwa zadebiutował 9 czerwca 2019 w przegranym 1:2 towarzyskim meczu z Kamerunem, rozegranym w Majadahondzie, gdy w 73. minucie zmienił Salulaniego Phiriego. 16 czerwca 2019 w wygranym 3:2 towarzyskim meczu z Marokiem strzelił swojego pierwszego gola w kadrze narodowej.

</doc>
<doc id="5221111" url="https://pl.wikipedia.org/wiki?curid=5221111" title="Zbigniew Gnutek">
Zbigniew Gnutek

Zbigniew Gnutek (ur. 15 września 1947 w Braszowicach) – polski inżynier mechanik.
Życiorys.
Uczęszczał do Technikum Budowy Silników Lotniczych we Wrocławiu, zdając maturę w 1966 r, po czym rozpoczął studia na Wydziale Mechaniczno-Energetycznym Politechniki Wrocławskiej ukończone w 1972 r. Po studiach rozpoczął pracę w Zakładzie Termodynamiki Instytutu Techniki Cieplnej i Aparatury Przemysłowej Politechniki Wrocławskiej, a po zmianach organizacyjnych w Instytucie Techniki Cieplnej i Mechaniki Płynów Politechniki Wrocławskiej. Pracę doktorską obronił w 1977 i awansował na stanowisko adiunkta. W 1998 otrzymał stopień doktora habilitowanego w zakresie budowy i eksploatacji maszyn, a w 2005 r. tytuł profesora i etat profesora na Wydziale Mechaniczno-Energetycznym Politechniki Wrocławskiej. Prodziekan (1993–1999), dziekan (1999–2005 i od 2012 r.) na Wydziale Mechaniczno-Energetycznym Politechniki Wrocławskiej, członek senatu Politechniki Wrocławskiej (1999–2008). Równolegle od 2010 r. rozpoczął pracę w Instytucie Inżynierii Rolniczej Wydziału Przyrodniczo-Technologicznego Uniwersytetu Przyrodniczego we Wrocławiu. Członek Komisji ds. Energii przy Ministrze Nauki i Szkolnictwa Wyższego (2006–2007).
Specjalista w zakresie teorii maszyn i urządzeń cieplnych – kriogeniki, teorii maszyn objętościowych i konwersji energii, prowadził badania także w zakresie odnawialnych źródeł energii, energii ze źródeł odpadowych, a także mikrosiłowni z nisko wrzącymi czynnikami. Autor lub współautor 175 publikacji, w tym 5 książek, promotor 10 doktorów. Członek Międzynarodowego Instytutu Chłodnictwa w Paryżu, Sekcji Termodynamiki Komitetu Termodynamiki i Spalania Polskiej Akademii Nauk oraz Polskiego Towarzystwa Mechaniki Teoretycznej i Stosowanej.
Odznaczony Medalem Komisji Edukacji Narodowej.

</doc>
<doc id="5221112" url="https://pl.wikipedia.org/wiki?curid=5221112" title="Gnutek">
Gnutek

Osoby o tym nazwisku:

</doc>
<doc id="5221113" url="https://pl.wikipedia.org/wiki?curid=5221113" title="Survivor Series (2019)">
Survivor Series (2019)

Survivor Series (2019) – gala wrestlingu wyprodukowana przez federację WWE dla zawodników z brandów Raw, SmackDown i NXT. Odbyła się 24 listopada 2019 w Allstate Arena w Rosemont w stanie Illinois. Emisja była przeprowadzana na żywo za pośrednictwem WWE Network oraz w systemie pay-per-view. Była to trzydziesta trzecia gala w chronologii cyklu Survivor Series.
Podczas gali odbyło się dziesięć walk, w tym trzy podczas pre-show. W walce wieczoru, NXT Women’s Champion Shayna Baszler pokonała Raw Women’s Champion Becky Lynch i SmackDown Women’s Champion Bayley poprzez submission w Champions Triple Threat matchu, Odbyły się także trzy walki który nie były międzybrandowe gdzie wszystkie trzy światowe mistrzostwa były bronione: Brock Lesnar pokonał Reya Mysterio w No Holds Barred matchu broniąc WWE Championship, "The Fiend" Bray Wyatt pokonał Daniela Bryana i obronił Universal Championship oraz Adam Cole obronił NXT Championship pokonując Pete’a Dunne’a.
Produkcja.
Survivor Series oferowało walki profesjonalnego wrestlingu z udziałem wrestlerów należących do brandów Raw, SmackDown oraz NXT. Oskryptowane rywalizacje (storyline’y) kreowane były podczas cotygodniowych gal "Raw", "SmackDown" oraz "NXT". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Tło.
Survivor Series to gala, która występuje w WWE od 1987 roku. Była częścią wielkiej czwórki wraz z innymi sztandarowymi produkcjami WWE: WrestleManią, Royal Rumble i SummerSlam, czyli głównymi i pierwszymi wydarzeniami federacji. Wydarzenie od 2016 roku charakteryzuje się imiennymi walkami Survivor Series, w których oba brandy (Raw i SmackDown) rywalizują ze sobą. W innych latach na galach odbywały się również Survivor Series matche, ale zazwyczaj nie były to rywalizacje pomiędzy brandami, a rywalizacje pomiędzy stajniami lub wrestlerami stanowiącymi różne sojusze. We wrześniu 2019 NXT, wcześniej obszar rozwoju WWE, zadebiutował w USA Network, ugruntowując swój status trzeciej głównego brandu w WWE, a następnie został dodany do gali w 2019 w ramach rywalizacji brandów (wrestlerzy z NXT UK również pojawili się i byli zgrupowani pod parasolem NXT). Była to z kolei pierwsza gala Survivor z NXT i pierwsza od 2009 roku, w której pojawiła się trzeci duży brand. Dzięki dodaniu NXT była to pierwsza gala Survivor Series, w której odbyły się three-way Survivor Series elimination matche. 
Oprócz Brand vs. Brand vs. Brand elimination matchy, na gali odbywają się również Champion vs. Champion vs. Champion matche, w których mistrzowie reprezentujący swój brand walczą ze sobą. Oto ówczesny format takich walk:
NXT Cruiserweight Championship broniony był w Triple Threat matchu przeciwko rywalom z przeciwnych brandów. Podczas rozmowy medialnej z , dyrektor operacyjny WWE i szef NXT, Triple H, powiedział, że mówi się o rozegraniu Triple Threat matchu pomiędzy WWE Championem z Raw, Universal Championdm ze SmackDown i NXT Championem, ale ze względu na storyline pomiędzy WWE Championem Brockiem Lesnarem a Reyem Mysterio czuli, że ich walka musi się odbyć na tej gali. Powiedział również, że Universal Champion "The Fiend" Bray Wyatt lepiej by sprawdził się w swoim storyline.
Rywalizacje.
30 września na odcinku "Raw", Brock Lesnar brutalnie zaatakował Reya Mysterio, a także jego syna, Dominika, który siedział w pierwszym rzędzie. Po tym, jak Lesnar zdobył WWE Championship podczas "SmackDown's 20th Anniversary", kontuzjowany Mysterio pojawił się wraz z ojcem chrzestnym Dominika i byłym rywalem Lesnara z Ultimate Fighting Championship, Cainem Velasquezem, który zaatakował Lesnara. Na Crown Jewel, Lesnar zachował mistrzostwo przeciwko Velasquezowi poprzez submission i kontynuował zakładanie ruchu Kimura po zakończeniu walki, dopóki Mysterio nie zaatakował Lesnara krzesłem. Lesnar odparł Mysterio, który zemścił się, uderzając Lesnara wielokrotnymi uderzeniami krzesłem, zmuszając go do odwrotu. Na następnym "SmackDown", Lesnar zrezygnował ze SmackDown, aby przenieść się na Raw (z WWE Championship) w celu zemsty na Mysterio, który został przeniesiony na Raw. Na następnym odcinku "Raw", Lesnar zaatakował pracowników w poszukiwaniu Mysterio, w tym komentatora Dio Maddina, na którego wykonał F-5 na stół komentatorski. Następnie pojawił się Mysterio, uderzył Lesnara stalową rurą, a później wyzwał go na pojedynek o WWE Championship na Survivor Series, który został oficjalnie potwierdzony. 18 listopada na "Raw", adwokat Lesnara Paul Heyman zasugerował stypulację walki No Holds Barred match, a Mysterio się zgodził.
Na Crown Jewel, wrestler SmackDown "The Fiend" Bray Wyatt wygrał Universal Championship, który należał do brandu Raw, tym samym przenosząc tytuł na SmackDown. Na backstage’u podczas odcinka "SmackDown" z 8 listopada, gdy Sami Zayn próbował przekonać Daniela Bryana do dołączenia do jego frakcji, pojawił się "The Fiend" i zaatakował Bryana Mandible Claw. Podczas segmentu "Miz TV" w następnym tygodniu, Wyatt (jako jego normalne ja) szydził z Bryana, szydząc z jego byłej osobowości "Yes Movement". W odpowiedzi Bryan wyzwał Wyatta na walkę o Universal Championship na Survivor Series, a Wyatt przyjął, ale Bryan walczył z alter ego Wyatta "The Fiend".
19 listopada ogłoszono, że Adam Cole będzie bronił NXT Championship na Survivor Series. Jego przeciwnikiem był określany przez Triple Threat match, który miał miejsce na TakeOver: WarGames noc przed Survivor Series, gdzie Pete Dunne pokonał Damiana Priesta i Killiana Daina aby zdobyć title shota. To był pierwszy raz, kiedy NXT Championship miało być bronione na głównej karcie gali Survivor Series.
1 listopada na odcinku "SmackDown", po tym jak Bayley pokonała Nikki Cross i utrzymała SmackDown Women’s Championship z powodu ingerencji Sashy Banks, pojawiła się NXT Women’s Champion Shayna Baszler i zaatakowała całą trójkę. Podczas wywiadu siedzącego na następnym "Raw", Charly Caruso poinformował Raw Women’s Champion Becky Lynch, że zmierzy się z Baszler i Bayley w non-title Triple Threat matchu na Survivor Series, po czym pojawiła się Baszler i zkonfrontowała się z Lynch. W ciągu następnych tygodni cała trójka atakowała się nawzajem.
Przed odcinkiem "NXT" z dnia 6 listopada The O.C. z Raw (AJ Styles, Luke Gallows i Karl Anderson) zaatakowali NXT i zaatakowali The Undisputed Era (Adam Cole, Bobby Fish, Kyle O’Reilly, and Roderick Strong). 11 listopada na odcinku "Raw", na Survivor Series ogłoszono non-title Triple Threat match pomiędzy United States Championem AJ Stylesem, Intercontinental Championem Shinsuke Nakamurą i North American Championem Roderickiem Strongiem. Powalce Tag Team, która odbyła się 22 listopada na odcinku "SmackDown", cała trójka pokłóciła się ze sobą.
4 listopada na odcinku "Raw", non-title Triple Threat Tag Team match pomiędzy Raw Tag Team Champions The Viking Raiders (Erik i Ivar), SmackDown Tag Team Champions The Revival (Scott Dawson i Dash Wilder) oraz NXT Tag Team Champions The Undisputed Era (Bobby Fish i Kyle O’Reilly) został zaplanowany na Survivor Series. Jednak 8 listopada na odcinku "SmackDown" The New Day (Big E i Kofi Kingston) pokonali The Revival i wygrali SmackDown Tag Team Championship, tym samym zastępując ich w walce. Podczas rewanżu w następnym tygodniu The Undisputed Era zaatakował SmackDown i ingerował, co kosztowało The Revival walkę.
8 listopada na odcinku "SmackDown", Michael Cole ogłosił, że Sasha Banks została kapitanem kobiecej drużyny SmackDown. Później tego samego wieczoru Carmella i Dana Brooke pokonały Fire &amp; Desire (Mandy Rose i Sonya Deville), aby zakwalifikować się do drużyny po przełożeniu walki z powodu ataku na backstage’u Bianci Belair z NXT w poprzednim tygodniu, który doprowadził do walki w której Rhea Ripley i Tegan Nox pokonując Fire &amp; Desire. 14 listopada WWE.com ogłosiło Lacey Evans jako czwartą członkinię Team SmackDown, a następnie 17 listopada Nikki Cross po tym, jak Cross, która pierwotnie miała zmierzyć się z Bayley w walce kwalifikacyjnej, zdobyła przypięcie w Eight-woman Tag Team matchu, który odbył się 15 listopada na odcinku "SmackDown". 18 listopada na odcinku "Raw", Charlotte Flair została ogłoszona kapitanem Team Raw, a Natalya, Sarah Logan i WWE Women’s Tag Team Champions The Kabuki Warriors (Asuka i Kairi Sane) ujawniły się później jako pozostałe członkie drużyny tej nocy. Po walce Tag Teamowej tej samej nocy, w którym Flair i Becky Lynch zmierzyły się z The IIconics (Billie Kay i Peyton Royce), te ostatnie były niezadowolonr, ponieważ nie zostały wybranr do Team Raw, Shayna Baszler z NXT, Marina Shafir i Jessamyn Duke zaatakowały kobiety. 22 listopada na odcinku "SmackDown", Rhea Ripley została ujawniona jako kapitan Team NXT. Później tej nocy Ripley pokonała Flair i Banks w Triple Threat matchu, a po walce doszło do bójki ze wszystkimi kobietami z trzech brandów. Po zakończeniu TakeOver: WarGames Ripley wybrał Candice LeRae, Biancę Belair, Io Shirai i Toni Storm (z NXT UK) jako pozostałe członkinie Team NXT.
8 listopada WWE.com ogłosiło, że Seth Rollins został wybrany na kapitana męskiej drużyny Team Raw, a Kevin Owens, Ricochet, Randy Orton i Drew McIntyre ujawnili się jako pozostali członkowie drużyny podczas 11 listopada odcinka Raw. 12 listopada na odcinku "WWE Backstage", Roman Reigns został ujawniony jako kapitan Team SmackDown, a Mustafa Ali (wcześniej znany jako Ali), Braun Strowman, King Corbin i Shorty G również zostali ogłoszeni jako członkowie drużyny. Szef NXT, Triple H, próbował przekonać Rollinsa i Owensa do opuszczenia Raw i powrotu do NXT, gdzie rozpoczęli swoją karierę w WWE. Obaj odrzucili oferty, co doprowadziło do tego, że NXT atakowało członków Raw, a także tych ze SmackDown. Na zakończenie odcinka "Raw" z 18 listopada, Triple H zaprosił członków Raw i SmackDown na kolejny odcinek "NXT", gdzie wybuchła wielka bójka między wszystkimi trzema brandami. Wszyscy członkowie Raw, SmackDown i NXT ponownie zaczęli walczyć po zakończeniu Six-man Tag Team matchu, który odbył się 22 listopada na odcinku "SmackDown". Triple H, Shawn Michaels i Road Dogg poprowadzili skład NXT w inwazji na SmackDown, odtwarzając sposób, w jaki D-Generation X próbował zaatakować "Monday Nitro" w World Championship Wrestling w 1998 roku za pomocą czołgu. Po zakończeniu TakeOver: WarGames, Triple H ogłosił, że Shawn Michaels ujawni członków Team NXT podczas Survivor Series Kickoff.

</doc>
<doc id="5221119" url="https://pl.wikipedia.org/wiki?curid=5221119" title="Stanisław Andryszewski">
Stanisław Andryszewski

Stanisław Piotr Andryszewski (ur. 1 sierpnia 1902 w Warszawie, zm. 1973) – polski działacz partyjny i państwowy, funkcjonariusz służb mundurowych, w kwietniu 1945 I sekretarz Tymczasowego Komitetu Wojewódzkiego Polskiej Partii Robotniczej w Olsztynie.
Życiorys.
Syn Stanisława i Marcjanny. W okresie międzywojennym działacz Komunistycznej Partii Polski, później członek Polskiej Partii Robotniczej. W marcu 1945 wysłany na Warmię i Mazury w ramach Grupy Operacyjnej Ministerstwa Administracji Publicznej. Został dyrektorem Wydziału Personalnego Urzędu Pełnomocnika Rządu na Okręg Mazurski Jakuba Prawina. 18 kwietnia 1945 wybrany I sekretarzem Tymczasowego Komitetu Wojewódzkiego PPR w Olsztynie. Już 24 kwietnia tę funkcję przejął od niego Michał Sokołowski, Andryszewski pozostał natomiast członkiem egzekutywy Komitetu Wojewódzkiego. Od 1947 do 1948 naczelnik Biura Studiów ds. Dowodów Osobistych w Wydziale Prac Przygotowawczych Ministerstwa Bezpieczeństwa Publicznego, zwolniony na własną prośbę.

</doc>
<doc id="5221123" url="https://pl.wikipedia.org/wiki?curid=5221123" title="Podwójny agent">
Podwójny agent

Podwójny agent (ang. double agent) – osoba szpiegująca jednocześnie dla dwóch różnych organizacji (często wrogich do siebie nawzajem). Głównym celem podwójnego agenta jest nieoficjalne przekazywanie informacji dla danej organizacji, podczas oficjalnego szpiegowania dla innej. Często są zaufanymi agentami organizacji, dla której pracują oficjalnie, gdyż przekazują jej prawdziwe, ale bezużyteczne informacje sfabrykowane przez organizację, dla której rzeczywiście pracują. Częstą formą przekształcenia schwytanego agenta w agenta podwójnego jest groźba śmierci.

</doc>
<doc id="5221124" url="https://pl.wikipedia.org/wiki?curid=5221124" title="Józef Głowiński">
Józef Głowiński

Józef Głowiński (ur. 1942 r.) – polski inżynier chemik. Absolwent Politechniki Wrocławskiej. Od 2003 r. profesor na Wydziale Chemicznym Politechniki Wrocławskiej.

</doc>
<doc id="5221125" url="https://pl.wikipedia.org/wiki?curid=5221125" title="Głowiński">
Głowiński

Osoby o tym nazwisku:

</doc>
<doc id="5221128" url="https://pl.wikipedia.org/wiki?curid=5221128" title="Ulica Makowa we Wrocławiu">
Ulica Makowa we Wrocławiu

Ulica Makowa – ulica położona we Wrocławiu na osiedlu Grabiszyn, w dawnej dzielnicy Fabryczna. Ulica ma długości i biegnie od alei Pracy do ulicy Kreślarskiej i dalej jako sięgacz. Ulica ta powstała w ramach budowy Osiedla Mieszkaniowego Grabiszyn, prowadzonej w latach 1919-1926. Przy ulicy znajduje się kilka zachowanych z tamtego okresu budynków ujętych w gminnej ewidencji zabytków, a sama ulica na całej swojej długości przebiega przez obszar, którego układ urbanistyczny podlega ochronie i również wpisany jest do gminnej ewidencji zabytków.
Historia.
Ulica Makowa biegnie przez teren zagospodarowany niegdyś jako istniejące do początku XX wieku ogrody, sady ("Eichborngarten") i rezydencja należących do Ludwiga Eichborna, patrycjusza i bankiera. W 1891 roku po wschodniej stronie opisanych terenów rozpoczęła się budowa tak zwanej Towarowej Obwodnicy Wrocławia. Linię uruchomiono w 1896 roku. Na początku XX wieku ogrody i sady zostały przekształcone w ogrody działkowe. Obszar obejmujący opisane miejsca przez które przebiega współczesna ulicy Makowa włączony został w granice Wrocławia w 1911 r..
W 1919 powstała spółdzielnia "Siedlungsgeselleschaft Eichborngarten" (Spółdzielnia Osiedlowa Eichborngarten), działająca w ramach polityki spółdzielczości mieszkaniowej Republiki Weimarskiej. Nazwa tej spółdzielni nawiązywała bezpośrednio do miejsca budowy pierwszego osiedla na terenie ogródków urządzonych w miejscu wyżej opisanych ogrodów i sadów Eichborna. Inwestycja ta realizowana była w latach 1919–1926 na podstawie projektu Paula Heima powstałego przy współpracy z architektem Albertem Kempterem. Obejmowała obszar 30 ha rozciągający się pomiędzy aleją generała Józefa Hallera, ulicą Grabiszyńską i wyżej wspomnianymi torami kolejowymi. Osiedle przeznaczone było dla około mieszkańców. Zbudowano wówczas około 800 domów jedno- i wielorodzinnych, z ogrodami o powierzchni od 80 od 600 m2. W rejonie samej ulicy Makowej powstały niskie domy z ogrodami, charakteryzujące się prostokątnymi bryłami i spadzistymi dachami.
Zaprojektowane osiedle ogrodowe typu "street cum square" naśladowało angielskie wzorce kompozycyjne. Centrum układu urbanistycznego i kompozycyjnego tego osiedla stanowił plac (plac Bzowy) i główna oś całego założenia w postaci wychodzącej z tego placu ulicy (ulica Bzowa), których zamknięciem po stronie południowej jest ulica Makowa. Zarówno plac jak i ulica zagospodarowane były terenami zieleni. Całość osiedla dopełniała obrzeżna zabudowa wielorodzinna przy obecnej alei generała Józefa Hallera.
W wyniku działań wojennych prowadzonych podczas oblężenia Wrocławia w 1945 r. znaczna część zabudowy uległa zniszczeniu. Ta część miasta została zdobyta przez Armię Czerwoną stosunkowo wcześnie, bo już w lutym 1945 r., kiedy to front dotarł w rejon ulicy Jemiołowej, a kolejne walki skutkowały zniszczeniami w dalej części miasta.
Nazwy.
W swojej historii ulica nosiła następujące nazwy:
Niemiecka nazwa ulicy – "Dahlienweg" – nosiła miano ulicy Daliowej, gdyż słowo "Dahlie" w języku niemieckim oznacza w tłumaczeniu na język polski – dalię. Współczesna nazwa ulicy została nadana przez Zarząd Wrocławia i ogłoszona w okólniku nr 33 z 15.05.1946 r..
Układ drogowy.
Ulica łączy się z następującymi drogami publicznymi, kołowymi oraz innymi drogami:
Droga.
Do ulicy Makowej przypisana jest droga gminna, o długości , biegnąca od alei Pracy do ulicy Kreślarskiej i dalej jako sięgacz (numer drogi 106106D, numer ewidencyjny drogi G1061060264011). Droga gminna przypisana do ulicy Makowej położona jest na działce ewidencyjnej o powierzchni . Ponadto do ulicy przypisana jest działka gruntu o statusie drogi wewnętrznej i powierzchni wynoszącej , zapewniającej połączenie z drogami publicznymi dla posesji położonych w głębi kwartału zabudowy. Na niemal całej ulicy jezdnie posiadają nawierzchnie z masy bitumicznej, z wyjątkiem sięgacza o nawierzchni gruntowej. Ulicą Makową nie przebiegają jakiekolwiek linie transportu miejskiego. W ramach komunikacji miejskiej trasy przejazdów linii autobusowych wyznaczone są aleją Pracy i ulicą Inżynierską. Ulica na niemal całej długości, znajduje się w strefie ruchu uspokojonego z ograniczeniem prędkości do 30 km/h. Tylko odcinek przy alei Pracy do numerów 28 i 47 znajduje się w strefie zamieszkania z ograniczeniem prędkości do 20 km/h i jest wskazana także dla ruchu rowerowego.
Zabudowa i zagospodarowanie.
Współczesne osiedle Grabiszyn, przez które przebiega ulica Makowa, w tej jego części, określane jako osiedle kameralne. Dominuje tu zabudowa jednorodzinna, bliźniacza i niska wielorodzinna o funkcji mieszkaniowej, w tym część budynków to zachowana zabudowa przedwojenna ujęta w gminnej ewidencji zabytków. Tylko w początkowym biegu ulicy znajduje się zabudowa o innym charakterze położona przy alei Pracy. Po stronie północnej jest to szkoła, w budynku o trzech kondygnacjach nadziemnych i powierzchni zabudowy i salą sportową o powierzchni zabudowy , z terenem przyległym o łącznej (wraz z budynkami) powierzchni , a po stronie południowej plebania przylegająca do kościoła pw. św. Klemensa Dworzaka i inną zabudową na terenie o powierzchni . Ponadto na placu Bzowym w otoczeniu zieleni znajduje się budynek przychodni. Cały plac Bzowy otoczony jezdniami ulicy Bzowej i ulicy Makowej ma powierzchnię . Sam budynek przychodni stanowi tu dominantę z akcentem architektonicznym, który dzięki swojej formie koncentruje uwagę obserwatorów na określonym elemencie tego obiektu z osi widokowej jaką jest ulica Bzowa. Budynek ma 2 kondygnacje nadziemne i 572 m2 powierzchni zabudowy.
Ulica przebiega przez teren o wysokości bezwzględnej od 123,4 m n.p.m. (początek ulicy – zachodni kraniec w okolicach alei Pracy) do 125,0 m n.p.m. (koniec ulicy – wschodni kraniec w okolicach łącznika ulicy Inżynierskiej).
Punkty adresowe, budynki.
Punkty adresowe przy ulicy Różanej (wg stanu na 2021 r.):
Demografia.
Ulica przebiega przez trzy rejony statystyczne o wykazanej w poniższej tabeli gęstości zaludnienia i ilości zameldowanych osób, przy czym dane pochodzą z 31.12.2020 r.
Ochrona i zabytki.
Obszar, przez który przebiega ulica Makowa, podlega ochronie i jest wpisany do gminnej ewidencji zabytków pod pozycją osiedle Grabiszyn. W szczególności ochronie podlega historyczny układ urbanistyczny osiedla w rejonie alei generała Józefa Hallera i alei Pracy, ulic Inżynierskiej, Różanej i linii kolejowej wraz z zespołami budowlanymi Hutmenu i dawnej zajezdni tramwajowej we Wrocławiu, kształtowany sukcesywnie od 1919 r. do początku lat 70. XX wieku. Stan zachowania tego układu ocenia się na dobry. Fragment ulicy przy placu Bzowym i plac leżą w granicach obszaru rehabilitacji istniejącej zabudowy i infrastruktury technicznej oraz w strefie ochrony konserwatorskiej obejmującej wyżej opisany układ urbanistyczny. 
Przy ulicy i w najbliższym sąsiedztwie znajdują się następujące zabytki ujęte w gminnej ewidencji zabytków:
Baza TERYT.
Dane Głównego Urzędu Statystycznego z bazy TERYT, spis ulic (ULIC):

</doc>
<doc id="5221130" url="https://pl.wikipedia.org/wiki?curid=5221130" title="Dubaszynski Dwor">
Dubaszynski Dwor

Dubaszynski Dwor (; , "Duboszynskij Dwor") – chutor na Białorusi, w obwodzie witebskim, w rejonie miorskim, w sielsowiecie Nowy Pohost.
Dawniej używane nazwy – Miory IV, Miory Zajeziorne I, Miory I Rodziewicza
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 majątek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 27 osób, wszystkie były wyznania rzymskokatolickiego. Jednocześnie 16 mieszkańców zadeklarowało polską a 1 litewską przynależność narodową. Były tu 3 budynki mieszkalne. W 1931 w 3 domach zamieszkiwało 21 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221133" url="https://pl.wikipedia.org/wiki?curid=5221133" title="Janusz Goćkowski">
Janusz Goćkowski

Janusz Goćkowski (ur. 1935 w Warszawie, zm. 23 lipca 2010) – polski socjolog i politolog.
Życiorys.
Absolwent Uniwersytetu Adama Mickiewicza w Poznaniu (1956 r.). Doktoryzował się w 1967 w zakresie historii doktryn politycznych i prawnych na Uniwersytecie Mikołaja Kopernika w Toruniu, a habilitację w 1978 uzyskał z nauk politycznych w zakresie socjologii stosunków politycznych na Uniwersytecie Warszawskim, zaś w 1995 r. otrzymał tytuł profesora.
Zawodowo związany z Politechniką Wrocławską w latach 1966–2003 m.in. jako kierownik Zakładu Socjologii Nauki, od 1995 r. profesor na Wydziale Informatyki i Zarządzania Politechniki Wrocławskiej. Równocześnie pracował na Uniwersytecie Jagiellońskim w Krakowie w latach 1984–2003 m.in. jako kierownik Zakładu Teorii i Historii Cywilizacji i Wyższej Szkoły Humanistycznej im. Aleksandra Gieysztora w Pułtusku.
Autor ok. 300 prac naukowych, promotor siedmiu doktorów. Członek prezydium Komitetu Naukoznawstwa Polskiej Akademii Nauk i przewodniczący Sekcji Tradycji i Ethosu w Nauce Komitetu Naukoznawstwa Polskiej Akademii Nauk; przewodniczący Sekcji Socjologii Nauki i członek Sekcji Socjotechniki Polskiego Towarzystwa Socjologicznego i Komisji Historii Myśli Społecznej i Politycznej Polskiego Towarzystwa Historycznego.

</doc>
<doc id="5221139" url="https://pl.wikipedia.org/wiki?curid=5221139" title="Gankowa Kopka">
Gankowa Kopka

Gankowa Kopka (, ok. 1870 m) – turnia w masywie Ganku w słowackich Tatrach Wysokich. Znajduje się w podstawie żebra, które od północno-wschodniego skraju Galerii Gankowej opada do Doliny Kaczej. Na wysokości około 1860 m oddzielona jest od niego wciętą na około 10 m przełączką. W widoku z Doliny Litworowej Gankowa Kopka ma kształt ostrobocznego trójkąta. Po obydwu jej stronach opadają głębokie depresje. Po lewej stronie (patrząc od dołu) jest to Żleb Birkenmajera, po prawej Depresja Kupczyka; obydwie są dolnymi odgałęzieniami potężnej Rynny Szczepańskich, którą Władysław Cywiński nazywa Żlebem Świerza.
Urwista ściana Gankowej Kopki ma wysokość około 150 m. U jej podstawy zawsze leży płat śniegu i prawie zawsze trudne jest przekroczenie głębokiej szczeliny brzeżnej. W środku wysokości ściany są duże płyty o jasnej barwie. Bardziej stroma jest prawa część ściany.
Taternictwo.
Gankowa Kopka jest dla taterników celem samym w sobie, ale bywa też początkiem wspinaczki w Północno-wschodnim Filarze Ganku. Władysław Cywiński przypuszcza, że dla taterników Gankowa Kopka stanie się zapewne celem samym w sobie, jak Czołówka MSW, ma bowiem te cechy, które, odpowiadają współczesnym taternikom: krótka wspinaczka i zjazd na linie. W ścianie jest wiele starych haków, lin, pętli zjazdowych. W. Cywiński podaje 8 dróg wspinaczkowych z zastrzeżeniem, że oprócz drogi nr 7 wszystkie pozostałe mają mniejsze czy większe wspólne odcinki.
Jako pierwsi ścianę Gankowej Kopki przeszli Adam Truszkowski i Paweł Vogel w 1948 r.

</doc>
<doc id="5221143" url="https://pl.wikipedia.org/wiki?curid=5221143" title="Edward Gomółka">
Edward Gomółka

Edward Gomółka (ur. 1932, zm. 1991) – polski chemik. Absolwent Politechniki Wrocławskiej. Od 1989 r. profesor na Wydziale Inżynierii Sanitarnej, a od 1990 r. na Wydziale Inżynierii Środowiska Politechniki Wrocławskiej.

</doc>
<doc id="5221145" url="https://pl.wikipedia.org/wiki?curid=5221145" title="Ronaldo Deaconu">
Ronaldo Deaconu

Ronaldo Octavian Andrei Deaconu (ur. 13 maja 1997 w Bukareszcie) – rumuński piłkarz, grający na pozycji pomocnika w polskim klubie Korona Kielce. Reprezentował swój kraj na Letnich Igrzyskach Olimpijskich 2020.
Kariera klubowa.
Początki w ojczyźnie i Holandii (2011–2015).
Zaczynał karierę w Academii Hagi, lecz 1 lipca 2011 roku trafił do Feyenoordu Rotterdam. Dokładnie rok później przeszedł do FC Twente, gdzie w młodzieżowych zespołach grał do 2015 roku.
ASA Târgu Mureș (2016–2017).
Od lipca 2015 roku do 5 sierpnia roku następnego był wolnym graczem. Wtedy podpisał kontrakt z ASA Târgu Mureș. Debiut w tym zespole zaliczył jeszcze tego samego dnia w meczu przeciwko CSM Politehnica Jassy, przegranym 0:3, grając całą drugą połowę. Łącznie zagrał 9 ligowych spotkań.
Concordia Chiajna (2017–2019).
22 lutego 2017 roku trafił za darmo do Concordii Chiajna. W tym klubie zadebiutował 28 kwietnia w meczu przeciwko CSM Politehnica Jassy, zremisowanym 0:0, grając cały mecz. Pierwsze asysty zaliczył 10 maja w meczu przeciwko ACS Poli Timisoara, wygranym 3:1. Asystował przy golach w 24. i 84. minucie. Pierwszego gola strzelił 11 września w meczu przeciwko Gaz Metan Mediaș, wygranym 1:2. Do siatki trafił w 47. minucie. Łącznie w Concordii zagrał 55 meczów, strzelił 3 gole i zaliczył 9 asyst.
HNK Gorica (2019).
31 stycznia 2019 roku trafił za 50 tys. euro do HNK Gorica. W tym zespole zadebiutował 9 lutego w meczu przeciwko Slavenovi Belupo, przegranym 2:0, grając 45 minut. Łącznie w Chorwacji zagrał w pięciu spotkaniach.
Sepsi Sfântu Gheorghe (2019–2020).
7 sierpnia 2019 roku wrócił do kraju – został graczem Sepsi Sfântu Gheorghe. W tym klubie zadebiutował 14 września w meczu przeciwko Chindia Târgoviște, zremisowanym 0:0, grając 27 minut. Pierwszą asystę zaliczył 13 lipca 2020 roku w meczu przeciwko temu samemu zespołowi, wygranym 2:0. Asystował przy golu w 43. minucie. Pierwszego gola strzelił 5 sierpnia 2020 roku w meczu przeciwko Academica Clinceni, wygranym 1:0. Jedynego gola strzelił w 26. minucie. Łącznie w Sepsi zagrał 21 ligowych meczów, strzelił gola i miał asystę.
Gaz Metan Mediaș (2020–2022).
26 sierpnia 2020 roku trafił do Gaz Metan Mediaș. Debiut w tym klubie zaliczył dwa dni później w meczu przeciwko FC Arges, wygranym 2:0. W debiucie asystował – przy golu w 41. minucie. Pierwszego gola strzelił 12 września w meczu przeciwko CSM Politehnica Jassy, wygranym 1:4. Najpierw asystował przy golach w 30. i 66. minucie, a potem sam strzelił gola w 82. minucie. Łącznie zagrał w 59 meczach, strzelił 14 goli i zanotował 22 asysty.
Shaanxi Chang'an Athletic (2022).
W Shaanxi Chang'an Athletic wystąpił w 6 meczach w China League One, w których zdobył 2 bramki i zanotował 1 asystę.
Korona Kielce (2022–).
28 sierpnia 2022 roku dołączył do występującej w Ekstraklasie Korony Kielce, z którą podpisał dwuletni kontrakt.
Kariera reprezentacyjna.
Reprezentacje młodzieżowe.
W kadrze U-16 zagrał 2 mecze i strzelił gola.
W reprezentacji U-17 zagrał 3 spotkania.
Reprezentacja seniorska.
Zagrał jedno spotkanie na Letnich Igrzyskach Olimpijskich 2020.

</doc>
<doc id="5221147" url="https://pl.wikipedia.org/wiki?curid=5221147" title="Krzysztof Pakuła">
Krzysztof Pakuła

Krzysztof Pakuła (ur. 20 lipca 1971 w Łukowie, woj. lubelskie) – doktor habilitowany nauk rolniczych, profesor Uniwersytetu Przyrodniczo-Humanistycznego w Siedlcach, nauczyciel akademicki. Od 2020 roku zastępca dyrektora Instytutu Rolnictwa i Ogrodnictwa Uniwersytetu Przyrodniczo-Humanistycznego w Siedlcach.
Absolwent I Liceum Ogólnokształcącego im. T. Kościuszki w Łukowie (1990). W 1996 roku ukończył studia na Wydziale Rolniczym w Wyższej Szkole Rolniczo-Pedagogicznej w Siedlcach (obecnie Uniwersytet Przyrodniczo-Humanistyczny w Siedlcach) i w tym samym roku został zatrudniony na stanowisku asystenta w Katedrze Gleboznawstwa i Chemii Rolniczej funkcjonującej w strukturze Wydziału Rolniczego macierzystej uczelni. W 2005 roku uzyskał stopień doktora nauk rolniczych, a w 2014 roku - stopień doktora habilitowanego nauk rolniczych. W 2016 roku zatrudniony na stanowisku profesora Uniwersytetu Przyrodniczo-Humanistycznego w Siedlcach. 
Jego dorobek naukowy uwzględnia prace naukowe i popularno-naukowe, patenty oraz badania z zakresu pedogenezy, oceny jakości i klasyfikacji gleb, ochrony środowiska, gospodarki odpadami i logistyki.
Członek Polskiego Towarzystwa Gleboznawczego i Międzynarodowej Unii Towarzystw Gleboznawczych (IUSS).
Za dotychczasową działalność naukową, dydaktyczną i organizacyjną był wielokrotnie wyróżniany nagrodami JM Rektora oraz odznaczony Medalem Brązowym „Za Długoletnią Służbę”.

</doc>
<doc id="5221148" url="https://pl.wikipedia.org/wiki?curid=5221148" title="Józef Goliński">
Józef Goliński

Józef Antoni Goliński (ur. 11 marca 1916 w Krakowie, zm. 18 lutego 2011 we Wrocławiu) – polski inżynier mechanik. Absolwent Politechniki Śląskiej i University of Toronto. 
Życiorys.
Żołnierz AK pseudonim "Orawa", dowódca I baonu Zgrupowania "Żelbet". W latach 1968–1972 pełnił funkcję dziekana Wydziału Inżynierii Środowiska Politechniki Wrocławskiej. Od 1971 profesor na Wydziale Inżynierii Sanitarnej Politechniki Wrocławskiej. W 1986 przeszedł na emeryturę. W 2009 wydano monografię jego współautorstwa pt. „Siłownie powietrznoparowe”. Odznaczony był między innymi: Krzyżem Kawalerskim Orderu Odrodzenia Polski (1974), Krzyżem Walecznych (1971), Srebrnym Krzyżem Zasługi z Mieczami (1971), Krzyżem Partyzanckim (1973), Medalem Zwycięstwa i Wolności (1948), Odznaką Grunwaldzką 
(1948), Medalem Zasłużony Nauczyciel PRL (1985). Został pochowany 24 lutego 2011 na Cmentarzu Rakowickim w Krakowie.

</doc>
<doc id="5221150" url="https://pl.wikipedia.org/wiki?curid=5221150" title="Klotau Dwor">
Klotau Dwor

Klotau Dwor (; , "Kletow Dwor") – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Dawniej używane nazwy – Miory Zajeziorne II, Miory II Klotta.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku własność Ignacego Klotta.
W latach 1921–1945 majątek leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Powszechny Spis Ludności z 1921 roku nie podał danych dotyczących miejscowości. W 1931 w 2 domach zamieszkiwało 11 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221153" url="https://pl.wikipedia.org/wiki?curid=5221153" title="Goliński">
Goliński

Osoby o tym nazwisku:

</doc>
<doc id="5221154" url="https://pl.wikipedia.org/wiki?curid=5221154" title="Indywidualne Mistrzostwa Świata w Ice Speedwayu 1971">
Indywidualne Mistrzostwa Świata w Ice Speedwayu 1971

Indywidualne Mistrzostwa Świata w ice speedwayu 1971 – cykl zawodów motocyklowych na lodzie, mający na celu wyłonienie medalistów indywidualnych mistrzostw świata w sezonie 1971. Tytuł wywalczył Gabdrachman Kadyrow ze Związku Radzieckiego.
Historia i zasady.
Po raz drugi finał mistrzostw świata rozegrany na sztucznie mrożonym torze w zachodnioniemieckim Inzell, po raz pierwszy w formie dwudniowych zwodów. Finał poprzedziły dwa trzyrundowe półfinały rozgrywane w Szwecji i Związku Radzieckim, które zwyciężyli Szwedzi Bernt Hörnfeldt i Conny Samuelsson.
Tytuł po raz czwarty wywalczył Gabdrachman Kadyrow, który jedyny punkt stracił w biegu 17., który zakończył na 2 miejscu, za Władimirem Cybrowem. Wicemistrzem został debiutant Władimir Czekuszew z 25 punktami. Trzecie miejsce zajął Czech, Milan Špinka, dla którego również był to pierwszy występ w finale mistrzostw świata, ale także pierwszy sezon w zawodach na torach lodowych. Bliski zajęcia miejsca na podium był Walerij Katiużanski, który po pierwszym dniu zmagań z 13 punktami zajmował 2. miejsce ex aequo z Czekuszewem, dzień później w pierwszej serii zanotował upadek, w ostatniej - zerwał taśmę.
Uczestnicy.
Obsada mistrzostw została ustalona na podstawie półfinałów rozegranych w Szwecji i Związku Radzieckim. Z każdego półfinału awansowało po 7 zawodników. Z dzikimi kartami wystartowało dwóch zawodników gospodarzy - Hans Siegl i Christoph Betzl. Rolę rezerwowego miał pełnić mistrza świata z 1970 roku Antonín Šváb, jednak odniesiona w półfinale kontuzja uniemożliwiła mu wzięcie udziału w finale, toteż na pozycjach rezerwowych startowali zawodnicy gospodarzy Alfred Döhr i Otto Barth.

</doc>
<doc id="5221156" url="https://pl.wikipedia.org/wiki?curid=5221156" title="Karel Pavlík">
Karel Pavlík

Karel Pavlík (ur. 19 października 1900 we wsi Hradové Střimelice, zm. 26 stycznia 1943 w KL Mauthausen) – czechosłowacki wojskowy i członek czechosłowackiego ruchu oporu w stopniu kapitana, pośmiertnie awansowany do stopnia pułkownika. 
Życiorys.
Urodził się we wsi Hradové Střimelice, obecnie będącej częścią gminy Stříbrná Skalice. Po ukończeniu nauki pracował krótko jako nauczyciel i urzędnik państwowy. W 1920 roku został powołany do służby w czechosłowackiej armii i krótko później wstąpił do akademii wojskowej, którą ukończył w 1923 roku, uzyskując stopień podporucznika. Następnie służył w 1 batalionie w Děčínie.
W latach 20. XX wieku ożenił się i służył jako dowódca plutonu. Od 1929 roku był komendantem ośrodka szkolenia. W 1932 roku awansował na stopień kapitana. Uważany był za oficera o słabych kwalifikacjach, powierzchownego i skłonnego do kłamstw. W 1933 roku został przeniesiony do 8 pułku piechoty w Mistku. W 1935 roku rozpadło się jego małżeństwo. W 1936 roku objął dowództwo kompanii, a opinia o nim uległa dużej zmianie. Dowódca pułku uznawał go za doskonałego dowódcę kompanii. 
Podczas niemieckiej inwazji na Czechosłowację dowodził obroną koszar Czajanka w Mistku – jedynym przypadkiem zorganizowanego oporu armii czechosłowackiej podczas wkraczania Wehrmachtu do Czechosłowacji. 26 sierpnia 1939 roku zwolniony ze służby wojskowej, zapisał się na kurs rzemieślnicy i rozpoczął współpracę z ostrawską organizacją ruchu oporu „Za vlast”. Organizował m.in. przerzut czechosłowackich żołnierzy do Polski. Następnie przeniósł się do Pragi i dołączył do Obrony Narodu, współpracował także z organizacją Jindra kierowaną przez nauczyciela Ladislava Vankę. Zajmował się m.in. organizacją wsparcia dla spadochroniarzy zrzuconych na terytorium Czechosłowacji.
Po zamachu na Reinharda Heydricha został aresztowany podczas konspiracyjnego spotkania z profesorem Vanką, który po aresztowaniu podjął współpracę z Gestapo. Podczas próby ucieczki zastrzelił z pistoletu biegnącego za nim psa służbowego, został jednak obezwładniony przez niemieckich policjantów. Następnie został osadzony w pałacu Petschków, gdzie był brutalnie przesłuchiwany. Próbował także popełnić samobójstwo używając do tego zaostrzonej łyżki. Następnie został przeniesiony do Małej Twierdzy w Terezinie. W styczniu 1943 roku trafił do obozu koncentracyjnego Mauthausen, gdzie wkrótce potem został zastrzelony.
W 2019 roku na Vinohradach w Pradze odsłonięto poświęconą mu tablicę pamiątkową.

</doc>
<doc id="5221157" url="https://pl.wikipedia.org/wiki?curid=5221157" title="Leszek Golonka">
Leszek Golonka

Leszek Jan Golonka (ur. 1946) – polski inżynier elektronik. Absolwent Politechniki Wrocławskiej. Od 2002 r. profesor na Wydziale Elektroniki Mikrosystemów i Fotoniki Politechniki Wrocławskiej i dziekan Wydziału Górniczego (1993-1996) i Wydziału Geoinżynierii, Górnictwa i Geologii (2005-
2012).

</doc>
<doc id="5221158" url="https://pl.wikipedia.org/wiki?curid=5221158" title="Antônio R. Panizzi">
Antônio R. Panizzi

Antônio Ricardo Panizzi – brazylijski entomolog, specjalizujący się w entomologii stosowanej i hemipterologii.
Życiorys.
W latach 1969–1972 studiował na Universidade de Passo Fundo w brazylijskim stanie Rio Grande do Sul (od 1970 roku na dwóch kierunkach). Studia te ukończył tytułem pierwszego stopnia w zakresie nauk przyrodniczych oraz inżynierii rolniczej. W latach 1973–1975 studiował na Universidade Federal do Paraná. Uczelnię tę ukończył z tytułem magistra, dzięki pracy poświęconej biologii "Piezodorus guildinii" pod kierunkiem Judith Gillespie Smith. W 1974 roku zatrudniony został jako badacz w Empresa Brasileira de Pesquisa Agropecuária (EMBRAPA), a od 2011 roku ma stanowisko starszego badacza entomologii w EMBRAPA Wheat. W latach 1981–1985 odbył studia doktorskie na University of Florida. Doktoryzował się dzięki pracy poświęconej biologii "Piezodorus guildinii" i "Nezara viridula" pod kierunkiem Franka Slanskiego. W 1991 roku odbył staż podoktorski w National Institute for Agro-Environmental Sciences. Od 1991 roku jest profesorem wizytującym na Universidade Federal do Paraná, gdzie wykłada ekologię owadów. Od 2010 roku jest profesorem na urugwajskim Universidad de la República. Był profesorem wizytującym na Uniwersytecie w Tsukubie, University of Connecticut. W latach 2002–2004 był starszym badaczem w National Center for Agricultural Utilization Research Departamentu Rolnictwa Stanów Zjednoczonych w Peorii. Pracował ponadto jako konsultant Organizacji Narodów Zjednoczonych do spraw Wyżywienia i Rolnictwa w Turcji, Argentynie, Boliwii, Paragwaju i Urugwaju.
Praca naukowa.
Panizzi jest autorem ponad 330 publikacji naukowych. Zajmuje się biologią odżywiania, ekologią i kontrolą populacji uznawanych za szkodniki gatunków pluskwiaków różnoskrzydłych, zwłaszcza z rodziny tarczówkowatych. Jest głównym redaktorem książek "Ecologia Nutricional de Insetos e suas Implicações no Manejo Integrado de Pragas" (1991), "Bioecologia e Nutrição de Insetos. Base para o Manejo Integrado de Pragas" (2009), "Insect Bioecology and Nutrition for Integrated Pest Management" oraz "True Bugs (Heteroptera) of the Neotropics"(2015). Wspólnie z Carlem Walterem Schaeferem zredagował "Heteroptera of Economic Importance" (2000), kluczową, ponad 800-stronnicową pozycję o heteropterologii stosowanej. Jest także głównym autorem "Feeding Behavior of Phytophagous True Bugs".
W latach 1993–1999 był redaktorem naczelnym czasopisma "Anais da Sociedade Entomológica do Brasil". Ponadto redagował czasopisma "Acta Biologica Paranaense", "Neotropical Entomology" i "Scientia Agricola". Zasiadał też w międzynarodowym komitecie redakcyjnym "Revista Brasileira de Entomologia".
W latach 2008–2009 był prezydentem Sociedade Entomológica do Brasil, w 2014 roku został wybrany jego członkiem honorowym, a w 2016 roku wygrał Nagrodę im. Ângelo Moreiry da Costy Limy. W latach 2016–2022 był delegatem międzynarodowym tego stowarzyszenia. W 2016 roku otrzymał nagrodę Prêmio Futuro da Terra od wydawanego przez Fapergs divulga vencedores do Prêmio Pesquisador Gaúcho "Jornal do Comércio". W 2017 roku American Society of Entomology wyróżniło go International Distinguished Scientist Award.

</doc>
<doc id="5221160" url="https://pl.wikipedia.org/wiki?curid=5221160" title="Antônio Ricardo Panizzi">
Antônio Ricardo Panizzi



</doc>
<doc id="5221161" url="https://pl.wikipedia.org/wiki?curid=5221161" title="Antônio Panizzi">
Antônio Panizzi



</doc>
<doc id="5221164" url="https://pl.wikipedia.org/wiki?curid=5221164" title="Pierrier">
Pierrier

„Pierrier” – nazwa noszona na przestrzeni dziejów przez okręty Marine nationale:

</doc>
<doc id="5221166" url="https://pl.wikipedia.org/wiki?curid=5221166" title="Miśniki (sielsowiet Miory)">
Miśniki (sielsowiet Miory)

Miśnikii – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 120 osób, 115 było wyznania rzymskokatolickiego a 5 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 23 budynki mieszkalne. W 1931 w 22 domach zamieszkiwało 101 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221168" url="https://pl.wikipedia.org/wiki?curid=5221168" title="Taofiq Jibril">
Taofiq Jibril

Taofiq Jibril (ur. 23 kwietnia 1998 w Kadunie) – nigeryjski piłkarz występujący na pozycji napastnika w słowackim klubie MŠK Žilina.

</doc>
<doc id="5221169" url="https://pl.wikipedia.org/wiki?curid=5221169" title="Krzywa rektyfikowalna">
Krzywa rektyfikowalna



</doc>
<doc id="5221171" url="https://pl.wikipedia.org/wiki?curid=5221171" title="Mościszcze (sielsowiet Nowy Pohost)">
Mościszcze (sielsowiet Nowy Pohost)

Mościszcze – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 11 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221172" url="https://pl.wikipedia.org/wiki?curid=5221172" title="Gëzim Kruja">
Gëzim Kruja

Gëzim Kruja (ur. 4 kwietnia 1939 w Szkodrze, zm. 5 kwietnia 2020) - albański wojskowy i komik; był autorem kilkunastu komedii i ponad 250 skeczy.
Życiorys.
Rozpoczął swoją karierę artystyczną w wieku 13 lat.
W 1958 roku, gdy miał 19 lat, wstąpił do wojska; po dłuższym czasie został dowódcą jednostki stacjonującej w Laprace (Dzielnicy Tirany). W międzyczasie ukończył studia w Wyższym Instytucie Pedagogicznym w Szkodrze w zakresie języka i literatury.
Współpracował m.in. z albańskimi aktorkami Raimondą Marku i Drande Xhai, z którą występował za granicą; w Kosowie, Niemczech, Stanach Zjednoczonych, Szwajcarii, Włoszech, Grecji i Australii.
Nagrody.
W roku 1977 otrzymał tytuł Zasłużonego Artysty, a w 2004 uzyskał Order Naima Frashëriego.

</doc>
<doc id="5221174" url="https://pl.wikipedia.org/wiki?curid=5221174" title="Gimnastyka na Letnich Igrzyskach Olimpijskich 2020 – wielobój indywidualny mężczyzn">
Gimnastyka na Letnich Igrzyskach Olimpijskich 2020 – wielobój indywidualny mężczyzn

Wielobój indywidualnie mężczyzn był jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
W skład wieloboju indywidualnego wchodziły następujące konkurencje:
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału w wieloboju kwalifikowało się 24 najlepszych zawodników z zastrzeżeniem, iż nie więcej niż dwóch z danego kraju.

</doc>
<doc id="5221177" url="https://pl.wikipedia.org/wiki?curid=5221177" title="Benson Anang">
Benson Anang

Benson Anang (ur. 1 maja 2000) – ghański piłkarz występujący na pozycji prawego obrońcy w słowackim klubie MŠK Žilina oraz reprezentacji Ghany.

</doc>
<doc id="5221180" url="https://pl.wikipedia.org/wiki?curid=5221180" title="Natalina">
Natalina

Natalina (; , "Natalino") – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieś należała do dóbr Stanielewo, własność Mirskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 60 osób, 58 było wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali polską przynależność narodową. Było tu 14 budynków mieszkalnych. W 1931 w 15 domach zamieszkiwało 57 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221181" url="https://pl.wikipedia.org/wiki?curid=5221181" title="Renaudin">
Renaudin

„Renaudin” – nazwa noszona na przestrzeni dziejów przez okręty Marine nationale:

</doc>
<doc id="5221190" url="https://pl.wikipedia.org/wiki?curid=5221190" title="10-y Błok Post">
10-y Błok Post

10-y Błok Post (; , "10-j Błok Post") – wieś na Białorusi, w obwodzie witebskim, w rejonie orszańskim, w sielsowiecie Piszczaława.
Wieś graniczy z Orszą. Położona jest przy linii kolejowej Witebsk – Orsza. Wschodnim i południowym skrajem wsi przebiegają łącznice orszańskiego węzła kolejowego.

</doc>
<doc id="5221192" url="https://pl.wikipedia.org/wiki?curid=5221192" title="Alsancak Stadyumu">
Alsancak Stadyumu

Alsancak Stadyumu – nieistniejący już stadion piłkarski w Izmirze, w Turcji. Istniał w latach 1929–2015. Mógł pomieścić 18 000 widzów. W latach 2017–2021 w jego miejscu wybudowano nowy stadion piłkarski.
Historia.
Stadion został otwarty w 1929 roku, choć już w drugiej dekadzie XX wieku istniało w tym miejscu boisko służące greckiemu klubowi Panionios (po pożarze w 1922 roku grecka społeczność ewakuowała się z miasta, a klub przeniósł się pod Ateny).
21 lutego 1959 roku na stadionie miało miejsce jedno z trzech rozgrywanych równolegle spotkań piłkarskich inaugurujących nowo powstałe rozgrywki tureckiej ligi piłkarskiej (İzmirspor – Beykoz 2:1). W 11. minucie gry zawodnik gospodarzy, Özcan Altuğ, zdobył pierwszą bramkę w tym spotkaniu, która jest pierwszym golem w historii ligi tureckiej.
Stadion służył głównie klubom Altay SK i Altınordu FK, ale na przestrzeni lat również inne zespoły rozgrywały na nim swoje spotkania, m.in. İzmirspor, Göztepe SK i Karşıyaka SK. Obiekt gościł także mecze w ramach europejskich pucharów, m.in. spotkania Göztepe SK w Pucharze Miast Targowych w sezonie 1968/1969, w którym klub ten dotarł do półfinału rozgrywek. Na stadionie odbywały się też mecze finałowe Pucharu Turcji.
23 maja 1976 roku po bezbramkowym remisie w meczu Göztepe SK – Trabzonspor piłkarze Trabzonsporu świętowali zdobycie pierwszego w historii mistrzostwa Turcji.
13 marca 1968 roku na stadionie rozegrano mecz towarzyski piłkarskich reprezentacji Turcji i Tunezji (0:0).
16 listopada 1999 roku reprezentacja Turcji U-21 pokonała na Alsancak Stadyumu reprezentację Polski U-21 1:0 w meczu rewanżowym rundy play-off eliminacji do Mistrzostw Europy U-21 w 2000 roku, czym zapewniła sobie awans do turnieju finałowego.
W 2014 roku obiekt został uznany za nieodporny na ewentualne wstrząsy sejsmiczne, co doprowadziło do jego zamknięcia. Ostatni mecz rozegrano na nim 27 maja 2014 roku. Wzmocnienie konstrukcji uznano za nieekonomiczne i w 2015 roku dokonano rozbiórki stadionu. Przed zamknięciem obiekt posiadał dwie trybuny wzdłuż boiska, zachodnią (piętrową) oraz wschodnią, mogące pomieścić 18 000 widzów. Wyposażony był też w sztuczne oświetlenie.
W latach 2017–2021 w miejscu starego stadionu wybudowano zupełnie nowy stadion piłkarski.

</doc>
<doc id="5221193" url="https://pl.wikipedia.org/wiki?curid=5221193" title="Julian Deda">
Julian Deda

Julian Deda (ur. 15 września 1981 w Szkodrze) – albański aktor, znany m.in. z filmów "Żyj!" i "Albańczyk".

</doc>
<doc id="5221195" url="https://pl.wikipedia.org/wiki?curid=5221195" title="Oston Urunov">
Oston Urunov

Oston Rustam oʻgʻli Urunov (ur. 19 grudnia 2000 w Nawoi) – uzbecki piłkarz grający na pozycji ofensywnego pomocnika. Od 2021 jest piłkarzem klubu FK Ufa, do którego jest wypożyczony ze Spartaka Moskwa.
Kariera klubowa.
Swoją karierę piłkarską Urunov rozpoczął w klubie Paxtakor Taszkent. W 2017 roku stał się członkiem pierwszego zespołu, a niedługo potem został wypożyczony do Navbahoru Namangan. 16 września 2017 zadebiutował w jego barwach w Oʻzbekiston PFL w wygranym 2:1 domowym meczu z Metallurgiem Bekobod. W 2018 roku został wykupiony przez Navbahor i grał w nim do lipca 2019.
W lipcu 2019 Urunov przeszedł do Lokomotivu Taszkent. Swój debiut w nim zanotował 26 lipca 2019 w przegranym 0:1 wyjazdowym spotkaniu z Soʻgʻdiyoną Dżyzak. W sezonie 2019 wywalczył z Lokomotivem wicemistrzostwo Uzbekistanu.
10 lutego 2020 Urunov został sprzedany za 200 tysięcy euro do FK Ufa. 9 marca 2020 zaliczył debiut w Priemjer-Lidze w zremisowanym 0:0 wyjazdowym meczu z Zenitem Petersburg.
5 sierpnia 2020 Urunov przeszedł z Ufy do Spartaka Moskwa za milion euro. 29 sierpnia 2020 zanotował swój debiut w Spartaku w zwycięskim 2:1 domowym meczu z Arsienałem Tuła. W sezonie 2020/2021 wywalczył ze Spartakiem wicemistrzostwo Rosji, jednak w trakcie sezonu trafił na półtoraroczne wypożyczenie do Ufy.
Kariera reprezentacyjna.
W reprezentacji Uzbekistanu Urunov zadebiutował 2 czerwca 2019 w przegranym 0:2 towarzyskim meczu z Turcją, rozegranym w Antalyi, gdy w 60. minucie zmienił Kuvondyka Ruzyeva.

</doc>
<doc id="5221199" url="https://pl.wikipedia.org/wiki?curid=5221199" title="Niwki (rejon miorski)">
Niwki (rejon miorski)

Niwki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Mirskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 19 osób, 2 były wyznania rzymskokatolickiego a 17 prawosławnego. Jednocześnie wszyscy mieszkańcy zadeklarowali polską przynależność narodową. Było tu 6 budynków mieszkalnych. W 1931 w 6 domach zamieszkiwały 22 osoby.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221203" url="https://pl.wikipedia.org/wiki?curid=5221203" title="Nowina (sielsowiet Przebrodzie)">
Nowina (sielsowiet Przebrodzie)

Nowina – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Mirskich.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221206" url="https://pl.wikipedia.org/wiki?curid=5221206" title="Dżemal Tabidze">
Dżemal Tabidze

Dżemal Tabidze (gruz. ჯემალ ტაბიძე; ur. 18 marca 1996 w Samtredii) – gruziński piłkarz grający na pozycji środkowego obrońcy. Od 2017 jest piłkarzem klubu FK Ufa.
Kariera klubowa.
Swoją karierę piłkarską Tabidze rozpoczął w klubie Saburtalo Tbilisi. W 2013 roku awansował do kadry pierwszej drużyny i 31 sierpnia 2013 zadebiutował w jego barwach w Erownuli Liga 2 w wygranym 4:1 domowym meczu z Kolcheti Chobi. W sezonie 2013/2014 wywalczył z Saburtalem awans do Erownuli Liga. W Saburtalo grał do końca sezonu 2014/2015.
W lipcu 2015 Tabidze został zawodnikiem belgijskiego KAA Gent. W sezonie 2015/2016 nie zaliczył w nim jednak debiutu w pierwszej lidze belgijskiej. W 2016 roku został wypożyczony z Gent do Urału Jekaterynburg. Swój debiut w Urale zanotował 8 maja 2017 w przegranym 1:3 domowym spotkaniu z Krylją Sowietow Samara. W Urale grał przez rok.
W lipcu 2017 Tabidze odszedł z Gent do FK Ufa. 15 lipca 2017 zanotował swój debiut w Ufie w zwycięskim 1:0 wyjazdowym meczu z FK Tosno.
Kariera reprezentacyjna.
Tabidze grał w młodzieżowych reprezentacjach Gruzji na szczeblach U-17, U-19 i U-21. W reprezentacji Gruzji zadebiutował 23 stycznia 2017 w zremisowanym 2:2 towarzyskim meczu z Uzbekistanem, rozegranym w Dubaju, gdy w 90. minucie zmienił Laszę Szergelaszwilego. 27 marca 2018 w zwycięskim 2:0 towarzyskim meczu z Estonią strzelił pierwszego gola w kadrze narodowej.

</doc>
<doc id="5221211" url="https://pl.wikipedia.org/wiki?curid=5221211" title="Franciszek Withoff">
Franciszek Withoff



</doc>
<doc id="5221213" url="https://pl.wikipedia.org/wiki?curid=5221213" title="Kościół Świętego Anioła Stróża w Gorzycach">
Kościół Świętego Anioła Stróża w Gorzycach

Kościół Świętego Anioła Stróża w Gorzycach – rzymskokatolicki kościół parafialny zlokalizowany we wsi Gorzyce (powiat wodzisławski, województwo śląskie). Funkcjonuje przy nim parafia św. Anioła Stróża.
Historia.
Najstarsze opisy drewnianej świątyni w Gorzycach (nosiła wezwanie Wniebowzięcia Najświętszej Marii Panny), wzniesionej w centrum wsi w czasie Reformacji pochodzą z lat: 1652, 1679 i 1688. Stała przy starym cmentarzu i miała skromną architekturę. Do jej ściany przylegała drewniana dzwonnica z trzema dzwonami. Świątynię tę strawił pożar wsi w 1778. Kolejny drewniany kościół (pod wezwaniem św. Anioła Stróża) przeniesiono z Pilchowic, co sfinansował częściowo hrabia Antoni Węgierski (1800). W 1839 został on zdemontowany. W części z pozostałych elementów drewnianych, wzniesiono nowy, prowizoryczny kościół (tzw. "Betkapelle", oratorium modlitewne). Obiekt ten nazywano „ubożuchną stajenką betlejemską” lub „stacją misyjną wśród dzikich narodów”. Stan techniczny tej świątyni przez cały okres jej funkcjonowania był bardzo zły. 
13 września 1852 zawiązał się komitet budowy nowej świątyni. Projekt jednak odkładano w czasie z uwagi na zubożenie mieszkańców spowodowane przez powódź w 1855 oraz brak odpowiedniej przestrzeni. W czerwcu 1857 ksiądz Józef Gawenda I zadecydował o budowie kościoła murowanego na parceli Jerzego Josscha. Neogotycki obiekt powstał w latach 1862–1869. Kamień węgielny został poświęcony 3 listopada 1862 przez biskupa wrocławskiego, Adriana Włodarskiego (opuszczany do dołu trzystukilogramowy kamień urwał się z lin nie zabijając jednak żadnego z szesnastu pracujących w dole robotników). Przy budowie zmarł zmarł natomiast 41-letni Franciszek Sławik z Gorzyczek, a sześciu robotników zostało rannych w wyniku zawalenia się stropu (wszystkie te ofiary miały miejsce w 1865).
W 1945, w trakcie działań II wojny światowej, kościół został poważnie uszkodzony. Odbudowany został z inicjatywy księdza Eryka Dzieżoka w latach 1946–1948. Dodano wówczas wezwanie Narodzenia NMP. Poświęcenie nastąpiło 29 marca 1948 (ksiądz proboszcz Jan Skrzypczyk z Rudy Śląskiej). Z czasem dobudowano doń zakrystię i przywrócono pierwotny wystrój wnętrza: odtworzono stacje drogi krzyżowej, ambonę, ołtarze boczne, figury oraz relikwiarz.
Probostwo.
Probostwo pochodzi z połowy XIX wieku. W jego piwnicy, 16 kwietnia 1945, Rosjanie zamordowali proboszcza Teodora Walentę. Nowy budynek parafialny zbudowano z inicjatywy proboszcza Stefana Stebla przy wsparciu materialnym parafian (1925).
Cmentarz.
Naprzeciw kościoła znajduje się stary cmentarz, na którym znajduje się m.in. grób proboszcza Józefa Thalherra, jak również ozdobne mauzoleum rodziny d'Arco (właścicieli lokalnych dóbr). Spoczywają w nim: Alexander von Arco (1834-1892), Eugen von Arco (1869–1940), Wilhelm von Arco (1833–1872), Wilchelm von Arco (drugi, 1808–1869) oraz Charlotta von Arco von Wallhofen (1812–1897). Na cmentarzu stoi też pomnik ofiar hitlerowskiego faszyzmu, pomordowanych przez Niemców w obozie nr 169 w Gorzyczkach (tzw. "Polenlager").

</doc>
<doc id="5221215" url="https://pl.wikipedia.org/wiki?curid=5221215" title="Elżbieta Ostrowska">
Elżbieta Ostrowska



</doc>
<doc id="5221218" url="https://pl.wikipedia.org/wiki?curid=5221218" title="Sokratis Dioudis">
Sokratis Dioudis

Sokratis Dioudis (, ur. 3 lutego 1993 w Salonikach) – grecki piłkarz występujący na pozycji bramkarza w Zagłębiu Lubin. 
Kariera klubowa.
Pierwsze kroki w Arisie Saloniki (2011–2014).
1 lipca 2011 trafił do pierwszego zespołu. Debiut w nim zaliczył 2 września 2012 roku w meczu przeciwko OFI Kreta, zremisowanym 0:0, grając cały mecz. W tym okresie gry w Salonikach rozegrał 44 spotkania.
FC Brugge (2014–2016).
22 lipca 2014 roku trafił do FC Brugge. W barwach tego klubu nie rozegrał żadnego ligowego meczu.
Wypożyczenie do Panioniosu Ateny (2015–2016).
1 lipca 2015 roku został wypożyczony do Panionios GSS. W tym klubie zadebiutował 28 listopada w spotkaniu przeciwko PAS Giannina, wygranym 2:0, grając cały mecz. Łącznie na wypożyczeniu zagrał 21 meczów. 
Powrót do Arisu (2016–2017).
26 lipca 2016 roku wrócił do Arisu. Ponowny debiut zaliczył tam 1 listopada w meczu przeciwko Anagennisi Karditsas, zremisowanym 1:1, grając całe spotkanie. Łącznie w tym okresie gry w tym klubie zaliczył 31 występów.
Panathinaikos AO (2017–).
8 sierpnia 2017 roku został zawodnikiem Panathinaikos AO. Debiut w tym klubie zaliczył 25 listopada w meczu przeciwko Atromitosowi, zremisowanym 1:1. Łącznie do 27 stycznia 2022 zagrał 108 meczów.
Kariera reprezentacyjna.
Reprezentacje młodzieżowe.
Dioudis zagrał 8 meczów w kadrze Grecji U-19. W 2013 roku zaliczył 3 występy w reprezentacji U-20. W kadrze do lat 21 zagrał 12 meczów.
Reprezentacja seniorska.
W seniorskiej reprezentacji zadebiutował 7 października 2020 w towarzyskim spotkaniu przeciwko Austrii, przegranym 2:1, grając cały mecz.

</doc>
<doc id="5221222" url="https://pl.wikipedia.org/wiki?curid=5221222" title="Gottlieb August Wilhelm Herrich-Schäffer">
Gottlieb August Wilhelm Herrich-Schäffer

Gottlieb August Wilhelm Herrich-Schäffer (ur. 17 grudnia 1799 w Ratyzbonie, zm. 14 kwietnia 1874 tamże) – niemiecki lekarz sądowy, entomolog i botanik.
Urodził się w 1799 roku w Ratyzbonie. Jego ojcem był lekarz Johan August Herrich. Od 1817 roku studiował medycynę w Würzburgu, w 1819 roku w Erlangen, w 1820 roku w Heidelbergu, w 1821 roku w Landshut, a w 1822 roku w Berlinie. Doktoryzował się w 1821 roku w Landshut. Praktykował w Ratyzbonie. W 1824 roku został lekarzem sądowym w Vohenstrauß. W 1828 roku przejął po swoim ojcu stanowisko lekarza sądowego w Stadtamhof. W 1833 roku zatrudniony został jako lekarz sądowy w Ratyzbonie. Na stanowisku tym pozostał do odejścia na emeryturę w 1858 roku.
Poza medycyną sądową zajmował się entomologią i botaniką. Pasję do tej pierwszej zaszczepił mu w latach studenckich Carl Ludwig Koch. Po Georgu W.F. Panzerze Herrich-Schäffer przejął publikowanie "Faunae Insectorum Germanicae initia oder Deutschland Insecten", które kontynuował do 1844 roku. Największy wkład wniósł w lepidopterologię, wykazując wartość stosowania użyłkowania skrzydła jako cechy diagnostycznej w systematyce motyli. W latach 1843-1859 opublikował sześciotomową, poświęconą systematyce europejskich motyli pracę "Systematische Bearbeitung (oder Beschreibung) der Schmetterlinge von Europa"; opisał m.in. rodzaj "Heliozela". W latach 1850-1869 kontynuował poświęcone europejskim motylom dzieło Jacoba Hübnera "Sammlung neuer oder wenig bekannter aussereuropäischer Schmetterlinge". Na polu heteropterologii przysłużył się publikując od 1839 do 1853 roku pięć ostatnich tomów "Die Wanzenartigen Insecten: getreu nach der Natur abgebildet und beschrieben", dokańczając tym samym rozpoczęte w 1831 roku dzieło Carla Wilhelma Hahna.
W 1846 roku założył w rodzinnym mieście towarzystwo zoologiczno-minetalogiczne (Zoologischmineralogischen Verein Regensburg). W latach 1861–1871 był dyrektorem Regensburgische Botanische Gesellschaft oraz redaktorem naczelnym wydawanego przez nie czasopisma "Flora".

</doc>
<doc id="5221223" url="https://pl.wikipedia.org/wiki?curid=5221223" title="Gottlieb August Herrich-Schäffer">
Gottlieb August Herrich-Schäffer



</doc>
<doc id="5221226" url="https://pl.wikipedia.org/wiki?curid=5221226" title="Soulivong Savang">
Soulivong Savang

Soulivong Savang (ur. 8 maja 1963 w Luang Prabang) – wnuk ostatniego króla Laosu Savanga Vatthany, pretendent do tronu Laosu.
Laos był monarchią do 1975 roku, kiedy komunistyczny ruch polityczny Pathet Lao przejął kontrolę nad krajem, zmuszając Savanga Vatthanę do abdykacji. Soulivong Savang mieszka na wygnaniu w Paryżu.
Życiorys.
Soulivong Savang urodził się 8 maja 1963 roku w Pałacu Królewskim w Luang Prabang jako syn następcy tronu Laosu księcia Vong Savanga i księżniczki Mahneelwai.
Po objęciu władzy przez komunistów w Laosie członkowie rodziny królewskiej zostali zesłani na polityczną reedukację, za wyjątkiem księcia Tiao Souphanouvonga, który został prezydentem republiki.
Książę Soulivong Savang i jego młodszy brat Thanyavong Savang w 1981 roku uciekli z niewoli w Laosu do Tajlandii i później przybyli do Francji jako uchodźcy.
Edukacja.
Soulivong Savang studiował na uniwersytecie w Clermont-Ferrand.
Działalność polityczna.
Książę dąży do przywrócenia monarchii konstytucyjnej w Laosie. W 2003 roku utworzono Królewski rząd Laosu na uchodźstwie, który dąży do upadku komunizmu i przywrócenia monarchii konstytucyjnej w Laosie z Soulivongiem Savangiem jako królem. Organizacja ta dąży również do przywrócenia statusu religii państwowej buddyzmowi.
Życie prywatne.
Żonaty z Chansouk Soukthalą. W ich ślubie, który miał miejsce w 2007 roku w Kanadzie wzięło udział 800 osób.

</doc>
<doc id="5221227" url="https://pl.wikipedia.org/wiki?curid=5221227" title="Starrcade (2019)">
Starrcade (2019)

Starrcade (2019) – gala wrestlingu wyprodukowana przez federację WWE dla zawodników z brandów Raw i SmackDown. Odbyła się 1 grudnia 2019 w Infinite Energy Arena w Duluth w stanie Georgia. Emisja była przeprowadzana ekskluzywnie za pośrednictwem WWE Network. Była to dwudziesta pierwsza gala w chronologii cyklu Starrcade, a trzecia pod sztandarem WWE.
Podczas gali odbyło się jedenaście walk, cztery z nich zostało pokazane jako WWE Network special. W walce wieczoru, „The Fiend” Bray Wyatt pokonał Brauna Strowmana uciekając z klatki w Steel Cage matchu i obronił Universal Championship, tymczasem w walce wieczoru w części telewizyjnej Bobby Lashley pokonał Kevina Owensa przez dyskwalifikację.
Produkcja.
Starrcade oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane były podczas cotygodniowych gal "Raw" i "SmackDown Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Starrcade, to gala na żywo (poprzednio nieemitowana w telewizji), która została wymyślona w 1983 roku przez Dusty’ego Rhodesa. Wydarzenie pierwotnie promowane było pod szyldem National Wrestling Alliance (NWA) i Jim Crockett Promotions (JCP). W 1988 JCP zostało sprzedane i zastąpione przez World Championship Wrestling (WCW), a wydarzenie było produkowane przez tę federację do 2000 roku. W 2001 WWF (obecnie WWE) wykupiło WCW i przejęło wszystko co do niej należało (gale, zaplecze promocyjne, personel itd.).
Po 17 latach - w 2017 WWE wznowiło produkcję gali pod swoim sztandarem. 24 listopada 2018 WWE sfilmowało drugie wydarzenie pod wspólną nazwą Starrcade, które zostało wyemitowane jako godzinny program WWE Network 25 listopada 2018. 17 września 2019 WWE ogłosiło, że jego trzecia gala Starrcade, z udziałem brandów Raw i SmackDown, będzie transmitowana na żywo w WWE Network 1 grudnia 2019, która odbędzie się w Infinite Energy Arena w Duluth w stanie Georgia.

</doc>
<doc id="5221229" url="https://pl.wikipedia.org/wiki?curid=5221229" title="Natalino (obwód witebski)">
Natalino (obwód witebski)



</doc>
<doc id="5221230" url="https://pl.wikipedia.org/wiki?curid=5221230" title="Dubaszyński Dwór">
Dubaszyński Dwór



</doc>
<doc id="5221231" url="https://pl.wikipedia.org/wiki?curid=5221231" title="Klotta Dwór">
Klotta Dwór



</doc>
<doc id="5221234" url="https://pl.wikipedia.org/wiki?curid=5221234" title="Sielsowiet Arechausk">
Sielsowiet Arechausk

Sielsowiet Arechausk (, ) – sielsowiet na Białorusi, w obwodzie witebskim, w rejonie orszańskim, z siedzibą w Arechausku.
Demografia.
Według spisu z 2009 sielsowiet Arechausk zamieszkiwało 3212 osób. Mieszkańcami Arechauska było 2755 z nich, w tym 2522 Białorusinów (91,54%), 188 Rosjan (6,82%), 33 Ukraińców (1,20%), 3 Litwinów (0,11%), 1 Polak (0,04%), 6 osób innych narodowości i 2 osoby, które nie podały żadnej narodowości
457 osób mieszkało na obszarach wiejskich, w tym 393 Białorusinów (86,00%), 59 Rosjan (12,91%), 4 Ukraińców (0,88%) i 1 Żyd (0,22%).
Geografia i transport.
Sielsowiet położony jest na Wysoczyźnie Orszańskiej, części Grzędy Białoruskiej, w północnowschodniej części rejonu orszańskiego i na północny wschód od stolicy rejonu Orszy. Na jego terenie leży Jezioro Arechauskie.
Przez sielsowiet przebiega droga republikańska R109, a jego granicą droga magistralna M8.
Historia.
10 października 2013 do sielsowietu przyłączono cztery wsie: Araszki, Lisouskija, Ramaldawa i Staryna.

</doc>
<doc id="5221235" url="https://pl.wikipedia.org/wiki?curid=5221235" title="Jerzy Talaga">
Jerzy Talaga

Jerzy Stanisław Talaga (ur. 25 maja 1929 w Śniatynie) – polski piłkarz i trener piłkarski, szkoleniowiec, pedagog i publicysta, doktor nauk o wychowaniu fizycznym, wieloletni wykładowca i profesor uczelni na Akademii Wychowania Fizycznego w Warszawie.
Życiorys.
Wykształcenie.
W 1949 zdał maturę w I Gimnazjum i Liceum im. St. Konarskiego w Rzeszowie. W 1954 został absolwentem Akademii Wychowania Fizycznego w Warszawie. W 1976 uzyskał stopień naukowy doktora nauk o wychowaniu fizycznym, broniąc dysertacji poświęconej usytuowania zawodu trenera w społeczeństwie, a w 1987 został docentem. 
Staż zawodniczy i trenerski.
Wychowanek i członek zarządu klubu sportowego „Resovia” Rzeszów. Zawodnik piłki nożnej w drużynie AZS-AWF Warszawa. Trener II klasy w piłce nożnej – po studiach w AWF; trener klasy I (1963) i klasy specjalnej (1970). Trener II reprezentacji Polski juniorów 1966–1968; trener w młodzieżowej szkole sportowej w Warszawie 1957–1960; trener drużyny juniorów WKS Gwardia Warszawa 1960–1962 (wicemistrz Polski); trener koordynator pierwszoligowej Stali Mielec (1973–1975); trener koordynator drugoligowych drużyn KS „Radomiak” i „Broń” Radom 1976–1977; trener edukator Polskiego Związku Piłki Nożnej (2013), trener UEFA Pro.
Praca szkoleniowa.
W latach 1952–1954 był kierownikiem organizacyjnym drużyny piłkarskiej AZS-AWF Warszawa. W 1954 po zakończeniu studiów na Akademii Wychowania Fizycznego w Warszawie podjął pracę naukową na tej uczelni. Uzyskując licencję trenera II klasy objął także trzecioligową drużynę AZS-AWF Warszawa, w której występował m.in. Andrzej Strejlau. 
W 1976 został kierownikiem Zakładu Teorii i Metodyki Sportowej Gier Zespołowych Akademii Wychowania Fizycznego w Warszawie. Funkcję pełnił do 1991. 
W latach 1960–1968 był członkiem sekcji młodzieżowej Polskiego Związku Piłki Nożnej. W latach 1971–1973 oraz 1974–1976 był kierownikiem wyszkolenia w PZPN. W latach 1972–1976 pełnił funkcję przewodniczącego Wydziału Szkolenia PZPN. 
Wraz z Kazimierzem Górskim opracował koncepcję przygotowań reprezentacji Polski w piłce nożnej do Letnich Igrzysk Olimpijskich 1972, gdzie polscy piłkarze zdobyli złoty medal olimpijski.
Podczas pracy zawodowej prowadził wykłady i zajęcia dla studentów specjalizacji piłki nożnej w AWF Warszawa, w Białej Podlaskiej (filia AWF Warszawa) oraz w Mielcu. W latach 1991–2010 był redaktorem naczelnym czasopisma fachowego PZPN „Trener”. Był prelegentem na wykładach w ramach kursów dla trenerów w: Szwajcarii, Moskwie, Czechosłowacji, Niemczech, Włoszech, Meksyku oraz w Chinach, a także wykładowcą Instytutu Wychowania Fizycznego i Sportu (IEPS) w Algierze oraz w Szkole Trenerów PZPN w Warszawie, gdzie zasiadał również w radzie programowej. 
Kształcił ośmiu przyszłych selekcjonerów reprezentacji Polski w piłce nożnej: Andrzeja Strejlaua, Antoniego Piechniczka, Henryka Apostela, Władysława Stachurskiego, Zbigniewa Bońka, Janusza Wójcika, Pawła Janasa i Jerzego Engela. Poza tym 43. trenerów PZPN pracujących następnie z różnorakimi reprezentacjami kraju (olimpijską, młodzieżową, juniorską); ponad 50. trenerów I ligi, ponad 50 – II ligi oraz 15 trenerów koordynatorów okręgowych. Jest twórcą sposobu kształcenia instruktorów i trenerów II klasy piłki nożnej w AWF Warszawa, uwzględniającego pierwsze autorskie opracowanie testu sprawności specjalnej dla kandydatów i studentów specjalizacji. Twórca sekcji piłki nożnej przy AZS-AWF uczestniczącej w rozgrywkach mistrzowskich WOZPN (jako eksperymentalnego warsztatu pracy dla przyszłych trenerów).
Autor 25. podręczników i 7. książek (wydanych również w językach obcych; rosyjskim, niemieckim, hiszpańskim, włoskim, greckim i gruzińskim) z zakresu: teorii i metodyki piłki nożnej. Opublikował ponad 150 artykułów w czasopismach krajowych i zagranicznych o tematyce sportowej. Jest malarzem amatorem. 

</doc>
<doc id="5221238" url="https://pl.wikipedia.org/wiki?curid=5221238" title="Albania na Zimowych Igrzyskach Olimpijskich 2022">
Albania na Zimowych Igrzyskach Olimpijskich 2022

Albania na Zimowych Igrzyskach Olimpijskich 2022 – występ kadry sportowców reprezentujących Albanię na igrzyskach w 2022 roku w Pekinie.
W kadrze znalazł się jeden zawodnik, startujący w dwóch konkurencjach narciarstwa alpejskiego, urodzony we Włoszech Denni Xhepa, dla którego będzie to pierwszy start olimpijski. 

</doc>
<doc id="5221240" url="https://pl.wikipedia.org/wiki?curid=5221240" title="Tactique">
Tactique

„Tactique” – nazwa noszona na przestrzeni dziejów przez okręty Marine nationale:

</doc>
<doc id="5221243" url="https://pl.wikipedia.org/wiki?curid=5221243" title="Tabidze">
Tabidze

Osoby o tym nazwisku:

</doc>
<doc id="5221244" url="https://pl.wikipedia.org/wiki?curid=5221244" title="Makian Luar">
Makian Luar



</doc>
<doc id="5221245" url="https://pl.wikipedia.org/wiki?curid=5221245" title="Makian Dalam">
Makian Dalam



</doc>
<doc id="5221246" url="https://pl.wikipedia.org/wiki?curid=5221246" title="Panizzi">
Panizzi

Osoby o tym nazwisku:

</doc>
<doc id="5221247" url="https://pl.wikipedia.org/wiki?curid=5221247" title="Makeang">
Makeang



</doc>
<doc id="5221248" url="https://pl.wikipedia.org/wiki?curid=5221248" title="Kangwa">
Kangwa

Osoby o tym nazwisku:

</doc>
<doc id="5221249" url="https://pl.wikipedia.org/wiki?curid=5221249" title="Kie Besi">
Kie Besi



</doc>
<doc id="5221250" url="https://pl.wikipedia.org/wiki?curid=5221250" title="Jurečka">
Jurečka

Osoby o tym nazwisku:

</doc>
<doc id="5221251" url="https://pl.wikipedia.org/wiki?curid=5221251" title="Georg Wolfgang Franz Panzer">
Georg Wolfgang Franz Panzer

Georg Wolfgang Franz Panzer (ur. 31 maja 1755 w Etzelwangu, zm. 28 czerwca 1829 w Hersbrucku) – niemiecki lekarz, botanik i entomolog.
Urodził się w 1755 roku w Etzelwangu. Jego ojcem był pastor i bibliograf Georg Wolfgang Panzer, matką zaś Rosine Helene, córka profesora medycyny Johanna Jakoba Jantkego. Jego młodszym bratem był Johann Friedrich Heinrich Panzer, kaznodzieja i artysta-miedziorytnik. Od 1760 do 1772 roku Georg uczęszczał do szkoły w Norymberdze. W 1774 roku rozpoczął studia medyczne w Erlangen i Altdorfie, zakończone uzyskaniem w 1777 roku doktoratem. Kontynuował edukację w Wiedniu, Strasburgu i Szwajcarii. W 1780 roku przyjęty został do Collegium Medicum w Norymberdze. W mieście tym założył również prywatny ogród botaniczny. Od 1798 roku pracował jako lekarz sądowy i miejski w Hersbrucku koło Norymbergi. W miejscowości tej zmarł w 1829 roku.
Na polu botaniki zasługi Panzera obejmują m.in. badania nad roślinami liściastymi i wątrobowcami, opracowanie podziału wiechlinowatych na rodzaje oraz niemieckojęzyczny przekład systematyki roślin Karola Linneusza.
Wniósł duży wkład we wczesną entomologię, zwłaszcza w badania entomofauny Niemiec. W latach 1793–1813 publikował wielotomowe "Faunae Insectorum Germanicae Initia, oder Deutschlands Insecten"; dzieło to później kontynuowane było przez Gottlieba Augusta Herricha-Schäffera. W 1795 roku wydał "Deutschlands Insectenfaune oder entomologisches Taschenbuch für das Jahr 1795", w 1802 roku "Symbolae Entomologicae", a w 1805 roku "Kritische Revision der Insektenfaune Deutschlands". 

</doc>
<doc id="5221252" url="https://pl.wikipedia.org/wiki?curid=5221252" title="Gual">
Gual

Osoby o tym nazwisku:

</doc>
<doc id="5221253" url="https://pl.wikipedia.org/wiki?curid=5221253" title="Kluczny">
Kluczny

Osoby o tym nazwisku:

</doc>
<doc id="5221254" url="https://pl.wikipedia.org/wiki?curid=5221254" title="Peláez">
Peláez

Osoby o tym nazwisku:

</doc>
<doc id="5221257" url="https://pl.wikipedia.org/wiki?curid=5221257" title="Kastrati">
Kastrati

Osoby o tym nazwisku:

</doc>
<doc id="5221258" url="https://pl.wikipedia.org/wiki?curid=5221258" title="Banri Sendo">
Banri Sendo



</doc>
<doc id="5221259" url="https://pl.wikipedia.org/wiki?curid=5221259" title="Shibuko Ebara">
Shibuko Ebara



</doc>
<doc id="5221260" url="https://pl.wikipedia.org/wiki?curid=5221260" title="Pachucki">
Pachucki

Osoby o tym nazwisku:

</doc>
<doc id="5221261" url="https://pl.wikipedia.org/wiki?curid=5221261" title="Mirdita">
Mirdita

Osoby o tym nazwisku:
Inne:

</doc>
<doc id="5221262" url="https://pl.wikipedia.org/wiki?curid=5221262" title="Mikusiński">
Mikusiński

Osoby o tym nazwisku:

</doc>
<doc id="5221263" url="https://pl.wikipedia.org/wiki?curid=5221263" title="Holman">
Holman

Osoby o tym nazwisku:
Inne:

</doc>
<doc id="5221264" url="https://pl.wikipedia.org/wiki?curid=5221264" title="Solecki">
Solecki

Osoby o tym nazwisku:

</doc>
<doc id="5221265" url="https://pl.wikipedia.org/wiki?curid=5221265" title="CONSUR Sevens 2020">
CONSUR Sevens 2020

CONSUR Sevens 2020 – dwunaste mistrzostwa strefy CONSUR w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez Sudamérica Rugby mające na celu wyłonienie najlepszej męskiej reprezentacji narodowej w tej dyscyplinie sportu w strefie CONSUR, które odbyły się w Valparaíso w dniach 12–13 grudnia 2020 roku.
Niespodzianką pierwszego dnia była przegrana Argentyny z Brazylią, w finale jednak udanie zrewanżowali się za grupową porażkę, a najlepszym zawodnikiem został uznany przedstawiciel triumfatorów, Mateo Carreras.
Informacje ogólne.
Zawody zostały rozegrane w dniach 12–13 grudnia 2020 roku na Estadio Elías Figueroa Brander w Valparaíso. Przystąpiły do nich cztery reprezentacje, które rywalizowały w pierwszej fazie systemem kołowym o rozstawienie przed fazą pucharową.
Dla trzech reprezentacji był to również jeden z etapów przygotowań do turnieju barażowego do LIO 2020 bądź też samych zawodów olimpijskich.

</doc>
<doc id="5221268" url="https://pl.wikipedia.org/wiki?curid=5221268" title="Basha">
Basha

Osoby o tym nazwisku:

</doc>
<doc id="5221269" url="https://pl.wikipedia.org/wiki?curid=5221269" title="Drozdowska">
Drozdowska

Osoby o tym nazwisku:
Zobacz też:

</doc>
<doc id="5221270" url="https://pl.wikipedia.org/wiki?curid=5221270" title="Wilamowski">
Wilamowski

Osoby o tym nazwisku:

</doc>
<doc id="5221271" url="https://pl.wikipedia.org/wiki?curid=5221271" title="Jerzy Ligęza">
Jerzy Ligęza

Jerzy Ligęza (ur. 1933 w Nowym Sączu, zm. 11 marca 2017 w Tarnowie) – polski piłkarz, trener, działacz piłkarski, nauczyciel, a wcześniej narciarz. 
Życiorys.
W młodości należał do najwszechstronniejszych narciarzy (zjazdowców, biegaczy i skoczków) regionu. W saneczkarskich dwójkach zajął szóste miejsce w rozgrywanych w Krynicy mistrzostwach Polski. Jeździł na nartach razem z bohaterami wojennymi Romanem Stramką i Julianem Zubkiem. Był wychowankiem Sandecji Nowy Sącz, gdzie jako junior zadebiutował w 1950.
Ukończył technikum kolejowe w Nowym Sączu, a w 1957 został absolwentem Akademii Wychowania Fizycznego w Warszawie. 
Podczas studiów jako obrońca grał w stołecznych klubach: II-ligowej Polonii i AZS-AWF. Szkolił się wtedy pod okiem Wacława Kuchara i Kazimierza Górskiego. Jako trener klasy mistrzowskiej piłki nożnej, prowadził drużyny Sandecji Nowy Sącz, Dunajca Nowy Sącz oraz Limanovii Limanowa. 
W latach 1978–1992 był koordynatorem Polskiego Związku Piłki Nożnej ds. młodzieży, w województwie nowosądeckim. Wraz ze Zbigniewem Małkiem, ówczesnym trenerem młodzieży Sandecji Nowy Sącz i wicedyrektorem Szkoły Sportów Letnich, pod patronatem Prezydenta Miasta Andrzeja Czerwińskiego, opracował program rozwoju piłki nożnej w Nowym Sączu. Razem prowadzili zajęcia z wyselekcjonowaną grupą najbardziej uzdolnionych dzieci, z której wywodzą się m.in. Dawid Janczyk, Maciej Korzym, Adrian Basta i Dawid Szufryn. Był selekcjonerem kadry okręgu nowosądeckiego.
W 1978 wraz z asystentem Zygmuntem Śledziem poprowadził juniorów Sandecji do mistrzostwa Małopolski, a następnie do finałów mistrzostw Polski, w których drużyna zajęła czwarte miejsce, odnosząc największy sukces klubu w tej kategorii wiekowej. Po Wiesławie Stawarzu objął funkcję pierwszego trenera drużyny seniorów Sandecji, która występowała wówczas w III lidze.
Był jednym z założycieli Rady Seniorów przy nowosądeckim OZPN, a od października 2009 stał na jej czele. Angażował się w dokumentowanie historii sądeckiego sportu. 
Zmarł po długiej chorobie 11 marca 2017. Pochowany na cmentarzu komunalnym w Nowym Sączu.

</doc>
<doc id="5221273" url="https://pl.wikipedia.org/wiki?curid=5221273" title="Bonnici">
Bonnici

Osoby o tym nazwisku:

</doc>
<doc id="5221274" url="https://pl.wikipedia.org/wiki?curid=5221274" title="Utagawa">
Utagawa

Osoby o tym nazwisku:

</doc>
<doc id="5221275" url="https://pl.wikipedia.org/wiki?curid=5221275" title="Hauffe">
Hauffe

Osoby o tym nazwisku:

</doc>
<doc id="5221276" url="https://pl.wikipedia.org/wiki?curid=5221276" title="Laura Nappi">
Laura Nappi

Laura Maria Nappi (ur. 11 grudnia 1949 w Genui) – włoska lekkoatletka, sprinterka, dwukrotna medalistka igrzysk śródziemnomorskich, olimpijka.
Kariera sportowa.
Odpadła w eliminacjach sztafety 4 × 100 metrów na mistrzostwach Europy w 1971 w Helsinkach.
Zdobyła złoty medal w sztafecie 4 × 100 metrów i zajęła 4. miejsce w biegu na 100 metrów na igrzyskach śródziemnomorskich w 1971 w Izmirze. Odpadła w eliminacjach biegu na 50 metrów na halowych mistrzostwach Europy w 1972 w Grenoble. Na igrzyskach olimpijskich w 1972 w Monachium odpadła w ćwierćfinale biegu na 100 metrów i eliminacjach sztafety 4 × 100 metrów.
Zajęła 7. miejsce w sztafecie 4 × 100 metrów oraz odpadła w eliminacjach biegu na 100 metrów i biegu na 200 metrów na mistrzostwach Europy w 1974 w Rzymie. Zdobyła brązowy medal w sztafecie 4 × 100 metrów na igrzyskach śródziemnomorskich w 1975 w Algierze.
Była mistrzynią Włoch w biegu na 200 metrów w latach 1972–1974, w sztafecie 4 × 100 metrów w 1970 i 1973, w sztafecie 4 × 200 metrów w 1970, 1973 i 1974, w sztafecie 4 × 400 metrów w 1971 i w skoku w dal w 1976.
31 lipca 1974 w Rzymie wyrównała rekord Włoch w biegu na 200 metrów z czasem 23,6 s, a także sześć razy poprawiała rekord swego kraju w sztafecie 4 × 100 metrów, doprowadzając go do wyniku 44,56 s (8 września 1974 w Rzymie).
Jej rekord życiowy w biegu na 100 metrów wynosił 11,5 s (1972).

</doc>
<doc id="5221280" url="https://pl.wikipedia.org/wiki?curid=5221280" title="Yatagan">
Yatagan

„Yatagan” – nazwa noszona na przestrzeni dziejów przez okręty Marine nationale:

</doc>
<doc id="5221282" url="https://pl.wikipedia.org/wiki?curid=5221282" title="Dreyer">
Dreyer

Osoby o tym nazwisku:

</doc>
<doc id="5221283" url="https://pl.wikipedia.org/wiki?curid=5221283" title="Lovász">
Lovász

Osoby o tym nazwisku:

</doc>
<doc id="5221285" url="https://pl.wikipedia.org/wiki?curid=5221285" title="Mobärg">
Mobärg

Osoby o tym nazwisku:

</doc>
<doc id="5221287" url="https://pl.wikipedia.org/wiki?curid=5221287" title="Erdei">
Erdei

Osoby o tym nazwisku:

</doc>
<doc id="5221288" url="https://pl.wikipedia.org/wiki?curid=5221288" title="Szamocki">
Szamocki

Osoby o tym nazwisku:

</doc>
<doc id="5221289" url="https://pl.wikipedia.org/wiki?curid=5221289" title="Blecharczyk">
Blecharczyk

Osoby o tym nazwisku:

</doc>
<doc id="5221291" url="https://pl.wikipedia.org/wiki?curid=5221291" title="Ancher">
Ancher

Osoby o tym nazwisku:
Inne:

</doc>
<doc id="5221292" url="https://pl.wikipedia.org/wiki?curid=5221292" title="Nowy Dwór (rejon miorski)">
Nowy Dwór (rejon miorski)

Nowy Dwór (; ) – chutor na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku własność Rutkowskich.
W latach 1921–1945 majątek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 26 osób, 22 były wyznania rzymskokatolickiego a 4 prawosławnego. Jednocześnie 10 mieszkańców zadeklarowali polską a 16 białoruską przynależność narodową. Były tu 3 budynki mieszkalne. W 1931 w 4 domach zamieszkiwały 22 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221293" url="https://pl.wikipedia.org/wiki?curid=5221293" title="Simonian">
Simonian

Osoby o tym nazwisku:

</doc>
<doc id="5221296" url="https://pl.wikipedia.org/wiki?curid=5221296" title="Vettorazzo">
Vettorazzo

Osoby o tym nazwisku:

</doc>
<doc id="5221297" url="https://pl.wikipedia.org/wiki?curid=5221297" title="Panerai">
Panerai

Osoby o tym nazwisku:

</doc>
<doc id="5221301" url="https://pl.wikipedia.org/wiki?curid=5221301" title="Łubieńska">
Łubieńska

Osoby o tym nazwisku:

</doc>
<doc id="5221302" url="https://pl.wikipedia.org/wiki?curid=5221302" title="Thysanotus">
Thysanotus

Thysanotus – rodzaj roślin z rodziny szparagowatych. Obejmuje 54 gatunki występujące w Australii, przy czym zasięg dwóch gatunków wykracza poza ten kontynent, sięgając południowo-wschodnich Chin i Tajlandii. 
Nazwa naukowa rodzaju pochodzi od greckiego słowa θύσανος ("thysanos" – frędzel) i odnosi się do frędzelkowatych brzegów listków okwiatu.
Zasięg geograficzny.
Wszystkie gatunki z rodzaju "Thysanotus" występują w Australii. Jeden gatunek, "T. chinensis", rozszerza zasięg do południowo-wschodnich Chin, Tajwanu, Tajlandii, Wietnamu, Małych Wysp Sundajskich, Wysp Korzennych, Celebes, Filipin i Nowej Gwinei. W Nowej Gwinei występuje również gatunek "T. banksii".
W Australii centrum różnorodności rodzaju jest w Australii Zachodniej, gdzie występuje endemicznie 40 gatunków. Ponadto zasięg "T. exfimbriatus" i "T. exiliflorus" sięga od Australii Zachodniej do środkowej Australii, "T. nudicaulis" i "T. tenellus" do południowo-wschodniej Australii Południowej, "T. baueri" do Nowej Południowej Walii i Wiktorii, a "T. patersonii" przez południową Australię do południowego Queensland i na Tasmanię. 
Jedynie 6 gatunków "Thysanotus" nie występuje w Australii Zachodniej. "T. racemoides", "T. fractiflexus" i "T. wangariensis" występują endemicznie w Australii Południowej, "T. virgatus" w środkowo-wschodniej Nowej Południowej Walii, a obszar występowania "T. juncifolius" i "T. tuberosus" obejmuje wschodnią i południowo-wschodnią Australię. 

</doc>
<doc id="5221303" url="https://pl.wikipedia.org/wiki?curid=5221303" title="Golubović">
Golubović

Osoby o tym nazwisku:

</doc>
<doc id="5221304" url="https://pl.wikipedia.org/wiki?curid=5221304" title="Hůlka">
Hůlka

Osoby o tym nazwisku:

</doc>
<doc id="5221307" url="https://pl.wikipedia.org/wiki?curid=5221307" title="Okołowszczyzna">
Okołowszczyzna

Okołowszczyzna – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Dawniej używana nazwa – Okołowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221308" url="https://pl.wikipedia.org/wiki?curid=5221308" title="Vesti">
Vesti

Osoby o tym nazwisku:

</doc>
<doc id="5221309" url="https://pl.wikipedia.org/wiki?curid=5221309" title="Madyda">
Madyda

Osoby o tym nazwisku:

</doc>
<doc id="5221311" url="https://pl.wikipedia.org/wiki?curid=5221311" title="Jachontow">
Jachontow

Osoby o tym nazwisku:

</doc>
<doc id="5221312" url="https://pl.wikipedia.org/wiki?curid=5221312" title="Korszunow">
Korszunow

Osoby o tym nazwisku:

</doc>
<doc id="5221316" url="https://pl.wikipedia.org/wiki?curid=5221316" title="Miladinović">
Miladinović

Osoby o tym nazwisku:

</doc>
<doc id="5221320" url="https://pl.wikipedia.org/wiki?curid=5221320" title="Botet">
Botet

Osoby o tym nazwisku:

</doc>
<doc id="5221324" url="https://pl.wikipedia.org/wiki?curid=5221324" title="Chakraborty">
Chakraborty

Osoby o tym nazwisku:

</doc>
<doc id="5221327" url="https://pl.wikipedia.org/wiki?curid=5221327" title="Orce (obwód witebski)">
Orce (obwód witebski)

Orce (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 157 osoby, wszystkie było wyznania rzymskokatolickiego. Jednocześnie 147 mieszkańców zadeklarowało polską a 10 białoruską przynależność narodową. Było tu 28 budynków mieszkalnych. W 1931 w 34 domach zamieszkiwało 168 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221329" url="https://pl.wikipedia.org/wiki?curid=5221329" title="Doogan">
Doogan

Osoby o tym nazwisku:

</doc>
<doc id="5221331" url="https://pl.wikipedia.org/wiki?curid=5221331" title="Muradov">
Muradov

Osoby o tym nazwisku:

</doc>
<doc id="5221332" url="https://pl.wikipedia.org/wiki?curid=5221332" title="Esrange">
Esrange

Esrange, Esrange Space Center – kosmodrom zlokalizowany około 40 kilometrów na wschód od miejscowości Kiruna w północnej Szwecji. Na terenie kosmodromu realizowane są m.in. badania naukowe wykorzystujące stratostaty oraz rakiety suborbitalne, badania zorzy polarnej oraz komunikacja ze sztucznymi satelitami. Esrange znajduje się 200 km na północ od koła podbiegunowego i jest otoczony terenami o bardzo niskiej gęstości zaludnienia, co ułatwia prowadzenie lotów balonowych oraz rakietowych przy zmniejszonym ryzyku ofiar na ziemi.
Esrange został zbudowany w roku 1964 przez Europejską Organizację Badań Kosmicznych, która następnie przekształciła się w Europejską Agencję Kosmiczną po połączeniu z Europejską Organizacja Rozwoju Rakiet Nośnych. Pierwszy start rakiety z Esrange miał miejsce 19 listopada 1966 roku. W roku 1972 właścicielem Esrange zostało nowo powołana Szwedzka Korporacja Kosmiczna ().
Bezpieczeństwo lotów rakietowych oraz stratostatów jest zapewniane poprzez przeprowadzanie misji zgodnie z regulaminem bezpieczeństwa. Publikowane są komunikaty ostrzegające o planowanych startach. Na czas startów zabrania się wstępu na teren strefy bezpieczeństwa.
Historia.
Esrange został zbudowany w roku 1964 przez Europejską Organizację Badań Kosmicznych w celu wynoszenia rakiet suborbitalnych. O lokalizacji ośrodka nieopodal Kiruny zadecydowały względy naukowe oraz logistyczne. Z uwagi na to, że w ośrodku planowano prowadzić badania zorzy polarnej, konieczna była jego lokalizacja na jak najwyższej szerokości geograficznej. Kiruna jest dobrze skomunikowana ze światem koleją oraz infrastrukturą drogową, posiada również lotnisko. Kolejnym atutem lokalizacji było znajdujące się już nieopodal Kiruny obserwatorium geofizyczne. W roku 1972 właścicielem kosmodromu została Szwedzka Korporacja Kosmiczna ("Swedish Space Corporation" – SSC). W roku 1974 miał miejsce pierwszy lot stratostatu wypuszczonego z Esrange, a cztery lata później na terenie kosmodromu rozpoczęła pracę stacja naziemna. W roku 2000 SSC przejęło firmę Universal Space Network i założyło globalną sieć stacji naziemnych zarządzanych z Esrange. W roku 2020 rozpoczęła się działalność stanowiska do testowania napędów rakiet nośnych. Ogłoszono również plany rozbudowy Esrange o stanowisko startowe dla małych rakiet nośnych. 24 sierpnia 2021 roku w czasie testu silnika rakietowego wybuchł pożar, który doprowadził do zniszczeń części infrastruktury służącej do przygotowywania lotów rakiet suborbitalnych. Żaden pracownik nie ucierpiał.
Starty rakiet.
W latach 1966–1972 ESRO wystrzeliło z Esrange ponad 150 rakiet suborbitalnych. Większość z nich stanowiły rakiety Centaure, Nike Apache oraz Skua, osiągające pułapy od 100 do 220 kilometrów. Loty były wykorzystane do badań w wielu dziedzinach, najwięcej z nich miało na celu badania atmosfery oraz jonosfery. Po roku 1972 z Esrange wystrzeliwano coraz większe rakiety, zdolne do lotu z większymi ładunkami badawczymi oraz na większe pułapy. Rozpoczęto loty mające na celu badania w mikrograwitacji, która panuje na pokładzie rakiety w czasie lotu ponad gęstymi partiami atmosfery. W roku 2019 Szwedzka Korporacja Kosmiczna wspólnie z DLR włączyła do oferty usługę „Suborbital Express”, która ma zapewnić klientom szybki dostęp do lotów suborbitalnych. Łącznie, od roku 1974 z terenu Esrange wystrzelono 575 rakiet suborbitalnych (stan na 05.02.2022).
Loty stratostatów.
Od roku 1974 z terenu Esrange wypuszczono w celach naukowych 665 stratostatów (stan na 05.02.2022) m.in. w ramach programu edukacyjnego BEXUS. W roku 2004, we współpracy z NASA, dokonano modernizacji i rozbudowy infrastruktury wspierającej starty stratostatów. Stanowisko startowe ma powierzchnię 250 000 m² oraz 6 pasów startowych o długości około 200 metrów, zorientowanych zgodnie z najczęściej występującymi na tym obszarze kierunkami wiatru. Esrange posiada pojazd służący do wypuszczania stratostatów, zdolny do obsługi balonów o objętości do 1 miliona metrów sześciennych. Integracja balonów, ich ładunków badawczych oraz inne niezbędne przygotowania są prowadzone w dedykowanych budynkach.
Stacje naziemne.
Położenie Esrange na wysokiej szerokości geograficznej jest dogodne z punktu widzenia łączności z satelitami na orbitach biegunowych. Stacja naziemna Esrange jest częścią globalnej sieci, w której skład wchodzą: stacja w Kanadzie, na Alasce, na Hawajach, w Chile oraz w Australii. Sieć jest zarządzana z Esrange. Stacja naziemna Esrange rozpoczęła pracę w roku 1978 i była wykorzystywana do kontroli nad wieloma satelitami, m.in.: telekomunikacyjnymi Tele-X, Sirius-1, Sirius-2, Sirius-3, Sirius-4 oraz szwedzkimi satelitami Viking, Freja, Astrid-1 czy Odin. Ponadto, Esrange odbierało dane z ponad 50 satelitów, m.in.: SPOT 1-5, Landsat 2-7, ERS-1-2 oraz Envisat. Esrange posiada stacje działające w pasmach UHF, S oraz X. Esrange oferuje usługi dla satelitów na orbitach biegunowych we współpracy z kanadyjską stacją Inuvik
Testy oraz starty rakiet orbitalnych.
Chociaż pomysły, by z terenu Esrange wystrzeliwać rakiety nośne pojawiły się już w czasie założenia kosmodromu w roku 1966, to dopiero w ostatnich latach rozpoczęto ich realizację. 14 października 2020 roku Matilda Ernkrans, minister ds. kosmicznych Szwecji ogłosiła decyzję szwedzkiego rządu, by uzyskać zdolność do wynoszenia małych satelitów na orbitę, z kosmodromu Esrange. Rząd szwedzki zobowiązał się dofinansować na ten cel kosmodrom kwotą ponad 8,6 mln Euro, co ma zaowocować pierwszymi startami na orbitę już w roku 2022. W roku 2020 rozpoczęła się działalność stanowiska do testowania napędów rakiet nośnych, w ramach którego powstały m.in. hamownie rakietowe.
Testy bezzałogowych statków powietrznych.
Strefa powietrzna nad Esrange pozwala również na testowanie Bezzałogowych Statków Powietrznych w strefie powietrznej bez ograniczenia wysokości lotu.
Infrastruktura badawcza.
Na terenie Esrange wykonuje się badania atmosfery oraz przestrzeni kosmicznej również za pomocą naziemnych instrumentów badawczych. Są to:
Dane naukowe są zapisywane na lokalnych serwerach i mogą być udostępnione.

</doc>
<doc id="5221333" url="https://pl.wikipedia.org/wiki?curid=5221333" title="Pawłowska">
Pawłowska

Osoby o tym nazwisku:
Zobacz też:

</doc>
<doc id="5221334" url="https://pl.wikipedia.org/wiki?curid=5221334" title="Vohitrandriana">
Vohitrandriana

Vohitrandriana – miasto i gmina na Madagaskarze. Należy do dystryktu Nosy Varika, który jest częścią regionu Vatovavy-Fitovinany. W spisie ludności z 2001 roku, ludność gminy oszacowano na 31 tys. 
Vohitrandriana jest obsługiwana przez lokalne lotnisko. W mieście dostępne są szkoły podstawowe i gimnazja. Około 95% mieszkańców gminy to rolnicy. Najważniejszą uprawą jest ryż, a inne ważne produkty to kawa i maniok. Usługi zapewniają zatrudnienie dla zaledwie 5% populacji gminy.

</doc>
<doc id="5221336" url="https://pl.wikipedia.org/wiki?curid=5221336" title="Kizim">
Kizim

Osoby o tym nazwisku:

</doc>
<doc id="5221337" url="https://pl.wikipedia.org/wiki?curid=5221337" title="Valgus hemipterus">
Valgus hemipterus



</doc>
<doc id="5221339" url="https://pl.wikipedia.org/wiki?curid=5221339" title="Nadroga FC">
Nadroga FC

Nadroga FC – fidżyjski klub piłkarski, mający siedzibę w mieście Sigatoka. Występuje w National Football League, drugim poziomie rozgrywkowym na Fidżi.
Klub ten trzy razy zdobywał mistrzostwo Fidżi.
Stadion.
Nadroga FC rozgrywa swoje mecze na Lawaqa Park.

</doc>
<doc id="5221340" url="https://pl.wikipedia.org/wiki?curid=5221340" title="Grupa mokotowska">
Grupa mokotowska

Grupa mokotowska, gang mokotowski – polska zorganizowana grupa przestępcza, wywodząca się z gangu pruszkowskiego. Grupa była aktywna w latach 1994–2014, po 2000 roku usamodzielniła się. Działała ona na terenie Warszawy i okolic. Gangsterzy zajmowali się handlem narkotykami, wymuszaniem haraczy, porwaniami dla okupu i morderstwami. Nazwa gangu pochodzi od warszawskiej dzielnicy Mokotów.
Początki działalności.
Grupa mokotowska powstała w 1994 roku. Początkowo było luźno związana i podlegała gangowi pruszkowskiemu, jednak po kilku latach przekształciła się w zorganizowaną grupę przestępczą. Od początku liderem grupy mokotowskiej był Andrzej H. ps. „Korek”. Zaczynał on od prania pieniędzy dla gangu pruszkowskiego i drobnych kradzieży. Relacje pomiędzy gangiem mokotowskim a pruszkowskim popsuły się w 1999 roku, gdy Andrzej Kolikowski ps. „Pershing” zaczął planować przejęcie rynku automatów do gier, w którym spore udziały miała grupa mokotowska.
Grupa była bardzo hermetyczna. Aby zostać jej członkiem, kandydat musiał mieć poparcie innego członka gangu, a następnie popełnić wspólnie określone przestępstwa. Po teście nowa osoba wchodziła w skład jednej z podgrup, zajmującej się konkretną działalnością. Po rozbiciu gangu pruszkowskiego w 2000 roku grupa mokotowska usamodzielniła się. Do grupy dołączyło kilku członków gangu pruszkowskiego, którzy pozostali na wolności. Grupa mokotowska na różnych szczeblach współpracowała ze skorumpowanymi policjantami. Według niepotwierdzonych informacji „Korek” mógł współpracować z Urzędem Ochrony Państwa.
Wojny gangów.
23 października 2002 roku w okolicach Konstancina zamordowano „Maksa” i „Postka”, członków gangu piaseczyńskiego. Ich śmierć miała być rzekomo zemstą za zamordowanie Heliosa B. Obaj zostali siłą wrzuceni do samochodów w okolicach Karczmy Słupskiej (ob. restauracja Sowa i Przyjaciele) i wywiezieni w okolice Konstancina. Tam w odludnym miejscu byli torturowani i zamordowani. Ciała zakopano we wspólnej mogile. Ciała zabitych odnaleziono w lipcu 2014 roku. W porwaniu gangsterów z grupy piaseczyńskiej brał udział Rafał B. ps. „Bukaciak”, szef gangu z Konstancina. Podczas śledztwa policja oskarżyła Wojciecha S. ps. „Wojtas” vel „Kierownik”, Roberta M. ps. „Termit” i Rafała B. ps. „Bukaciak” o morderstwo.
31 maja 2002 roku w warszawskim centrum handlowym „Klif” doszło do strzelaniny. Celem mordercy był Tomasz S. ps. „Komandos”, związany z odłamem grupy żoliborskiej. Zdołał on uciec, jednak dwa miesiące później został postrzelony podczas sprzątania samochodu. W strzelaninie w „Klifie” zginęło dwóch członków grupy mokotowskiej: Krzysztof B. i Artur M. ps. „Budyń”. Ranny został Artur N. ps. „Gruby” vel „Jogi”. W odwecie gang mokotowski miał zamordować Szymona K., jednego z szefów grupy żoliborskiej i zleceniodawców zabójstwa „Komandosa”. W wyniku zatrzymania przez policję Szymon K. uniknął zamachu na swoje życie.
Tomasz S. ps. „Komandos” opracował metodę pozbywania się zwłok, stosowaną przez gang mokotowski. Ofiarę zawijano w siatkę ogrodzeniową, przytwierdzano do niej drutem dwie płyty chodnikowe i topiono w Wiśle, na odcinku między Nowym Dworem Mazowieckim a twierdzą Modlin.
Działalność grupy mokotowskiej.
Handel narkotykami.
Handel narkotykami był jednym z najbardziej dochodowych biznesów grupy mokotowskiej. W tym przedsięwzięciu gang współpracował z Markiem M. ps. „Żyd”, uczestniczącym w tzw. „aferze Art-B”. Marek M. skontaktował grupę mokotowską z kolumbijskimi kartelami. Obok sprowadzania narkotyków z Ameryki Południowej, grupa mokotowska produkowała amfetaminę we własnych laboratoriach. Wyprodukowana amfetamina zawierała w sobie domieszkę kreatyny. Andrzej H. ps. „Korek” stworzył szlak przerzutowy kokainy z Ameryki Południowej do Polski. Ponadto grupa mokotowska współpracowała z gangiem ożarowskim, mającym duże udziały w handlu narkotykami w Polsce.
Grupa Krzysztofa M. ps. „Bajbus”.
Ściganiem długów oraz napadami na tiry i hurtownie zajmował się odłam grupy mokotowskiej prowadzony przez Krzysztofa M. ps. „Bajbus”. Z grupą „Bajbusa” współpracowała policja. Według relacji „Bajbusa”, do jego grupy przynależało nawet 50 osób oraz sześciu policjantów. Grupa ta rywalizowała z odłamem kierowanym przez Zbigniewa C. ps. „Dax”. „Bajbus” został zatrzymany w 2007 roku. Po zatrzymaniu zaczął współpracować z prokuratorem.
10 stycznia 2008 roku w Kobyłce została zastrzelona Anna M., żona „Bajbusa”. Według zeznań członka grupy mokotowskiej Mariusza S. ps. „Marcel”, gang planował zamordowanie kogoś z rodziny „Bajbusa”. Nie ustalono, kto zastrzelił Annę M. Śledztwo umorzono w 2009 roku. Zabójstwo było zemstą członków grupy mokotowskiej, wymierzoną przeciwko „Bajbusowi”, którego zeznania przyczyniły się do zatrzymania ważniejszych członków grupy mokotowskiej. Zastrzelenie Anny M. wywołało sensację, gdyż po raz pierwszy w historii polskiej przestępczości zorganizowanej zabito członka rodziny gangsterów.
Gang obcinaczy palców.
Jednym z odłamów grupy mokotowskiej był gang obcinaczy palców, zwany również gangiem Ojca. Odłamem tym kierowali Wojciech S. ps. „Wojtas” vel „Kierownik” i Grzegorz K. ps. „Ojciec” vel „Sołtys”. „Ojciec” był podejrzewany o udział w napadzie na jednostkę wojskową na Bemowie w 1995 roku, skąd skradziono broń.
W latach 2002–2005 gang obcinaczy palców porwał co najmniej 21 osób i wyłudził okupy w wysokości 7 mln zł. Spośród 21 porwanych troje nigdy nie odnaleziono, za dwoje z ofiar gangsterzy domagali się okupów. Prawdopodobnie porwań mogło być dwa lub trzy razy więcej. Podczas porywań gangsterzy stosowali zazwyczaj metodę „na policjanta”. Przebrani za policjantów zatrzymywali ofiarę, a następnie wywozili ją do swojej kryjówki. Według relacji ofiar, byli oni wywożeni z workiem na głowie w całkowitym milczeniu. Na miejscu byli przykuwani. Gangsterzy brutalnie znęcali się nad zakładnikami. Według relacji ofiar, porywacze obok obcinania palców owijali im głowy workiem i drutem kolczastym, smarowali powieki kwasem solnym, wypalali na ciele wulgarne napisy. Porywacze kontaktowali się rodziną raz na kilka tygodni z telefonów komórkowych. Wysokość okupów zazwyczaj nie podlegała negocjacjom.
26 grudnia 2002 roku gangsterzy zastrzelili dilerkę narkotykową Annę S. ps. „Andzia” i jej partnera. W domu, w którym zginęli, przebywała siedmioletnia Karina Surmacz. Niedostrzeżonej przez zabójców, Surmacz udało się zatelefonować do znajomego rodziców, Rafała Mikołajczyka ps. „Święty”. Mężczyzna przyjechał po dziecko. Krótko po wyjściu z domu oboje zaginęli w niewyjaśnionych okolicznościach. Prawdopodobnie również zostali zabici, a ich ciała zakopano w lesie.
W Piasecznie został porwany 26-letniego Mariusza, syna biznesmena. Gangsterzy obcięli chłopakowi palec, ponieważ rodzina zdecydowała się na pomoc policji i detektywa Krzysztofa Rutkowskiego w negocjacjach. 26-letni Mariusz został zamordowany, jego ciało odnaleziono w pobliżu Góry Kalwarii.
20 kwietnia 2004 roku gangsterzy porwali Hindusa (według innego źródła Tybetańczyka) Harisha Hitange, pracującego od kilku lat w firmie tekstylnej w Raszynie. Został on porwany przez pomyłkę. Celem porywaczy był brat szefa firmy tekstylnej, w której pracował Hitange. Bandyci domagali się 2 mln euro okupu. Żona Hitange za pośrednictwem polskiej telewizji prosiła porywaczy, aby dali jej trzy tygodnie na zebranie kwoty. Po wystąpieniu żony Hitange w telewizji, rodzina porwanego otrzymała jeden palec mężczyzny, następnie policyjny negocjator odebrał dwa kolejne. Społeczność Hindusów w Polsce zebrała 800 tys. dolarów okupu. Porywaczy nie zadowoliła zgromadzona kwota i odmówili przyjęcia okupu, po czym zerwali kontakt z rodziną Hitange. Los porwanego pozostaje nieznany. Prawdopodobnie nie żyje. Według jednej z hipotez porwany wykrwawił się, gdyż chorował na hemofilię, według innej został zamordowany, a jego zwłoki spalono w piecu.
30 maja 2005 roku gangsterzy porwali Ewelinę Bałdygę, córkę Józefa Bałdygi, właściciela firmy z branży mięsnej JBB. Została ona wciągnięta do białego Forda Transita na ul. Domaniewskiej w Warszawie. Porywacze domagali się 500 tys. euro, a następnie milion euro za uwolnienie dziewczyny. Nie została odnaleziona do dzisiaj. Podczas poszukiwań postawiono hipotezę, że mogła być przetrzymywana w tej samej studni, co porwany w 2001 roku i zamordowany dwa lata później Krzysztof Olewnik. Mężczyźni skazani za morderstwo Olewnika nie należeli jednak do gangu obcinaczy palców. Według innej hipotezy Bałdyga została zamordowana, a jej zwłoki skremowano w specjalnie zakupionym do tego celu piecu.
Zatrzymania.
14 lipca 2004 roku Andrzej H. ps. „Korek” został zatrzymany. Wpadł on podczas transportu 396 kg kokainy (według innego źródła 325 kg) o wartości 80 mln zł do portu w Gdyni. Za handel narkotykami został skazany na 10 lat pozbawienia wolności. Przez pewien czas kierował grupą z więzienia. W 2017 roku miał wyjść z więzienia, jednak usłyszał kolejny wyrok. Na wolność wyszedł w 2019 roku.
Po zatrzymaniu „Korka” władzę nad grupą mokotowską próbował przejąć Zbigniew C. ps. „Dax”. Ostatnim liderem grupy mokotowskiej był Wojciech S. ps. „Wojtas”.
Zbigniew C. ps. „Dax” został zatrzymany w lutym 2007 roku. W 2009 roku skazano go na 15 lat pozbawienia wolności za kierowanie zorganizowaną grupą przestępczą o charakterze zbrojnym i podżeganie do zabójstwa. W 2010 roku warszawski Sąd Okręgowy skazał go dodatkowo za handel bronią i amunicją na trzy lata pozbawienia wolności. W połowie 2019 roku został on zwolniony z więzienia ze względu na zły stan zdrowia. Zbigniew C. ps. „Dax” zmarł 12 grudnia 2019 roku. Przyczyną śmierci był chłoniak.
Pod koniec 2005 roku Centralne Biuro Śledcze Policji (CBŚ) zatrzymało 17 członków grupy mokotowskiej. W 2007 roku CBŚ zatrzymało kolejnych kilkunastu członków grupy. Wśród zatrzymanych znalazł się Krzysztof M. ps. „Bajbus”. Zdaniem policji, na przełomie 2007 i 2008 roku Wojciech S. ps. „Wojtas” miał przewodzić grupie, która miała przeprowadzić zamachy na prokuratorów i policjantów rozpracowujących grupę mokotowską.
W lipcu 2008 roku CBŚ zatrzymało Wojciecha S. ps. „Wojtas” vel „Kierownik”. 27 maja 2014 roku policja zatrzymała czternaście osób z grupy mokotowskiej, podejrzanych o przemyt, napady z bronią i handel narkotykami. Po przesłuchaniach prokuratorzy skierowali do sądu wniosek o aresztowanie jedenastu z nich. Wśród zatrzymanych byli m.in.: Sebastian L. ps. „Lepa”, Artur N. ps. „Arczi” (obaj podejrzewani o kierowanie wówczas grupą) i Artur N. ps. „Gruby” vel „Yogi”. Akcja ta przyczyniła się do praktycznego rozbicia grupy mokotowskiej.
W lutym 2017 roku Wojciech S. ps. „Wojtas”, Artur N. ps. „Arczi” i Marcin S. ps. „Mołek” zostali skazani na kary od sześciu od ośmiu lat więzienia za porwania przeprowadzone w latach 2004–2005. W maju 2017 roku zapadły wyroki w sprawie uprowadzenia i morderstwa „Maksa” i „Postka”, członków grupy piaseczyńskiej. Wojciech S. ps. „Wojtas” vel „Kierownik” został skazany na karę dożywotniego pozbawienia wolności za udział w morderstwie oraz podżeganie do zastrzelenia lidera gangu żoliborskiego. Robert M. ps. „Termit” również został skazany na dożywocie. Za uprowadzenie członków grupy piaseczyńskiej Tomasz R. ps. „Garbaty” został skazany na dziewięć lat i sześć miesięcy pozbawienia wolności, a Sławomir B. ps. „Biały” na jedenaście lat pozbawienia wolności.
W marcu 2022 roku Sąd Apelacyjny w Warszawie prawomocnie skazał 48-letniego „Wojtasa” na dożywocie za brutalne zabójstwo dwóch członków grupy piaseczyńskiej. Będzie mógł ubiegać się o przedterminowe zwolnienie z więzienia po 40 latach. W maju 2022 roku Wojciech S. ps. „Wojtas”, usłyszał kolejny wyrok dotyczący mafijnych porachunków – Został skazany na 15 lat za podżeganie do zlikwidowania dwóch członków gangu mokotowskiego i usiłowanie zabójstwa jednego z nich.
Część procesów grupy mokotowskiej wciąż się toczy.
Kontrowersje.
Grupa mokotowska była określana mianem "komanda śmierci". Według niektórych źródeł komando miało stanowić jedną z podgrup grupy mokotowskiej, specjalizującej się w egzekucjach. Dziennikarz Janusz Szostak w książce "Komando śmierci" stwierdził, członkowie komanda mieli strzelać najpierw w serce, potem w głowę. W tej samej książce Wojciech S. ps. „Wojtas” zaprzeczył, by komando kiedykolwiek istniało. Dodał również, gang obcinaczy palców nigdy nie istniał, a kierowaną przez niego podgrupę stanowili koledzy z podwórka.

</doc>
<doc id="5221341" url="https://pl.wikipedia.org/wiki?curid=5221341" title="Gang mokotowski">
Gang mokotowski



</doc>
<doc id="5221342" url="https://pl.wikipedia.org/wiki?curid=5221342" title="Kościół Najświętszej Maryi Panny Królowej Pokoju w Olzie">
Kościół Najświętszej Maryi Panny Królowej Pokoju w Olzie

Kościół Najświętszej Maryi Panny Królowej Pokoju w Olzie – rzymskokatolicki kościół parafialny zlokalizowany we wsi Olza (powiat wodzisławski, województwo śląskie). Funkcjonuje przy nim Parafia Najświętszej Maryi Panny Królowej Pokoju.
Historia.
Początkowo funkcję liturgiczną pełniła drewniana kapliczka św. Jana Nepomucena zbudowana w okresie wojny siedmioletniej. W 1801 obudowano ja kamieniem, a potem zmieniono wezwanie na Świętej Rodziny. Istnieje ona do dziś i jest wpisana do rejestru zabytków. Na zewnętrznej jej ścianie umieszczono tabliczki wskazujące poziom wody w czasie powodzi z 1880 (żeliwna) i 1997 (metalowa, emaliowana).
Komisja do spraw budowy kościoła powstała we wsi w 1924. Obiekt wzniesiono w latach 1932-1935 według projektu Jana Affy z Raciborza. Kierownikiem budowy był Alojzy Seman. Zamówiono figury św. Katarzyny (ufundowana przez kolejarzy) i św. Barbary (fundacja górników). Główny obraz Matki Bożej Królowej Pokoju wykonał Otton Kowalewski (fundatorami była rodzina Basitowów). Stacje drogi krzyżowej opłacili bracia Chlebiszowie, a witraże strażacy i Związek Powstańców Śląskich. Na trzy dzwony złożyli się mieszkańcy wsi. Poświęcenie obiektu nastąpiło 14 sierpnia 1935.
Świątynię zniszczono w trakcie działań II wojny światowej. W odbudowie pomogła koksownia Knurów (materiały, środki finansowe i fachowcy), jak również wierni z Piekar Śląskich i Świętochłowic. Wystrój podczas tej odbudowy uległ zmianie. Zwieńczenie wieży także różniło się od przedwojennego. Obiekt po odbudowie poświęcono w 1946. Parafię erygowano we wsi 20 lipca 1957. Po tym czasie kościół był odmalowywany, zainstalowano nowe dzwony, organy i nagłośnienie. Wybudowano też salę do katechezy. Po 2000 przeprowadzono generalny remont dachu. 
Architektura i wystrój.
Świątynia jest murowana i jednonawowa. Od frontu przylega doń czworoboczna wieża. W ołtarzu głównym stoi figura Matki Boskiej z Dzieciątkiem, adorowana przez anioły, a także rzeźby św. Jadwigi i św. Katarzyny. Ołtarze boczne mają wezwania Serca Pana Jezusa i Matki Boskiej Częstochowskiej.
Otoczenie.
Przy kościele stoi pomnik w kształcie serca "Pamięci zaginionych w czasie II wojny światowej", zawierający 46 nazwisk, a także cmentarz z nagrobkami m.in.:

</doc>
<doc id="5221344" url="https://pl.wikipedia.org/wiki?curid=5221344" title="Wdowiński">
Wdowiński

Osoby o tym nazwisku:

</doc>
<doc id="5221346" url="https://pl.wikipedia.org/wiki?curid=5221346" title="Fabijanowski">
Fabijanowski

Osoby o tym nazwisku:

</doc>
<doc id="5221347" url="https://pl.wikipedia.org/wiki?curid=5221347" title="Balustrada dla pieszych i rowerzystów">
Balustrada dla pieszych i rowerzystów

Balustrada dla pieszych i rowerzystów (Polska) – obiekt inżynierski zabezpieczający ruch pieszych i rowerzystów. Chroniące przed upadkiem osób z wysokości, jeśli odległości powierzchni, na której znajduje się ruch pieszych jest większy niż 0,5 m od poziomu terenu. Do tego typu zabezpieczeń zalicza się również bariery uzupełnione poręczą oraz dodatkowymi elementami poziomymi.
Umiejscowienie balustrad i poręczy dla pieszych.
Balustrady i poręcze dla pieszych umieszcza się:
Balustrady i poręcze – konstrukcja.
Wysokość balustrady powinna mieć następujące parametry:
Szerokość/ średnica poręczy balustrady:
Wypełnienie balustrady oprócz poręczy i słupków powinny stanowić:
Na schodach lub pochylniach, których szerokość nie jest większa niż 4 m, powinna być przewidziana w połowie w ich szerokości dodatkowa balustrada składająca się tylko z poręczy i słupków. Poręcze przy schodach i pochylniach powinny być przedłużone o 0,3 m poza oba końce biegu i mieć zakończone zaokrągleniami poręcze.
Balustrady powinny zawierać prześwity elementów wypełnienia:
W balustradzie dopuszcza się zastosowanie oprócz poręczy tylko dwóch równoległych do niej elementów, z których jeden powinien być umiejscowiony w połowie jej wysokości, a drugi na wysokości nie większej niż 0,15 m od płaszczyzny terenu.
Typy / rodzaje.
Urządzenia zabezpieczające obiekty inżynierskie powinny być wykonane jako bariery:
Wyróżniamy bariery chodnikowe takie jak:
O kolorystyce barier decyduje zarządca danej drogi. Myślnik występujący w nazwie bariery pomiędzy literą “U” a liczbą co do zasady powinien być używany, jednak markety, sklepy budowlane nie zawsze go stosują. Nazwy typów barier są odpowiednikiem ich kształtu oraz formy jaką się charakteryzują. Nazewnictwo nadawane też jest pod względem tego, gdzie należy te bariery stosować.
Bariery typu olsztyńskiego charakteryzują się owalnym przęsłem i jednym słupkiem rozpoczynającym ciąg barier. Celem tych barier jest odgrodzenie chodnika od jezdni wyznaczonej dla poruszania się pojazdów
Bariera typu gdańskiego stosuje się w obrębie skrzyżowań czy przejść dla pieszych. Często są wykorzystywane w obrębie szkół czy przedszkoli zabezpieczając przed wtargnięciem dzieci na jezdnię.
Bariery U-11a stosuje się przed upadkiem z wysokości, w przypadku gdy powierzchnia, na której znajduje się ruch jest powyżej 0,5 m.

</doc>
<doc id="5221349" url="https://pl.wikipedia.org/wiki?curid=5221349" title="Wakeford">
Wakeford

Osoby o tym nazwisku:

</doc>
<doc id="5221350" url="https://pl.wikipedia.org/wiki?curid=5221350" title="Orzechówka (folwark w sielsowiecie Przebrodzie)">
Orzechówka (folwark w sielsowiecie Przebrodzie)

Orzechówka – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 20 osób, wszystkie były wyznania rzymskokatolickiego. Jednocześnie 10 mieszkańców zadeklarowało polską a 10 białoruską przynależność narodową. Były tu 2 budynki mieszkalne. W 1931 w 2 domach zamieszkiwało 16 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221353" url="https://pl.wikipedia.org/wiki?curid=5221353" title="UAE Team Emirates w sezonie 2022">
UAE Team Emirates w sezonie 2022

UAE Team Emirates w sezonie 2022 – podsumowanie występów zawodowej grupy kolarskiej UAE Team Emirates w sezonie 2022, w którym należała ona do dywizji UCI WorldTeams.
Transfery.
Opracowano na podstawie:
Skład.
Opracowano na podstawie:
Zwycięstwa.
Opracowano na podstawie:

</doc>
<doc id="5221356" url="https://pl.wikipedia.org/wiki?curid=5221356" title="Osinówka (rejon miorski)">
Osinówka (rejon miorski)

Osinówka – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego. Jednocześnie 7 mieszkańców zadeklarowało polską a 1 białoruską przynależność narodową. Był tu 1 budynek mieszkalny. W 1931 w 1 domau zamieszkiwało 14 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221359" url="https://pl.wikipedia.org/wiki?curid=5221359" title="Florentina Marincu">
Florentina Marincu



</doc>
<doc id="5221366" url="https://pl.wikipedia.org/wiki?curid=5221366" title="Ferrari 575 GTZ">
Ferrari 575 GTZ

Ferrari 575 GTZ – samochód sportowy klasy wyższej produkowany pod włoską marką Ferrari w latach 2006 – 2008. 
Historia i opis modelu.
W połowie pierwszej dekady XXI wieku Yoshiyuki Hayashi, japoński kolekcjoner samochodów Ferrari, zwrócił się z prośbą do słynnej włoskiej manufaktury i producenta nadwozi Zagato o opracowanie nowego projektu w oparciu o posiadane przez niego dwa egzemplarze modelu 575M Maranello. Kluczową wytyczną było zainspirowanie się klasycznym modelem Ferrari 250 GTZ z 1956 roku, w efekcie czego zbudowany został unikatowy samochód na specjalne zamówienie.
575 GTZ otrzymało całkowicie nowy projekt nadwozia w wykonaniu Zagato o charakterystycznych dla innych samochodów stylizowanych przez to studio, wyróżniając się smukłą sylwetką, podłużną maską, a także krótkim tyłem z nieregularnie ukształtowaną szybą oraz charakterystycznym garbem. Wykonane z aluminium nadwozie pomalowano na dwa kolory, z jaśniej pomalowanym dachem.
Ferrari 575 GTZ napędzane było przez wolnossący, 5,5 litrowy silnik benzynowy typu V12 rozwijający moc 515 KM, który przenosił moc na tylną oś przy pomocy sekwencyjnej 6-stopniowej przekładni konstrukcji Magneti Marelli stosowanej w bolidach Formuły 1.
550 GTZ Barchetta.
W 2008 roku w oparciu o 575 GTZ Zagato zbudowało także odmianę roadster ze składanym materiałowym dachem, zyskując nazwę Ferrari 550 GTZ Barchetta oraz takie same parametry techniczne. Wariant ten zyskał jeszcze bardziej unikatowy charakter od coupe, powstając łącznie w 3 egzemplarzach.
Sprzedaż.
Jako samochód ściśle limitowany zbudowany na specjalne zamówienie, manufaktura Zagato zbudowała w swoich zakładach pod Mediolanem łącznie 6 egzemplarzy wariantu coupe. Dekadę później, zarówno odmiana zamknięta, jak i z otwartym dachem trafiała na aukcje z cenami sięgającymi pułapu 1 miliona euro.

</doc>
<doc id="5221367" url="https://pl.wikipedia.org/wiki?curid=5221367" title="Ferrari 550 GTZ Barchetta">
Ferrari 550 GTZ Barchetta



</doc>
<doc id="5221368" url="https://pl.wikipedia.org/wiki?curid=5221368" title="Góry Mühliga-Hofmanna">
Góry Mühliga-Hofmanna

Góry Mühliga-Hofmanna (ang. "Mühlig-Hofmann Mountains", niem. "Mühlig-Hofmann-Gebirge", norw. "Mühlig-Hofmannfjella") – góry rozciągające się między Gjelsvik Mountains a Orvin Mountains na Ziemi Królowej Maud w Antarktydzie Wschodniej.
Nazwa.
Nazwa gór upamiętnia jednego z dyrektorów okręgowych Reichsluftfahrtministerium (ministerstwa lotnictwa III Rzeszy). 
Geografia.
Góry Mühliga-Hofmanna rozciągają przez ok. 100 km między Gjelsvik Mountains a Orvin Mountains na Ziemi Królowej Maud w Antarktydzie Wschodniej. Najwyższym szczytem jest leżąca na wschodzie Jøkulkyrkja (3148 m n.p.m.).
Historia.
Góry zostały odkryte przez niemiecką ekspedycję antarktyczną (niem. "Deutsche Antarktische Expedition") prowadzoną przez Alfreda Ritschera (1879–1963) w latach 1938–1939. W latach 1956–1960 zostały zmapowane przez norweską ekspedycję antarktyczną (norw. "Den norske antarktisekspedisjonen").
W latach 1993–1994 norweski przedsiębiorca Ivar Tollefsen (ur. 1961) poprowadził w region ekspedycję wspinaczkową, podczas której dokonano pierwszego wejścia na szczyt Jøkulkyrkja. 

</doc>
<doc id="5221369" url="https://pl.wikipedia.org/wiki?curid=5221369" title="Dany Azar">
Dany Azar

Dany Azar – libański paleoentomolog.
Początkowo studiował na Uniwersytecie Libańskim, gdzie w 1995 roku otrzymał tytuł magistra w dziedzinie fizjologii zwierząt. W 1996 roku otrzymał na Université d’Aix-Marseille III tytuł magistra biologii molekularnej i komórkowej ze specjalizacją w genetyce człowieka. W 1997 roku otrzymał na Université Pierre et Marie Curie w Paryżu tytuł Master of Advanced Studies w zakresie genetyki, historii i mechanizmów ewolucji. Doktoryzował się w 2000 roku na Université Paris-Sud pracą poświęconą bursztynowi libańskiemu. Habilitował się w 2003 roku na Université de Reims Champagne-Ardenne. Od 2003 roku jest profesorem paleoentomologii na Wydziale Nauk Przyrodniczych Uniwersytetu Libańskiego. Przewodzi tam grupie badawczej Advanced Micropalaeontology, Biodiversity and Evolution Researches (AMBER). W latach 2003–2006 pracował w Muzeum Historii Naturalnej w Paryżu, a później został profesorem wizytującym tamtejszego Laboratoire d’Entomologie. W latach 2007–2010 zatrudniony był na Uniwersytecie Amerykańskim w Bejrucie. W 2013 roku pracował jako starszy badacz we francuskim Centre national de la recherche scientifique (CNRS). Jest profesorem wizytującym Nankińskiego Instytutu Geologii i Paleontologii Chińskiej Akademii Nauk.
Azar jest autorem ponad 340 publikacji naukowych, poświęconych głównie paleoentomologii. Współredagował wydaną wydaną w 2010 roku książkę "Fossil Insects" oraz wydaną w 2013 roku "Insect Evolution in an Amberiferous and Stone Alphabet". W 2018 roku wraz z Sibelle Maksoud przełożyli na język arabski pozycję "Les fossiles du Liban - Mémoire du Temps".
Jest prezydentem Association Paléontologique et Évolutive Libanaise oraz wiceprezydentem World Amber Council. Jest członkiem, a w latach 2013–2019 był prezydentem International Palaeoentomological Society. Jest redaktorem naczelnym czasopisma "Palaeoentomology". Ponadto należy do redakcji "Annales de la Société Entomologique de France", "Polskiego Pisma Entomologicznego", "Life Excitment of Biology" oraz "The Science of Nature" (dawne "Naturwissenshaften").

</doc>
<doc id="5221370" url="https://pl.wikipedia.org/wiki?curid=5221370" title="Qian Zhongshu">
Qian Zhongshu

Qian Zhongshu (ur. 21 listopada 1910 w Wuxi, zm. 18 grudnia 1998 w Pekinie) – chiński pisarz i historyk literatury.
Życiorys.
Był synem uczonego Qian Jibo (1887–1957). W młodości uczęszczał do szkoły prowadzonej przez misjonarzy, gdzie nauczył się języka angielskiego i poznał zachodnią literaturę. Opanował też klasyczny język chiński. W latach 1929–1933 studiował literaturę angielską na Uniwersytecie Tsinghua w Pekinie, w czasie studiów zaczął pisać wiersze i krytyki literackie. W 1935 roku otrzymał stypendium naukowe i wyjechał do Wielkiej Brytanii, gdzie podjął studia na Uniwersytecie Oksfordzkim. W 1937 roku uzyskał Bachelor’s degree, jego praca dyplomowa poświęcona była obrazowi Chin w literaturze angielskiej XVII i XVIII wieku. Studia kontynuował na Uniwersytecie Paryskim. W 1938 roku wrócił do Chin i poświęcił się pracy akademickiej. Od 1953 roku związany był z instytutem badań literackich Uniwersytetu Pekińskiego. W latach 50. i 60. XX wieku odpowiedzialny był za tłumaczenie na język angielski pism Mao Zedonga. W czasie rewolucji kulturalnej poddany szykanom, został zesłany do pracy przymusowej na wieś.
Opublikował m.in. wybór felietonów "Xie zai renshang bianshang" (Na marginesie życia ludzkiego, 1941), zbiór opowiadań "Ren, shou, gui" (Ludzie, zwierzęta i duchy, 1946), powieść satyryczną "Weicheng" (Miasto oblężone, 1947), pracę teoretyczną "Tan yi lu" (Rozprawy o poezji, 1948) oraz pięciotomową rozprawę na temat klasycznej literatury chińskiej "Guan zhui bian" (Piszczałka i igła, 1979). Opracował też wybór poezji z czasów dynastii Song wraz z komentarzem pt. "Song shi xuan zhu" (1958) oraz krytyczne wydania tekstów klasycznych, m.in. "Yijing", "Shijing", "Shiji", "Daodejing" i "Chuci". W swojej pracy naukowej zajmował się studiami nad klasyczną literaturą chińską, wykorzystując zachodnie metody badawcze i podejście komparatystyczne. Dużą popularnością cieszyła się powieść satyryczna "Weicheng", wyśmiewająca środowisko chińskich intelektualistów w przededniu wybuchu wojny chińsko-japońskiej, z jego dwuznacznymi moralnie postawami, uprzedzeniami i niezdolnością do działania. W 1990 roku powieść została zekranizowana jako serial telewizyjny.
Od 1935 roku był żonaty z pisarką Yang Jiang.

</doc>
<doc id="5221373" url="https://pl.wikipedia.org/wiki?curid=5221373" title="Osowy">
Osowy

Osowy (; ) – chutor na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianki Osowy I i Osowy II a następnie kolonia Osowy leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały Osowy I – 12 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne; zaścianek Osowy II – 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny . W 1931 kolonię Osowy w 6 domach zamieszkiwały 24 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221374" url="https://pl.wikipedia.org/wiki?curid=5221374" title="Incydent lotu Nepal Airlines 555">
Incydent lotu Nepal Airlines 555

Incydent lotu Nepal Airlines 555 – krótki lot krajowy z lotniska Pokhara do lotniska Jomsom w Nepalu, trwający około 20 minut, obsługiwany przez Nepal Airlines. W dniu 16 maja 2013 roku samolot de Havilland Canada DHC-6 Twin Otter rozbił się podczas lądowania na lotnisku Jomsom. Siedmiu z dwudziestu jeden pasażerów na pokładzie zostało poważnie rannych. Nie było ofiar śmiertelnych, ale samolot został uszkodzony i uznano, że jest nie do naprawienia.
Samolot.
Samolot, który brał udział w katastrofie to: de Havilland Canada DHC-6 Twin Otter o rejestracji 9N-ABO. Został zbudowany w 1979 roku i od tego czasu był obsługiwany przez Nepal Airlines. Po tym incydencie samolot został spisany na straty.
Pasażerowie.
W samolocie było dziesięciu Nepalczyków, oraz ośmiu japońskich turystów. Wszyscy doznali obrażeń, z czego cztery osoby były w stanie krytycznym.
Śledztwo.
Przeprowadzone zostało dochodzenie w celu ustalenia przyczyny wypadku. Wstępne raporty wykazały, że wiatr mógł odegrać rolę w katastrofie.
Według świadka, gdy samolot lądował na pasie startowym, skręcił w ostro prawo i spadł w dół brzegu rzeki Gandaki. Przedni kadłub został zniszczony, ale tył samolotu pozostał nienaruszony. Lewe skrzydło znaleziono zanurzone w rzece. 
Nigdy nie ustalono przyczyny tego wypadku.

</doc>
<doc id="5221379" url="https://pl.wikipedia.org/wiki?curid=5221379" title="Emilie Benes Brzezinski">
Emilie Benes Brzezinski

Emilie Benes-Brzezinski (Emilie Anna Beneš; ur. 21 stycznia 1932 w Genewie, zm. 22 lipca 2022 w Jupiter) – rzeźbiarka amerykańska, żona Zbigniewa Brzezińskiego. Urodziła się w rodzinie czeskiego dyplomaty i dziennikarza Bohuša Beneša.
W czasie II wojny światowej wraz z rodzicami przeniosła się do USA. W 1953 roku ukończyła historię sztuki na Wellesey College w Massachusets. Jej rzeźby wchodzą w skład zbiorów Ground for Sculpture w New Jersey, w 2003 roku wystawiała prace na Biennale we Florencji oraz w 2005 roku na Biennale w Vancouver. Jej prace znajdują się w wielu kolekcjach – także w Polsce.
W 2011 roku został zrealizowany o jej twórczości film „Family Trees. Emilie Brzezinski” w reżyserii Mirosława Borka i Krzysztof Kamyszewa.
Życie prywatne.
Była stryjeczną wnuczką prezydenta Czechosłowacji Edvard Beneša oraz żoną Zbigniewa Brzezińskiego od 1961 do 2017(śmierci męża). Urodziła i wychowała troje dzieci: Ian (* 1963), Mark (* 1965) i córka Mika (* 1967)

</doc>
<doc id="5221381" url="https://pl.wikipedia.org/wiki?curid=5221381" title="Ostrów (sielsowiet Nowy Pohost)">
Ostrów (sielsowiet Nowy Pohost)

Ostrów (; ) – chutor na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221382" url="https://pl.wikipedia.org/wiki?curid=5221382" title="Andrzej Wachowicz">
Andrzej Wachowicz



</doc>
<doc id="5221384" url="https://pl.wikipedia.org/wiki?curid=5221384" title="Cien Czung-szu">
Cien Czung-szu



</doc>
<doc id="5221385" url="https://pl.wikipedia.org/wiki?curid=5221385" title="Milijewe (przystanek kolejowy)">
Milijewe (przystanek kolejowy)

Milijewe (, , ) – przystanek kolejowy w miejscowości Milijewe, w rejonie wyżnickim, w obwodzie czerniowieckim, na Ukrainie. Położony jest na linii Zawale – Wyżnica.
Przystanek istniał przed II wojną światową.

</doc>
<doc id="5221391" url="https://pl.wikipedia.org/wiki?curid=5221391" title="Alsancak Mustafa Denizli Stadyumu">
Alsancak Mustafa Denizli Stadyumu

Alsancak Mustafa Denizli Stadyumu – stadion piłkarski w Izmirze, w Turcji. Został otwarty 26 listopada 2021 roku. Może pomieścić 15 000 widzów. Swoje spotkania rozgrywają na nim piłkarze klubu Altay SK. Obiekt powstał w miejscu dawnego Alsancak Stadyumu.
Kamień węgielny pod budowę nowego stadionu położono 9 września 2017 roku. Obiekt powstawał w miejscu dawnego Alsancak Stadyumu, rozebranego w 2015 roku. Z powodu licznych problemów i zmian w projekcie, prace nieco się przedłużyły i uroczyste otwarcie z udziałem prezydenta Turcji Recepa Tayyipa Erdoğana miało miejsce 26 listopada 2021 roku, a pierwszy mecz (Altay SK – Hatayspor 1:2) rozegrano na nim 10 grudnia 2021 roku. Nowy obiekt otrzymał imię trenera Mustafy Denizliego.
Stadion posiada dwie piętrowe trybuny położone wzdłuż boiska oraz jedną mniejszą, jednopoziomową, zlokalizowaną za południową bramką i przeznaczoną dla kibiców gości. Pojemność areny wynosi 15 000 widzów.

</doc>
<doc id="5221393" url="https://pl.wikipedia.org/wiki?curid=5221393" title="Hoxha">
Hoxha

Osoby o tym nazwisku:

</doc>
<doc id="5221397" url="https://pl.wikipedia.org/wiki?curid=5221397" title="Pacowo">
Pacowo

Pacowo (; ) – chutor na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów okolica szlachecka w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 31 osób, 29 było wyznania rzymskokatolickiego a 2 prawosławnego. Jednocześnie 28 mieszkańców zadeklarowali polską a 3 białoruską przynależność narodową. Było tu 5 budynków mieszkalnych. W 1931 w 4 domach zamieszkiwało 33 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221398" url="https://pl.wikipedia.org/wiki?curid=5221398" title="Usman Garuba">
Usman Garuba

Destiny Usman Garuba Alari (ur. 9 marca 2002 w Madrycie) – hiszpański koszykarz, nigeryjskiego pochodzenia, reprezentant Hiszpanii, olimpijczyk, występujący na pozycji silnego skrzydłowego, obecnie zawodnik Houston Rockets oraz zespołu G-League – Rio Grande Valley Vipers.
W 2021 reprezentował Houston Rockets podczas rozgrywek letniej ligi NBA.

</doc>
<doc id="5221400" url="https://pl.wikipedia.org/wiki?curid=5221400" title="Tadeusz Burzyński (kasztelan smoleński)">
Tadeusz Burzyński (kasztelan smoleński)



</doc>
<doc id="5221401" url="https://pl.wikipedia.org/wiki?curid=5221401" title="Ispas (stacja kolejowa)">
Ispas (stacja kolejowa)

Ispas (, , ) – stacja kolejowa w miejscowości Ispas, w rejonie wyżnickim, w obwodzie czerniowieckim, na Ukrainie. Położona jest na linii Zawale – Wyżnica.
Przed II wojną światową przystanek kolejowy.

</doc>
<doc id="5221403" url="https://pl.wikipedia.org/wiki?curid=5221403" title="Pamiątka (obwód witebski)">
Pamiątka (obwód witebski)

Pamiątka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221406" url="https://pl.wikipedia.org/wiki?curid=5221406" title="Czornohuzy (przystanek kolejowy)">
Czornohuzy (przystanek kolejowy)

Czornohuzy (, ) – przystanek kolejowy w miejscowości Czornohuzy, w rejonie wyżnickim, w obwodzie czerniowieckim, na Ukrainie. Położony jest na linii Zawale – Wyżnica.

</doc>
<doc id="5221413" url="https://pl.wikipedia.org/wiki?curid=5221413" title="Parafia cywilna">
Parafia cywilna



</doc>
<doc id="5221414" url="https://pl.wikipedia.org/wiki?curid=5221414" title="Sielc (Nowy Krasnosielc)">
Sielc (Nowy Krasnosielc)

Sielc – dawna wieś, obecnie zniesiona część wsi Nowy Krasnosielc w Polsce, położonej w województwie mazowieckim, w powiecie makowskim, w gminie Krasnosielc. Leży nad rzeką Orzyc.
Wieś położona była w zakolu byłego koryta Orzyca (na wschodnim brzegu), vis-à-vis Krasnosielca. Obecnie w miejscu tym znajduje się Gminny Stadion Sportowy "Błonie" w Krasnosielcu, na południowy wschód od zabudowań Nowego Krasnosielca o nazwie Piekiełko.
Historia.
W Królestwie Polskim wieś Sielc przynależała do guberni łomżyńskiej, licząc pod koniec XIX wieku 58 mieszkańców i 965 mórg obszaru; wchodziła w skład dóbr Krasnosielc. Początkowo Sielc przynależał do powiatu pułtuskiego, a od 1867 w do powiatu makowskiego, gdzie został siedzibą nowo utworzonej gminy Sielc II. 10 stycznia 1868 gminę Sielc II przemianowano na "Biełosielc", aby uniknąć pomylenia z gminą Sielc I w powiecie makowskim. 31 maja 1870 do gminy przyłączono pozbawiony praw miejskich Krasnosielc, lokując w nim siedzibę gminy, a w związku z czym gminę przemianowano na "gminę Krasnosielc".
W okresie międzywojennym Sielc należał do woj. warszawskiego. Tam, 20 października 1933 utworzył nową gromadę Sielc w granicach gminy Krasnosielc, obejmującą wieś Suche, folwarki Suche, Jasiniec, Załogi i Karłowo oraz leśniczówkę Suche. Po wojnie gromada Sielc już nie występuje w oficjalnych wykazach.

</doc>
<doc id="5221416" url="https://pl.wikipedia.org/wiki?curid=5221416" title="Trichopetalum">
Trichopetalum

Trichopetalum – rodzaj roślin z rodziny szparagowatych. Obejmuje dwa gatunki występujące w środkowym Chile i południowej Argentynie. 
Nazwa naukowa rodzaju pochodzi od greckich słów τριχος ("trichos" – włosy) i πετάλων ("petalon" – płatki) i odnosi się do frędzelkowatych brzegów listków okwiatu.
Morfologia.
Wieloletnie rośliny zielne o wzniesionym pionowo kłączu. Korzenie nieco mięsiste lub włókniste i niektóre przekształcone w grube, wrzecionowate bulwy korzeniowe. Pęd naziemny ulistniony u nasady, głąbikowaty. Liście jednoroczne, siedzące, równowąskie, zgięte brzegami do wewnątrz, u nasady tworzące pochwę. Kwiaty zebrane w luźne, groniaste wiechy, pojedyncze ("T. chosmalensis") lub kilka w każdym węźle ("T. plumosum"), wsparte kilkoma przysadkami. Szypułki członowane. Listki okwiatu wolne, białe, położone w dwóch okółkach. Listki zewnętrznego okółka równowąskolancetowate, całobrzegie; listki wewnętrznego okółka jajowate, o frędzelkowatych brzegach. Pręciki o gładkich nitkach i pylnikach osadzonych u nasady, skierowanych do wewnątrz, pękających przez wzdłużne szczeliny. Zalążnia mała, jajowata, trójkomorowa, z licznymi zalążkami w każdej komorze. Owocami są jajowate torebki zawierające czarne, spłaszczone nasiona.
Znaczenie użytkowe.
Znajdują zastosowanie jako rośliny ozdobne. 

</doc>
<doc id="5221435" url="https://pl.wikipedia.org/wiki?curid=5221435" title="Merzak Allouache">
Merzak Allouache

Merzak Allouache (; ur. 6 października 1944 w Algierze) – algierski reżyser, scenarzysta i producent filmowy. Uznawany za „najbardziej algierskiego z reżyserów w Algierii”, gdyż poświęcił wszystkie swoje filmy kulturze swojego kraju ojczystego.
Jego film "Dzielnica Bab El Oued" (1994) zdobył Nagrodę FIPRESCI w sekcji „Un Certain Regard” na 47. MFF w Cannes. Komedia "Cześć, kuzynie!" (1996) z ulubionym aktorem Gadem Elmalehem w roli głównej została oficjalnym algierskim kandydatem do Oscara dla najlepszego filmu nieanglojęzycznego.

</doc>
<doc id="5221438" url="https://pl.wikipedia.org/wiki?curid=5221438" title="Dichopogon">
Dichopogon

Dichopogon – rodzaj roślin z rodziny szparagowatych. Obejmuje pięć gatunków występujących w Australii, na Tasmanii i Nowej Gwinei.
Nazwa naukowa rodzaju pochodzi od greckich słów δίχα ("dicha" – podwójna) i πηγούνι ("pigouni" – broda) i odnosi się do wyrostków obecnych u nasady nitek pręcików. W polskich słownikach XIX-wiecznych, a także w "Słowniku polskich imion rodzajów oraz wyższych skupień roślin" z roku 1900 pod redakcją Józefa Rostafińskiego rodzaj podawany był pod polską nazwą dwubród.

</doc>
<doc id="5221439" url="https://pl.wikipedia.org/wiki?curid=5221439" title="Bogdan Racovițan">
Bogdan Racovițan

Bogdan Racovițan (ur. 6 czerwca 2000 w Dijon) – rumuński piłkarz grający na pozycji obrońcy w Rakowie Częstochowa.
Kariera klubowa.
Treningi piłki nożnej rozpoczął w wieku 5 lat. Jest wychowankiem ASPTT Dijon, z którego w lipcu 2012 roku trafił do Dijon FCO. W 2019 roku został zawodnikiem drużyny rezerw tego klubu. W lutym 2021 przeszedł do FC Botoșani. W styczniu 2022 podpisał trzyipółletni kontrakt z Rakowem Częstochowa z możliwością przedłużenia o kolejny rok. Zadebiutował w tym klubie 6 lutego w wygranym 2:0 meczu z Wisłą Kraków. W trzecim meczu rundy wiosennej, z Górnikiem Zabrze doznał kontuzji barku, w wyniku której pauzował do końca sezonu. 9 lipca 2022 strzelił swojego pierwszego gola dla Rakowa w wygranym 2:0 meczu o Superpuchar Polski z Lechem Poznań.
Kariera reprezentacyjna.
24 sierpnia 2021 został powołany do reprezentacji Rumunii U-21. 7 września wystąpił w zremisowanym 1:1 meczu z Gruzją. 16 listopada strzelił gola w przegranym 2:4 meczu z Włochami.
Życie osobiste.
Jest synem Rumuna i Francuzki. Uważa się za Rumuna i deklaruje chęć reprezentowania Rumunii.

</doc>
<doc id="5221440" url="https://pl.wikipedia.org/wiki?curid=5221440" title="Adolf Karge">
Adolf Karge

Adolf Bernard Karge (ur. 6 czerwca 1914 w Chraplewie, zm. 12 maja 1944 na Monte Cassino) – polski lekarz weterynarii.
Życiorys.
Syn Jana, w 1934 otrzymał świadectwo dojrzałości w Państwowym Gimnazjum w Ostrowie Wielkopolskim, rok później rozpoczął studia na Akademię Medycyny Weterynaryjnej we Lwowie. Podczas studiów członek rzeczywisty Korporacji Lutyco-Venedya, uzyskał tytuł lekarza weterynarii. Aresztowany 17 września 1939, od 27 czerwca 1940 internowany w obozie Siewżełdorłagu. Zwolniony w ramach amnestii przedostawał się do punktu zbornego Polskich Sił Zbrojnych, w stopniu porucznika został wcielony do 13 Wileńskiego Batalionu Strzelców 5 Kresowej Dywizji Piechoty. Poległ na polu chwały 12 maja 1944, pośmiertnie odznaczony Orderem Wojennym Virtuti Militari kl. V (KS nr 10053). Pochowany na Polskim Cmentarzu Wojennym.

</doc>
<doc id="5221441" url="https://pl.wikipedia.org/wiki?curid=5221441" title="Mistrzostwa Europy w Futsalu 2022">
Mistrzostwa Europy w Futsalu 2022

Mistrzostwa Europy w Futsalu 2022 – 12. edycja turnieju finałowego Mistrzostw Europy w futsalu. Odbyła się w dniach 19 stycznia–6 lutego 2022 w Amsterdamie i Groningen (Holandia). Uczestniczyło w nim 16 zespołów.
Hale.
Spotkania mistrzostw są rozgrywane w halach Ziggo Dome w Amsterdamie oraz MartiniPlaza w Groningen.
Faza grupowa.
Legenda do tabelek:

</doc>
<doc id="5221444" url="https://pl.wikipedia.org/wiki?curid=5221444" title="7 Dywizjon Artylerii Ciężkiej">
7 Dywizjon Artylerii Ciężkiej



</doc>
<doc id="5221445" url="https://pl.wikipedia.org/wiki?curid=5221445" title="10 Dywizjon Artylerii Ciężkiej">
10 Dywizjon Artylerii Ciężkiej



</doc>
<doc id="5221446" url="https://pl.wikipedia.org/wiki?curid=5221446" title="Ferenc Szabó (judoka)">
Ferenc Szabó (judoka)

Ferenc Szabó (ur. 18 września 1948) – węgierski judoka. Olimpijczyk z Monachium 1972, gdzie zajął siódme miejsce wadze lekkiej.
Uczestnik mistrzostw świata w 1971 i 1973. Srebrny medalista mistrzostw Europy w 1977 i brązowy w 1971 roku.

</doc>
<doc id="5221448" url="https://pl.wikipedia.org/wiki?curid=5221448" title="Zmarli w lutym 2022">
Zmarli w lutym 2022



</doc>
<doc id="5221449" url="https://pl.wikipedia.org/wiki?curid=5221449" title="Antal Hetényi">
Antal Hetényi

Antal Hetényi (ur. 6 października 1947, zm. 5 marca 2023) – węgierskijudoka. Olimpijczyk z Monachium 1972, gdzie zajął piąte miejsce wadze półśredniej.
Uczestnik mistrzostw świata w 1973 roku. Uczestnik turniejów.

</doc>
<doc id="5221450" url="https://pl.wikipedia.org/wiki?curid=5221450" title="László Ipacs">
László Ipacs

László Ipacs (ur. 13 stycznia 1946) – węgierski judoka. Dwukrotny olimpijczyk. Zajął trzynaste miejsce w Monachium 1972 i osiemnaste w Montrealu 1976. Walczył w wadze średniej i półciężkiej.
Uczestnik mistrzostw świata w 1971. Brązowy medalista mistrzostw Europy w 1972; piąty w 1970 roku.

</doc>
<doc id="5221451" url="https://pl.wikipedia.org/wiki?curid=5221451" title="Mihály Petrovszky">
Mihály Petrovszky

Mihály Petrovszky (ur. 26 grudnia 1950, zm. 29 sierpnia 2018) – węgierski judoka. Dwukrotny olimpijczyk. Zajął jedenaste i szesnaste miejsce w Monachium 1972 i dziesiąte w Montrealu 1976. Walczył w wadze ciężkiej i kategorii open.
Uczestnik mistrzostw świata w 1975. Brązowy medalista mistrzostw Europy w 1976 roku.

</doc>
<doc id="5221453" url="https://pl.wikipedia.org/wiki?curid=5221453" title="Thebek">
Thebek



</doc>
<doc id="5221454" url="https://pl.wikipedia.org/wiki?curid=5221454" title="Imre Varga">
Imre Varga

Imre Varga (ur. 19 sierpnia 1945, zm. 18 września 2011) – węgierski judoka. Trzykrotny olimpijczyk. Zajął dziewiętnaste miejsce w Monachium 1972; jedenaste w Montrealu 1976 i ósme w Monachium 1980. Walczył w wadze półciężkiej, ciężkiej i kategorii open.
Brązowy medalista mistrzostw świata w 1979; piąty w 1975; uczestnik zawodów w 1971. Zdobył pięć medali mistrzostw Europy w latach 1974 - 1980.

</doc>
<doc id="5221455" url="https://pl.wikipedia.org/wiki?curid=5221455" title="Károly Molnár">
Károly Molnár

Károly Molnár (ur. 22 lipca 1953) – węgierski judoka. Dwukrotny olimpijczyk. Zajął dziewiętnaste miejsce w Montrealu 1976 i dwunaste w Moskwie 1980. Walczył w wadze półśredniej i lekkiej.
Piąty na mistrzostwach świata w 1975; uczestnik zawodów w 1979 i 1983. Startował w Pucharze Świata w 1991. Brązowy medalista mistrzostw Europy w 1978; piąty w 1980 i 1982 roku.

</doc>
<doc id="5221456" url="https://pl.wikipedia.org/wiki?curid=5221456" title="Endre Kiss (judoka)">
Endre Kiss (judoka)

Endre Kiss (ur. 31 sierpnia 1947, zm. 5 września 2006) – węgierski judoka. Dwukrotny olimpijczyk. Zajął trzynaste miejsce w Montrealu 1976 i dziewiętnaste w Moskwie 1980. Walczył w wadze średniej.
Piąty na mistrzostwach świata w 1975; uczestnik zawodów w 1979. Brązowy medalista mistrzostw Europy w 1979; piąty w 1978 roku.

</doc>
<doc id="5221458" url="https://pl.wikipedia.org/wiki?curid=5221458" title="Tibor Kincses">
Tibor Kincses

Tibor Kincses (ur. 12 lutego 1960) – węgierski judoka. Brązowy medalista olimpijski z Moskwy 1980, w wadze ekstralekkiej.
Siódmy na mistrzostwach świata w 1981. Piąty na mistrzostwach Europy w 1981 roku.

</doc>
<doc id="5221459" url="https://pl.wikipedia.org/wiki?curid=5221459" title="János Gyáni">
János Gyáni

János Gyáni (ur. 25 lutego 1959) – węgierski judoka. Dwukrotny olimpijczyk. Zajął siedemnaste miejsce w Moskwie 1980 i jedenaste w Seulu 1988. Walczył w wadze półśredniej i średniej.
Piąty na mistrzostwach świata w 1985; uczestnik zawodów w 1981 i 1987. Startował w Pucharze Świata w 1992. Brązowy medalista mistrzostw Europy w 1981 i 1986; piąty w 1982 roku.

</doc>
<doc id="5221460" url="https://pl.wikipedia.org/wiki?curid=5221460" title="Imre Gelencsér">
Imre Gelencsér

Imre Gelencsér (ur. 24 sierpnia 1960) – węgierski judoka. Olimpijczyk z Moskwy 1980, gdzie zajął dziewiętnaste miejsce w wadze półlekkiej.
Brązowy medalista mistrzostw Europy w 1985. Wicemistrz Europy juniorów w 1979 roku.

</doc>
<doc id="5221461" url="https://pl.wikipedia.org/wiki?curid=5221461" title="István Szepesi">
István Szepesi

István Szepesi (ur. 25 czerwca 1959) – węgierski judoka. Olimpijczyk z Moskwy 1980, gdzie zajął piąte miejsce w wadze półciężkiej.
Siódmy na mistrzostwach świata w 1979. Uczestnik mistrzostw Europy w 1984 roku.

</doc>
<doc id="5221463" url="https://pl.wikipedia.org/wiki?curid=5221463" title="Tamás Bujkó">
Tamás Bujkó

Tamás Bujkó (ur. 2 grudnia 1962, zm. 21 marca 2008) – węgierski judoka. Olimpijczyk z Seulu 1988, gdzie zajął piąte miejsce w wadze półlekkiej.
Wicemistrz świata w 1983; trzeci w 1985 i 1987. Startował w Pucharze Świata w 1992. Brązowy medalista mistrzostw Europy w 1987. Trzeci na igrzyskach dobrej woli w 1986 roku.

</doc>
<doc id="5221464" url="https://pl.wikipedia.org/wiki?curid=5221464" title="István Dubovszky">
István Dubovszky

István Dubrovszky (ur. 13 września 1959) – węgierski judoka. Olimpijczyk z Seulu 1988, gdzie zajął piąte miejsce w wadze ciężkiej.
Piąty na mistrzostwach świata w 1987; uczestnik zawodów w 1983 i 1987. Startował w Pucharze Świata w 1989. Piąty na mistrzostwach Europy w 1988 roku.

</doc>
<doc id="5221467" url="https://pl.wikipedia.org/wiki?curid=5221467" title="Károly Németh (judoka)">
Károly Németh (judoka)

Károly Németh (ur. 10 listopada 1957) – węgierski judoka. Olimpijczyk z Seulu 1988, gdzie zajął 34. miejsce w wadze półśredniej.
Siódmy na mistrzostwach świata w 1983; uczestnik zawodów w 1987. Startował w Pucharze Świata w 1991. Piąty na mistrzostwach Europy w 1987 roku.

</doc>
<doc id="5221468" url="https://pl.wikipedia.org/wiki?curid=5221468" title="Oprogramowanie serwerowe">
Oprogramowanie serwerowe



</doc>
<doc id="5221469" url="https://pl.wikipedia.org/wiki?curid=5221469" title="István Varga (judoka)">
István Varga (judoka)

István Varga (ur. 22 sierpnia 1960, zm. 13 lutego 2023) – węgierski judoka. Olimpijczyk z Seulu 1988, gdzie zajął dwunaste miejsce w wadze półciężkiej.
Uczestnik zawodów międzynarodowych, mistrz kraju.

</doc>
<doc id="5221470" url="https://pl.wikipedia.org/wiki?curid=5221470" title="József Wágner">
József Wágner

József Wagner (ur. 16 stycznia 1961) – węgierski judoka. Olimpijczyk z Barcelony 1992, gdzie zajął piąte miejsce w wadze ekstralekkiej.
Piąty na mistrzostwach świata w 1989; uczestnik zawodów w 1991 i 1993. Startował w Pucharze Świata w latach 1990-1993. Brązowy medalista mistrzostw Europy w 1991; piąty w 1989 roku.

</doc>
<doc id="5221471" url="https://pl.wikipedia.org/wiki?curid=5221471" title="Syrena Zbąszynek">
Syrena Zbąszynek

Syrena Zbąszynek – polski klub piłkarski, który swoją siedzibę ma w Zbąszynku i został założony w 1945 roku.
Historia klubu.
Klub został założony w 1945 roku pod nazwą Kolejowy Klub Sportowy „Syrena” Zbąszynek i działał pod opieką kolei. Na początku lat 50. zespół występował w rozgrywkach zielonogórskiej Ligi Okręgowej, która była III poziomem rozgrywkowym, a sezon 1952 okazał się najlepszym w historii klubu – Syrena zajęła 3. miejsce. W 2000 roku zmieniono nazwę klubu na Miejski Klub Sportowy „Syrena” Zbąszynek. W 2015 roku gruntowny remont przeszedł stadion na którym występuje Syrena. W sezonie 2021/2022 drużyna występuje w IV lidze lubuskiej.
Stadion.
Syrena rozgrywa mecze na Stadionie Ośrodka Sportu i Rekreacji przy ul. Sportowej 1 w Zbąszynku. Dane techniczne obiektu:

</doc>
<doc id="5221472" url="https://pl.wikipedia.org/wiki?curid=5221472" title="Zsolt Zsoldos">
Zsolt Zsoldos

Zsolt Zsoldos (ur. 14 lutego 1967, zm. 5 lipca 1996) – węgierski judoka. Olimpijczyk z Barcelony 1992, gdzie zajął dziewiąte miejsce w wadze półredniej.
Siódmy na mistrzostwach świata w 1991. Startował w Pucharze Świata w latach 1989-1993. Srebrny medalista mistrzostw Europy w 1990 i brązowy w 1989 roku.

</doc>
<doc id="5221474" url="https://pl.wikipedia.org/wiki?curid=5221474" title="Károly Korbel">
Károly Korbel

Károly Korbel (ur. 5 sierpnia 1971) – węgierski judoka. Olimpijczyk z Barcelony 1992, gdzie zajął trzynaste miejsce w wadze średniej.
Startował w Pucharze Świata w latach 1991-1993 i 1995. Uczestnik mistrzostw Europy w 1992. Wicemistrz Europy juniorów w 1991 roku.

</doc>
<doc id="5221475" url="https://pl.wikipedia.org/wiki?curid=5221475" title="Zsolt Kunyik">
Zsolt Kunyik

Zsolt Kunyik (ur. 23 kwietnia 1974) – węgierski judoka. Olimpijczyk z Atlanty 1996, gdzie zajął 21. miejsce w wadze ekstralekkiej.
Uczestnik mistrzostw świata w 1995. Startował w Pucharze Świata w latach 1992, 1993 i 1995-2001. Medalista kraju.

</doc>
<doc id="5221476" url="https://pl.wikipedia.org/wiki?curid=5221476" title="Davorin Savnik">
Davorin Savnik

Davorin Savnik (ur. 7 września 1929 w Kranju, zm. 14 kwietnia 2014 tamże) – słoweński architekt i projektant wzorów przemysłowych.
Studiował na wydziale architektury, inżynierii lądowej i geodezji, a także na akademii muzycznej w Lublanie. Następnie uczył się w wyższej szkole wzornictwa przemysłowego w Gottwaldovie. Dokształcał się również w Wielkiej Brytanii, Włoszech i USA. W latach 1948–1957 zajmował się muzyką.
Od 1958 (lub 1959) roku pracował w firmie Iskra, początkowo (do 1961 roku) w oddziale w Kranju. W 1962 roku został kierownikiem nowo utworzonego działu wzornictwa przemysłowego tej firmy, który był pierwszym takim działem w Jugosławii. W Iskrze pracował do 1973 roku, po czym został niezależnym projektantem. Zaprojektował m.in. telefon ETA 80, który był najpopularniejszym produktem tej firmy i był eksportowany do wielu państw, a w 2010 roku trafił na wystawę w Museum of Modern Art w Nowym Jorku.
Zaprojektował wiele urządzeń audiowizualnych i telekomunikacyjnych, a także urządzeń elektromedycznych, sprzętów AGD i innych. W 1966 roku otrzymał nagrodę funduszu Prešerena, a w 1979 roku został nagrodzony przez BIO i Stuttgart Design Center. Był również nagradzany przez japońskie ministerstwo handlu i przemysłu oraz zdobył złoty medal targów w Brnie. Został również nagrodzony na targach w Hanowerze. Łącznie otrzymał 260 nagród, zarówno w Słowenii, jak i za granicą.

</doc>
<doc id="5221477" url="https://pl.wikipedia.org/wiki?curid=5221477" title="Miklós Illyés">
Miklós Illyés

Miklós Illyés (ur. 12 czerwca 1972) – węgierski judoka. Olimpijczyk z Sydney 2000, gdzie odpadł w eliminacjach w wadze lekkiej.
Piąty na mistrzostwach świata w 1999; uczestnik zawodów w 201. Startował w Pucharze Świata w latach 1992, 1995, 1996 i 1998-2002. Siódmy w mistrzostwach Europy w 1992 i 2001 roku.

</doc>
<doc id="5221478" url="https://pl.wikipedia.org/wiki?curid=5221478" title="Krisztián Tölgyesi">
Krisztián Tölgyesi

Krisztián Tölgyesi (ur. 27 czerwca 1975) – węgierski judoka. Olimpijczyk z Sydney 2000, gdzie odpadł w eliminacjach w wadze półśredniej.
Startował w Pucharze Świata w latach 1995-2000 i 2002. Medalista kraju.

</doc>
<doc id="5221479" url="https://pl.wikipedia.org/wiki?curid=5221479" title="Éva Gránitz">
Éva Gránitz

Éva Gránitz (ur. 25 kwietnia 1966) – węgierska judoczka. Dwukrotna olimpijka. Zajęła siódme miejsce w Barcelonie 1992 i dziewiąte w Atlancie 1996. Walczyła w wadze ciężkiej.
Siódma na mistrzostwach świata w 1993; uczestniczka zawodów w 1991 i 1995. Startowała w Pucharze Świata w latach 1990-1996, 2000 i 2004. Piąta na mistrzostwach Europy w 1991, 1995, 1996 i 2000 roku.

</doc>
<doc id="5221480" url="https://pl.wikipedia.org/wiki?curid=5221480" title="Katalin Parragh">
Katalin Parragh

Katalin Parragh (ur. 22 stycznia 1972) – węgierska judoczka. Olimpijka z Barcelony 1992, gdzie zajęła dwudzieste miejsce w wadze półlekkiej.
Uczestniczka mistrzostw świata w 1986 i 1989. Startowała w Pucharze Świata w 1989 i 1992. Srebrna medalistka mistrzostw Europy w 1988 i 1990 roku.

</doc>
<doc id="5221481" url="https://pl.wikipedia.org/wiki?curid=5221481" title="Zsuzsa Nagy (judoczka)">
Zsuzsa Nagy (judoczka)

Zsuzsa Nagy (ur. 3 listopada 1975) – węgierska judoczka. Olimpijka z Barcelony 1992, gdzie zajęła szesnaste miejsce w wadze półśredniej.
Siódma na mistrzostwach świata w 1991. Startowała w Pucharze Świata w 1991 i 1992. Złota medalistka mistrzostw Europy w 1991 roku.

</doc>
<doc id="5221482" url="https://pl.wikipedia.org/wiki?curid=5221482" title="Anita Király">
Anita Király

Anita Király (ur. 24 września 1971) – węgierska judoczka. Olimpijka z Barcelony 1992, gdzie zajęła dziewiąte miejsce w wadze średniej.
Uczestniczka mistrzostw świata w 1989 i 1991. Startowała w Pucharze Świata w 1991 i 1992. Trzecia na ME juniorów w 1988 roku. Medalistka kraju.

</doc>
<doc id="5221483" url="https://pl.wikipedia.org/wiki?curid=5221483" title="Eszter Csizmadia">
Eszter Csizmadia

Eszter Csizmadia (ur. 16 lipca 1978) – węgierska judoczka. Olimpijka z Sydney 2000, gdzie odpadła w eliminacjach w wadze półśredniej.
Piąta na mistrzostwach świata w 1999. Startowała w Pucharze Świata w 1995, 1996 i 1998-2001. Siódma na mistrzostwach Europy w 1998 i 1999. Brązowa medalistka na uniwersjady w 1999 i wojskowych MŚ w 2000 roku.

</doc>
<doc id="5221484" url="https://pl.wikipedia.org/wiki?curid=5221484" title="József Pongrácz">
József Pongrácz

József Pongrácz-Pollák (ur. 3 czerwca 1891 w Peczu, zm. 14 marca 1959 w Budapeszcie) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął dwunaste miejsce w wadze piórkowej.
Wicemistrz świata w 1920. Mistrz Europy w 1912 roku.

</doc>
<doc id="5221486" url="https://pl.wikipedia.org/wiki?curid=5221486" title="András Szoszky">
András Szoszky

András Szoszky (ur. 9 stycznia 1877 w Békéscsabie, zm. 24 października 1945 w Chicago) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął 24. miejsce w wadze piórkowej.
Zajął czwarte miejsce na mistrzostwach świata w 1920. Mistrz Europy w 1913; trzeci w 1914; czwarty w 1912; piąty w 1911 roku.

</doc>
<doc id="5221487" url="https://pl.wikipedia.org/wiki?curid=5221487" title="Ödön Radvány">
Ödön Radvány

Ödön Radvány, pierotnie Zahn (ur. 27 grudnia 1888 w Budapeszcie, zm. 20 kwietnia 1959 tamże) – węgierski zapaśnik walczący w stylu klasycznym. Trzykrotny olimpijczyk. Zajął piąte miejsce w Londynie 1908; czwarte w Sztokholmie 1912 i szóste w Paryżu 1924. Walczył w wadze lekkiej i piórkowej.
Mistrz świata w 1920; drugi w 1922. Mistrz Europy w 1912 i 1913 roku.

</doc>
<doc id="5221489" url="https://pl.wikipedia.org/wiki?curid=5221489" title="Dezső Orosz">
Dezső Orosz

Dezső Orosz (ur. 11 kwietnia 1887 w komitacie Hajdú-Bihar) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął szesnaste miejsce w wadze lekkiej.
Zajął czwarte miejsce na mistrzostwach Europy w 1912 roku.
Był bratem Miklósa Orosza, zapaśnika i olimpijczyka z Londynu 1908.

</doc>
<doc id="5221490" url="https://pl.wikipedia.org/wiki?curid=5221490" title="Ernő Márkus">
Ernő Márkus

Ernő Márkus (ur. 15 kwietnia 1890 w Budapeszcie) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął 23. miejsce w wadze lekkiej.
Zajął szóste miejsce na mistrzostwach świata w 1920. Brązowy medalista mistrzostw Europy w 1914; czwarty w 1912 i 1913; piąty w 1911 roku.

</doc>
<doc id="5221491" url="https://pl.wikipedia.org/wiki?curid=5221491" title="József Sándor">
József Sándor

József Sándor, właśc. József Stemmer (ur. 6 sierpnia 1892 w Jászárokszállás) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął 23. miejsce w wadze lekkiej.
Zajął czwarte miejsce na mistrzostwach Europy w 1912 roku.

</doc>
<doc id="5221492" url="https://pl.wikipedia.org/wiki?curid=5221492" title="Árpád Szántó">
Árpád Szántó

Árpád Szántó (ur. 10 października 1889 w Târgu Secuiesc, zm. we wrześniu 1984) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął 47. miejsce w wadze lekkiej.
Zajął szóste miejsce na mistrzostwach świata w 1920. Srebrny medalista mistrzostw Europy w 1912 roku.

</doc>
<doc id="5221493" url="https://pl.wikipedia.org/wiki?curid=5221493" title="Árpád Miskey">
Árpád Miskey

Árpád Gyula Miskey (ur. 27 września 1886 w Budapeszcie, zm. 18 października 1962 tamże) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął piętnaste miejsce w wadze średniej.
Zajął szóste miejsce na mistrzostwach świata w 1920. Srebrny medalista mistrzostw Europy w 1912 i 1913; czwarty w 1914 roku.

</doc>
<doc id="5221494" url="https://pl.wikipedia.org/wiki?curid=5221494" title="Rezső Somogyi">
Rezső Somogyi

Rezső Somogyi, właśc. Rezső Steiner (ur. 27 lipca 1887 w Mosdós, zm. 28 listopada 1975 w Budapeszcie) – węgierski zapaśnik walczący w stylu klasycznym. Olimpijczyk ze Sztokholmu 1912, gdzie zajął 26. miejsce w wadze średniej.
Brązowy medalista mistrzostw Europy w 1910; czwarty w 1912 roku.

</doc>
<doc id="5221496" url="https://pl.wikipedia.org/wiki?curid=5221496" title="Béla Varga (zapaśnik)">
Béla Varga (zapaśnik)

Béla Varga (ur. 2 czerwca 1888 w Kiskunfélegyházie, zm. 4 kwietnia 1969 w Budapeszcie) – węgierski zapaśnik walczący w stylu klasycznym. Dwukrotny olimpijczyk. Brązowy medalista ze Sztokholmu 1912 i szósty w Paryżu 1924. Walczył w wadze półciężkiej.
Mistrz świata w 1910. Złoty medalista mistrzostw Europy w 1912 i 1913 roku.

</doc>
<doc id="5221497" url="https://pl.wikipedia.org/wiki?curid=5221497" title="József Maróthy">
József Maróthy

József Ference Maróthy, także Maróti (ur. 15 października 1887 w Segedynie, zm. 20 października 1955) – węgierski zapaśnik walczący w stylu klasycznym. Olimpijczyk z Londynu 1908, gdzie zajął piąte miejsce w wadze lekkiej (wycofał się z turnieju).
Srebrny medalista mistrzostw Europy w 1911 i brązowy w 1913. Wicemistrz mistrzostw Europy Środkowej w 1909 roku.

</doc>
<doc id="5221498" url="https://pl.wikipedia.org/wiki?curid=5221498" title="József Téger">
József Téger

Mihály József Téger (ur. w Aradzie, zm. w 1917 w Rosji) – węgierski zapaśnik walczący w stylu klasycznym. Olimpijczyk z Londynu 1908, gdzie zajął dziewiąte miejsce w wadze lekkiej.

</doc>
<doc id="5221499" url="https://pl.wikipedia.org/wiki?curid=5221499" title="Miklós Orosz">
Miklós Orosz

Miklós Orosz, pierwotnie Brüll (ur. 11 kwietnia 1885 w Konyár, zm. ?) – węgierski zapaśnik walczący w stylu klasycznym. Olimpijczyk z Londynu 1908, gdzie zajął dziewiąte miejsce w wadze średniej.
Zajął czwarte miejsce na mistrzostwach Europy w 1912 roku.
Był bratem Dezső Orosza, zapaśnik i olimpijczyka ze Sztokholmu 1912.

</doc>
<doc id="5221500" url="https://pl.wikipedia.org/wiki?curid=5221500" title="György Luntzer">
György Luntzer

György Luntzer, później Ligetfalvi (ur. 23 sierpnia 1882 w Bratysławie, zm. 11 marca 1942 w Klużu-Napoce) – węgierski lekkoatleta i zapaśnik walczący w stylu klasycznym. Dwukrotny olimpijczyk z Londynu 1908 i Sztokholmu 1912. Zajął siódme miejsce w rzucie dyskiem w Londynie 1908 i 21. miejsce w Sztokholmie 1912. W turnieju zapaśniczym w 1908 zajął siedemnaste w wadze półciężkiej. Startował na olimpiadze w 1906.

</doc>
<doc id="5221501" url="https://pl.wikipedia.org/wiki?curid=5221501" title="Hugó Payr">
Hugó Payr

Hugó Payr (ur. 24 sierpnia 1888 w Budapeszcie, zm. 18 maja 1976 tamże) – węgierski zapaśnik walczący w stylu klasycznym. Olimpijczyk z Londynu 1908, gdzie zajął czwarte miejsce w wadze półciężkiej i ciężkiej.
Zajął czwarte miejsce na mistrzostwach świata w 1908 roku.
Jego prawnuczka żeglarka Anna Payr była olimpijką z Aten 2004.

</doc>
<doc id="5221502" url="https://pl.wikipedia.org/wiki?curid=5221502" title="Armand Magyar">
Armand Magyar

Armand (Ármin) Magyar (Munk) (ur. 5 lutego 1898, zm. 12 lutego 1961) – węgierski zapaśnik walczący w stylu klasycznym. Olimpijczyk ze Paryża 1924, gdzie zajął piąte miejsce w wadze koguciej.
Mistrz Europy w 1925; trzeci w 1926 i 1927 roku.

</doc>
<doc id="5221503" url="https://pl.wikipedia.org/wiki?curid=5221503" title="Washington Naval Treaty">
Washington Naval Treaty



</doc>
<doc id="5221504" url="https://pl.wikipedia.org/wiki?curid=5221504" title="József Tasnádi">
József Tasnádi

József Rezső Tasnádi-Tidrenczl (ur. 10 października 1903, zm. 1 października 1977) – węgierski zapaśnik walczący w obu stylach. Olimpijczyk ze Paryża 1924, gdzie zajął piąte miejsce w wadze koguciej, w stylu klasycznym.
Mistrz Europy w 1930 roku.

</doc>
<doc id="5221505" url="https://pl.wikipedia.org/wiki?curid=5221505" title="Jenő Németh">
Jenő Németh

Jenő Németh (ur. 1902) – węgierski zapaśnik walczący w stylu klasycznym. Olimpijczyk z Paryża 1924, gdzie zajął osiemnaste miejsce w wadze piórkowej.
Mistrz Europy w 1925 roku.

</doc>
<doc id="5221506" url="https://pl.wikipedia.org/wiki?curid=5221506" title="Mihály Matura">
Mihály Matura

Mihály Matura (ur. 9 kwietnia 1900, zm. 8 sierpnia 1975) – węgierski zapaśnik walczący w stylu klasycznym. Olimpijczyk z Paryża 1924, gdzie zajął piąte miejsce w wadze lekkiej.
Brązowy medalista mistrzostw Europy w 1925 i 1926 roku.

</doc>
<doc id="5221507" url="https://pl.wikipedia.org/wiki?curid=5221507" title="Sándor Kónyi">
Sándor Kónyi

Sándor Kónyi, znany też jako Géza Klötzl (ur. 1901) – węgierski zapaśnik walczący w stylu klasycznym. Olimpijczyk z Paryża 1924, gdzie zajął dziewiąte miejsce w wadze średniej.

</doc>
<doc id="5221508" url="https://pl.wikipedia.org/wiki?curid=5221508" title="Ferenc Györgyei">
Ferenc Györgyei

Ferenc Györgyei (ur. 29 listopada 1900, zm. 26 sierpnia 1970) – węgierski zapaśnik walczący w stylu klasycznym. Olimpijczyk z Paryża 1924, gdzie zajął dwudzieste miejsce w wadze średniej.

</doc>
<doc id="5221511" url="https://pl.wikipedia.org/wiki?curid=5221511" title="István Dömény">
István Dömény

István Dömény (ur. 3 sierpnia 1899, zm. 6 grudnia 1966) – węgierski zapaśnik walczący w stylu klasycznym. Olimpijczyk z Paryża 1924, gdzie zajął dziewiąte miejsce w wadze lekkociężkiej.

</doc>
<doc id="5221512" url="https://pl.wikipedia.org/wiki?curid=5221512" title="Ottó Szelky">
Ottó Szelky

Ottó Szelky (ur. 1895, zm. 21 lipca 1929) – węgierski zapaśnik walczący w stylu klasycznym. Olimpijczyk z Paryża 1924, gdzie zajął dziewiąte miejsce w wadze ciężkiej.
Zajął szóste miejsce na mistrzostwach świata w 1920 roku.

</doc>
<doc id="5221513" url="https://pl.wikipedia.org/wiki?curid=5221513" title="Imre Szalay">
Imre Szalay

Imre Szalay (ur. 1905, zm. 1942) – węgierski zapaśnik walczący w stylu klasycznym. Olimpijczyk z Amsterdamu 1928, gdzie zajął piąte miejsce w wadze półciężkiej.

</doc>
<doc id="5221514" url="https://pl.wikipedia.org/wiki?curid=5221514" title="László Szekfű">
László Szekfű

László Szekfű-Szegfy (ur. 16 listopada 1905, zm. 17 grudnia 1977) – węgierski zapaśnik walczący w stylu klasycznym. Olimpijczyk z Los Angeles 1932, gdzie zajął szóste miejsce w wadze koguciej.
Brązowy medalista mistrzostw Europy w 1930 roku.

</doc>
<doc id="5221515" url="https://pl.wikipedia.org/wiki?curid=5221515" title="Gyula Zombori">
Gyula Zombori

Gyula Zombori (ur. 16 listopada 1903, zm. 8 maja 1946) – węgierski zapaśnik walczący w obu stylach. Olimpijczyk z Los Angeles 1932, gdzie zajął piąte i ósme miejsce w wadze półśredniej.
Srebrny medalista mistrzostw Europy w 1930 i 1931 roku.

</doc>
<doc id="5221517" url="https://pl.wikipedia.org/wiki?curid=5221517" title="Krążowniki traktatowe">
Krążowniki traktatowe

Krążowniki traktatowe – okręty budowane w latach 1922–1936 w oparciu o postanowienia traktatu waszyngtońskiego z 1922 roku, dopuszczającego budowę dowolnej liczby okrętów nawodnych o wyporności standardowej nieprzekraczającej 10 000 ton standardowych, uzbrojonych w działa artylerii głównej o kalibrze nieprzekraczającym 203 milimetrów. Oprócz braku ograniczenia liczbowego takich okrętów, traktat nie wprowadził też górnego limitu ich łącznej wyporności, co wobec ograniczeń wyporności poszczególnych okrętów liniowych oraz ograniczeń sumarycznej wyporności tych ostatnich, wywołało międzynarodowy wyścig zbrojeń w zakresie jednostek o wyporności do 10 000 ton standardowych uzbrojonych w działa kalibru 203 mm. Okręty o maksymalnym kalibrze dział stanowiły zarazem pierwszą generację krążowników ciężkich.
Zapoczątkowana traktatem waszyngtońskim era budowy krążowników traktatowych, zwanych też waszyngtońskimi, zakończyła się wraz z końcem jego obowiązywania. Okręty te miały istotny udział w walkach toczonych następnie na europejskim i pacyficznym teatrach działań podczas II wojny światowej.
Geneza i charakterystyka.
W trakcie rozmów konferencji waszyngtońskiej Wielka Brytania przedstawiła stanowisko, że nie zgodzi się na żaden parytet ze Stanami Zjednoczonymi ani z jakimkolwiek innym krajem w zakresie klasy krążowników, z uwagi na ogromne zobowiązania Wielkiej Brytanii w zakresie ochrony międzynarodowego handlu morskiego. W toku prowadzonych w trakcie konferencji rozmów, Zjednoczone Królestwo złożyło jednak propozycję kompromisową, ograniczającą łączny tonaż krążowników do 450 000 ton standardowych dla Royal Navy, amerykańska United States Navy miała być ograniczona limitem 300 000 ton, zaś japońska marynarka wojenna limitem 250 000 ton standardowych. Rzeczywisty brak możliwości osiągnięcia porozumienia na bazie brytyjskiej propozycji, doprowadził do propozycji limitacji okrętów na bazie jakościowej, tj. przez wprowadzenie górnego limitu wyporności poszczególnych okrętów i kalibru ich artylerii. Dążąc oryginalnie do uzyskania możliwości dokończenia produkcji budowanych właśnie jednostek typu "Hawkins" o wyporności 9700 ton, Wielka Brytania zaproponowała ograniczenie wyporności poszczególnych jednostek do 10 000 ton oraz maksymalnego kalibru dział do 8 cali (203 mm). Propozycja brytyjska była zbieżna z wewnętrznymi amerykańskimi wymaganiami dla jednostek zdolnych do operowania na ogromnych przestrzeniach Oceanu Spokojnego, była także korzystna dla Japonii, która w tym czasie projektowała krążowniki typu "Furutaka". Brytyjska propozycja została więc bez długiej debaty przyjęta jednomyślnie przez wszystkich uczestników konferencji.
Ograniczenie tego rodzaju zostało zawarte w podpisanej 6 lutego 1922 roku, na zamykającej konferencję sesji plenarnej, umowie "Treaty for the Limitation of Armament" – jednym z dziewięciu traktatów oraz dwunastu rezolucji tej konferencji. Żaden z uczestników rozmów nie zdawał sobie wówczas sprawy z faktu, że przez wprowadzenie tego rodzaju regulacji, wbrew idei przyświecającej organizacji konferencji waszyngtońskiej, sygnatariusze traktatu rozpoczynają nowy wyścig zbrojeń, każda bowiem z umawiających się stron, będzie odtąd starała się budować możliwie jak największą liczbę okrętów maksymalnie wykorzystujących traktatowy limit 10 000 ton wyporności i 203 mm kalibru artylerii.
Wpływ ograniczeń na programy budowy okrętów.
Natychmiast po podpisaniu porozumienia, Wielka Brytania przystąpiła do budowy krążowników typu "County" o wyporności 10 000 ton z działami 8-calowymi (203 mm), bez nawet rozważenia możliwości, iż mniejsze i lżej uzbrojone jednostki być może lepiej odpowiadałyby potrzebom marynarki tego kraju. Decyzja o budowie tych okrętów zapadła po zauważeniu, że Stany Zjednoczone zaadaptowały na uzbrojenie działa kalibru 203 mm, oraz że budowę podobnych jednostek rozpoczęła Japonia. Brytyjska decyzja o budowie "krążowników traktatowych" zapadła w odpowiedzi na japoński program budowy okrętów, plan długoterminowy zaś zakładał budowę co najmniej 70 krążowników, z których 48 miało być dużymi krążownikami wyposażonymi w działa 203 mm.
W Stanach Zjednoczonych United States Navy zdecydowała, że potrzebuje co najmniej szesnastu jednostek bardzo zbliżonych do brytyjskich ciężkich krążowników, jednak aż do końca 1924 roku Kongres nie autoryzował ich budowy, zaś stępkę pod pierwszy z nich położono dopiero w 1926 roku. Dla odmiany Francja i Włochy przystąpiły do budowy krążowników spełniających wymagania traktatowe znacznie wcześniej. Stępkę pod pierwsze dwie jednostki Francja położyła już na przełomie lat 1922/1923, w ślad za nią Włochy rozpoczęły budowę dwóch pierwszych jednostek w 1925 roku. Jako pierwsza jednak stępkę pod krążownik traktatowy położyła Japonia, która rozpoczęła budowę dwóch jednostek typu "Furutaka" jeszcze w roku 1922. W rezultacie więc zawarcia zmierzającego do ograniczenia zbrojeń morskich traktatu waszyngtońskiego, każdy z jego pięciu sygnatariuszy rozpoczął wielkie programy budowy ciężkich krążowników. W dużej mierze było to wynikiem ścisłego ograniczenia budowy większych okrętów liniowych w traktacie, który praktycznie wykluczał budowę jednostek tych klas.
Pierwszy traktat londyński z 1930 roku.
W czasie, gdy programy budowy nowych krążowników we wszystkich pięciu krajach były już zaawansowane, Liga Narodów podjęła próbę ich ograniczenia w ramach serii konferencji organizowanych przez Ligę, w tym przede wszystkim podczas konferencji genewskiej w 1927 roku. Podczas gdy Royal Navy była przeciwna wszelkim ograniczeniom, Stany Zjednoczone zaproponowały włączenie krążowników do jednego limitu wyporności – wspólnego dla krążowników, niszczycieli i okrętów podwodnych.
W myśl amerykańskiej propozycji, limit dla USA i Wielkiej Brytanii wynosić miał 300 000 ton, wobec innych zaś krajów obowiązywać miały ograniczenia w proporcjach analogicznych jak dla okrętów liniowych z traktatu waszyngtońskiego. W ramach tego limitu nie miały jednak obowiązywać żadne ograniczenia w zakresie uzbrojenia poszczególnych okrętów. Wielka Brytania tymczasem zaczęła dostrzegać, że jej potrzebom bardziej odpowiadały mniejsze jednostki, toteż dążyła do zmniejszenia limitu wielkości krążowników poniżej 10 000 ton i zatrzymania w ten sposób budowy krążowników „waszyngtońskich”. Japonia natomiast, która była już zaawansowana w budowie kilku dużych krążowników, wyrażała zgodę na całkowite embargo na kolejne nowe okręty, co z kolei było nie do przyjęcia dla Stanów Zjednoczonych, które w związku z potrzebami na Pacyfiku nie chciały zrezygnować z ciężkich krążowników na rzecz krążowników lekkich. Ostatecznie strony nie doszły do żadnego porozumienia.
Tymczasem wszystkie pięć krajów kontynuowało budowę krążowników 10 000-tonowych, jednak w czasie gdy toczyły się obrady konferencji londyńskiej w styczniu 1930 roku, rządem Wielkiej Brytanii kierował Ramsay MacDonald, z silnym programem reform społecznych. Zakrojone na szeroką skalę reformy socjalne wymagały ograniczenia wydatków morskich. Jego poglądy podzielał w Stanach Zjednoczonych prezydent Herbert Hoover. W rezultacie, jeszcze przed konferencją, na spotkaniu obu liderów, ustalono parytet okrętów – w tym krążowników – obu krajów. Podczas samej konferencji, wśród wielu innych ustaleń, po trudnych negocjacjach postanowiono, że US Navy może ukończyć budowę 18 krążowników, Wielka Brytania 15, Japonia zaś 12 (które już wybudowała lub miała w budowie). Tej ostatniej jednak w 1943 roku przysługiwało prawo wymiany na większe jednostki jej czterech małych krążowników z działami 203 mm typów "Furutaka" i "Aoba". Celem dostosowania aktualnych programów okrętowych do nowych limitów, US Navy przerwać miała budowę krążowników „waszyngtońskich” po ukończeniu aktualnie prowadzonych programów, Wielka Brytania natomiast zgodziła się zmniejszyć swój tonaż ciężkich krążowników do 146 000 ton nie później niż do 1936 roku, przez oddanie na złom lub demilitaryzację czterech jednostek typu "Hawkins"'.
Celem redukcji wielkości krążowników postanowiono wówczas o ich podziale na dwie klasy. Utworzona traktatem londyńskim klasa A uzbrojona była w działa większe niż 6,1 cala (155 mm), natomiast klasa B uzbrojona była w działa 155 milimetrów i mniejsze. Limity wyporności w obu klasach przedstawiały się następująco:
W ramach limitów danego kraju, starsze jednostki mogły zostać zastąpione nowymi po 16 latach od ich budowy, o ile położenie stępki pod nie nastąpiło przed 1920 rokiem, natomiast nowsze jednostki mogły zostać zastąpione dopiero po 20 latach. Wielka Brytania zgodziła się dodatkowo na ograniczenie zastępowania jednostek klasy B z uwagi na wiek jedynie do łącznej wyporności 91 000 ton standardowych. Podobne ograniczenie nie obowiązywało w przypadku USA, Stany Zjednoczone zgodziły się natomiast na wprowadzenie restrykcji czasowych na budowę 18 swoich okrętów klasy A. Przy założeniu, że piętnasty okręt zostanie wybudowany do 1935 roku, traktat zakazywał US Navy położenia stępki pod szesnasty okręt przed 1933 rokiem, który nie mógł być także ukończony wcześniej niż w roku 1936. Zasada ta odnosiła się także odpowiednio do okrętów siedemnastego i osiemnastego, które mogły być kończone w odstępach rocznych, tak aby ostatni z nich nie wszedł do służby przed rokiem 1938. W związku z nową klasyfikacją, Stany Zjednoczone dokonały reklasyfikacji swoich okrętów. Krążowniki traktatowe z działami kalibru 203 mm, noszące dotąd desygnację CL (light cruiser), w 1931 roku zostały przeklasyfikowane na oznaczenie CA – zarezerwowane dotąd dla krążowników pancernych ("armored cruiser").
Powyższe ograniczenia nie obowiązywały w stosunku do Francji i Włoch, które odmówiły zgody na jakiekolwiek ograniczenia ich praw wynikających z traktatu waszyngtońskiego. Państwa te jednak nie dysponowały środkami na rozbudowę swoich flot na skalę pozostałych trzech sygnatariuszy, zaś stępki pod ich ostatnie ciężkie krążowniki zostały położone odpowiednio w 1931 i 1930 roku. Po zakończeniu przez Wielką Brytanię i Japonię aktualnie trwających programów okrętowych, państwa te nie mogły budować więcej krążowników, chyba że celem zastąpienia starych. W teorii natomiast, USA mogły prowadzić budowę aż do 1938 roku.
Drugi traktat londyński z 1936 roku.
W 1932 roku Liga Narodów zorganizowała kolejną konferencję w Genewie celem dalszego ograniczenia zbrojeń. Jedną z propozycji tej konferencji była likwidacja krążowników z działami 203 mm, a krążowniki generalnie miały być ograniczone do wyporności 7000 ton. Podobnie jak pierwsza konferencja w Genewie, spotkanie to skończyło się fiaskiem. W 1935 roku zorganizowano jednak ponownie konferencję w Londynie, oprócz trudnych negocjacji, naznaczoną wycofaniem się Japonii zarówno z konferencji, jak i z wcześniejszych traktatów morskich oraz wynikających z nich limitów.
Najważniejszym z podjętych podczas konferencji postanowień dotyczących krążowników był zakaz budowy nowych ciężkich krążowników opartych na traktacie waszyngtońskim, zaś budowane odtąd krążowniki lekkie nie mogły przekraczać wyporności 8000 ton. Stany Zjednoczone wyraziły zgodę na to postanowienie wyłącznie pod warunkiem utrzymania możliwości dokończenia budowy jednostek typu "Brooklyn" (z działami 152 mm) oraz prawa wznowienia budowy ciężkich krążowników w określonych przypadkach. Postanowienia zakończonej w 1936 roku konferencji zostały ratyfikowane przez Wielką Brytanię, Francję i Stany Zjednoczone pod koniec tego roku. W 1938 roku do postanowień konferencji zgodziły się przystąpić również Włochy, jednak w tym przypadku był to jedynie gest bez znaczenia.
W próbie ograniczenia niemieckich zbrojeń morskich, 1936 roku Wielka Brytania zawarła niemiecko-brytyjski układ morski, na mocy którego III Rzesza uprawniona była do budowy ciężkich krążowników o wyporności 10 000 ton – nieprzekraczających łącznie 51 380 ton standardowych oraz krążowników lekkich o łącznej wyporności do 67 270 ton. Już jednak przed zawarciem tej umowy, Niemcy zamówiły w tajemnicy budowę dwóch ciężkich krążowników „Admiral Hipper” i „Blücher” o wyporności ponad 14 000 ton każdy. Gdy ich budowa została ujawniona, miały one nosić uzbrojenie w postaci artylerii głównej kalibru 150 mm, pod koniec jednak 1938 roku Niemcy poinformowały Wielką Brytanię, że ze względu planowaną budowę ciężkich krążowników przez Związek Radziecki, jednostki te otrzymają artylerię kalibru 203 mm.
Koniec ery traktatowej.
Wychodząc z identycznych ogólnych założeń, pięć flot opracowywało konstrukcje, które odpowiadały ich narodowym inklinacjom i predylekcjom. Brytyjczycy optowali za praktycznymi, dobrze zbalansowanymi jednostkami z przeciętną szybkością i dobrze chronionymi magazynami amunicji. Japonia dążyła do budowy okrętów przebijających jednostki traktatowe innych flot w każdym możliwym aspekcie, była też gotowa do podjęcia politycznego i technologicznego ryzyka w celu osiągnięcia tego. Francja zerwała z tradycją budowy niepowiązanych ze sobą konstrukcyjnie jednostek, wybierając w zamian drogę budowy stopniowo ulepszanych okrętów dziedziczących najlepsze cechy poprzedników, gdzie jedynie dwie jednostki typu "Duquesne" były identycznymi okrętami. Włochy budowały innowacyjne okręty, wobec jednak braku doświadczenia na otwartych wodach, marynarka włoska otrzymywała okręty będące „teoretycznymi platformami” o wysokich parametrach taktyczno-technicznych w idealnych warunkach. Stany Zjednoczone zaś opracowywały okręty zdolne do operowania i walki z dala od własnych baz, z efektywną konstrukcją, które można szybko budować relatywnie niskim kosztem.
Do czasu ratyfikacji przez wszystkie strony traktatu londyńskiego, zanikła jednak efektywna kontrola przestrzegania limitów traktatu waszyngtońskiego. W 1936 roku Japonia złożyła formalne oświadczenie o wystąpieniu z traktatów w 1938 roku, oraz o braku akceptacji ograniczeń traktatowych po tej dacie. Po 1938 roku Japonia niemal natychmiastowo zwiększyła liczbę swoich ciężkich krążowników z działami 203 mm przez konwersję wszystkich czterech krążowników lekkich typu "Mogami", zaś dwie kolejne jednostki („Tone” i „Chikuma”) zostały zmodyfikowane jeszcze w czasie budowy. W rezultacie do 1941 roku Japonia miała nie 12, lecz 18 ciężkich krążowników, osiągając w tym zakresie parytet względem Stanów Zjednoczonych. Do 1940 roku, gdy na kontynencie europejskim trwały już działania wojenne, Stany Zjednoczone rozpoczęły największy w historii program budowy krążowników, inicjując budowę pierwszej jednostki typu "Baltimore".
Traktatowe ograniczenia zbrojeń w zakresie klasy krążowników nie okazały się całkowitym fiaskiem. Na jakiś bowiem czas ograniczyły zbrojenia w tej dziedzinie, zaś nacisk na budowę okrętów z górnym limitem wyporności celem redukcji masy doprowadził do wielu ulepszeń i rozwoju nowych technologii, co miało pozytywny wpływ na rozwój inżynierii okrętowej. Ograniczenia traktatowe zmniejszyły ekonomiczne obciążenie państw dla ich budżetów, spełniając w tym zakresie swoją oryginalną rolę. Z drugiej strony, traktaty postawiły państwa przestrzegające wynikających z nich limitów w niekorzystnej sytuacji, gdy rozpoczęły się realne działania wojenne.

</doc>
<doc id="5221518" url="https://pl.wikipedia.org/wiki?curid=5221518" title="Letnisko Młochówek">
Letnisko Młochówek

Letnisko Młochówek – niestandardyzowana część miasta Podkowa Leśna w województwie mazowieckim, w powiecie grodziskim. Leży w południowej części miasta, w rejonie ulicy Jana Pawła II i jej przecznic, przy granicy z Żółwinem, w pobliżu Lasów Nadarzyńskich.
Jest to obszar o charakterze letniskowym, o dużym stopniu zalesienia. Znajdują się tu przedwojenne ekskluzywne wille, m.in. Willa Hel.
Historia.
Letnisko powstało pod koniec lat 20 XX wieku. na terenie wsi Żółwin na skutek rozparcelowania jej północnej części. W 1933 letnisko przejściowo włączono do Podkowy Leśnej, lecz już 20 października 1933 Letnisko Młochówek wraz z wsią Żółwin, folwarkiem Żółwin, osadą Borowina, willą Ołonka, willą Zarybie, willą Sosnówka i osiedlem Ustronie utworzyło gromadę Żółwin w granicach gminy Młochów w powiecie błońskim w województwie warszawskim.
1 kwietnia 1939 z gromady Żółwin, wyłączono Letnisko Młochówek wraz z willą Zarybie i osiedlem Borowina, tworząc z nich nową gromadę "Letnisko Młochówek", którą równocześnie włączono do gminy Helenów w tymże powiecie.
Po wojnie letnisko zachowało przynależność administracyjną. 12 marca 1948 roku zmieniono nazwę powiatu błońskiego na "grodziskomazowiecki". 1 lipca 1948 z gromad Letnisko Młochówek i Podkowa Leśna w gminie Helenów oraz z części gromady Żółwin w gminie Młochów utworzono nową gminę Podkowa Leśna z siedzibą w Podkowie Leśnej. 1 lipca 1952 roku gmina została przeniesiona do nowo utworzonego powiatu pruszkowskiego. Odtąd Letnisko Młochówek nie występuje już jako samodzielna gromada w oficjalnych wykazach.
W związku z reorganizacją administracji wiejskiej (zniesienie gmin) jesienią 1954 Letnisko Młochówek weszło w skład nowo utworzonej gromady Podkowa Leśna w powiecie pruszkowskim. 1 stycznia 1957 gromadę Podkowa Leśna zniesiono w związku z nadaniem jej statusu osiedla, przez co Letnisko Młochówek stało się integralną częścią Podkowy Leśnej, a w związku z nadaniem jej praw miejskich 1 stycznia 1969 – częścią miasta.

</doc>
<doc id="5221520" url="https://pl.wikipedia.org/wiki?curid=5221520" title="Młochówek">
Młochówek



</doc>
<doc id="5221521" url="https://pl.wikipedia.org/wiki?curid=5221521" title="Latarnia (przenośne źródło światła)">
Latarnia (przenośne źródło światła)

Latarnia – przenośne źródło światła w formie obudowy z drewnianych lub metalowych ramek z przeszklonymi ściankami.
W starożytności latarnie posiadały płytki z rogu, alabastru lub przetłuszczonego papieru. W czasach współczesnych używa się do wypełnienia prześwitujących przestrzeni ścianek ze szkła lub miki.

</doc>
<doc id="5221523" url="https://pl.wikipedia.org/wiki?curid=5221523" title="Dzięcioł jasnoczuby">
Dzięcioł jasnoczuby

Dzięcioł jasnoczuby ("Celeus lugubris") – gatunek średniej wielkości ptaka z rodziny dzięciołowatych (Picidae). Występuje w środkowej i południowo-środkowej Ameryce Południowej. Odróżnia się od dzięcioła żółtawego nieco jaśniejszym ubarwieniem. Nie jest zagrożony.
Systematyka.
Gatunek po raz pierwszy zgodnie z zasadami nazewnictwa binominalnego opisał Alfred Malherbe, nadając mu nazwę "Celeopicus lugubris". Opis ukazał się w 1851 roku w "Bulletin de la Société d'histoire naturelle du Département de la Moselle". Obecnie gatunek umieszczany jest w rodzaju "Celeus". Międzynarodowy Komitet Ornitologiczny (IOC) wyróżnia dwa podgatunki:
W 1963 roku argentyński ornitolog pochodzenia szwedzkiego, Claes Christian Olrog, opisał trzeci podgatunek – "C. l. castaneus", obejmujący populację z północno-wschodniej Boliwii (departament Beni). W 2008 roku R. Fraga i E.C. Dickinson przemianowali go na "C. l. olrogi", gdyż nazwa "C. castaneus" została zajęta przez dzięcioła jasnogłowego po przeniesieniu go do rodzaju "Celeus". Podgatunek ten jednak nie jest akceptowany przez część autorytetów, wymieniany jest za to na "Clements Checklist of Birds of the World" (sierpień 2021) oraz na liście ptaków świata opracowywanej we współpracy BirdLife International z autorami "Handbook of the Birds of the World" (6. wersja online: grudzień 2021).
Dzięcioł jasnoczuby był dawniej uznawany za jeden gatunek z dzięciołem żółtawym ("C. flavescens").
Morfologia.
Średniej wielkości dzięcioł o stosunkowo długim, lekko zakrzywionym i zakończonym dłutowato dziobie o barwie od szarej do rogowej, dolna szczęka jaśniejsza. Tęczówki w kolorze od ciemnoczerwonego do czerwonobrązowego, wokół oka naga, niebieskoszara skóra. Nogi silne szare. Pióra głowy tworzą charakterystyczny szpiczasty poziomy czub. Głowa w kolorze od jasnobrązowego do płowożółtego, czasami z lekkimi odcieniami cynamonu. Samce mają karmazynowe wąsy i policzki, samice w pasie policzkowym mają ciemnobrązowe przebarwienia piór. Podbródek, gardło i szyja w tym samym kolorze co cała głowa. Górna część ciała, górne pokrywy skrzydeł i grzbiet rdzawo-czarne. Lotki brązowe w dolnej części z rdzawymi poprzecznymi paskami, a w górnej części szarobrązowe z białymi paskami. Ogon czarnobrązowy, a w części przy zadzie płowo-żółty. Młode osobniki przypominają dorosłe, wyróżniają się ciemnymi przebarwieniami na głowie i mniej regularnym prążkowaniem skrzydeł. "C. l. kerri" różni się od podgatunku nominatywnego nieco większym rozmiarem i ciemniejszym ubarwieniem. Długość ciała około 23–24 cm; masa ciała 115–130 g (podgatunek nominatywny), 112–157 g ("C. l. kerri").
Zasięg występowania.
Dzięcioł jasnoczuby występuje w środkowej i południowo-środkowej części Ameryki Południowej. Zasiedla obszary do poziomu morza do wysokości 800 m n.p.m. Poszczególne podgatunki występują w:
Jest gatunkiem osiadłym.
Ekologia.
Jego głównym habitatem są półsuche i suche lasy i zadrzewienia obszarów Cerrado, Gran Chaco, spotykany również na obszarach, gdzie występują palmy. Odżywia się głównie mrówkami z rodzajów "Camponotus", "Crematogaster", "Dolichoderus".
Rozmnażanie.
Sezon lęgowy ma miejsce w okresie wrzesień–listopad, później w południowej części zasięgu występowania. Gniazda buduje w dziuplach drzew, często w nadrzewnym gnieździe mrówek lub termitów, na wysokości od 4 do 10 m nad ziemią. Brak szczegółowych informacji o rozmnażaniu tego gatunku.
Status.
W Czerwonej księdze gatunków zagrożonych IUCN dzięcioł jasnoczuby klasyfikowany jest jako gatunek najmniejszej troski (LC, "Least Concern"). Liczebność populacji nie została oszacowana, ale ptak ten jest opisywany jako rzadki. Zasięg jego występowania według szacunków organizacji BirdLife International obejmuje około 1,25 mln km². Trend liczebności populacji uznawany jest za spadkowy ze względu na utratę siedlisk.

</doc>
<doc id="5221524" url="https://pl.wikipedia.org/wiki?curid=5221524" title="Depresja Kupczyka">
Depresja Kupczyka

Depresja Kupczyka () – depresja w masywie Ganku w słowackich Tatrach Wysokich. Opada z wciętej na 10 m przełączki powyżej Gankowej Kopki w Dolinie Kaczej i uchodzi do Rynny Szczepańskich (przez Władysława Cywińskiego nazywanej także Żlebem Świerza). Wylot Depresji Kupczyka znajduje się kilkanaście metrów powyżej piargów. Dolna część depresji to bardzo krucha rynna. Jest bardzo stroma, miejscami nawet przewieszona, a na jej dnie rosną słabo przyrośnięte mchy. Przejście tego odcinka to V w skali tatrzańskiej. Na wysokości 30 m jest trawiasty próg, który można obejść trawersując w lewo na żebro, następnie w prawo przez eksponowaną płytę do kociołka nad progiem. Od góry uchodzą do niego 4 rynny. Prawą można po stromych trawnikach wyjść na przełączkę nad Gankową Kopką.

</doc>
<doc id="5221526" url="https://pl.wikipedia.org/wiki?curid=5221526" title="Ileana Ongar">
Ileana Ongar

Ileana Ongar, po mężu Ranaldi (ur. 24 grudnia 1950 w Aleksandrii) – włoska lekkoatletka, płotkarka, czterokrotna medalistka igrzysk śródziemnomorskich, olimpijka.
Kariera sportowa.
Odpadła w półfinale biegu na 100 metrów przez płotki na mistrzostwach Europy w 1971 w Helsinkach.
Zdobyła srebrny medal w tej konkurencji (przegrywając jedynie z Mileną Leskovac z Jugosławii, a wyprzedzając inną Jugosłowiankę Đurđę Fočić) oraz złoty medal w sztafecie 4 × 100 metrów na igrzyskach śródziemnomorskich w 1971 w Izmirze. Odpadła w eliminacjach biegu na 50 metrów przez płotki na halowych mistrzostwach Europy w 1972 w Grenoble.
Ponownie zdobyła srebrny medal w biegu na 100 metrów przez płotki (za Nadine Fricault z Francji, a przed Đurđą Fočić), a także brązowy medal w sztafecie 4 × 100 metrów na igrzyskach śródziemnomorskich w 1975 w Algierze. Zajęła 8. miejsce w finale biegu na 100 metrów na igrzyskach olimpijskich w 1976 w Montrealu.
Zajęła 6. miejsce w biegu na 60 metrów przez płotki na halowych mistrzostwach Europy w 1977 w San Sebastián, a na kolejnych halowych mistrzostwach Europy w 1978 w Mediolanie odpadła w półfinale tej konkurencji. Na mistrzostwach Europy w 1978 w Pradze odpadła w półfinale biegu na 100 metrów przez płotki.
Była mistrzynią Włoch w biegu na 100 metrów przez płotki w latach 1972–1978 oraz w sztafecie 4 × 100 metrów i w sztafecie 4 × 200 metrów w 1971. W hali była mistrzynią Włoch w biegu na 60 metrów przez płotki w latach 1971, 1972 i 1976–1978.
Wielokrotnie poprawiała rekord Włoch w biegu na 100 metrów przez płotki, od czasu 13,8 s uzyskanego 2 maja 1971 w Rzymie do wyniku 13,34 s, osiągniętego 13 czerwca 1976 w Fürth, a poprawionego dopiero w 1986 przez Patrizię Lombardo. Wyrównała również rekord swego kraju w sztafecie 4 × 100 metrów z czasem 45,6 s (15 października 1971 w Izmirze).

</doc>
<doc id="5221530" url="https://pl.wikipedia.org/wiki?curid=5221530" title="Postojałyje Dwory">
Postojałyje Dwory

Postojałyje Dwory () – wieś (ros. деревня, trb. dieriewnia) w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest 3,5 km od centrum administracyjnego sielsowietu (1-je Winnikowo), 11 km na północny wschód od centrum administracyjnego rejonu (Kursk), 7 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 65 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 74 osoby.

</doc>
<doc id="5221531" url="https://pl.wikipedia.org/wiki?curid=5221531" title="Karol Urbanowicz">
Karol Urbanowicz

Karol Urbanowicz (ur. 24 lutego 2001 w Gdańsku) – polski siatkarz, grający na pozycji środkowego.
Waży 89 kg. Jego zasięg w ataku wynosi 360 cm.
Ma starszego brata Szymona i starszą o 5 lat siostrę Katarzyne, która jest siatkarką. Gra na pozycji środkowej. Jego wujek od strony ojca Leszek Urbanowicz w przeszłości był siatkarzem, gdzie w latach 80. i 90. rozegrał aż 252 meczów w reprezentacji Polski. Również jego bratanek Jakub Urbanowicz i kuzyn Mateusz Urbanowicz są siatkarzami.
Pochodzi ze sportowej rodziny, w której siatkówka była obecna od zawsze. Pierwsze kroki stawiał jednak w tańcu towarzyskim. Później uprawiał piłkę nożną i lekkoatletykę w Lechii Gdańsk, a w szkole trenował pływanie. W gimnazjum był graczem szkółki "Suchanik" Gdańsk. Następnie został absolwentem SMS-u PZPS Spała. W czasie gry w szkole w Spale występował jako przyjmujący. Kilka razy w trakcie kariery młodzieżowej zmieniał swoją pozycję, lecz za namową Edwarda Pawluna trenera juniorskiego klubu Trefl Gdańsk na stale zmienił pozycję z przyjmującego na środkowego.
W 2022 roku podczas Gali 20-lecia Polskiej Ligi Siatkówki został Odkryciem sezonu 2021/2022 PlusLigi.
W połowie kwietnia 2022 został powołany do reprezentacji Polski.
Sukcesy klubowe.
młodzieżowe.
Mistrzostwa Polski kadetów:
Mistrzostwa Polski juniorów:
Sukcesy reprezentacyjne.
Mistrzostwa Europy Wschodniej EEVZA U-17:
Mistrzostwa Europy Juniorów:
Mistrzostwa Świata Juniorów:
Mistrzostwa Europy U-22:
Liga Narodów:
Statystyki zawodnika.
Stan na dzień 19.04.2022

</doc>
<doc id="5221532" url="https://pl.wikipedia.org/wiki?curid=5221532" title="Herb gminy Bądkowo">
Herb gminy Bądkowo

Herb gminy Bądkowo – jeden z symboli gminy Bądkowo, ustanowiony 22 kwietnia 2009. Jego autorem jest historyk, Krzysztof Dorcz.
Wygląd i symbolika.
Herb przedstawia na tarczy koloru czerwonego dwie połączone głowy: białego orła i czarnego lwa (nawiązującymi do herbów: powiatu aleksandrowskiego i województwa kujawsko-pomorskiego). W górnej części umieszczono złotą falistą linię, symbolizującą kanał Bachorze, związany z gminą. 

</doc>
<doc id="5221533" url="https://pl.wikipedia.org/wiki?curid=5221533" title="Winnikowo-Nikołajewka">
Winnikowo-Nikołajewka

Winnikowo-Nikołajewka () – wieś (ros. село, trb. sieło) w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest nad rzeką Winogrobl (lewy dopływ Tuskara w dorzeczu Sejmu), 1 km od centrum administracyjnego sielsowietu (1-je Winnikowo), 15 km na północny wschód od centrum administracyjnego rejonu (Kursk), 11 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajdują się 33 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 55 osób.

</doc>
<doc id="5221536" url="https://pl.wikipedia.org/wiki?curid=5221536" title="Adam Nowicki (literat)">
Adam Nowicki (literat)

Adam Nowicki (ur. 14 sierpnia 1865 w Warszawie, zm. 1949 w Brazylii) – dziennikarz, literat, wydawca prasy.
Życiorys.
Urodził się w Warszawie 14 sierpnia 1865 w rodzinie Adama (1825–1895) dyrektora budownictwa miejskiego w Krakowie oraz budowniczego miasta Warszawy. Ukończył Gimnazjum św. Anny w Krakowie i w latach 1883–87 studiował prawo, potem polonistykę i filozofię na Uniwersytecie Jagiellońskim. W okresie studiów pisał korespondencję do warszawskiej „Gazety Polskiej”.
W 1887 przeniósł się do Warszawy i współpracował na stałe z „Życiem” Zenona Przesmyckiego. Artykuły umieszczał również w innych tygodnikach i dziennikach warszawskich. Tłumaczył utwory literackie pisarzy niemieckich i skandynawskich, między innymi „Głód” K. Hamsuna, i „Młoda Skandynawia” O. Hanssona.
W 1898 przeniósł się na stałe do Wiednia i był korespondentem prasy warszawskiej i lwowskiej. W latach 1905–15 wydawał wraz z Oswaldem Obogim w języku niemieckim tygodnik „Polnische Korrespondenz”, zawierający informację o sprawach polskich. W latach 1906–15 wydawał również tygodnik „Polnisce Post”, półoficjalny organ Koła Polskiego w parlamencie austriackim.
Był bliskim współpracownikiem Leona Bilińskiego w ówczesnym czasie zarządcy Bośni i Hercegowiny.
Wydawał i redagował w latach 1914–16 „Nowiny Wiedeńskie Ilustrowane” i w 1916 powrócił do Warszawy. Po odzyskaniu niepodległości był współwydawcą i redaktorem naczelnym „Przeglądu Wieczornego”. Po roku 1928 wyjechał do Stanów Zjednoczony i osiadł w Detroit.
Zmarł w zapomnieniu w 1949 w Brazylii.

</doc>
<doc id="5221537" url="https://pl.wikipedia.org/wiki?curid=5221537" title="Georges Mikautadze">
Georges Mikautadze

Georges Mikautadze (gruz. ჟორჟ მიქაუტაძე; ur. 31 października 2000 w Lyonie) – gruziński piłkarz grający na pozycji napastnika. Od 2021 jest piłkarzem klubu RFC Seraing, do którego jest wypożyczony z FC Metz.
Kariera klubowa.
Swoją karierę piłkarską Mikautadze rozpoczynał w juniorach takich francuskich klubów jak: Football Club De Gerland (2007-2008), Olympique Lyon (2008-2015), AS Saint-Priest (2015-2016) i FC Metz (2016-2017). W latach 2017-2020 grał w rezerwach FC Metz, a w 2019 roku awansował do pierwszej drużyny. 7 grudnia 2019 zadebiutował w jego barwach w Ligue 1 w przegranym 1:4 wyjazdowym meczu z OGC Nice.
Latem 2020 Mikautadze został wypożyczony do belgijskiego drugoligowca, RFC Seraing. Swój debiut w nim zaliczył 24 sierpnia 2020 w wygranym 5:3 wyjazdowym meczu z Lommel i w debiucie strzelił 4 gole. W sezonie 2020/2021 strzelił łącznie 19 goli i przyczynił się do awansu Seraing do pierwszej ligi. Latem 2021 jego wypożyczenie do Seraing zostało przedłużone.
Kariera reprezentacyjna.
W reprezentacji Gruzji Mikautadze zadebiutował 25 marca 2021 w przegranym 0:1 meczu eliminacji do MŚ 2022 ze Szwecją, rozegranym w Solnie, gdy w 84. minucie zmienił Giorgiego Kwilitaię. 2 czerwca 2021 w zwycięskim 2:1 towarzyskim meczu z Rumunią strzelił pierwszego gola w kadrze narodowej.

</doc>
<doc id="5221538" url="https://pl.wikipedia.org/wiki?curid=5221538" title="Rynna Birkenmajera">
Rynna Birkenmajera

Rynna Birkenmajera () – depresja w masywie Ganku w słowackich Tatrach Wysokich będąca dolną częścią Rynny Szczepańskich (przez Władysława Cywińskiego nazywanej także Żlebem Świerza) i Żlebu Stanisławskiego. Obydwie te depresje opadające do Doliny Kaczej łączą się z sobą powyżej Gankowej Kopki tworząc Rynnę Birkenmajera. Rynna Szczepańskich wraz z Rynną Birkenmajera mają największą w całym masywie Ganku deniwelację – około 680 m.
Nazwa Rynna źle oddaje charakter depresji, w istocie bowiem jest to komin. Ma wysokość około 100 m, jest wąski, bardzo stromy i prawie zawsze mokry. Oddziela Gankową Kopkę, która topograficznie należy do Małego Ganku od Rumanowego Mnicha. U jego wylotu na wysokości około 1730 m zawsze zalega wielki płat śniegu (śnieżnik) mający kształt gruszki z zagiętą szypułką. Pomiędzy nim a wylotem komina jest głęboka szczelina brzeżna. W kominie jest kilka progów i zablokowanych skał tworzących przewieszki. Można je ominąć bocznymi ściankami.
Rynną Birkenmajera prowadzi droga wspinaczkowa "Północno-wschodnią depresją". Czas jej przejścia 7 godz., czas przejścia Rynny Birkenmajera 2 godz. i V w skali tatrzańskiej. Rynna Birkenmajera stanowi zimą podstawowy sposób wejścia na najpopularniejszą w tym rejonie drogę wspinaczkową – Północno-wschodni Filar Ganku. Przejście Rynny Birkenmajera zimą jest dużo łatwiejsze niż latem.

</doc>
<doc id="5221539" url="https://pl.wikipedia.org/wiki?curid=5221539" title="Herb gminy Koneck">
Herb gminy Koneck

Herb gminy Koneck – jeden z symboli gminy Koneck, ustanowiony 14 listopada 2003.
Wygląd i symbolika.
Herb przedstawia na tarczy dwudzielnej w słup w polu lewym na złotym tle postać czarnego, wspiętego konia, natomiast w polu prawym na niebieskim tle postać św. Prokopa. Postać świętego nawiązuje do łaski słynącej figury z miejscowego kościoła, natomiast koń – do nazwy gminy. 

</doc>
<doc id="5221543" url="https://pl.wikipedia.org/wiki?curid=5221543" title="Gáspár Csere">
Gáspár Csere

Gáspár Csere (ur. 12 sierpnia 1991 w Budapeszcie) – węgierski lekkoatleta specjalizujący się w biegach długodystansowych.
Uczestnik letnich Igrzysk Olimpijskich w 2016, na których w biegu maratońskim zajął 109. miejsce z czasem 2:28:03. W trakcie Mistrzostw Europy w Lekkoatletyce w 2018 zajął w biegu maratońskim 29. miejsce z czasem 2:19:21.

</doc>
<doc id="5221547" url="https://pl.wikipedia.org/wiki?curid=5221547" title="2-je Winnikowo">
2-je Winnikowo

2-je Winnikowo, także Wtoroje Winnikowo () – wieś (ros. село, trb. sieło) w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest nad rzeką Winogrobl (lewy dopływ Tuskara w dorzeczu Sejmu), 1 km od centrum administracyjnego sielsowietu (1-je Winnikowo), 16 km na północny wschód od centrum administracyjnego rejonu (Kursk), 11 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 37 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 57 osób.

</doc>
<doc id="5221548" url="https://pl.wikipedia.org/wiki?curid=5221548" title="Anna Płaza">
Anna Płaza

Anna Płaza (ur. 26 lipca 1962 w Jedlni Letnisko) – polska agronom, profesor nauk rolniczych, pracuje na stanowisku profesora w Uniwersytecie Przyrodniczo-Humanistycznym w Siedlcach, Wydział Agrobioinżynierii i Nauk o Zwierzętach, Instytut Rolnictwa i Ogrodnictwa.
Życiorys.
Studia ukończyła w 1988 roku w ówczesnej Wyższej Szkole Rolniczo-Pedagogicznej w Siedlcach. Stopień doktora uzyskała w 1996 roku na tej samej Uczelni. Stopień doktora habilitowanego uzyskała w 2005 roku w ówczesnej Akademii Podlaskiej na podstawie rozprawy habilitacyjnej pt. „Nawożenie ziemniaka jadalnego biomasą międzyplonów i słomą jęczmienia jarego oraz następcze działanie na pszenżyto ozime[1]. Przeszła kolejne szczeble awansu zawodowego od asystenta, poprzez adiunkta, profesora nadzwyczajnego do stanowiska profesora. Tytuł profesora nauk rolniczych uzyskała w 2014 roku. Dyscyplina naukowa: rolnictwo i ogrodnictwo, specjalności: agrotechnika roślin okopowych, zbożowych i pastewnych, ze szczególnym uwzględnieniem stosowania nawozów zielonych z międzyplonów i ich działanie następcze; nawożenie ziemniaka jadalnego wsiewkami międzyplonowymi w integrowanym i ekologicznym systemie produkcji; wykorzystanie preparatów bakteryjnych w innowacyjnej technologii uprawy zbóż w zrównoważonym i ekologicznym systemie produkcji. Jest autorką lub współautorką 320 prac i 5 książek. Wypromowała 3 doktorów.
Organizacje: członek Polskiego Towarzystwa Agronomicznego od 1990 r.[3]; członek Polskiego Towarzystwa Gleboznawczego w latach 2002-2016.

</doc>
<doc id="5221549" url="https://pl.wikipedia.org/wiki?curid=5221549" title="VinFast VF 8">
VinFast VF 8



</doc>
<doc id="5221550" url="https://pl.wikipedia.org/wiki?curid=5221550" title="VinFast VF 9">
VinFast VF 9



</doc>
<doc id="5221551" url="https://pl.wikipedia.org/wiki?curid=5221551" title="Jakub Pokorný">
Jakub Pokorný

Jakub Pokorný (ur. 11 września 1995 w Znojmie) – czeski piłkarz, grający na pozycji obrońcy. W sezonie 2022/2023 zawodnik Sigmy Ołomuniec. Reprezentował młodzieżowo kraj.
Kariera klubowa.
Początki i gra w 1. SC Znojmo (2003–2016).
W latach 2003–2007 wychowywał się w TJ Višňové, a w latach 2007–2015 grał w młodzieżowych drużynach 1. SC Znojmo.
W pierwszym zespole zadebiutował 28 września 2014 roku w meczu przeciwko FK Varnsdorf, przegranym 4:1, grając cały mecz. Pierwszego gola strzelił 27 marca 2016 roku w meczu przeciwko FC Hradec Králové, przegranym 3:1. Do siatki trafił w 38. minucie. Łącznie w Znojmie zagrał 13 ligowych meczów i strzelił dwa gole. 
Baník Ostrawa (2016–).
1 lipca 2016 roku przeniósł się do Baníku Ostrawa. W tym klubie zadebiutował 7 sierpnia w meczu przeciwko 1. SC Znojmo, zremisowanym 1:1, grając cały mecz.
Wypożyczenie do FK Usti nad Labem (2018).
17 lutego 2018 roku został wypożyczony do FK Ústí nad Labem. W tym zespole zadebiutował 9 marca w meczu przeciwko FK Pardubice, zremisowanym 0:0, grając 56 minut. Pierwszego gola strzelił 25 maja w meczu przeciwko MFK Vitkovice, wygranym 4:0. Do bramki trafił w 59. minucie. Łącznie nad Łabą zagrał 12 meczów i strzelił gola.
Wypożyczenie do FC Hradec Králové (2018–2019).
16 sierpnia 2018 roku został wypożyczony ponownie, tym razem do FC Hradec Králové. W tym klubie zadebiutował 26 sierpnia w meczu przeciwko FK Varnsdorf, przegranym 1:0, grając cały mecz. Pierwszego gola strzelił 11 listopada w meczu przeciwko FK Pardubice, wygranym 4:1. Do siatki trafił w 21. minucie. Łącznie w tym klubie zagrał 15 meczów i strzelił gola. 
Powrót do Baníku.
Po powrocie z wypożyczeń strzelił swojego pierwsze gole. Zrobił to 8 listopada 2019 roku w meczu przeciwko MFK Karvina, wygranym 3:0. Do siatki trafiał w 26. i 88. minucie. Łącznie do 28 stycznia 2022 roku zagrał 94 ligowe mecze i strzelił 5 goli.
Zagrał też 9 meczów, strzelił gola i miał asystę w rezerwach tego klubu.
Kariera reprezentacyjna.
Zagrał 3 mecze w kadrze U-20.
Takie same statystyki ma w reprezentacji U-21.

</doc>
<doc id="5221553" url="https://pl.wikipedia.org/wiki?curid=5221553" title="Kostandin Shpataraku">
Kostandin Shpataraku

Kostandin Shpataraku (ur. 1736, zm. 1767) – albański ikonograf i malarz fresków.
Twórczość.
Na twórczość Kostandina Shpataraku składają się ikony i freski, które łączyły elementy stylu bizantyjskiego z renesansowego, gdzie również wprowadzał elementy życia codziennego. Znajdowały się w klasztorze w Ardenicy i Kościele św. Jana Włodzimierza w Shijonie. Aktualnie większość jego prac znajduje się w zbiorach prywatnych. Jedna z ikon Kostandina Shpataraku została w 2010 roku sprzedana na aukcji za 75 000 euro kosowskiemu przedsiębiorcy Hetemowi Ramadaniemu.

</doc>
<doc id="5221560" url="https://pl.wikipedia.org/wiki?curid=5221560" title="Nadine Prévost">
Nadine Prévost

Nadine Prévost z domu Fricault (ur. 7 maja 1951 w Sézanne) – francuska lekkoatletka, płotkarka, mistrzyni igrzysk śródziemnomorskich, olimpijka.
Kariera sportowa.
Odpadła w eliminacjach biegu na 50 metrów przez płotki na halowych mistrzostwach Europy w 1972 w Grenoble.
Zwyciężyła w biegu na 100 metrów przez płotki na igrzyskach śródziemnomorskich w 1975 w Algierze, wyprzedzając Ileanę Ongar z Włoch i Đurđę Fočić z Jugosławii. Zajęła 4. miejsce w tej konkurencji na letniej uniwersjadzie w 1975 w Rzymie.
Odpadła w półfinale biegu na 100 metrów przez płotki na igrzyskach olimpijskich w 1976 w Montrealu i w eliminacjach biegu a 60 metrów przez płotki na halowych mistrzostwach Europy w 1977 w San Sebastián. Zajęła 8. miejsce w biegu na 100 metrów przez płotki na letniej uniwersjadzie w 1977 w Sofii.
Była mistrzynią Francji w biegu na 100 metrów przez płotki w 1976, wicemistrzynią na tym dystansie w 1975 oraz brązową medalistką w 1972 i 1974. W hali był mistrzynią Francji w biegu na 60 metrów przez płotki w 1976 i 1977, wicemistrzynią (na 50 metrów przez płotki) w 1972 i brązową medalistką (na 60 metrów przez płotki) w 1975.
Jej rekord życiowy w biegu na 100 metrów przez płotki wynosił 13,34s, ustanowiony 5 września 1976 w Châlons-sur-Marne.

</doc>
<doc id="5221562" url="https://pl.wikipedia.org/wiki?curid=5221562" title="Herb gminy Brodnica (powiat brodnicki)">
Herb gminy Brodnica (powiat brodnicki)

Herb gminy Brodnica – jeden z symboli gminy Brodnica, ustanowiony 28 listopada 2001.
Wygląd.
Herb przedstawia na tarczy dwudzielnej w słup w polu lewym na czerwonym tle prawą białą dłoń ze zgiętym kciukiem, natomiast w prawym polu na białym tle dwie pionowe faliste wstęgi.

</doc>
<doc id="5221563" url="https://pl.wikipedia.org/wiki?curid=5221563" title="Nadine Fricault">
Nadine Fricault



</doc>
<doc id="5221566" url="https://pl.wikipedia.org/wiki?curid=5221566" title="Żleb Stanisławskiego (Ganek)">
Żleb Stanisławskiego (Ganek)

Żleb Stanisławskiego () – opadająca do Doliny Kaczej depresja w masywie Ganku w słowackich Tatrach Wysokich. Ma największą w całym masywie Ganku deniwelację – około 680 m.
Żleb Stanisławskiego i Rynna Szczepańskich (przez W. Cywińskiego nazywana Żlebem Świerza) tworzą boczne ograniczenie Północno-wschodniego Filaru Ganku. Poniżej jego dolnego końca łączą się z sobą tworząc Rynnę Birkenmajera. Nazwa Żleb Stanisławskiego źle oddaje charakter tej depresji. W istocie bowiem ma ona na różnych wysokościach charakter depresji, żlebu lub komina. Władysław Cywiński wyróżnił w niej trzy różniące się charakterem i trudnościami odcinki:
Żlebem Stanisławskiego prowadzi droga wspinaczkowa "Północno-wschodnią depresją". Jej przejście to V w skali tatrzańskiej, czas przejścia 7 godz.
Historia.
Były wcześniejsze zimowe przejścia, ale tylko niektórych odcinków drogi.
Ze Żlebem Stanisławskiego i jego okolicami wiążą się trzy dramatyczne taternickie wydarzenia. Opisał je w trzech opowiadaniach Wawrzyniec Żuławski w „Tragediach tatrzańskich”:

</doc>
<doc id="5221568" url="https://pl.wikipedia.org/wiki?curid=5221568" title="Jadwiga Podmostko">
Jadwiga Podmostko

Jadwiga Podmostko z domu Andruszkiewicz (ur. 9 stycznia 1942 w Dudzie koło Niemenczyna, zm. 27 stycznia 2022 w Wilnie) – polska dziennikarka działająca na Wileńszczyźnie, od 1965 roku związana z „Kurierem Wileńskim”, w latach 1995–2001 redaktor naczelna „Przyjaźni”. 
Życiorys.
Jadwiga Podmostko urodziła się w 1942 roku na Wileńszczyźnie jako córka Ignacego i Konstancji z Rynkiewiczów. Ukończyła Szkołę Średnią nr 19 (obecnie im. Władysława Syrokomli) w Wilnie, później zaś studiowała na Wydziale Dziennikarstwa Białoruskiego Uniwersytetu Państwowego im. Włodzimierza Lenina w Mińsku. Studia ukończyła w 1967 roku. 
Od 1965 roku pracowała w redakcji „Czerwonego Sztandaru”, gdzie sprawowała funkcję kierownika Działu Rodziny i Prawa, zasiadała również w kolegium redakcyjnym. W latach 1995–2001 pełniła obowiązki redaktor naczelnej tygodnika rejonu wileńskiego „Przyjaźń”, była również zastępcą prezesa Stowarzyszenia Kobiet Polek Litwy. Od 1997 do 2022 roku była wydawczynią i redaktorką „Kalendarza Rodziny Wileńskiej”.
Uczestniczka Międzynarodowych Festiwali Poezji „Maj nad Wilią” w Wilnie. Kronikarka wileńskiej działalności kulturalnej. W 2003 roku, z okazji 50-lecia „Kuriera Wileńskiego”, została nagrodzona odznaką „Zasłużony Działacz Kultury” oraz Krzyżem za Wolność i Niepodległość z Mieczami. W 2017 roku nagrodzono ją „Orlim Piórem” w konkursie dla dziennikarzy polskich mediów na Litwie, organizowanym przez Związek Polaków na Litwie.
Zamężna z Włodzimierzem Podmostko, miała dwie córki. Zmarła w styczniu 2022 roku.

</doc>
<doc id="5221569" url="https://pl.wikipedia.org/wiki?curid=5221569" title="Herb gminy Zbiczno">
Herb gminy Zbiczno

Herb gminy Zbiczno – jeden z symboli gminy Zbiczno, ustanowiony 20 listopada 1995. Jego autorem jest Ryszard Wojtkiewicz.
Wygląd i symbolika.
Herb przedstawia na tarczy postać białego orła, stojącego na żółtej podstawie, z głową skierowaną w lewą stronę. Tło stanowią pasy o kolorach: żółtym (symbol rolniczego charakteru gminy), zielonym (liczne lasy), białym (czystość ekologiczna) oraz niebieskim (kojarzonym z wodą i czystym niebem) o różnych proporcjach. 

</doc>
<doc id="5221570" url="https://pl.wikipedia.org/wiki?curid=5221570" title="Yun Shouping">
Yun Shouping

Yun Shouping (ur. 1633, zm. 1690), właśc. Yun Ge (惲格), także Yun Nantian (惲南田) – chiński malarz z okresu wczesnej dynastii Qing.
Pochodził z Yanghu w prowincji Jiangsu. Pochodził z rodziny urzędniczej związanej z obaloną dynastią Ming. Po podboju Chin przez Mandżurów w 1644 roku, pozbawiony możliwości zrobienia kariery w administracji, zamieszkał na południu kraju i zajął się malarstwem. Przyjaźnił się z malarzem Wang Huiem i uznawszy, że nie jest w stanie konkurować z nim w tworzeniu malarstwa pejzażowego, zajął się malowaniem kwiatów. Osiągnął mistrzostwo w operowaniu tzw. techniką bezkostną ("mogu"), polegającą na lawowaniu wyłącznie tuszem i kolorem, bez użycia linii konturowej. Swoje obrazy opatrywał kaligrafią.
Wspólnie z „czterema Wangami” (Wang Shimin, Wang Hui, Wang Jian, Wang Yuanqi) oraz Wu Li zaliczany jest do grona tzw. „sześciu mistrzów epoki Qing”.

</doc>
<doc id="5221571" url="https://pl.wikipedia.org/wiki?curid=5221571" title="Leszek Talko (bibliotekarz)">
Leszek Talko (bibliotekarz)

Leszek Talko (ur. 9 listopada 1916 w Bobrujsku, zm. 22 lipca 2003) – dziennikarz, prawnik, bibliotekarz, dyrektor Biblioteki Polskiej w Paryżu i prezes Towarzystwa Historyczno-Literackiego w Paryżu.
Życiorys.
Ukończył prawo w Warszawie. W 1940 roku dotarł do obozu w Coëtquidan, gdzie formowano polskie wojsko. W 1942 roku aresztowany przez Hiszpanów przy próbie przekroczenia granicy i internowany na 7 miesięcy. Od jesieni 1943 roku był żołnierzem 1. Dywizji Pancernej generała Stanisława Maczka. Na emigracji działał w PPS i w latach 1973–1990 był redaktorem naczelnym Robotnika. Pozostał na emigracji. Studiował na Université Libre de Bruxelles. W latach 1961–1969 w ramach francusko-marokańskiej współpracy przemysłowej przebywał w Maroku. W latach 1976–1980 był kierownikiem polskiej sekcji Radio France Internationale. W latach 1983–2003 był prezesem polonijnej Wspólnoty Polsko-Francuskiej. Od 1992 roku do 1999 roku był dyrektorem Biblioteki Polskiej w Paryżu. Jako działacz związkowy należał do Force Ouvrière. Był delegatem tego związku na I Krajowym Zjeździe Delegatów NSZZ „Solidarność”. Pochowany na cmentarzu Montmorency w grobowcu Towarzystwa Historyczno-Literackiego.

</doc>
<doc id="5221574" url="https://pl.wikipedia.org/wiki?curid=5221574" title="Nertil Ferraj">
Nertil Ferraj

Nertil Ferraj (ur. 11 września 1987 w Tiranie) – albański piłkarz, grający na pozycji obrońcy. W sezonie 2021/2022 zawodnik KF Luzi United, którego jest kapitanem. Jednokrotny reprezentant kraju. 
Kariera klubowa.
Początki w Dinamie Tirana (2005–2011).
Zaczynał karierę w Dinamie Tirana, do pierwszego zespołu przebił się w 2005 roku. W sezonach 2007/08 i 2009/10 zostawał mistrzem kraju, a łącznie w tym klubie zagrał 111 meczów i strzelił 3 gole.
KF Tirana (2011–2013).
1 lipca 2011 roku przeniósł się do KF Tirana. W tym klubie zadebiutował 12 września w meczu przeciwko KF Teuta, przegranym 0:1, grając 35 minut. Łącznie w stołecznym klubie zagrał 29 meczów. Z tym klubem w sezonie 2011/12 zdobył Superpuchar Albanii.
KS Kastrioti (2013–2014).
30 sierpnia 2013 roku przeszedł do KS Kastrioti. Debiut w tym klubie zaliczył dzień później w meczu przeciwko FK Partizani, przegranym 0:2, grając 49 minut. Pierwszego gola strzelił 22 września w meczu przeciwko Flamurtari, wygranym 0:1. Jedynego gola strzelił w 74. minucie. Łącznie w Kastrioti zagrał 29 meczów i strzelił 4 gole.
Powrót do Dinama (2014–2015).
4 września 2014 roku wrócił do Dinama. Zagrał tam 22 mecze i strzelił gola.
Teuta Durrës (2015–2016).
19 sierpnia 2015 roku został graczem Teuty Durrës. W tym klubie zadebiutował 22 sierpnia w meczu przeciwko Flamurtari, wygranym 0:1, grając 23 minuty. Łącznie zagrał 7 meczów.
FK Kukësi (2016).
20 stycznia 2016 roku przeszedł do FK Kukësi. Zadebiutował tam 31 stycznia w meczu przeciwko Bylisowi, wygranym 3:0, grając 9 minut. Łącznie zagrał 5 meczów. Zdobył też puchar Albanii.
KS Kamza (2016–2017).
23 września 2016 roku trafił do KS Kamza. W tym zespole zagrał 22 mecze.
KF Vora (2017–2019).
1 lipca 2017 roku przeniósł się do KF Vora. Zagrał tam 9 meczów i strzelił gola.
KF Luzi United (2020–).
1 września 2020 roku przyszedł do KF Luzi United.
Kariera reprezentacyjna.
Zagrał jeden mecz – 17 lutego 2010 roku w meczu przeciwko reprezentacji Kosowa, wygranym 2:3.

</doc>
<doc id="5221575" url="https://pl.wikipedia.org/wiki?curid=5221575" title="Acanthoperga marlatti">
Acanthoperga marlatti

Acanthoperga marlatti – gatunek błonkówki z rodziny "Pergidae".
Taksonomia.
Gatunek ten został opisany w 1939 roku przez Roberta Bensona. Jako miejsce typowe podano obszar położony na wsch. od australijskiego miasta Dorrigo. Holotypem była samica.
Zasięg występowania.
Australia. Notowany w stanie Nowa Południowa Walia.
Biologia i ekologia.
Rośliną żywicielską jest drzewo "Syzygium smithii" z rodziny mirtowatych.

</doc>
<doc id="5221576" url="https://pl.wikipedia.org/wiki?curid=5221576" title="152 mm armata Bofors wz. 30">
152 mm armata Bofors wz. 30

Armata Bofors wz. 30 kal. 152,4 mm – armata artylerii nadbrzeżnej opracowana w szwedzkich zakładach Bofors. Działa te były bardzo nowoczesne w latach przedwojennych. W 1933 roku komandor Heliodor Laskowski doprowadził do zakupu przez Polskę czterech sztuk armat, z których utworzono 31. Baterię Artylerii Nadbrzeżnej im. Heliodora Laskowskiego, usytuowaną na Cyplu Helskim. Podstawowym zadaniem dział było zwalczanie jednostek morskich, w razie desantu mogły wspierać ogniem własne oddziały. Pocisk przeciwpancerny wystrzelony z działa bez trudu przebijał pancerz o grubości 78 mm z odległości 15 kilometrów.
Historia powstania.
Armata powstała poprzez przedłużenie lufy modelu z 1898 roku. Weszła w skład szwedzkiej marynarki wojennej pod nazwą 15,2 cm kanon m/30. Szwedzka artyleria nadbrzeżna montowała ją na łożu cokołowym lavettage m/34.
Konstrukcja.
Konstrukcja ogólna działa.
Zamontowano stalową, gwintowaną lufę, półautomatyczny zamek klinowy o ruchu poziomym i spust sterowany elektrycznie ze stanowiska centralnego, lub awaryjnie, ręcznie, przy zamku. Naprowadzanie odbywało się przy pomocy centralnego stanowiska kierowania ogniem, ale po prawej stronie od lufy znajdował się celownik teleskopowy do naprowadzania optycznego, na wypadek awarii. Działo znajdowało się w pancernej, piętnastomilimetrowej osłonie pudełkowej i wraz z podestem dla załogi usytuowane było na podstawie cokołowej umożliwiającej dokonanie obrotu o 360°.
Konstrukcja stanowisk „31. Baterii Artylerii Nadbrzeżnej im. H. Laskowskiego”.
Stanowiska były oddalone od siebie o około 80 metrów i położone na piaszczystych wydmach. Stanowisko było żelbetowe, ważyło 800 ton i miało wymiary 13,5×11,5×6,5 metra. Pod stanowiskami znajdowały się schrony dla załogi, i magazyny amunicji. Strop pod platformą bojową miał 2 metry grubości, ściany boczne magazynów amunicyjnych 2,35 m. Platformę bojową otoczono żelbetowym murem o wysokości 1,5 m i grubości 1 m. Cały obiekt obsypano piaskiem tak, że powstała sztuczna wydma o wysokości 4,5 m, z której wystawała tylko platforma bojowa, wejście do schronu i schody na platformę. Wydmę pokryto dodatkowo płytą detonacyjną, która miała pobudzać zapalniki bomb i pocisków nieprzyjaciela, chroniąc wnętrze przed penetracją. Według założeń cała konstrukcja miała wytrzymać ostrzał pociskami kalibru 203 mm. W celowaniu pomagały dwie wieże kierowania ogniem. Gotowe stanowiska zamaskowano siatkami maskującymi i sztuczną roślinnością.
Amunicja.
Ładunek był przechowywany w specjalnych woreczkach, a przed oddaniem strzału umieszczano go w długiej, mosiężnej łusce.
Używane ładunki:

</doc>
<doc id="5221577" url="https://pl.wikipedia.org/wiki?curid=5221577" title="Acanthoperga melanocera">
Acanthoperga melanocera

Acanthoperga melanocera – gatunek błonkówki z rodziny "Pergidae".
Taksonomia.
Gatunek ten został opisany w 1965 roku przez Roberta Bensona. Jako miejsce typowe podano górę Giluwe w Papui-Nowej Gwinei, na wysokości 2500 m n.p.m. Holotypem była samica.
Zasięg występowania.
Występuje na Nowej Gwinei.

</doc>
<doc id="5221579" url="https://pl.wikipedia.org/wiki?curid=5221579" title="Kolegiata św. Jerzego w Sopronie">
Kolegiata św. Jerzego w Sopronie

Kolegiata św. Jerzego (węg. "Szent György-domtemplom") – rzymskokatolicka świątynia znajdująca się w węgierskim mieście Sopron.
Historia.
Kościół został ufundowany przez Jánosa Schmuckenpfenniga, była to pokuta za dokonane wcześniej morderstwo. Budowę rozpoczęto w 1393, wzniesiono go w ciągu pięciu lat. W XVI wieku przejęty przez protestantów, którzy w 1633 zakupili do niego organy, wykonane przez Johannesa Woeckerla z Pasawy. Są to ósme najstarsze zachowane organy na świecie. 
W 1674 wrócił w ręce katolików, Leopold Karl von Kollonitsch przekazał go jezuitom. Przebudowany w stylu barokowym, poświęcony w 1694. 
W 1705 zniszczony podczas oblężenia Kuruców. W 1714 odbudowano fasadę, a w 1720 wzniesiono wieżę. Po kasacie klasztoru w 1773 został przekazany kapitule kolegiackiej św. Jerzego i został jej siedzibą. W 1869 zawaliła się wieża kościelna, nową wzniesiono w 1882 według projektu Ferdinanda Spacha w stylu neorenesansowym.
Architektura i wyposażenie.
Fasada.
Fasada jest podzielona dwoma gzymsami, zwieńcza ją naczółek. W dolnej części elewacji znajdują się dwa portale, w tympanonach znajdują się gotyckie przedstawienia – w lewym żywot św. Małgorzaty, w prawej – walka św. Jerzego. Między nimi jest nisza z figurą Jezusa Chrystusa. W górnej części fasady znajdują się kolejne dwie nisze, w lewej znajduje się rzeźba Matki Bożej, w prawej – św. Józefa.
Wnętrze.
Ołtarz główny wykonał w 1713 Mihály Esterházy. Znajduje się w nim obraz z 1761 przedstawiający świętego Jerzego autorstwa Marcina Altomontego. Po bokach figurują rzeźby śś. Ignacego Loyoli i Franciszka Ksawerego. Rokokowe tabernakulum wykonano w 1765.
Po obu stronach prezbiterium znajdują się stalle z 1780. Ambona pochodzi z 1693, przebudowana w 1765. Zdobią ją figury Chrystusa i ewangelistów.
Do korpusu nawowego dostawionych jest osiem kaplic, po cztery z każdej strony. Nad każdą z kaplic znajduje się empora, jej balustradę zdobią herby fundatorów kaplic.
Dzwony.
Na wieży zawieszone są trzy dzwony:

</doc>
<doc id="5221581" url="https://pl.wikipedia.org/wiki?curid=5221581" title="Teleks w Polsce">
Teleks w Polsce

Teleks w Polsce – sieć teleksowa wraz z połączeniami z siecią międzynarodową, urządzenia abonenckie przyłączone do wymienionej sieci oraz system usług teleksowych na terenie Polski. Pierwszy teleks uruchomiono w Polsce w 1929 r. Usługi teleksowe nie są już w Polsce oferowane, a zakończenie ich świadczenia miało miejsce w 2007 r.
Historia.
Pierwszy teleks na terenie Polski uruchomiono w Poznaniu. Został on zainstalowany w 1929 r. specjalnie na Powszechną Wystawę Krajową. Fakt ten umożliwił realizację krajowych i międzynarodowych połączeń telegraficznych z urzędami pocztowo-telegraficznymi. Po zakończeniu II wojny światowej rozpoczęto budowę sieci teleksowej. W 1961 roku było około 700 abonentów teleksowych, a w 1994 roku około 30 tysięcy. W kolejnych latach teleks wypierany był przez telefaks. Możliwość korzystania z teleksu została zamknięta w 2007 r.
W latach 70. XX wieku stworzono w Polsce system ewidencji ludności oparty o komputerową bazę danych o nazwie PESEL, zawierającą dane o obywatelach (do 1986 r. zawierał 40 milionów rekordów). Dopełnieniem systemu komputerowego było jak na owe czasy innowacyjne rozwiązanie polegające na zintegrowaniu tego systemu z siecią teleksową, co umożliwiało wysyłanie oraz odbieranie danych z tej bazy, w tym drukowanie na urządzeniach końcowych danych o wybranym obywatelu.
Istniała możliwość stosowania krótkiej nazwy użytkownika złożonej z kilku liter, po których umieszczano znak spacji (odstępu) oraz kodu kraju, który dla Polski miał postać oznacznika „pl”. Dostępna była też możliwość wysyłania jednego teleksu do wielu odbiorców, co stosowano między innymi w Polskiej Agencji Prasowej przy wysyłaniu informacji do grupy redakcji.
Aspekty techniczne.
W Polsce powojennej zbudowano dwie sieci telegraficzne: teleksową i telegramową. Obie sieci określano jako dwupłaszczyznowe z tego względu, że zawierały dwa rodzaje central, a mianowicie były to centrale węzłowe i zbiorcze, oznaczane dla sieci teleksowej odpowiednio CATX-W i CATX-Z. Układ połączeń natomiast zbudowany był jako układ mieszany, obejmujący zarówno układy połączeń w gwiazdę, jak i układy połączeń wieloboczne. Szybkość transmisji wynosiła . Była to transmisja asynchroniczna. W połączeniach teleksowych obowiązywał "międzynarodowy alfabet telegraficzny nr 2" (CCITT nr 2), nazywany również "alfabetem dalekopisowym nr 2". Istniała jednak możliwość w ramach sieci krajowej stosowania innych kodów, a ponadto istniała możliwość transmisji danych oraz transmisji w trybie synchronicznym.
Sieć teleksowa w Polsce z 1976 r..
W 1976 r. w polskiej sieci teleksowej dominowały telegraficzne urządzenia komutacyjne oparte na wybierakach podnosząco-obrotowych. W tym czasie w sieci teleksowej funkcjonowały cztery automatyczne centrale węzłowe (odpowiednio miasto i numer centrali zbiorczej położonej przy centrali węzłowej): Warszawa 81, Katowice 31, Poznań 41 i Gdańsk 51. Centrale te były ze sobą połączone „każda z każdą”. Ponadto istniały centrale zbiorcze połączone z jedną centralą węzłową i jako drugą zawsze z centralą warszawską. Były to następujące centrale (miasto, numer centrali zbiorczej i centrala węzłowa z którą dana centrala zbiorcza była połączona z numerem centrali, z pominięciem centrali warszawskiej): Kraków 032 – Katowice 03, Opole 033 – Katowice 03, Wrocław 034 – Katowice 03, Kielce 82 – Katowice 03, Rzeszów 83 – Katowice 03, Lublin 84 – Katowice 03, Łódź 88 – Katowice 03, Radom 87 – Katowice 03, Szczecin 42 – Poznań 04, Zielona Góra 043 – Poznań 04, Bydgoszcz 086 – Poznań 04, Olsztyn 052 – Gdańsk 05, Koszalin 053 – Gdańsk 05, Białystok 85 – Gdańsk 05. Zatem było wówczas w Polsce 14 central zbiorczych poza miastami, w których były centrale węzłowe i 4 centrale zbiorcze przy centralach węzłowych, razem 18 central zbiorczych. Do central zbiorczych przyłączano w układzie gwiaździstym abonentów z aparatami końcowymi. Ponadto w Warszawie znajdowała się jedyna centrala międzynarodowa umożliwiająca połączenie sieci krajowej z sieciami zagranicznymi.
Sieć teleksowa w Polsce z 1985 r..
Według stanu z końca 1985 r. sieć teleksowa w Polsce opierała się na centralach zbiorczych rozmieszczonych w 43 miejscowościach. W przeważających przypadkach były to miasta wojewódzkie. Natomiast centrale węzłowe w tym czasie znajdowały się w Warszawie, Gdańsku, Poznaniu, Katowicach, Wrocławiu i Kielcach. Abonenci teleksowi, poprzez tak zwane łącze abonenckie, przyłączani byli do central zbiorczych. Centrale te (z pewnym wyjątkiem dotyczącym zbiorczej centrali warszawskiej) dołączone były do dwóch central węzłowych, w tym zawsze do jednej centrali węzłowej zlokalizowanej w Warszawie, co oznaczało, że ta centrala połączona była z każdą centralą zbiorczą. Ponadto jako jedyna w tym czasie połączona była także z centralą międzynarodową. Centrale węzłowe spełniały wyłącznie funkcje tranzytowe i nie dołączano do nich linii abonenckich, ale w miejscu zainstalowania centrali węzłowej sytuowano także centralę zbiorczą. Były one połączone „każda z każdą” i wszystkie miały przyporządkowane określoną liczbę central zbiorczych.
W tak utworzonej sieci każda centrala zbiorcza miała przypisany swój numer. Centrale zbiorcze w obszarze warszawskiej centrali węzłowej miały numery dwucyfrowe, a centrale zbiorcze położone w obszarach pozostałych central węzłowych miały numery trzycyfrowe. Numer abonenta sieci teleksowej składał się z dwóch części. Pierwszą część stanowił numer centrali zbiorczej, do której abonent był dołączony, a drugą część numeru stanowił trzycyfrowy lub czterocyfrowy numer indywidualny w ramach puli numerów danej centrali zbiorczej. Numeracja central węzłowych i położonych przy nich central zbiorczych była następująca: Warszawa – 8 i 81, Katowice – 03 i 031, Poznań – 04 i 041, Gdańsk – 05 i 051, Kielce – 06 i 061, Wrocław – 07 i 071.
Wybór numeru z którym miało nastąpić połączenie teleksowe mógł być pełny lub uproszczony. Uproszczony sposób wyboru numeru dotyczył połączeń lokalnych w obrębie danej centrali zbiorczej i polegał na podaniu wyłącznie numeru końcowego (druga część numeru abonenta). Natomiast jeżeli pierwszą cyfrą numeru była cyfra 0 lub 8 to oznaczało wybór połączenia z abonentem przyłączonym do innej centrali zbiorczej, przy czym dla cyfry 0 połączenie było kierowane do centrali węzłowej dla danego obszaru centrali zbiorczej, a dla cyfry 8 do węzłowej centrali warszawskiej. Cyfra 9 zarezerwowana była dla służb specjalnych. Ponadto należy wskazać, że abonent teleksowy nie mógł łączyć się z siecią telegramową, ale możliwe było połączenie odwrotne, tj. połączenie z sieci telegramowej z abonentem sieci teleksowej. Taryfikator dotyczący opłat za połączenia teleksowe uwzględniał strefę i czas połączenia. Strefa pierwsza dotyczyła połączeń lokalnych, a druga połączeń międzycentralowych.
Technicznie w tym czasie stosowano łącznice telegraficzne TW-55. Podstawowym urządzeniem abonenckim (końcowym – telegraf) w tym czasie był dalekopis, między innymi mechaniczny T-51 i T100 i elektroniczny T1000. Ponadto dostępne były urządzenia okólnikowe TUO montowane w centralach telegraficznych umożliwiające rozsyłanie jednej wiadomości do maksymalnie 40 abonentów odbierających, przy czym maksymalna liczna abonentów wywołujących wynosiła 30. W tym czasie do kontroli zniekształceń występujących w transmisji teleksowej stosowano telegraficzny nadajnik pomiarowy TNP-1, miernik-sygnalizator zniekształceń arytmicznych MSa-2 oraz telegraficzny automat pomiarowy typu TAP.
Polskie komputerowe stacje teleksowe.
W Polsce w drugiej połowie lat 80. oraz w latach 90. XX wieku prowadzono produkcję mikrokomputerowych stacji teleksowych. Między innymi produkowano następujące modele:
Ponadto produkowano przetworniki telegraficzne do współpracy z mikrokomputerami, takie jak np. TX-50 produkowana przez zakłady MERA KFAP z Krakowa czy interfejs teleksowy CX-2001 przystosowany do komputerów klasy IBM PC/XT/AT tego samego producenta (cena z 1991 r.: 8.500.000,00 zł, oraz cena za instalację 1.500.000,00 zł) oraz przystawka teleksowa TelexBox 64 do komputerów klasy IBM PC/XT/AT polsko-singapurskiej spółki ComPol z Poznania.

</doc>
<doc id="5221583" url="https://pl.wikipedia.org/wiki?curid=5221583" title="Szilveszter Hangya">
Szilveszter Hangya

Szilvester Hangya (ur. 2 stycznia 1994 w Baji) – węgierski piłkarz grający na pozycji lewego obrońcy. Od 2018 jest piłkarzem klubu Fehérvár FC.
Kariera klubowa.
Swoją karierę piłkarską Hangya rozpoczynał w juniorach takich klubów jak: Bajai LSE (2004-2008) i MTK Budapest FC (2008-2011). W 2011 roku awansował do kadry pierwszego zespołu MTK. 26 maja 2012 zadebiutował w jego barwach w drugiej lidze węgierskiej w przegranym 1:2 wyjazdowym meczu z Szigetszentmiklósi TK. W MTK występował do końca sezonu 2013/2014.
Latem 2014 Hangya został na pół roku wypożyczony do grającego w pierwszej lidze zespołu Dunaújváros PASE. Swój debiut w nim zaliczył 6 grudnia 2014 w przegranym 1:4 domowym meczu z Fehérvárem FC. Był to zarazem jego jedyny mecz w barwach tego klubu, który w sezonie 2014/2015 spadł do drugiej ligi.
W styczniu 2015 Hangya przeszedł do budapeszteńskiego Vasasu. Swój debiut w nim zanotował 21 lutego 2015 w zremisowanym 0:0 wyjazdowym meczu z Gyirmótem. W sezonie 2014/2015 awansował z nim do pierwszej ligi. W Vasasie grał do końca sezonu 2017/2018.
W lipcu 2018 Hangya odszedł do Fehérváru FC. Zadebiutował w nim 3 listopada 2018 w zwycięskim 4:0 wyjazdowym meczu z Paksi FC. W sezonie 2018/2019 zdobył z Fehérvárem Puchar Węgier oraz został wicemistrzem tego kraju. W sezonie 2019/2020 ponownie wywalczył wicemistrzostwo Węgier.
Kariera reprezentacyjna.
Hangya grał w młodzieżowych reprezentacjach Rumunii na szczeblach U-18, U-20 i U-21. W reprezentacji Węgier zadebiutował 15 listopada 2016 w przegranym 0:2 towarzyskim meczu ze Szwecją, rozegranym w Budapeszcie, gdy w 45. minucie meczu zmienił Rolanda Juhásza.

</doc>
<doc id="5221584" url="https://pl.wikipedia.org/wiki?curid=5221584" title="Joseph Smith Fletcher">
Joseph Smith Fletcher

Joseph Smith Fletcher (ur. 7 lutego 1863 w Halifaksie, West Yorkshire, zm. 30 stycznia 1935 w Dorking, Surrey) – angielski dziennikarz i autor powieści.
Życiorys.
Brytyjski pisarz powieści kryminalnych Joseph Smith Fletcher urodził się w Halifaksie, jako syn księdza. Został osierocony przez ojca w wieku ośmiu miesięcy. Jego babcia, która mieszkała w Darrington koło Pontefract, przyjęła go do swojego gospodarstwa. Joseph ukończył Silcoates School w Wakefield.
Fletcher w wieku 18 lat przeniósł się do Londynu, aby zostać dziennikarzem. Pracował w kilku gazetach, chociaż nie był jeszcze zawodowym dziennikarzem. Po krótkim studiowaniu prawa, w wieku 20 lat rozpoczął pracę jako asystent redaktora. Wkrótce wrócił do rodzinnego Yorkshire i rozpoczął pracę jako niezależny pisarz.
Fletcher ożenił się z irlandzką pisarką Rosamond Langbridge. Rodzina miała jednego syna, Valentine’a Fletchera, który służył jako pastor w różnych parafiach w Yorkshire, w tym w Bradford i Sedbergh.
Fletcher zmarł 30 stycznia 1935 roku w Dorking, Surrey.
Twórczość.
W latach 1890–1900 Fletcher pisał dla Leeds Mercury o radościach i smutkach wiejskiego życia. Jego pseudonimem był "Son of the Soil". W 1892 roku ukazała się jego pierwsza powieść "When Charles the First Was King", przez co został zauważony jako pisarz. Szczególną uwagę opinii publicznej przyciągnęła jego publikacja w Yorkshire Post na temat koronacji Edwarda VII w 1902 roku. Od tej pory pisał płodnie we wszystkich gatunkach - poezja, beletrystyka, historia, literatura, teologia, romanse, komedie i wiele innych rzeczy. W sumie napisał ponad 230 książek.
Pierwszymi dziełami Fletchera były wiersze. Następnie napisał serię fikcji historycznych i historii. Wiele z nich dotyczyło Yorkshire, dlatego też został wybrany na Członka Królewskiego Towarzystwa Historycznego.
Fletcher napisał szereg powieści na tematy wiejskie, regionalne. "The Wonderful Wapentake" (1894) było pierwszą z tej serii. Michael Sadleir ocenił powieść historyczną Fletchera "When Charles the First Was King" (1892) jako jego najlepsze dzieło.
Fletcher napisał swój pierwszy kryminał w 1914 roku, a potem jeszcze ponad sto kolejnych. W ten sposób stał się jednym z płodniejszych twórców angielskiej powieści kryminalnej. Wiele z nich zostało zrealizowanych przy wsparciu prywatnego wydawcy Ronalda Camberwella. W latach 30. Ronald Camberwell pojawiał się w książkach Fletchera jako główny detektyw prowadzący sprawy (np. "Morderstwo we Wrides Park," 1931).
Fletcher był czasami uznawany za pisarza Złotej Ery angielskiego kryminału, ale w rzeczywistości był on współczesny Arthurowi Conan Doyle’owi i wyprzedzał tę epokę. Większość jego książek w miarę antycypuje nadchodzącą epokę, ale niektóre nie trzymają się zamkniętej formy i ścisłych reguł, które występują u pisarzy Złotej Ery.
W 1918 r. prezydent USA Woodrow Wilson powiedział, że bardzo podobała mu się powieść Fletchera "Morderstwo w Middle Temple". Zachęcony recenzją prezydenta, wydawca Alfred Knopf rozpoczął publikację wielu kryminałów Fletchera. Stały się one szeroko popularne w Stanach Zjednoczonych.
Powieści J. S. Fletchera wydane w Polsce.
W latach międzywojennych wydano w języku polskim pięć powieści kryminalnych. Kolejna - "Morderstwo we Wrides Park", ukazała się na początku lat 90. XX w. Znana powieść "Morderstwo w Middle Temple" została przetłumaczona i wydana po raz pierwszy po polsku w 2022.

</doc>
<doc id="5221586" url="https://pl.wikipedia.org/wiki?curid=5221586" title="Herb gminy Białe Błota">
Herb gminy Białe Błota

Herb gminy Białe Błota – jeden z symboli gminy Białe Błota, ustanowiony 24 listopada 2003.
Wygląd i symbolika.
Herb przedstawia na tarczy dwudzielnej w słup, w polu prawym złotym wizerunek zielonego dębu o sześciu liściach i pięciu żołędziach, a w polu lewym zielonym srebrną czaplę o złotych nogach i dziobie, skierowaną w prawo. Drzewo i ptak stanowią nawiązanie do lokalnej przyrody. 

</doc>
<doc id="5221594" url="https://pl.wikipedia.org/wiki?curid=5221594" title="Wodianoje (obwód kurski)">
Wodianoje (obwód kurski)

Wodianoje () – wieś (ros. деревня, trb. dieriewnia) w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest 4 km od centrum administracyjnego sielsowietu (1-je Winnikowo), 21 km na północny wschód od centrum administracyjnego rejonu (Kursk), 15 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajdują się 53 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 64 osoby.

</doc>
<doc id="5221598" url="https://pl.wikipedia.org/wiki?curid=5221598" title="Wodianoje">
Wodianoje

Wodianoje, Wodiane – nazwa toponimów w Rosji i na Ukrainie
Ukraina.
m.in.:

</doc>
<doc id="5221600" url="https://pl.wikipedia.org/wiki?curid=5221600" title="Wodiane">
Wodiane



</doc>
<doc id="5221602" url="https://pl.wikipedia.org/wiki?curid=5221602" title="Herb gminy Dąbrowa Chełmińska">
Herb gminy Dąbrowa Chełmińska

Herb gminy Dąbrowa Chełmińska – jeden z symboli gminy Dąbrowa Chełmińska, ustanowiony 14 czerwca 2006.
Wygląd i symbolika.
Herb przedstawia na tarczy typu hiszpańskiego w polu zielonym złotą gałązkę dębową (z jednym żołędziem i dwoma liśćmi), nawiązującą do nazwy gminy. Tarcza jest otoczona czarną obwódką. 

</doc>
<doc id="5221603" url="https://pl.wikipedia.org/wiki?curid=5221603" title="Krążowniki waszyngtońskie">
Krążowniki waszyngtońskie



</doc>
<doc id="5221607" url="https://pl.wikipedia.org/wiki?curid=5221607" title="Mark Vorkosigan">
Mark Vorkosigan



</doc>
<doc id="5221608" url="https://pl.wikipedia.org/wiki?curid=5221608" title="Aral Vorkosigan">
Aral Vorkosigan



</doc>
<doc id="5221609" url="https://pl.wikipedia.org/wiki?curid=5221609" title="Ivan Vorpatril">
Ivan Vorpatril



</doc>
<doc id="5221611" url="https://pl.wikipedia.org/wiki?curid=5221611" title="Cordelia Naismith">
Cordelia Naismith



</doc>
<doc id="5221613" url="https://pl.wikipedia.org/wiki?curid=5221613" title="Herb gminy Osielsko">
Herb gminy Osielsko

Herb gminy Osielsko – jeden z symboli gminy Osielsko, ustanowiony 9 października 2002.
Wygląd i symbolika.
Herb przedstawia na tarczy dwudzielnej w słup z lewej strony w polu zielonym pół złotej baszty, natomiast z prawej strony w polu złotym – pół zielonego dębu. Dąb nawiązuje do lasów gminnych i wsi Żołędowo, natomiast baszta do znajdującego się kiedyś w Osielsku zamku oraz budownictwa na terenie gminy. 

</doc>
<doc id="5221614" url="https://pl.wikipedia.org/wiki?curid=5221614" title="John Samuel Miller">
John Samuel Miller

John Samuel Miller (ur. 26 lutego 1779 w Gdańsku, zm. 24 maja 1830) – niemiecko-brytyjski paleontolog i zoolog, naturalista.
Biografia.
Miller urodził się w Gdańsku jako Johann Müller. Do Anglii przybył w 1801 roku. Był kuratorem w Museum of the Bristol Institution.

</doc>
<doc id="5221618" url="https://pl.wikipedia.org/wiki?curid=5221618" title="Wyżnica (stacja kolejowa)">
Wyżnica (stacja kolejowa)

Wyżnica (, , ) – stacja kolejowa w miejscowości Wyżnica, w rejonie wyżnickim, w obwodzie czerniowieckim, na Ukrainie. Położona jest na linii Zawale – Wyżnica. Jest to stacja krańcowa linii.
Stacja istniała przed II wojną światową.

</doc>
<doc id="5221619" url="https://pl.wikipedia.org/wiki?curid=5221619" title="Pawieł Pauluczenka">
Pawieł Pauluczenka

Pawieł Siarhiejewicz Pauluczenka (; , "Pawieł Siergiejewicz Pawluczenko"; ur. 1 stycznia 1998 w Mohylewie) – białoruski piłkarz, grający na pozycji bramkarza. W sezonie 2021/2022 zawodnik Bruk-Betu Termaliki Nieciecza. Reprezentant kraju. 
Kariera klubowa.
Początki w Dniaprze Mohylew (2016–2017).
Zaczynał karierę w Dniaprze Mohylew, do pierwszego zespołu przedostał się w 2016 roku. W tym klubie zadebiutował 16 kwietnia w meczu przeciwko Chimik Swietłahorsk, wygranym 0:3, grając cały mecz. Łącznie zagrał 20 meczów. 
Dynama Brześć (2017–2021).
30 lipca 2017 roku przeniósł się do Dynama Brześć. W tym klubie zadebiutował 27 sierpnia w meczu przeciwko Slavii Mozyrz, wygranym 1:2, grając całe spotkanie. Z tym klubem zdobył: trzy razy Superpuchar Białorusi, raz puchar i raz mistrzostwo. Łącznie zagrał 30 meczów. 
Ruch Brześć (2021–2022).
21 stycznia 2021 roku przeniósł się do Ruchu Brześć. W tym klubie zadebiutował 13 marca w meczu przeciwko FK Homel, zremisowanym 1:1, grając cały mecz. Łącznie zagrał 28 meczów.
Bruk-Bet Termalica Nieciecza (2022–).
21 stycznia 2022 roku trafił do Bruk-Betu Termaliki Nieciecza.
Kariera reprezentacyjna.
Reprezentacje młodzieżowe.
Zagrał jedno spotkanie w kadrze U-17.
3 mecze zagrał natomiast w reprezentacji U-18.
12 meczów zagrał w kadrze do lat 19.
Takie same statystyki ma na w reprezentacji do lat 21.
Reprezentacja seniorska.
Do 28 stycznia 2022 roku zagrał 7 spotkań.

</doc>
<doc id="5221620" url="https://pl.wikipedia.org/wiki?curid=5221620" title="Veikkausliiga (2020)">
Veikkausliiga (2020)

Veikkausliiga (2020) był 90. edycją najwyższej klasy rozgrywkowej piłki nożnej w Finlandii. 
Z powodu sezon rozpoczął się 1 lipca, a zakończył się 14 listopada 2020
W rozgrywkach brało udział 12 zespołów, które w okresie od 1 lipca 2020 do 4 listopada 2020 rozegrały 22 kolejek meczów
Sezon zakończyły play-offy o utrzymanie w Veikkausliiga.
Obrońcą tytułu był KuPS Kuopio. 
Mistrzostwo po raz trzydziesty w historii zdobyła drużyna HJK Helsinki.
Baraże o utrzymanie.
FC KTP druga drużyna Ykkönen dzięki bramkom na wyjeździe wygrała 
dwumecz z Turun Palloseura o miejsce w Veikkausliiga na sezon 2021.

</doc>
<doc id="5221624" url="https://pl.wikipedia.org/wiki?curid=5221624" title="Alperen Şengün">
Alperen Şengün

Alperen Şengün (ur. 25 lipca 2002 w Giresunie) – turecki koszykarz, reprezentant kraju, występujący na pozycji środkowego, obecnie zawodnik Houston Rockets.
W 2021 reprezentował Houston Rockets podczas rozgrywek letniej ligi NBA.

</doc>
<doc id="5221628" url="https://pl.wikipedia.org/wiki?curid=5221628" title="Herb gminy Dobrcz">
Herb gminy Dobrcz

Herb gminy Dobrcz – jeden z symboli gminy Dobrcz, ustanowiony w 1998.
Wygląd i symbolika.
Herb przedstawia na tarczy dzielonej w skos po lewej stronie na srebrnym tle miecz z dwiema strzałami, a nad nim trzy czerwone serca, natomiast po prawej stronie na zielonym tle trzy żółte dojrzałe kłosy pszenicy. Kłosy są symbolem pracy i dostatku, serca z płomieniami nawiązują do trzech cnót boskich, natomiast miecz symbolizuje zręczność, ducha i miłość. 

</doc>
<doc id="5221631" url="https://pl.wikipedia.org/wiki?curid=5221631" title="Jałowiec cuchnący">
Jałowiec cuchnący

Jałowiec cuchnący ("Juniperus foetidissima" Willd.) – gatunek z rodziny cyprysowatych ("Cupressaceae"). Występuje w południowo-wschodniej Europie, w Azji Mniejszej i rejonie Kaukazu. Nie jest zagrożony wyginięciem. Uprawiany jest jako roślina ozdobna.
Systematyka.
Gatunek naukowo opisał Carl Ludwing von Willdenow w 1806 podczas przygotowywania kolejnej edycji "Species Plantarum" Linneusza. Holotyp najprawdopodobniej pochodził z Turcji.
Występowanie i środowisko.
Występuje w południowo-wschodniej Europie, Azji Mniejszej, we wschodniej części basenu Morza Śródziemnego, sięgając aż do Kaukazu. Występuje od Albanii i Macedonii na południe, w Grecji (po Peloponez, na wyspach Athos i Tasos), na Cyprze, w Libanie, w azjatyckiej części Turcji, ale nie w środkowej części kraju, wzdłuż czarnomorskich wybrzeży Rosji (Noworosyjsk) po Krym. Obecny jest w rejonie Kaukazu i w Azerbejdżanie wzdłuż wybrzeży Morza Kaspijskiego. Rośnie w lasach i na stokach gór (na Cyprze znajdywany nawet na wysokości 1950 m n.p.m.). Łatwo miesza się z jałowcem greckim ("J. excelsa"). Oba gatunki preferują suche, ubogie w wodę, kamieniste gleby. Jałowiec cuchnący jest ciepłolubny i mało odporny na mróz. W Polsce nie występuje naturalnie, wprowadzany był kilkukrotnie bez powodzenia do upraw w kolekcjach botanicznych w XIX wieku.
Zagrożenie i ochrona.
Międzynarodowa Unia Ochrony Przyrody (IUCN) uznaje jałowca cuchnącego za gatunek najmniejszej troski (LC – "Least Concern"). Liczebność populacji nie jest znana, a jej trend uznaje się za stabilny ze względu na brak istotnych zagrożeń.
Zastosowanie.
Jego drewno było chętnie wykorzystywane do wyrobu m.in. mebli, obecnie nie ma już takiego znaczenia jak kiedyś. Z jałowca cuchnącego wyrabiało się najprawdopodobniej także olej cedrowy. Obecnie jednak roślina nie ma większego zastosowania. Bywa uprawiany jako roślina ozdobna w odpowiednich warunkach klimatycznych. W Polsce odnotowany był w uprawie w kilku kolekcjach botanicznych w XIX wieku.

</doc>
<doc id="5221638" url="https://pl.wikipedia.org/wiki?curid=5221638" title="Groznawstwo">
Groznawstwo



</doc>
<doc id="5221647" url="https://pl.wikipedia.org/wiki?curid=5221647" title="Atiqah Hasiholan">
Atiqah Hasiholan

Atiqah Hasiholan Alhady (ur. 3 stycznia 1982 w Dżakarcie) – indonezyjska aktorka filmowa.
Życiorys.
Studiowała na Uniwersytecie Monasha. Swój debiut miała w filmie "Berbagi Suami" z 2006 r.
Była nominowana do nagrody Citra (Festival Film Indonesia) w kategorii najlepsza aktorka pierwszoplanowa za role w filmach "Ruma Maida" (2009), "Hello Goodbye" (2012), "3 Nafas Likas" (2014), "Wonderful Life" (2016).

</doc>
<doc id="5221654" url="https://pl.wikipedia.org/wiki?curid=5221654" title="Pál Fischer">
Pál Fischer

Pál Fischer (ur. 29 stycznia 1966 w Pilisszántó) – węgierski piłkarz występujący na pozycji napastnika, reprezentant kraju.
Życiorys.
Kariera klubowa.
Gdy miał dziewięć lat, jego rodzice rozwiedli się, po czym był wychowywany przez dziadków ze strony matki. W piłkę nożną na poziomie juniorskim występował w miejscowym Pilisszántó SE, skąd za sprawą Gézy Vincze przeszedł do Ferencvárosu. 21 kwietnia 1984 roku zadebiutował w NB I w przegranym 0:1 meczu z Szombathelyi Haladás. W sezonie 1988/1989 jego klub zdobył wicemistrzostwo Węgier, a Fischer do tego okresu zdobył ponad 30 goli w lidze. W tym okresie zainteresowanie zawodnikiem wykazywał Leo Beenhakker, trener AFC Ajax, który poszukiwał zastępcy za kontuzjowanego Stefana Petterssona. Wskutek tego Fischer został wypożyczony na rok do Ajaxu z opcją wykupu. W Eredivisie Węgier zadebiutował 13 września 1989 roku w wygranym 4:0 meczu z FC Den Haag, zdobywając bramkę. Gola zdobył także w następnym spotkaniu, przeciwko Vitesse, a także w swoim czwartym i piątym meczu w Eredivisie. Mimo to po powrocie Petterssona do gry Węgier otrzymywał mniej szans na grę i Ajax, który zdobył wówczas mistrzostwo kraju, nie zdecydował się wykupić zawodnika. Po zakończeniu sezonu zainteresowanie Fischerem wykazywała Roda JC, ale Fischer zdecydował się wrócić do ojczyzny. Po roku gry w Ferencvárosu i zdobyciu Pucharu Węgier zawodnik opuścił klub, odczuwając brak wsparcia zarządu i kibiców, i podpisał kontrakt z Siófoki Bányász SE. Klub planował zdobyć mistrzostwo Węgier, jednak cel ten nie został spełniony. Fischer został jednak wówczas królem strzelców ligi. Po zakończeniu sezonu zwolniono go z klubu, a jego nowym pracodawcą został Kispest-Honvéd, z którym zdobył mistrzostwo Węgier. Z uwagi na fakt, iż Fischer nie pasował do planów nowego trenera Martti Kuuseli, wrócił po zakończeniu sezonu do Siófoki Bányász. Następnie występował w Soproni LC i Vasas SC. W 1997 roku podpisał dwuletni kontrakt z NK Osijek. Z uwagi na niewypłacalność klubu Fischer pozwał Osijek, który cofnął jego licencję na grę i odsunął od składu. W 1998 roku FIFA przyznała Węgrowi rację, jednak z uwagi na zaległości treningowe nie zagrał już nigdy na najwyższym poziomie rozgrywek. Karierę zakończył w 2003 roku. Ogółem zdobył sto goli w NB I.
Kariera reprezentacyjna.
15 listopada 1988 roku zadebiutował w reprezentacji w przegranym 0:3 spotkaniu towarzyskim z Grecją. Fischer występował w reprezentacji w ramach eliminacji do Mistrzostw Świata 1990 i Mistrzostw Europy 1992. Piłkarz wystąpił w 19 meczach, nie zdobywając żadnej bramki. Ostatnim jego meczem w reprezentacji był występ 16 sierpnia 1992 przeciwko Ukrainie, wygrany 2:1.

</doc>
<doc id="5221660" url="https://pl.wikipedia.org/wiki?curid=5221660" title="Daniel Ramazani">
Daniel Ramazani

Daniel Ramazani (ur. 14 stycznia 1987 w Peqin) – albański piłkarz, grający na pozycji obrońcy. W sezonie 2021/2022 zawodnik KF Luzi United. Reprezentował kraj na szczeblu młodzieżowym.
Kariera klubowa.
Początki (2006–2009).
Wychowanek Shkumbini Peqin, do pierwszego zespołu trafił w 2006 roku. 
KF Elbasani (2009–2011).
15 sierpnia 2009 roku trafił do KF Elbasani. W tym klubie zadebiutował 22 sierpnia w meczu przeciwko KF Tirana, zremisowanym 1:1, grając cały mecz. Łącznie zagrał 13 meczów.
Powrót do Shkumbini (2011–2014).
9 września 2011 roku wrócił do Shkumbini Peqin. Zadebiutował tam dzień później w meczu przeciwko Bylis Ballsh, przegranym 5:2, grając 25 minut. Łącznie w tym klubie zagrał 43 mecze.
Dalsza kariera (2014–).
18 września 2014 roku dołączył do KF Tomori.
12 września 2015 roku wrócił po raz drugi do Shkumbini.
24 stycznia 2020 roku trafił do Egnatia Rrogozhinë.
28 września 2020 roku po raz trzeci wrócił do Shkumbini.
1 lipca 2021 roku trafił do KF Luzi United.
Kariera reprezentacyjna.
Ma na koncie 3 występy w kadrze U-21.

</doc>
<doc id="5221661" url="https://pl.wikipedia.org/wiki?curid=5221661" title="ZREMB Gliwice">
ZREMB Gliwice

ZREMB Gliwice – polskie nieistniejące przedsiębiorstwo produkujące maszyn, głównie wózki widłowe, z siedzibą w Gliwicach. W swojej historii nosiło nazwy jak Zakłady Remontu Maszyn Budowlanych nr 5, Gliwickie Przedsiębiorstwo Urządzeń Transportowych ZREMB, Gliwickie Przedsiębiorstwo Wózków Podnośnikowych. 
Historia.
W 1948 roku w Gliwicach na działce sąsiadującej z Portem Śródlądowym rozpoczęto budowę Oddziału Gliwickiego Centrali Sprzętu Budownictwa. Zakład rozpoczął działalność w 1950 roku. Początkowo zajmował się głównie montażem nowych maszyn trafiających do Polski w ramach pomocy zagranicznej UNRRA oraz naprawą sprzętu budowlanego. Zakłady uzyskały następnie nazwę, z którą były później przede wszystkim wiązane: Zakłady Remontu Maszyn Budowlanych nr 5. Od nazwy pochodził skrótowiec ZREMB, który używały jako jedne z kilku zakładów tego typu w Polsce.
Od 1957 roku zakłady zajęły się także produkcją maszyn budowlanych, poczynając od małej lokomotywy przemysłowej własnej konstrukcji GLS25 i GLs30. W 1959 roku wyprodukowano serię nowych lokomotyw spalinowo-elektrycznych.
W latach 60. zakłady wyspecjalizowały się w produkcji podnośników i wózków widłowych, która stała się ich głównym przedmiotem działalności. Oprócz rynku krajowego, produkowały wózki na eksport do ZSRR.
Po przełomie ustrojowym w latach 90. zakłady straciły konkurencyjność, w obliczu napływu nowocześniejszych wózków z Zachodu i Japonii. W sierpniu 1991 roku przedsiębiorstwo państwowe zostało skomercjalizowane jako spółka akcyjna Gliwickie Przedsiębiorstwo Urządzeń Transportowych „ZREMB” S.A.. Jedynym akcjonariuszem był Skarb Państwa.
Na początku XXI wieku kondycja zakładów uległa załamaniu, kilkakrotnie zmieniał się ich zarząd. W 2006 roku zmieniono nazwę na Gliwickie Przedsiębiorstwo Wózków Podnośnikowych S.A.. 1 sierpnia 2008 roku spółkę postawiono w stan likwidacji, którą ukończono wykreślając ją z rejestru 27 stycznia 2012 roku.

</doc>
<doc id="5221662" url="https://pl.wikipedia.org/wiki?curid=5221662" title="Ario Bayu">
Ario Bayu

Ario Bayu Wicaksono (ur. 6 lutego 1985 w Dżakarcie) – indonezyjski aktor.
Życiorys.
Swoją karierę rozpoczął w 2004 roku.
Był nominowany do nagród Citra (Festival Film Indonesia) w kategorii najlepszy aktor pierwszoplanowy za grę aktorską w filmach: "Perempuan Tanah Jahanam" (2019), ' (2018), ' (2013). Zagrał także w filmach: "Laskar Pelangi" (2008), "Darah Garuda" (2010), "Catatan (Harian) Si Boy" (2011), "Gundala" (2019).

</doc>
<doc id="5221663" url="https://pl.wikipedia.org/wiki?curid=5221663" title="Linia kolejowa Dětmarovice – Petrovice u Karviné">
Linia kolejowa Dětmarovice – Petrovice u Karviné



</doc>
<doc id="5221666" url="https://pl.wikipedia.org/wiki?curid=5221666" title="Trzyniec centrum">
Trzyniec centrum



</doc>
<doc id="5221667" url="https://pl.wikipedia.org/wiki?curid=5221667" title="Kadra Zapasowa Piechoty Sokółka">
Kadra Zapasowa Piechoty Sokółka

Kadra Zapasowa Piechoty Sokółka (KZP Sokółka) – pododdział piechoty Wojska Polskiego.
1 stycznia 1939 dotychczasowy Baon Zapasowy 6 Pułku Piechoty Legionów w Sokółce został przemianowany na Kadrę Zapasową Piechoty Sokółka, która została podporządkowana bezpośrednio dowódcy Okręgu Korpusu Nr III. Wprowadzona zmiana polegała jedynie na zmianie nazwy i przyjęciu nowej organizacji. Zadania mobilizacyjne z małymi wyjątkami, pozostały bez zmian.
Kadra dysponowała skromną obsadą pokojową (dwóch oficerów i kilku podoficerów). Dla formowanych przez siebie jednostek kadra musiała otrzymać zawiązki stanu czynnego. W marcu 1939 komendantem kadry był mjr piech. Jan Słomka, a jego zastępcą kpt. adm. (piech.) Felicjan Łappo.
KZP Sokółka była jednostką mobilizującą piechoty. Zgodnie z planem mobilizacyjnym „W” komendant kadry był odpowiedzialny za przygotowanie i przeprowadzenie mobilizacji jednostek wpisanych na jego tabelę mob.:&lt;br&gt;
w mobilizacji alarmowej, w grupie jednostek oznaczonych kolorem żółtym:
w II rzucie mobilizacji powszechnej:
Po zakończeniu mobilizacji kadra miała przejść do Ośrodka Zapasowego 1 Dywizji Piechoty i ulec likwidacji.

</doc>
<doc id="5221668" url="https://pl.wikipedia.org/wiki?curid=5221668" title="Wędrynia (przystanek kolejowy)">
Wędrynia (przystanek kolejowy)



</doc>
<doc id="5221672" url="https://pl.wikipedia.org/wiki?curid=5221672" title="Třinec-Konská">
Třinec-Konská



</doc>
<doc id="5221674" url="https://pl.wikipedia.org/wiki?curid=5221674" title="Ropica (przystanek kolejowy)">
Ropica (przystanek kolejowy)



</doc>
<doc id="5221677" url="https://pl.wikipedia.org/wiki?curid=5221677" title="Ropice-Zálesí">
Ropice-Zálesí



</doc>
<doc id="5221679" url="https://pl.wikipedia.org/wiki?curid=5221679" title="Zawada (przystanek kolejowy)">
Zawada (przystanek kolejowy)



</doc>
<doc id="5221680" url="https://pl.wikipedia.org/wiki?curid=5221680" title="Piotrowice koło Karwiny (stacja kolejowa)">
Piotrowice koło Karwiny (stacja kolejowa)



</doc>
<doc id="5221681" url="https://pl.wikipedia.org/wiki?curid=5221681" title="Łąki nad Olzą (stacja kolejowa)">
Łąki nad Olzą (stacja kolejowa)



</doc>
<doc id="5221682" url="https://pl.wikipedia.org/wiki?curid=5221682" title="Kocobędz (przystanek kolejowy)">
Kocobędz (przystanek kolejowy)



</doc>
<doc id="5221685" url="https://pl.wikipedia.org/wiki?curid=5221685" title="Linia kolejowa Zawale – Wyżnica">
Linia kolejowa Zawale – Wyżnica

Linia kolejowa Zawale – Wyżnica – linia kolejowa na Ukrainie łącząca mijankę i przystanek Zawale ze ślepą stacją Wyżnica. Zarządzana jest przez dyrekcję Iwano-Frankiwską Kolei Lwowskiej (oddział ukraińskich kolei państwowych).
Znajduje się w obwodach iwanofrankiwskim i czerniowieckim. Linia na całej długości jest jednotorowa i niezelektryfikowana.
Historia.
Linia Niepołokowce - Wyżnica powstała w czasach austro-węgierskich. W latach 1918 - 1945 położona była w Rumunii. W 1930 wybudowano odnogę do położonych w Polsce Kut. Początkowo była ona wykorzystywana wyłącznie w przewozach towarowych. Jesienią 1935 rozpoczęto regularny ruch pasażerski z Warszawy do Kut. Pociąg ten pokonywał rumuński odcinek tranzytem, bez przeprowadzania kontroli paszportowej podróżnych. Połączenie istniało do 1939.
Po II wojnie światowej linia znalazła się w Związku Sowieckim (1945 - 1991). Postanowiono wówczas nie odbudowywać zniszczonego podczas wojny drogowo-kolejowego mostu do Kut. W czasach sowieckich przebudowano początkowy odcinek linii. Zlikwidowano most na Prucie, budując w zamian most przez Czeremoszu. Tym samym początkiem linii przestały być Niepołokowce i zostało Zawale. Od 1991 linia leży na Ukrainie.

</doc>
<doc id="5221687" url="https://pl.wikipedia.org/wiki?curid=5221687" title="Mosty koło Jabłonkowa przystanek">
Mosty koło Jabłonkowa przystanek



</doc>
<doc id="5221689" url="https://pl.wikipedia.org/wiki?curid=5221689" title="Toszonowice Górne (przystanek kolejowy)">
Toszonowice Górne (przystanek kolejowy)



</doc>
<doc id="5221691" url="https://pl.wikipedia.org/wiki?curid=5221691" title="Gnojnik (stacja kolejowa)">
Gnojnik (stacja kolejowa)



</doc>
<doc id="5221692" url="https://pl.wikipedia.org/wiki?curid=5221692" title="Jean Guillaume Audinet-Serville">
Jean Guillaume Audinet-Serville

Jean Guillaume Audinet-Serville (ur. 11 listopada 1775 w Paryżu, zm. 27 marca 1858 w La Ferté-sous-Jouarre) – francuski entomolog.
Urodził się w 1775 roku w Paryżu, w zamożnej rodzinie. Jego ojcem był sekretarz książęcy. Majątek rodziny utracony został w czasie rewolucji francuskiej, wskutek czego Jean Guillaume wysłany został do pracy w składzie węgla. Żoną właściciela składu była Madame de Grostête-Tigny. Interesowała się biologią i chemią i to ona zachęciła Jean Guillaume’a do zajęcia się entomologią. Poznała go m.in. z Pierrem André Latreille, który namówił go do napisania w 1819 roku ostatniego, piętnastego tomu zaczętego przez Palisota de Beauvois dzieła "Insectes recueillis et Afrique et en Amérique…". W 1825 i 1828 roku Audinet-Serville wspólnie z Latreille i Amédée Louisem Michelem Lepeletierem opublikowali w dwóch częściach ostatni tom "Encyclopédie Méthodique, ou par ordre de matières". W 1830 roku Jean Guillaume współpracując z Guillaumem-Antoinem Olivierem opublikował ostatni tom "Faune françoise", gdzie podjął tematykę historii naturalnej chrząszczy. W 1831 roku na łamach "Annales des sciences naturelles" opublikował wieloczęściową "Revue méthodique des insectes de l'ordre des Orthoptères", a w 1839 roku suplement "Histoire naturelle des Insectes Orthoptères" do serii "Suites à Buffon"; prace te wniosły ogromny wkład we wczesną ortopterologię. W latach 1832–1835 publikował na łamach "Annales de la Société Entomologique de France" wieloczęściową "Nouvelle classification de la famille des Longicorne" poświęconą chrząszczom z rodziny kózkowatych. W 1841 roku wraz z przyjacielem, Charlesem Jean-Baptistem Amyotem opublikowali ponad 650-stronnicową mnografię "Histoire naturelle des insectes Hemipteres", będącą jego największym wkładem w hemipterologię. Audinet-Serville posiadł jeden z największych zbiorów owadów swoich czasów, jednak został on rozsprzedany różnym osobom.

</doc>
<doc id="5221693" url="https://pl.wikipedia.org/wiki?curid=5221693" title="Păsăteni">
Păsăteni

Păsăteni – wieś w Rumunii, w okręgu Botoszany, w gminie Trușești. W 2011 roku liczyła 147 mieszkańców.

</doc>
<doc id="5221694" url="https://pl.wikipedia.org/wiki?curid=5221694" title="Czadca (stacja kolejowa)">
Czadca (stacja kolejowa)



</doc>
<doc id="5221695" url="https://pl.wikipedia.org/wiki?curid=5221695" title="Ionășeni (gmina Trușești)">
Ionășeni (gmina Trușești)

Ionășeni – wieś w Rumunii, w okręgu Botoszany, w gminie Trușești. W 2011 roku liczyła 1007 mieszkańców.

</doc>
<doc id="5221696" url="https://pl.wikipedia.org/wiki?curid=5221696" title="Świerczynowiec (przystanek kolejowy)">
Świerczynowiec (przystanek kolejowy)



</doc>
<doc id="5221698" url="https://pl.wikipedia.org/wiki?curid=5221698" title="Drislea">
Drislea

Drislea – wieś w Rumunii, w okręgu Botoszany, w gminie Trușești. W 2011 roku liczyła 1032 mieszkańców.

</doc>
<doc id="5221699" url="https://pl.wikipedia.org/wiki?curid=5221699" title="Żylina (stacja kolejowa)">
Żylina (stacja kolejowa)



</doc>
<doc id="5221701" url="https://pl.wikipedia.org/wiki?curid=5221701" title="Ciritei (okręg Botoszany)">
Ciritei (okręg Botoszany)

Ciritei – wieś w Rumunii, w okręgu Botoszany, w gminie Trușești. W 2011 roku liczyła 3 mieszkańców.

</doc>
<doc id="5221702" url="https://pl.wikipedia.org/wiki?curid=5221702" title="Jean-Guillaume Audinet-Serville">
Jean-Guillaume Audinet-Serville



</doc>
<doc id="5221704" url="https://pl.wikipedia.org/wiki?curid=5221704" title="Český Těšín (stacja kolejowa)">
Český Těšín (stacja kolejowa)



</doc>
<doc id="5221706" url="https://pl.wikipedia.org/wiki?curid=5221706" title="Jean-Guillaume Audinet de Serville">
Jean-Guillaume Audinet de Serville



</doc>
<doc id="5221707" url="https://pl.wikipedia.org/wiki?curid=5221707" title="Buhăceni">
Buhăceni

Buhăceni – wieś w Rumunii, w okręgu Botoszany, w gminie Trușești. W 2011 roku liczyła 705 mieszkańców.

</doc>
<doc id="5221708" url="https://pl.wikipedia.org/wiki?curid=5221708" title="Třinec (stacja kolejowa)">
Třinec (stacja kolejowa)



</doc>
<doc id="5221709" url="https://pl.wikipedia.org/wiki?curid=5221709" title="Zsolt Nagy (ur. 1993)">
Zsolt Nagy (ur. 1993)

Zsolt Nagy (ur. 25 maja 1993 w Székesfehérvárze) – węgierski piłkarz grający na pozycji lewego obrońcy lub lewego pomocnika. Od 2007 jest piłkarzem klubu Puskás Akadémia FC.
Kariera klubowa.
Swoją karierę piłkarską Nagy rozpoczynał w juniorach takich klubów jak: Lovasberény (2003-2004), Videoton FC (2004-2007) i Puskás Akadémia FC (2007-2012). W 2012 roku awansował do kadry pierwszego zespołu Puskás Akadémia. 10 kwietnia 2013 zadebiutował w jego barwach w drugiej lidze węgierskiej w zremisowanym 0:0 domowym meczu z rezerwami Szombathelyi Haladás. W sezonie 2012/2013 wywalczył z nim awans do pierwszej ligi węgierskiej. Jesienią 2014 został wypożyczony do rezerw Videotonu FC. Z kolei w 2018 roku był wypożyczony do drugoligowego Csákvári TK. W sezonie 2020/2021 wywalczył z Puskás Akadémia wicemistrzostwo Węgier.
Kariera reprezentacyjna.
W reprezentacji Węgier Nagy zadebiutował 15 listopada 2019 w przegranym 1:2 towarzyskim meczu z Urugwajem, rozegranym w Budapeszcie, gdy w 75. minucie meczu zmienił Mihály'ego Korhuta.

</doc>
<doc id="5221711" url="https://pl.wikipedia.org/wiki?curid=5221711" title="James Burnett">
James Burnett

James Burnett, lord Monboddo (ur. w październiku lub listopadzie 1714, zm. 26 maja 1799 w Edynburgu) – szkocki prawnik, językoznawca, jeden z pionierów antropologii, badacz początków języka i społeczeństwa.
Przewidział zasady darwinizmu. Największym dziełem Burnetta była sześciotomowa praca pt. "O pochodzeniu i postępie języka" (1773–1792), zawierający informacje na temat obyczajów i zwyczajów ludów prymitywnych. Burnett wiązał człowieka z orangutanem (w oświeceniowej Europie utożsamianej ze stworzeniem, utożsamianej z prawie-człowiekiem, a nie rodzajem małp "pongo"). Głosił, że skoro oświeceniowi intelektualiści uznawali za człowieka dzikie dziecko Piotra z Hanoweru, tak za ludzi powinno uznać się również nieposługujące się językiem orangutany, mogące tworzyć zalążki społeczeństwa. W przeciwieństwie do Henry’ego Home’a, lorda Kamesa twierdził, że najpierw powstaje społeczeństwo naturalne, następnie dochodzi do zawarcia umowy społecznej, tworzącej społeczeństwo, a dopiero na samym końcu kształtuje się mowa i język. Poglądy zbliżone do Jamesa Burnetta głosił Jean-Jacques Rousseau, jednak w przeciwieństwie od Burnetta twierdził, że Orang-Outangi są istotami samotniczymi.
Głosił, że niektóre języki tubylcze Ameryki Północnej były zrozumiałe dla użytkowników gaelickiego szkockiego i baskijskiego. W odróżnieniu od Henry’ego Home’a, lorda Kamesa uważał Indian amerykańskich za istoty w pełni ludzkie.
Uchodził za ekscentryka. Jego wypowiedzi i dziwactwa stały się legendarne za jego życia.
Tytuł Lorda Monboddo przyjął w 1767 roku.

</doc>
<doc id="5221712" url="https://pl.wikipedia.org/wiki?curid=5221712" title="Lord Monboddo">
Lord Monboddo



</doc>
<doc id="5221713" url="https://pl.wikipedia.org/wiki?curid=5221713" title="Tudora (gmina w okręgu Botoszany)">
Tudora (gmina w okręgu Botoszany)

Tudora – gmina w Rumunii, w okręgu Botoszany. Obejmuje tylko jedną miejscowość Tudora. W 2011 roku liczyła 5096 mieszkańców.

</doc>
<doc id="5221714" url="https://pl.wikipedia.org/wiki?curid=5221714" title="Herb gminy Ciechocin">
Herb gminy Ciechocin

Herb gminy Ciechocin – jeden z symboli gminy Ciechocin, ustanowiony 30 maja 2012.
Wygląd i symbolika.
Herb przedstawia na tarczy koloru niebieskiego w centralnej części złotą krzywaśń pastorału. Nawiązuje on do związku gminy z diecezją włocławską i wpływu biskupów na rozwój Ciechocina i okolic. 

</doc>
<doc id="5221715" url="https://pl.wikipedia.org/wiki?curid=5221715" title="Tudora (okręg Botoszany)">
Tudora (okręg Botoszany)

Tudora – wieś w Rumunii, w okręgu Botoszany, w gminie Tudora. W 2011 roku liczyła 5096 mieszkańców.

</doc>
<doc id="5221716" url="https://pl.wikipedia.org/wiki?curid=5221716" title="Herb gminy Wola Krzysztoporska">
Herb gminy Wola Krzysztoporska

Herb gminy Wola Krzysztoporska - herb stanowi tarcza herbowa o błękitnym polu. W głowicy tarczy znajduje się Oko opatrzności. U podstawy tarczy widnieje odmiana herbu Nowina rodu Krzysztoporskich dawnych właścicieli Woli Krzysztoporskiej. Herb ustanowiono uchwałą Rady Gminy nr VIII/316/2006 z 11 kwietnia 2006.

</doc>
<doc id="5221718" url="https://pl.wikipedia.org/wiki?curid=5221718" title="Ungureni (gmina w okręgu Botoszany)">
Ungureni (gmina w okręgu Botoszany)

Ungureni – gmina w Rumunii, w okręgu Botoszany. Obejmuje miejscowości Borzești, Călugărenii Noi, Călugărenii Vechi, Durnești, Mândrești, Mihai Viteazu, Plopenii Mari, Plopenii Mici, Tăutești, Ungureni i Vicoleni. W 2011 roku liczyła 6623 mieszkańców.

</doc>
<doc id="5221720" url="https://pl.wikipedia.org/wiki?curid=5221720" title="Kompleks promujący anafazę">
Kompleks promujący anafazę

Kompleks promujący anafazę, cyklosom (APC - z ang. "anaphase-promoting complex") – kompleks ligazy ubikwitynowej i 11-13 białek umożliwiający przejście komórki z metafazy do anafazy. Odpowiada za kontrolę cykliny fazy M, kompleks ten zostaje aktywowany pod koniec mitozy, przyłącza on ubikwitynę do M-Cdk i innych białek regulujących podział. APC odpowiada również za fizyczne rozdzielenie chromosomów.

</doc>
<doc id="5221721" url="https://pl.wikipedia.org/wiki?curid=5221721" title="Ungureni (okręg Botoszany)">
Ungureni (okręg Botoszany)

Ungureni – wieś w Rumunii, w okręgu Botoszany, w gminie Ungureni. W 2011 roku liczyła 2397 mieszkańców.

</doc>
<doc id="5221723" url="https://pl.wikipedia.org/wiki?curid=5221723" title="Borzești (okręg Botoszany)">
Borzești (okręg Botoszany)

Borzești – wieś w Rumunii, w okręgu Botoszany, w gminie Ungureni. W 2011 roku liczyła 772 mieszkańców.

</doc>
<doc id="5221725" url="https://pl.wikipedia.org/wiki?curid=5221725" title="Călugărenii Noi">
Călugărenii Noi

Călugărenii Noi – wieś w Rumunii, w okręgu Botoszany, w gminie Ungureni. W 2011 roku liczyła 446 mieszkańców.

</doc>
<doc id="5221726" url="https://pl.wikipedia.org/wiki?curid=5221726" title="Călugărenii Vechi">
Călugărenii Vechi

Călugărenii Vechi – wieś w Rumunii, w okręgu Botoszany, w gminie Ungureni. W 2011 roku liczyła 366 mieszkańców.

</doc>
<doc id="5221727" url="https://pl.wikipedia.org/wiki?curid=5221727" title="Zoltán Medgyes">
Zoltán Medgyes

Zoltán Henrik Medgyes (ur. 23 lipca 1995 w Kistarcsa) – węgierski piłkarz grający na pozycji prawego napastnika w klubie Gyirmót FC Győr.
Kariera juniorska.
Medgyes grał jako junior w Viktórii Diák SE (2003–2004), Rákosmenti KSK (2004–2006), Monori SE (2006–2008) i Szombathelyi Haladás (2008–2012).
Kariera seniorska.
Szombathelyi Haladás II.
Medgyes zadebiutował dla tej drużyny 7 października 2012 w meczu z FC Tatabánya (wyg. 2:1). Pierwszą bramkę zawodnik ten zdobył 3 marca 2013 w zremisowanym 1:1 spotkaniu przeciwko drugiemu zespołowi Kaposvári Rákóczi FC. Łącznie dla rezerw Szombathelyi Haladás Medgyes rozegrał 15 meczów, strzelając 4 gole.
Szombathelyi Haladás.
Medgyes trafił do pierwszej drużyny Szombathelyi Haladás 1 lipca 2013. Debiut dla tego zespołu zaliczył on 9 marca 2014 w przegranym 2:0 spotkaniu przeciwko Debreceni VSC. Pierwszego gola piłkarz ten strzelił 20 września 2017 w meczu Pucharu Węgier z Szarvaskend SE (wyg. 0:6). Ostatecznie w barwach Szombathelyi Haladás Węgier wystąpił 107 razy, zdobywając 20 bramek.
Mezőkövesdi SE.
Medgyes został wypożyczony do Mezőkövesdi SE 5 lutego 2015. Zadebiutował on dla tego klubu 21 lutego 2015 w meczu z Balmaz Kamilla Gyógyfürdő (wyg. 3:1). Premierową bramkę zawodnik ten zdobył 18 kwietnia 2015 w wygranym 4:1 spotkaniu przeciwko Ceglédi VSE. Łącznie dla Mezőkövesdi SE Węgier rozegrał 107 meczów, strzelając 20 goli.
Dorogi FC.
Medgyesa wypożyczono do Dorogi FC 18 lipca 2016. Debiut dla tego zespołu zaliczył on 31 lipca 2016 w starciu z Cigánd SE (wyg. 2:1), strzelając w tym meczu swojego pierwszego gola i notując asystę. Ostatecznie w barwach Dorogi FC Węgier wystąpił 39 razy, zdobywając 8 bramek.
BFC Siófok.
Medgyes został wypożyczony do BFC Siófok 12 lipca 2018. Zadebiutował on dla tego klubu 29 lipca 2018 w meczu z Zalaegerszegi TE FC (przeg. 2:3). Premierową bramkę zawodnik ten zdobył 29 sierpnia 2018 w wygranym 2:1 spotkaniu przeciwko Győri ETO FC. Łącznie dla BFC Siófok Węgier rozegrał 38 meczów, strzelając 7 goli.
Gyirmót FC Győr.
Medgyes przeszedł do Gyirmót FC Győr 13 lipca 2021. Debiut dla tego zespołu zaliczył on 30 lipca 2021 w zremisowanym 1:1 spotkaniu przeciwko MTK Budapest FC. Pierwszego gola piłkarz ten strzelił 19 września 2021 w meczu Pucharu Węgier z FC Ajka (wyg. 0:1).

</doc>
<doc id="5221729" url="https://pl.wikipedia.org/wiki?curid=5221729" title="Durnești (gmina Ungureni)">
Durnești (gmina Ungureni)

Durnești – wieś w Rumunii, w okręgu Botoszany, w gminie Ungureni. W 2011 roku liczyła 248 mieszkańców.

</doc>
<doc id="5221730" url="https://pl.wikipedia.org/wiki?curid=5221730" title="Sucha Górna (przystanek kolejowy)">
Sucha Górna (przystanek kolejowy)



</doc>
<doc id="5221731" url="https://pl.wikipedia.org/wiki?curid=5221731" title="Mândrești (gmina Ungureni)">
Mândrești (gmina Ungureni)

Mândrești – wieś w Rumunii, w okręgu Botoszany, w gminie Ungureni. W 2011 roku liczyła 249 mieszkańców.

</doc>
<doc id="5221734" url="https://pl.wikipedia.org/wiki?curid=5221734" title="Baszka (stacja kolejowa)">
Baszka (stacja kolejowa)



</doc>
<doc id="5221735" url="https://pl.wikipedia.org/wiki?curid=5221735" title="Mihai Viteazu (okręg Botoszany)">
Mihai Viteazu (okręg Botoszany)

Mihai Viteazu – wieś w Rumunii, w okręgu Botoszany, w gminie Ungureni. W 2011 roku liczyła 444 mieszkańców.

</doc>
<doc id="5221736" url="https://pl.wikipedia.org/wiki?curid=5221736" title="Szonów (przystanek kolejowy)">
Szonów (przystanek kolejowy)



</doc>
<doc id="5221737" url="https://pl.wikipedia.org/wiki?curid=5221737" title="Ricardo Grigore">
Ricardo Grigore

Ricardo Florin Grigore (ur. 7 kwietnia 1999 w Bukareszcie) – rumuński piłkarz, grający na pozycji obrońcy. W sezonie 2022/2023 zawodnik FC U Craiova. Młodzieżowy i seniorski reprezentant kraju. 
Kariera klubowa.
Pierwsze występy (2017–2018).
Wychowanek FC Dinama Bukareszt, do pierwszego zespołu trafił w 2017 roku.
Debiut zaliczył 3 kwietnia 2018 roku w meczu przeciwko FC Botosani, wygranym 0:1, wchodząc na ostatnią minutę. Pierwszego gola strzelił 23 maja w meczu przeciwko FC Voluntari, wygranym 2:0. Do siatki trafił w 76. minucie. W swoim pierwszym sezonie zagrał 6 spotkań i strzelił gola.
Pierwszą asystę zaliczył 15 grudnia 2018 roku w meczu przeciwko Universitatea Craiova, wygranym 3:0. Asystował przy golu w 30. minucie. W swoim drugim sezonie zagrał 26 meczów, strzelił gola i miał asystę. 
Dalsza kariera (2018–).
W sezonie 2019/2020 zagrał 18 spotkań, zdobył 2 gole i miał tyle samo asyst.
W sezonie 2020/2021 zagrał w 20 meczach i strzelił gola.
W sezonie 2021/2022 zagrał 17 meczów i zaliczył asystę.
Łącznie zagrał 87 meczów, strzelił 5 goli i miał 4 asysty.
Kariera reprezentacyjna.
Reprezentacje młodzieżowe.
W kadrze U-18 zagrał 2 mecze. 
W reprezentacji U-19 też zagrał 2 mecze.
W kadrze do lat 21 zagrał 5 meczów.
W reprezentacji do lat 23 zagrał (do 28 stycznia 2022 roku) 2 mecze.
Reprezentacja seniorska.
Zagrał 3 mecze na igrzyskach olimpijskich.

</doc>
<doc id="5221738" url="https://pl.wikipedia.org/wiki?curid=5221738" title="Racimów (stacja kolejowa)">
Racimów (stacja kolejowa)



</doc>
<doc id="5221739" url="https://pl.wikipedia.org/wiki?curid=5221739" title="Plopenii Mari">
Plopenii Mari

Plopenii Mari – wieś w Rumunii, w okręgu Botoszany, w gminie Ungureni. W 2011 roku liczyła 752 mieszkańców.

</doc>
<doc id="5221740" url="https://pl.wikipedia.org/wiki?curid=5221740" title="Dekanat Zamość">
Dekanat Zamość



</doc>
<doc id="5221741" url="https://pl.wikipedia.org/wiki?curid=5221741" title="Plopenii Mici">
Plopenii Mici

Plopenii Mici – wieś w Rumunii, w okręgu Botoszany, w gminie Ungureni. W 2011 roku liczyła 528 mieszkańców.

</doc>
<doc id="5221742" url="https://pl.wikipedia.org/wiki?curid=5221742" title="Tăutești (okręg Botoszany)">
Tăutești (okręg Botoszany)

Tăutești – wieś w Rumunii, w okręgu Botoszany, w gminie Ungureni. W 2011 roku pozostawała niezamieszkała.

</doc>
<doc id="5221745" url="https://pl.wikipedia.org/wiki?curid=5221745" title="Vicoleni">
Vicoleni

Vicoleni – wieś w Rumunii, w okręgu Botoszany, w gminie Ungureni. W 2011 roku liczyła 471 mieszkańców.

</doc>
<doc id="5221746" url="https://pl.wikipedia.org/wiki?curid=5221746" title="Luka Gugeszaszwili">
Luka Gugeszaszwili

Luka Gugeszaszwili (, ur. 29 kwietnia 1999 w Tbilisi) – gruziński piłkarz występujący na pozycji bramkarza w azerskim klubie Qarabağ FK, do którego jest wypożyczony z Jagiellonii Białystok. Młodzieżowy reprezentant Gruzji.
Kariera.
Jest wychowankiem Dinama Tbilisi. W sezonie 2015/2016 został włączony do składu pierwszej drużyny, jednak nie zdołał zadebiutować, a jedynie dwukrotnie zasiadł na ławce rezerwowych. Z początkiem stycznia 2016 trafił do Jagiellonii Białystok, gdzie występował w drużynie młodzieżowej, a później został włączony do kadry pierwszego zespołu i był wypożyczany kolejno do Podlasia Biała Podlaska, Dili Gori (dwukrotnie), drugiej drużyny Granady CF i Qarabağu FK.

</doc>
<doc id="5221747" url="https://pl.wikipedia.org/wiki?curid=5221747" title="Renate Meinhof">
Renate Meinhof

Renate Meinhof (ur. 24 stycznia 1966 w Bergen auf Rügen/NRD) – niemiecka dziennikarka, laureatka Polsko-Niemieckiej Nagrody Dziennikarskiej.
Wykształcenie.
Renate Meinhof dorastała na protestanckiej plebanii na wyspie Rugii. Jej ojcowscy przodkowie byli pastorami w kilku pokoleniach. Według niej jej rodzice nigdy nie akceptowali reżimu NRD, ona sama już jako dziecko nauczyła się, „że istnieje kilka prawd i że obrona własnych przekonań może boleć”.
Po maturze w Ewangelickim Liceum Hermannswerder w Poczdamie odbyła staż jako bibliotekarka przy Związku Kościołów Ewangelickich w NRD ("Bund der Evangelischen Kirchen in der DDR"). Następnie podjęła studia w zakresie teologii na Ewangelickim Konwikcie w Berlinie Wschodnim. Po zjednoczeniu Niemiec kontynuowała naukę we Frankfurcie nad Menem i na Kirchliche Hochschule Berlin dzielnicy Zehlendorf (EHB). Zdała egzamin magisterski na Uniwersytecie Humboldtów w Berlinie.
Dziennikarstwo.
Uczęszczała do Niemieckiej Szkoły Dziennikarstwa w Monachium ("Deutsche Journalistenschule"), potem przez kolejne trzy lata pracowała w redakcji dziennika informacyjnego kanału telewizyjnego ARD w Hamburgu. Od 1999 roku jest reporterką w berlińskiej redakcji dziennika "Süddeutsche Zeitung".
W latach 2000, 2002 i 2004 Renate Meinhof otrzymała za swoje reportaże nagrodę dziennikarstwa kraju związkowego Meklemburgia-Pomorze Przednie ("Sophie-Medienpreis").
W 2006 roku ukazała się jej książka o wkroczeniu Armii Czerwonej do Meklemburgii w 1945 roku, pod tytułem „Dziennik Marii Meinhof”. Jest to reportaż historyczny oparty na zapiskach babci, które wnuczka odnalazła na strychu sześć dekad później. W recenzji tygodnika "Die Zeit" książka została opisana jako „obraz w stylu Hieronima Boscha z czasów upadku”.
W 2008 roku otrzymała Niemiecko-Polską Nagrodę Dziennikarską. Nagradzany reportaż „Wspaniały świat pralni” stał się kanwą filmu Hansa-Christiana Schmida z 2009 roku. W 2011 roku otrzymała nagrodę dziennikarską feministycznego magazynu „Emma”. W 2021 r. otrzymała nagrodę im. Ulricha Wickerta w dziedzinie praw dziecka.
Życie prywatne.
Renate Meinhof jest mężatką i ma dwoje dzieci. Mieszka w Berlinie.

</doc>
<doc id="5221750" url="https://pl.wikipedia.org/wiki?curid=5221750" title="Kyōto Geihinkan">
Kyōto Geihinkan

 – rezydencja gościnna w Kioto (Kyōto), jedna z dwóch rezydencji rządu Japonii, przeznaczona do przyjmowania gości zagranicznych na szczeblu państwowym, składających oficjalne wizyty. Drugą jest Pałac Akasaka Geihinkan w Tokio. 
Opis.
Rezydencja została wzniesiona we współczesnym stylu japońskim łączącym długą tradycję architektoniczną z metodami nowoczesnego budownictwa. W konstrukcji budynku wykorzystano stal, beton i najnowocześniejszą technologię, we wnętrzu w dużym stopniu – drewno i papier.
Rezydencja została zbudowana w 2005 roku jako obiekt służący przyjmowaniu wybitnych osobistości z całego świata w otoczeniu prezentującym japońską historię i kulturę. Konstrukcja oraz wyposażenie i wystrój wnętrz harmonizują z dziedzictwem Kioto i regionu oraz ze środowiskiem naturalnym. Jej wygląd zewnętrzny nawiązuje do dachów naczółkowych i prostego, surowego stylu "sukiya-zukuri", stosowanego w pawilonach służących do ceremonii parzenia herbaty ("cha-no-yu").
Wykorzystano osiągnięcia wielu tradycyjnych rzemiosł, które reprezentują Kioto, w tym: stolarstwo "sukiya-zukuri", tynkowanie, ogrodnictwo krajobrazowe, "kirikane", brokat "nishijin-ori", "maki-e" i laka).
Główne drzwi wejściowe zostały wykonane z 700-letniego wiązu japońskiego ("Zelkova serrata") z prefektury Fukui, a brązowe uchwyty ozdobiono drucianym motywem cloisonné z "kumihimo" (plecionym sznurem jedwabnym) z Kioto.
Ogród wokół rezydencji jest zaprojektowany tak, aby tworzył zharmonizowaną całość z otaczającymi budynkami. Ta starożytna filozofia architektoniczna, znana jako "teioku-ichinyo" („jedność budynku i ogrodu”), jest ważną częścią japońskiej estetyki architektonicznej i krajobrazowej.
Kyoto State Guest House jest otwarty dla ogółu zwiedzających przez cały rok, kiedy nie jest wykorzystywany do swojej głównej działalności polegającej na przyjmowaniu oficjalnych osobistości z zagranicy.
Historia.
W 1990 roku, aby upamiętnić 1200. rocznicę założenia starożytnej stolicy Heian-kyō przypadającą w 1994 roku, pojawiły się we władzach tendencje do zbudowania rezydencji gościnnej, która mogłaby pełnić funkcje recepcyjne służące do podejmowania oficjalnych gości zagranicznych w tradycyjnym stylu japońskim w Kioto.
W październiku 1994 roku rząd wydał zgodę na budowę tego rodzaju obiektu spełniającego zarówno funkcje recepcyjne, jak i reprezentującego dziedzictwo kulturalne kraju. Jako miejsce najwłaściwsze do tego celu wybrano teren parku o nazwie Kyōto Gyoen (ang. Kyoto Gyoen National Garden).

</doc>
<doc id="5221752" url="https://pl.wikipedia.org/wiki?curid=5221752" title="Kamieniewo (sielsowiet winnikowski)">
Kamieniewo (sielsowiet winnikowski)

Kamieniewo () – wieś (ros. деревня, trb. dieriewnia) w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest nad rzeką Winogrobl (lewy dopływ Tuskara w dorzeczu Sejmu), 1,5 km od centrum administracyjnego sielsowietu (1-je Winnikowo), 15 km na północny wschód od centrum administracyjnego rejonu (Kursk), 11,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
We wsi znajduje się 38 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 43 osoby.

</doc>
<doc id="5221753" url="https://pl.wikipedia.org/wiki?curid=5221753" title="Kamieniewo">
Kamieniewo

Kamieniewo () – nazwa toponimów w Rosji

</doc>
<doc id="5221756" url="https://pl.wikipedia.org/wiki?curid=5221756" title="Dániel Hadfi">
Dániel Hadfi

Dániel Hadfi (ur. 13 maja 1982) – węgierski judoka. Olimpijczyk z Pekinu 2008, gdzie zajął siódme miejsce w wadze półciężkiej.
Brązowy medalista mistrzostw świata w 2007; siódmy w 2005; uczestnik zawodów w 2009, 2010 i 2011. Startował w Pucharze Świata w latach 2000-2007 i 2009-2012. Mistrz Europy w 2007; drugi w 2006. Wicemistrz igrzysk wojskowych w 2003. Drugi na akademickich MŚ w 2004 i trzeci w 2006 roku.

</doc>
<doc id="5221758" url="https://pl.wikipedia.org/wiki?curid=5221758" title="Charles Jean-Baptiste Amyot">
Charles Jean-Baptiste Amyot

Charles Jean-Baptiste Amyot (ur. 23 września 1799 w Vandeuvre, zm. 13 października 1866 w Paryżu) – francuski prawnik i entomolog specjalizujący się w hemipterologii.
Urodził się w 1799 roku we wsi w departamencie Aisne. Wcześnie został sierotą. Adoptował go paryski biznesmen M. Pavet. Dzięki niemu Amyot zamieszkał w domu naprzeciwko entomologa Jean Guillaume’a Audinet-Serville’a. Zaprzyjaźnił się z nim i pod jego wpływem zajął się hemipterologią. W 1822 roku został prawnikiem, ale dalej badał pluskwiaki. Nie posiadał jednak własnego zbioru, pracując na kolekcji Audinet-Serville’a w Muzeum Historii Naturalnej w Paryżu. 
Amyot był autorem około 30 publikacji naukowych poświęconych pluskwiakom. W 1843 roku wspólnie z Audinet-Servillem napisali "Histoire naturelle des insectes hémiptères". Wybrany został prezydentem Société entomologique de France. Był jednak przeciwnikiem binominalnego nazewnictwa gatunków wprowadzonego przez Karola Linneusza i głośno optował za nazewnictwem jednowyrazowym. Z tego powodu nie otrzymał członkostwa honorowego tego stowarzyszenia, mimo zwyczaju nadawania takowego byłym prezydentom.

</doc>
<doc id="5221766" url="https://pl.wikipedia.org/wiki?curid=5221766" title="Tamás Madarász">
Tamás Madarász

Tamás Madarász (ur. 27 marca 1987) – węgierski judoka. Olimpijczyk z Londynu 2012, gdzie zajął dziewiąte miejsce w wadze średniej.
Uczestnik mistrzostw świata w 2009 i 2010. Startował w Pucharze Świata w latach 2005 i 2007-2011. Mistrz Węgier z 2008 roku.

</doc>
<doc id="5221768" url="https://pl.wikipedia.org/wiki?curid=5221768" title="László Répási">
László Répási

László Répási (ur. 23 marca 1966 w Budapeszcie) – węgierski piłkarz występujący na pozycji napastnika, reprezentant kraju.
Życiorys.
Jego pierwszym seniorskim klubem był Ferencváros. W jego barwach zadebiutował w NB I, co miało miejsce 24 marca 1984 roku w zremisowanym 1:1 spotkaniu z Tatabányai Bányász SC. Z uwagi na fakt, iż Répási nie był podstawowym zawodnikiem klubu, to w sezonie 1985/1986 grał na wypożyczeniu w Ganz-MÁVAG. Z kolei w sezonie 1988/1989 odbywał służbę wojskową, będąc wówczas piłkarzem Honvédu Osztapenko. Po zakończeniu służby wojskowej został zawodnikiem Váci Izzó. 15 kwietnia 1993 roku wystąpił w swoim jedynym meczu w reprezentacji – przegranym 0:2 towarzyskim spotkaniu ze Szwecją. W sezonie 1992/1993 został królem strzelców ligi, a rok później zdobył z klubem mistrzostwo kraju. Po zakończeniu sezonu przeszedł do Csepel SC, a od lutego do czerwca 1995 roku był wypożyczony do MTK FC. Następnie grał w SC Espinho, a w 1996 roku wrócił na Węgry, grając odpowiednio w Vác FC i Paksi ASE. Na początku 1997 roku przeszedł do amatorskiego austriackiego klubu ASK Ybbs, a latem tegoż roku został zawodnikiem malezyjskiego Perak FA. Zdobył wówczas tytuł króla strzelców ligi. Rok później wraz z klubem zdobył Puchar Malezji. W 1999 roku grał krótko w Csákvár FC i TPV Tampere. W Veikkausliidze rozegrał jednak zaledwie dwa spotkania w maju. Następnie występował w SC Weissenbach, gdzie zakończył karierę w 2008 roku.
Ogółem w NB I zdobył 44 gole.

</doc>
<doc id="5221775" url="https://pl.wikipedia.org/wiki?curid=5221775" title="Obóz niemiecki dla Polaków (Polenlager) w Gorzyczkach">
Obóz niemiecki dla Polaków (Polenlager) w Gorzyczkach

Polenlager 169 Klein Gorschütz (pełna nazwa: "Reichskommissar für die Festigung Deutschen Volkstums – Volksdeutsche Mittelstelle – Einsatzführung Oberschlesien – Polenlager 169 Klein Gorschütz") – hitlerowski obóz przesiedleńczy znajdujący się we wsi Gorzyczki (Kolonia Fryderyka), jeden z 26 niemieckich obozów koncentracyjnych tzw. Polenlager na Górnym Śląsku założonych dla ludności polskiej przez Niemców. Stanowił największy z Polenlagrów.
Historia obozu.
Obóz został utworzony przez Niemców między 15, a 20 czerwca 1942 na obszarze i w zabudowaniach majątku dworskiego w Gorzycach (także w zabudowaniach osady górniczej Kolonia Fryderyka). Więziono w nim i zatrudniano przymusowo w rolnictwie osoby z obozów w Żywcu, Bielsku i Zawierciu. Miał charakter obozu dla osób, które nie wyraziły zgody na podpisanie volkslisty. W początkowej fazie w obozie przebywało około 350 ludzi (inne źródło podaje, że w lagrze przebywało 1500 Polaków, w tym setka dzieci). Według Komisji Ścigania Zbrodni przeciwko Narodowi Polskiemu przez lager przewinęło się 20.000 osób. W styczniu 1943 pozostało 180 osób - resztę deportowano do prac przymusowych w III Rzeszy. Niecałe 30% liczby więźniów stanowiły dzieci. Służbę wartowniczą w obozach w Gorzycach oraz Gorzyczkach pełniło jedenastu strażników. Jesienią 1943 osadzonych przewieziono do Polenlagru nr 92 w Kietrzu, jak również do obozu w Brzeziu. Zabudowania w Gorzycach przeznaczono Niemców wysiedlonych m.in. z Rumunii.
Warunki.
Warunki przetrzymywania więźniów w obozie były bardzo złe (jeden ze świadków pamięta, że m.in. umieszczono więźniów w piwnicy pozbawiając ich żywności, a inny podaje, że pracowano na roli od godziny 6 do 18 bez jakichkolwiek posiłków). Przeprowadzano selekcje. W 1945, wkrótce po oswobodzeniu uwięzionych, odkryto i ekshumowano ciała 268 ludzi. Na cmentarzu w Gorzycach znajduje się zbiorowa mogiła ze 117 ciałami.
Teren lagru otoczony był gęstymi zasiekami z drutu kolczastego. W jednym z dawnych budynków kopalnianych (łaźni), umieszczono więźniów, natomiast były budynek administracji kopalni przekształcono na komendę i administrację. W dużych salach bez okien i drzwi mieszkało od 30 do 100 ludzi.
Więźniowie, którzy nie otrzymywali paczek z zewnątrz doznawali opuchlizny głodowej. Polaków karano za najdrobniejsze przewinienia. Stwierdzono przypadek, że za wykrycie kurzu na futrynie salowy otrzymał chłostę, natomiast wszystkich mieszkańców jego sali pozbawiono jedzenia na 2-3 dni. Jedną z kar stosowanych w trakcie apelu było leżenie godzinami na śniegu, co prowadziło do śmiertelnych chorób.
Po przybyciu osób do obozu odbywała się ich selekcja. Do lagru przyjeżdżała cyklicznie komisja, która przeprowadzała "badania rasowe". Więźniowie musieli stawać nago przed komisją w obecności innych więźniów bez względu na swoją płeć, czy wiek. Dokonywano różnych pomiarów twarzy i innych partii ciała. Osobom, które spełniały niemieckie kryteria proponowano podpisywanie volkslisty, jednocześnie grożąc wysłaniem do KL Auschwitz w przypadku odmowy. Polaków bito bykowcami i często kopano, przede wszystkim w trakcie apeli. Szczególnym okrucieństwem wyróżniał się komendant Oskar Berberich. Świadek zeznał, że był przypadek, iż ustawił on kobietę między drzwi wahadłowe i ją uderzył lub, że ustanowił karę zbiorową dla wszystkich mężczyzn zmuszając ich do długotrwałego przesiadywania na śniegu podczas mrozu. Znane są częste przypadki bicia więźnia, który był starszym lagru.
Upamiętnienie.
Na terenie byłego obozu, w budynku garaży przy ul. Leśnej znajduje się tablica pamiątkowa z napisem „Polenlager 169”. Pomnik ofiar obozu znajduje się na starym cmentarzu w Gorzycach, na mogile ofiar.
Komendanci.
Komendanci kolejno: 
Odpowiedzialność sprawców.
Wyróżniający się szczególnym okrucieństwem SS-Untersturmfuhrer Oskar Berberich nigdy nie poniósł odpowiedzialności za dokonane zbrodnie. Świadkowie w większości przypadków nie znali tożsamości sprawców oraz ich ofiar, co utrudniło dochodzenie prawdy i ściganie niemieckich zbrodniarzy. W znajdującej się w Głównej Komisji Ścigania Zbrodni przeciwko Narodowi Polskiemu kartotece niemieckich zbrodniarzy wojennych zgromadzono dane trzech funkcjonariuszy o nazwisku Oskar Berberich. W związku z brakiem możliwości ustalenia tożsamości sprawców postępowanie w tym zakresie umorzono wobec ich niewykrycia.

</doc>
<doc id="5221778" url="https://pl.wikipedia.org/wiki?curid=5221778" title="Autostrada A64a (Niemcy)">
Autostrada A64a (Niemcy)

Autostrada federalna A64a () – niemiecka autostrada, leżąca na obszarze Nadrenii-Palatynatu, o długości 4,1 km. Po uwzględnieniu wszystkich łącznic, długość trasy zwiększa się do 5,6 km. 
Biegnie od punktu końcowego autostrady federalnej A64 na wysokości parkingu "" w dzielnicy Pfalzel miasta Trier przez most nad Mozelą do gminy Kenn. Tam łączy się z autostradą federalną A602 () i przechodzi w drogę landową L151 () w kierunku Reinsfeld/Hochwald. W dzielnicy Ehrang arteria ma węzeł z drogą federalną B53 (Trier – Alf).
Oznaczenie A64a nadano na mocy dekretu ogólnego Urzędu ds. Mobilności Kraju związkowego Nadrenia-Palatynat z dnia 1 kwietnia 2021 r. jako modernizacja odcinka drogi federalnej B52. 
Trasy europejskie.
Autostrada w całości jest częścią trasy europejskiej E44.

</doc>
<doc id="5221779" url="https://pl.wikipedia.org/wiki?curid=5221779" title="Attila Ungvári">
Attila Ungvári

Attila István Ungvári (ur. 25 października 1988) – węgierski judoka. Olimpijczyk z Tokio 2020, gdzie zajął 32. miejsce w wadze półśredniej.
Siódmy na mistrzostwach świata w 2009; uczestnik zawodów w 2010, 2013, 2017, 2018, 2019 i 2021. Startował w Pucharze Świata w latach 2007-2011, 2013-2017 i 2019. Brązowy medalista mistrzostw Europy w 2010 i 2022, a także igrzysk europejskich w 2019. Drugi na uniwersjadzie w 2009 i trzeci w drużynie w uniwersjadzie w 2013 roku.

</doc>
<doc id="5221781" url="https://pl.wikipedia.org/wiki?curid=5221781" title="Antiperga antiopa">
Antiperga antiopa

Perga antiopa – gatunek błonkówki z rodziny "Pergidae".
Taksonomia.
Gatunek ten został opisany w 1919 roku przez Francisa Morice’a pod nazwą "Perga antiopa". Jako miejsce typowe podano australijskie miasta Yallingup i Kalamunda. Holotypem była samica. W 1939 Robert Bernard Benson przeniósł go do rodzaju "Antiperga".
Zasięg występowania.
Australia, występuje w stanie Australia Zachodnia.

</doc>
<doc id="5221787" url="https://pl.wikipedia.org/wiki?curid=5221787" title="Antiperga clarki">
Antiperga clarki

Perga clarki – gatunek błonkówki z rodziny "Pergidae".
Taksonomia.
Gatunek ten został opisany w 1939 roku przez Roberta Bensona. Jako miejsce typowe podano australijskie miasto Perth. Holotypem była samica.
Zasięg występowania.
Australia, występuje w stanie Australia Zachodnia.

</doc>
<doc id="5221789" url="https://pl.wikipedia.org/wiki?curid=5221789" title="Kacza Zatoka">
Kacza Zatoka

Kacza Zatoka – depresja opadająca do Doliny Kaczej w masywie Kaczej Turni w słowackich Tatrach Wysokich. Ma szerokość około 50 m i deniwelację około 150 m, jest stroma i trawiasto-skalista. Z lewej strony (patrząc od dołu) jej ograniczenie tworzy lewy filar Kaczej Turni, z prawej porośnięta trawą lub kosodrzewiną grzęda będąca dolnym przedłużeniem prawego filara. Na grzędę można z każdego miejsca zatoki wejść bez trudności, natomiast boczna ściana lewego filara to pas bardzo kruchych i urwistych ścianek o wysokości dochodzącej do 30 m. W górnej części Kaczej Zatoki znajdują się płytowe ścianki o wysokości około 30 m. Pomiędzy nimi a lewym filarem jest wąski i trawiasty żlebek. Nad jego górną częścią w ścianie Kaczej Turni jest system rynien oraz niewielkich zachodów, półeczek i ścianek o kilkumetrowej wysokości. Prowadzi nimi droga wspinaczkowa.
Z najwyższej części Kaczej Zatoki, powyżej pasa ścianek wznosi się trawiasty, szeroki i stromy zachód dochodzący do przełączki w prawym filarze Kaczej Turni. Zachód ma deniwelację około 50 m.
Nazwę Kaczej Zatoki utworzył Władysław Cywiński. Wychodzą z niej trzy drogi wspinaczkowe:

</doc>
<doc id="5221790" url="https://pl.wikipedia.org/wiki?curid=5221790" title="Mistrzostwa Świata w Unihokeju Mężczyzn 2018">
Mistrzostwa Świata w Unihokeju Mężczyzn 2018

Mistrzostwa Świata w Unihokeju 2018 – 12. edycja międzynarodowego turnieju o tytuł mistrza świata, organizowany przez Międzynarodową Federację Unihokeja (IFF), odbędzie się w dniach od 1 do 9 grudnia 2018 w Pradze, Czechy.
Kwalifikacje.
W kwalifikacjach do MŚ mężczyzn w 2018 wzięły udział 33 reprezentacje, które zostały podzielone na trzy strefy kontynentalne: europejską, azjatycką i amerykańską. Począwszy od 2014 roku wszystkie zespoły oprócz organizatora muszą brać udział w kwalifikacjach do rundy finałowej.
Losowanie grup.
Drużyny zajmujące miejsca 1-8 w rankingu światowym zostały automatycznie rozlosowane do grup A i B, pozostałe drużyny znalazły się w grupach C i D.
Faza grupowa.
Grupa A.
Tabela
     = awans do ćwierćfinałów     = awans do rundy Play Off 
Wyniki
Grupa B.
Tabela
     = awans do ćwierćfinałów     = awans do rundy Play Off 
Grupa C.
Tabela
     = awans do rundy Play Off     = walka o miejsca od 13 do 16 
Grupa D.
Tabela
     = awans do rundy Play Off     = walka o miejsca od 13 do 16 
Faza pucharowa.
Play-off
Ćwierćfinały
Półfinały
Brązowy medal
Finał

</doc>
<doc id="5221792" url="https://pl.wikipedia.org/wiki?curid=5221792" title="József Duró">
József Duró

József Duró (ur. 26 czerwca 1966 w Berettyóújfalu, zm. 22 maja 2022) – węgierski piłkarz grający na pozycji lewego pomocnika. Był reprezentantem Węgier.
Kariera klubowa.
Swoją karierę piłkarską Duró rozpoczął w klubie Debreceni MVSC. W 1985 roku awansował do pierwszej drużyny i w sezonie 1985/1986 zadebiutował w jego barwach w pierwszej lidze węgierskiej. W zespole z Debreczyna występował do końca sezonu 1987/1988. Latem 1988 przeszedł do budapeszteńskiego Vasasu, w którym grał przez trzy kolejne sezony. Z kolei w sezonie 1991/1992 był piłkarzem BFC Siófok.
Latem 1992 Duró przeszedł do Budapest Honvéd FC. W sezonie 1992/1993 wywalczył z nim mistrzostwo Węgier, a w sezonie 1993/1994 został z nim wicemistrzem kraju. Z kolei w sezonie 1995/1996 zdobył Puchar Węgier.
W 1996 roku Duró został piłkarzem izraelskiego Bene Jehuda Tel Awiw, w którym spędził rok. W 1997 roku wrócił na Węgry i w sezonie 1997/1998 grał w BVSC z Budapesztu. W 1998 roku grał w malezyjskim Pahang FA, z którym wywalczył wicemistrzostwo Malezji. Sezon 1999/2000 spędził najpierw w katarskim Qatar SC, a następnie w austriackim klubie Sturm 19 St. Pölten, w którym zakończył swoją karierę.
Kariera reprezentacyjna.
W reprezentacji Węgier Duró zadebiutował 20 marca 1990 w wygranym 2:0 towarzyskim meczu ze Stanami Zjednoczonymi, rozegranym w Budapeszcie. W swojej karierze grał w eliminacjach do Euro 92, do MŚ 1994 i do Euro 96. Od 1990 do 1995 roku rozegrał w kadrze narodowej 21 meczów.

</doc>
<doc id="5221797" url="https://pl.wikipedia.org/wiki?curid=5221797" title="Parszele">
Parszele

Parszele – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221806" url="https://pl.wikipedia.org/wiki?curid=5221806" title="Szofi Özbas">
Szofi Özbas

Szofi Özbas (ur. 19 października 2001) – węgierska judoczka. Olimpijka z Tokio 2020, gdzie zajęła dziewiąte miejsce w wadze półśredniej.
Siódma na mistrzostwach świata w 2021. Startowała w Pucharze Świata w 2019. Brązowa medalistka mistrzostw Europy w 2022. Wygrała igrzyska olimpijskie młodzieży w 2018 roku.
Jego ojciec Fatih Özbaş był zapaśnikiem, olimpijczykiem z Barcelony 1992.

</doc>
<doc id="5221811" url="https://pl.wikipedia.org/wiki?curid=5221811" title="Pieczonki (obwód witebski)">
Pieczonki (obwód witebski)

Pieczonki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów wieś w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Miory, własność Mirskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 93 osoby, wszystkie były wyznania rzymskokatolickiego i zadeklarowały polską przynależność narodową. Były tu 23 budynki mieszkalne. W 1931 w 24 domach zamieszkiwało 114 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221814" url="https://pl.wikipedia.org/wiki?curid=5221814" title="Plantopol">
Plantopol

Plantopol – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Krupków.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 17 osób, 9 było wyznania rzymskokatolickiego a 8 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 17 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221817" url="https://pl.wikipedia.org/wiki?curid=5221817" title="Ernest de Bergevin">
Ernest de Bergevin

Ernest de Bergevin (ur. 1859, zm. 1933) – francuski entomolog, specjalizujący się w hemipterologii, oraz botanik.
Bergevin jest autorem licznych publikacji naukowych poświęconych pluskwiakom Afryki Północnej. Dotyczą one ich taksonomii, faunistyki, biologii i ekologii. Opisywał nowe dla nauki gatunki z takich rodzin jak tarczówkowate, skoczkowate i miodówkowate. Jego zbiór entomologiczny zdeponowany został w Muzeum Historii Naturalnej w Paryżu.
Oprócz kolekcji entomologicznej prowadził także zielnik. W latach 1903–1904 pozyskiwał mszaki w Algierii, których zbiór znajduje się w Muzeum Historii Naturalnej w Londynie.

</doc>
<doc id="5221822" url="https://pl.wikipedia.org/wiki?curid=5221822" title="Plejki (sielsowiet Miory)">
Plejki (sielsowiet Miory)

Plejki (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów wieś w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Miory, własność Doboszyńskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 57 osób, 56 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 11 budynków mieszkalnych. W 1931 w 13 domach zamieszkiwały 64 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221823" url="https://pl.wikipedia.org/wiki?curid=5221823" title="Gimnastyka na Letnich Igrzyskach Olimpijskich 2020 – wielobój indywidualny kobiet">
Gimnastyka na Letnich Igrzyskach Olimpijskich 2020 – wielobój indywidualny kobiet

Wielobój indywidualnie mężczyzn był jedną z konkurencji rozgrywanych w ramach gimnastyki podczas Letnich Igrzysk Olimpijskich 2020. Zawody odbyły się w hali Ariake Gymnastics Centre 
W skład wieloboju indywidualnego wchodziły następujące konkurencje:
Terminarz.
Wszystkie godziny są podane w czasie tokijskim (UTC+09:00),
Wyniki.
Do finału w wieloboju kwalifikowało się 24 najlepszych zawodniczek z zastrzeżeniem, iż nie więcej niż dwie z danego kraju.

</doc>
<doc id="5221826" url="https://pl.wikipedia.org/wiki?curid=5221826" title="Fala (cykl obrazów Gustave’a Courbeta)">
Fala (cykl obrazów Gustave’a Courbeta)

Fala () – cykl obrazów olejnych francuskiego malarza Gustave’a Courbeta.
Historia.
Latem 1869 malarz kolejny raz wyjechał do Étretat, na normandzkie wybrzeże kanału La Manche. Courbet w tymże roku wykonał czternaście widoków plaż i wiele obrazów, które za główny temat miały fale. Obrazy były malowane z natury lub powstawały potem w pracowni malarza, niektóre ze stworzonych nad morzem były potem przerabiane przez Courbeta. Cykl "Fal" powstał w okresie lato 1869 – wiosna 1870. Według niektórych autorów jest on zapowiedzią cykli malarskich impresjonistów, jednak warto podkreślić, że poszczególne obrazy Courbeta nie stanowią serii, ale stanowią różne opracowania tego samego morskiego tematu – mają różne rozmiary, ujmują widok pod różnymi kątami, różnią się kompozycyjnie, kolorystycznie, a niektóre stanowią prawdopodobnie szkic do wersji ostatecznych.
Przy tworzeniu swoich marin Courbet mógł posiłkować się fotografiami morza. Prawdopodobnie wpływ na niego wywarły też japońskie drzeworyty, które mógł poznać za pośrednictwem Moneta i Whistlera, szczególnie obraz z Scottish National Gallery zdradza podobieństwo z "Wielką falą" Hokusaia.
Opis.
Każdy z obrazów przedstawia widok morza z groźnie wznoszącymi się falami lub jedną wyraźną falą. W przeciwieństwie do swoich poprzednich marin jak "Krajobraz nadmorski" czy "Morze w Palavas" Courbet przedstawił wąski wycinek morza. Najczęściej nie widać lądu lub jedynie wąski jego fragment, wydaje się jakby widz stał tuż przed napierającym żywiołem. Morze nie cofa się w czasie przypływu jak w poprzednich jego pracach, ale wznosi się w górę pełne naturalnej energii. Artysta ukazał wzburzone wody, interesowało go oddanie ruchu fal oraz ich siły. Fale na jego płótnach wyglądają jak zatrzymane w ruchu, „zamrożone”. Osiągnął to za pomocą pędzla i nakładania grubych impastów z wykorzystaniem noża malarskiego. Powierzchnia farby jest wyraźna i namacalna, a piana na jego marinach ma wymiar materialny; stanowi to wyraźny kontrast do obrazów powstających zgodnie z regułami malarstwa akademickiego, mających gładką i błyszczącą powierzchnię. Linia horyzontu wyraźnie oddziela dwa żywioły – wodę oddawaną najczęściej za pomocą różnych odcieni zieleni oraz niebo w zróżnicowanych stopniach zachmurzenia, odmiennych na poszczególnych wersjach.
W przeciwieństwie do wychodzących już z mody przedstawień morskich scen batalistycznych i do współczesnych mu obrazów o tematyce marynistycznej Courbet w swoich "Falach" nie ukazywał żadnej anegdoty. Nie można na nich dostrzec żadnej ludzkiej sylwetki, a jedynymi śladami działalności człowieka są porzucone na brzegu lub unoszące się w oddali łodzie. Malarz jest zainteresowany potęgą samego morza, przewyższającą wszystko siłą natury, szybkim i zmiennym ruchem fal.

</doc>
<doc id="5221831" url="https://pl.wikipedia.org/wiki?curid=5221831" title="Tarouca (freguesia)">
Tarouca (freguesia)

Tarouca – parafia "(freguesia)" w gminie Tarouca, w Portugalii. Według danych na rok 2011 parafię zamieszkiwało 3556 osób, a gęstość zaludnienia wyniosła 180,7 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym luty (4 °C). Średnia suma opadów wynosi 1152 milimetry rocznie. Najbardziej wilgotnym miesiącem jest styczeń (168 milimetrów opadów), a najbardziej suchym jest sierpień (9 milimetrów opadów).

</doc>
<doc id="5221833" url="https://pl.wikipedia.org/wiki?curid=5221833" title="Piaggio PD.808">
Piaggio PD.808

Piaggio PD.808 – dwusilnikowy, włoski samolot wielozadaniowy w układzie dolnopłatu o napędzie odrzutowym. Maszynę opracowano przy współpracy spółek Piaggio Aero oraz Douglas Aircraft Company. Samolot przeznaczony był zarówno na rynek wojskowy jak i cywilny, jednak w wyniku wycofania się z projektu korporacji Douglas oraz wypadku podczas prezentacji dla odbiorców cywilnych, głównym odbiorcą większości wyprodukowanych maszyn były włoskie siły powietrzne. Łącznie wyprodukowano 24 egzemplarze w pięciu wariantach, z których 22 eksploatowane były przez wojsko. Eksploatację PD.808 zakończono w 2003 roku.
Historia.
PD.808 powstał jako efekt współpracy dwóch przedsiębiorstw lotniczych – włoskiego Piaggio Aero oraz amerykańskiego Douglas Aircraft Company. Oba przedsiębiorstwa podpisały wspólną umowę 21 kwietnia 1961 roku. Samolot zaprojektowano jako samolot wielozadaniowy do użytku zarówno cywilnego i wojskowego. Głównym odbiorcą samolotu miało być US Navy, które określiło swoje zapotrzebowanie na około 200 sztuk. Kiedy Douglas połączył się z przedsiębiorstwem McDonnell Aircraft Corporation, zdecydował się wycofać z dalszych prac nad samolotem, z uwagi na obawę, że US Navy straci zainteresowanie projektem. Prace kontynuowała firma Piaggio, która włączyła w nie włoskie siły powietrzne. Wojsko pokryło część kosztów dalszego rozwoju. Oblot pierwszego prototypu miał miejsce 29 sierpnia 1964 roku, zaś drugi prototyp oblatano 14 czerwca 1966 roku. Prototyp drugi nosił już oznaczenia i numery włoskiego wojska.
18 czerwca 1968 roku wydarzyła się katastrofa jednego z prototypów, podczas prezentacji dla użytkowników cywilnych. Wydarzenie to spowodowało, że jedynym użytkownikiem płatowca zostały Włoskie Siły Powietrzne. Samoloty wykorzystywano operacyjnie od 1964 do 2003 roku. Jeden cywilny egzemplarz używany był przez Piaggio jako samolot biznesowy.
Konstrukcja.
Piaggio PD.808 to lekki samolot wielozadaniowy o napędzie odrzutowym. Samolot wybudowano w układzie dolnopłatu, z silnikami umiejscowionymi w specjalnych gondolach mocowanych w tylnej części kadłuba. Skrzydła proste. Napęd stanowiły dwa silniki turboodrzutowe Rolls-Royce Viper Mk 526 o ciągu 15,24 kN każdy. Samolot miał dwa, zintegrowane wewnętrzne zbiorniki paliwa o łącznej pojemności około 1934 litrów oraz dwa zbiorniki na końcach skrzydeł o pojemności łącznej około 1790 litrów. Załogę stanowiło 1–2 pilotów. W zależności od konfiguracji samolot mógł zabrać na pokład maksymalnie do 9 osób.
Wersje.
Samolot produkowany był w pięciu zasadniczych wariantach produkcyjnych. Łącznie wyprodukowano 24 egzemplarze, z czego 22 używały Włoskie Siły Powietrzne. Według części źródeł wyprodukowano 29 samolotów.
Wersje samolotu:

</doc>
<doc id="5221839" url="https://pl.wikipedia.org/wiki?curid=5221839" title="Volvo 7900A Hybrid">
Volvo 7900A Hybrid

Volvo 7900A Hybrid – niskopodłogowy, przegubowy autobus miejski z napędem hybrydowym produkowany od 2013 roku przez szwedzką firmę Volvo AB m.in. w fabryce Volvo we Wrocławiu.
Eksploatacja w Polsce.
Sosnowiec.
20 września 2016 roku PKM Sosnowiec i Volvo Bus Corporation podpisały umowę na dostawę 35 fabrycznie nowych, niskopodłogowych autobusów z napędem hybrydowym, w tym 10 przegubowych Volvo 7900A Hybrid. Pojazdy zostały dostarczone w 2017 roku. 
Kraków.
13 października 2017 roku MPK Kraków ogłosiło przetarg na dostawę 12 przegubowych autobusów hybrydowych, który zakończył się wygraną oferty Volvo Bus Corporation, opiewającej na kwotę 24 948 000 zł netto. Zakup pojazdów został dofinansowany z Regionalnego Programu Operacyjnego Województwa Małopolskiego na lata 2014-2020 w ramach Zintegrowanych Inwestycji Terytorialnych. Autobusy Volvo 7900A Hybrid zostały dostarczone w 2018 roku i przydzielone do zajezdni Bieńczyce, gdzie otrzymały numery taborowe BH084-BH095. Ich krakowska premiera odbyła się 07.10.2018 r. obok Tauron Areny Kraków.

</doc>
<doc id="5221840" url="https://pl.wikipedia.org/wiki?curid=5221840" title="Zachód Paryskiego">
Zachód Paryskiego

Zachód Paryskiego – zachód na wschodniej ścianie Kaczej Turni w Dolinie Kaczej w słowackich Tatrach Wysokich. Opada spod Przełączki pod Kaczą Turnią skośnie w prawo i kończy się na trawiastym balkoniku nad prawym filarem tej turni. Oddziela szczytowy blok Kaczej Turni od jej dolnej części. Zachód jest płytowo-trawiasty i szeroki; jego szerokość dochodzi do 10 m, długość wynosi około 100 m, a deniwelacja około 50 m (około 2115–2165 m n.p.m.).
Nazwę zachodu utworzył Władysław Cywiński. Upamiętnił nią znanego taternika i tatrologa Witold Henryka Paryskiego, który wraz z Ruth Hale i Ludwikiem Januszewiczem jako pierwsi zeszli tym zachodem w sierpniu 1937 r. Ich wyprawa w masyw Ganku miała dramatyczny przebieg, ostatecznie jednak zakończyła się szczęśliwie. Przez trzy dni, w deszczu, zimnie i bez jedzenia błąkali się po masywie Ganku zdezorientowani z powodu mgły i zmęczenia. Resztkami sił, dzięki uporowi i sile życia trafili na zachód trawersujący zachodnią ścianę Kaczej Turni i zeszli nim do Doliny Ciężkiej. Wyprawę tę opisuje Wawrzyniec Żuławski w opowiadaniu „Gdy Tatry ogarnie powódź”.
Obecnie Zachodem Paryskiego prowadzi jedna z dwóch najłatwiejszych dróg, którymi schodzą taternicy z Galerii Gankowej. Ma trudność I, w jednym miejscu II w skali tatrzańskiej, czas przejścia 1 godz. Nie dochodzi się do końca zachodu, lecz przed balkonem filara idzie skośnie w górę zacięciem, potem trawers przez eksponowaną płytę (II) na grań Kaczej Turni. Z grani przez Pustą Ławkę schodzi się do Doliny Ciężkiej (I).

</doc>
<doc id="5221842" url="https://pl.wikipedia.org/wiki?curid=5221842" title="Gliese 785">
Gliese 785

Gliese 785 – gwiazda w gwiazdozbiorze Koziorożca, odległa o około 28,7 roku świetlnego od Słońca. Ma układ planetarny, w którym znajdują się dwie znane planety.
Charakterystyka.
Gliese 785 jest pomarańczowym karłem, gwiazdą ciągu głównego należącą do typu widmowego K3. Ma jasność równą 12,6% jasności Słońca i temperaturę 5166 K. Jej masa to około 80% masy Słońca, a promień jest oceniany na 73% promienia Słońca.
Układ planetarny.
Gwiazda ma przynajmniej dwie planety – Gliese 785 b odkrytą w 2010 roku i Gliese 785 c, poznaną w 2011 roku. Obie planety mają masę minimalną podobną do masy Neptuna, są więc gazowymi olbrzymami. Ich orbity przebiegają blisko odpowiednio wewnętrznego i zewnętrznego skraju ekosfery gwiazdy.

</doc>
<doc id="5221843" url="https://pl.wikipedia.org/wiki?curid=5221843" title="Réka Pupp">
Réka Pupp

Réka Pupp (ur. 4 lipca 1996) – węgierska judoczka. Olimpijka z Tokio 2020, gdzie zajęła piąte miejsce w wadze półśredniej.
Uczestniczka mistrzostw świata w 2017, 2018, 2019 i 2021. Startowała w Pucharze Świata w latach 2014-2017 i 2019. Brązowa medalistka mistrzostw Europy w 2021; piąta w 2016 i 2018 roku.

</doc>
<doc id="5221845" url="https://pl.wikipedia.org/wiki?curid=5221845" title="Malinowyj (obwód kurski)">
Malinowyj (obwód kurski)

Malinowyj () – osiedle typu wiejskiego w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest 2,5 km od centrum administracyjnego sielsowietu (1-je Winnikowo), 12 km na północny wschód od centrum administracyjnego rejonu (Kursk), 13 km na północny wschód od Kurska, 8 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
W osiedlu znajdują się 43 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwały 263 osoby.

</doc>
<doc id="5221846" url="https://pl.wikipedia.org/wiki?curid=5221846" title="Bystrianska jaskyňa">
Bystrianska jaskyňa



</doc>
<doc id="5221848" url="https://pl.wikipedia.org/wiki?curid=5221848" title="Malinowyj">
Malinowyj

Malinowyj () – nazwa toponimów w Rosji

</doc>
<doc id="5221851" url="https://pl.wikipedia.org/wiki?curid=5221851" title="Isidor Sadger">
Isidor Sadger

Isidor Sadger, właściwie Isidor Isaak Sadger (ur. 29 października 1867 w Nowym Sączu, zm. 20 lub 21 grudnia 1942 w Terezinie) – neurolog, psychoanalityk pierwszego pokolenia.
Życiorys.
Urodził się w rodzinie żydowskiej na terenie Galicji. Edukację odbył w stolicy Cesarstwa Austro-Węgierskiego. Po zdaniu w 1885 roku matury rozpoczął studia medyczne na Uniwersytecie Wiedeńskim, które, tak samo jak inny późniejszy psychoanalityk Hans Abels, ukończył w roku 1891. Po ukończeniu studiów rozpoczął prowadzenie w Wiedniu własnej praktyki neurologicznej wykorzystującej metody hydroterapii. Od 1896 do 1904 roku uczęszczał na wykłady Zygmunta Freuda na Uniwersytecie Wiedeńskim (jako jeden z obecnych na nich 28 członków przyszłego Międzynarodowego Towarzystwa Psychoanalitycznego), dzięki którym poznał bliżej ich prowadzącego oraz zainteresował się teorią psychoanalityczną. Do zrzeszającego pierwszych psychoanalityków Środowego Towarzystwa Psychologicznego Sadger dołączył równoległe z między innymi Fritzem Wittelsem oraz Ottonem Rankiem 4 lata po jego powstaniu, w roku 1906. Kolejno, po jego oficjalnym założeniu w 1910 roku, został członkiem Międzynarodowego Towarzystwa Psychoanalitycznego. 
Na przełomie lat 10. i 20. XX wieku był współorganizatorem seminariów dotyczących seksuologii. Przeprowadził również analizę jednej z pionierek psychoanalizy dziecięcej Hermine Hug-Hellmuth, a następnie został jej nauczycielem. Na początku lat 30. opublikował krytyczną w swojej wymowie biografię "Erinnerungen an Sigmund Freud". W tym okresie w coraz wyraźniejszym stopniu zaczął również narastać jego konflikt z Freudem, którego zwiastuny już znacznie wcześniej przejawiały się w niechęci Sadgera wobec nawiązania przez Freuda w roku 1906 bliskiego kontaktu z Carlem Gustavem Jungiem. Miało to być spowodowane wyłącznie, zdaniem Sadgera, chęcią walki Freuda z renomą psychoanalizy jako kontrowersyjnej „nauki żydowskiej”, a nie rzeczywistymi predyspozycjami Junga. 
Wskutek personalnych i naukowych konfliktów oraz poczucia własnej marginalności w środowisku odciął się w 1933 roku od instytucji ruchu psychoanalitycznego, nie tracąc jednak zainteresowania samą teorią. 10 września 1942 roku został deportowany do obozu koncentracyjnego w Terezinie, gdzie zginął 20 lub 21 grudnia tego roku. Czyni go to, obok Alfreda Bassa, Adolfa Deutscha, Alfreda Meisla, Davida Ernsta Oppenheima oraz Margarethe Hilferding, jednym z nielicznych członków Międzynarodowego Towarzystwa Psychoanalitycznego deportowanych z Wiednia do obozów koncentracyjnych.
Dorobek naukowy.
Pierwotnie Sadger interesował się hydroterapią. Po związaniu się ze środowiskiem Freuda jego zainteresowania oscylowały przede wszystkim wokół nienormatywnej seksualności oraz psychoanalitycznej interpretacji dorobku artystycznego wielkich twórców kultury z naciskiem na literatów. To ostatnie łączyło go naukowo nie tylko z Freudem jako autorem "Leonarda da Vinci wspomnienia z dzieciństwa", lecz także Ottonem Rankiem, Wilhelmem Steklem, Karlem Abrahamem, Eduardem Hitschmannem, Ernestem Jonesem czy Fritzem Wittelsem. Już na sesjach Środowego Towarzystwa Psychologicznego Sadger zaprezentował odczyt poświęcony poecie Nikolausowi Lenauowi oraz Sophie Löwenthal, później publikował prace na temat między innymi Hebbla i Meyera. 
Z postacią Sadgera jest również ściśle związany gatunek psychografii czerpiący z popularnych w XIX wieku oraz pisanych wcześniej również przez Sadgera patografii. W 1912 roku sporządził on wnikliwą analizę ewolucji gatunku od patografii do psychografii, którą podparł przykładami wcześniejszych psychoanalitycznych interpretacji "Króla Edypa" Sofoklesa oraz "Hamleta" Shakespeare’a, a także własną interpretacją "Judyty" Hebbla. 
Obok Wittelsa oraz Siegfrieda Bernfelda Sadger jest również jednym z psychonalityków działających przez 1939 rokiem, którzy podjęli się próby spisania biografii Freuda. Jego "Erinnerungen an Sigmund Freud" o charakterze analizy osobowości ojca psychoanalizy oraz jego relacji ze środowiskiem psychoanalitycznym, a zwłaszcza współpracownicami i współpracownikami oraz uczennicami i uczniami, wpisuje się w ramy gatunkowe patografii. Sama biografia po śmierci Sadgera była uznawana za zaginioną aż do odnalezienia jej egzemplarza na początku lat 2000. w jednej z japońskich bibliotek oraz ukazania się w 2005 roku opracowanego na jego podstawie przez Alana Dundesa oraz Johannę Jacobsen angielskiego tłumaczenia.

</doc>
<doc id="5221852" url="https://pl.wikipedia.org/wiki?curid=5221852" title="Podjelce (rejon miorski)">
Podjelce (rejon miorski)

Podjelce (; ) – agromiasteczko na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Miory 2, własność Doboszyńskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 166 osób, 155 było wyznania rzymskokatolickiego a 11 mojżeszowego. Jednocześnie 106 mieszkańców zadeklarowało polską, 48 białoruską, 11 żydowską a 1 inną przynależność narodową. Było tu 28 budynków mieszkalnych. W 1931 w 30 domach zamieszkiwały 162 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221853" url="https://pl.wikipedia.org/wiki?curid=5221853" title="Bernadett Baczkó">
Bernadett Baczkó

Bernadett Baczkó (ur. 8 stycznia 1986) – węgierska judoczka. Olimpijka z Pekinu 2008, gdzie zajęła siódme miejsce w wadze lekkiej.
Brązowa medalistka mistrzostw świata w 2007; uczestniczka zawodów w 2011. Startowała w Pucharze Świata w latach 2003, 2004, 2006-2009 i 2011-2013. Piąta na mistrzostwach Europy w 2006. Druga na akademickich MŚ w 2006 roku.

</doc>
<doc id="5221856" url="https://pl.wikipedia.org/wiki?curid=5221856" title="Podjelce">
Podjelce



</doc>
<doc id="5221858" url="https://pl.wikipedia.org/wiki?curid=5221858" title="Podlipki (sielsowiet Miory)">
Podlipki (sielsowiet Miory)

Podlipki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów wieś w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Kamieńpol, własność do Mirskich.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 52 osoby, 28 było wyznania rzymskokatolickiego a 24 prawosławnego. Jednocześnie wszyscy mieszkańcy zadeklarowali polską przynależność narodową. Było tu 11 budynków mieszkalnych. W 1931 w 12 domach zamieszkiwały 53 osoby.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221860" url="https://pl.wikipedia.org/wiki?curid=5221860" title="Nagroda Poetycka im. Kazimierza Hoffmana „Kos”">
Nagroda Poetycka im. Kazimierza Hoffmana „Kos”

Nagroda Poetycka im. Kazimierza Hoffmana „KOS” – polska nagroda literacka przyznana po raz pierwszy w 2020 za najlepszy tom poetycki roku. Patronem nagrody jest zmarły w 2009 bydgoski poeta Kazimierz Hoffman. Laureat nagrody otrzymuje statuetkę oraz 15 000 zł. Honorowy patronat nad nagrodą sprawuje Marszałek Województwa Kujawsko-Pomorskiego. 
Kapituła.
W skład kapituły przyznającej nagrodę wchodzą:
I edycja, 2020 (za 2019).
Nominowani:
Laureatką nagrody została Urszula Kozioł za tom "Znikopis".
II edycja, 2021 (za 2020).
Nominowani:
Laureatem nagrody został Piotr Mitzner za tom "Przygody chłopca".
III edycja, 2022 (za 2021).
Nominowani:
Laureatem nagrody został Krzysztof Lisowski za tom "Wieści dobre i złe""."

</doc>
<doc id="5221863" url="https://pl.wikipedia.org/wiki?curid=5221863" title="Poźniaki (obwód witebski)">
Poźniaki (obwód witebski)

Poźniaki (; ) – chutor na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów zaścianek szlachecki w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 18 osób, 5 było wyznania rzymskokatolickiego, 7 prawosławnego a 6 staroobrzędowego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 3 domach zamieszkiwało 7 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221864" url="https://pl.wikipedia.org/wiki?curid=5221864" title="Puniszcze (rejon miorski)">
Puniszcze (rejon miorski)

Puniszcze – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 4 osoby, wszystkie były wyznania staroobrzędowego i zadeklarowały rosyjską przynależność narodową. Był tu 1 budynek mieszkalny. W 1931 w był tu 1 niezamieszkały dom.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221865" url="https://pl.wikipedia.org/wiki?curid=5221865" title="Szabina Gercsák">
Szabina Gercsák

Szabina Gercsák (ur. 9 lipca 1996) – węgierska judoczka.
Uczestniczka mistrzostw świata w 2015, 2017, 2018 i 2021. Startowała w Pucharze Świata w latach 2012-2015, 2018 i 2019. Brązowa medalistka mistrzostw Europy w 2016. Piąta na igrzyskach europejskich w 2015. Triumfatorka młodzieżowych igrzysk olimpijskich z 2014 roku.

</doc>
<doc id="5221871" url="https://pl.wikipedia.org/wiki?curid=5221871" title="Raymond Poisson">
Raymond Poisson



</doc>
<doc id="5221872" url="https://pl.wikipedia.org/wiki?curid=5221872" title="Kościół Ducha Świętego w Ełku">
Kościół Ducha Świętego w Ełku

Kościół Ducha Świętego w Ełku – rzymskokatolicki kościół parafialny należący do parafii pod tym samym wezwaniem (dekanat Ełk – Matki Bożej Fatimskiej diecezji ełckiej).
Budowa kościoła została rozpoczęta w 1998 roku. W dniu 8 czerwca 1999 roku Ojciec Święty Jan Paweł II, w czasie VII Pielgrzymki do Ojczyzny, podążając na plac celebry pobłogosławił będącą w budowie świątynię. Pierwsza msza święta połączona z poświęceniem świątyni została odprawiona 15 maja 2016 roku.

</doc>
<doc id="5221873" url="https://pl.wikipedia.org/wiki?curid=5221873" title="Andreas Gruentzig">
Andreas Gruentzig



</doc>
<doc id="5221874" url="https://pl.wikipedia.org/wiki?curid=5221874" title="Befody">
Befody

Befody – miasto i gmina na Madagaskarze. Należy do dystryktu Nosy Varika, który jest częścią regionu Vatovavy-Fitovinany. W spisie ludności z 2001 roku, ludność gminy oszacowano na 12 tys.
W mieście dostępna jest szkoła podstawowa. Około 99% mieszkańców gminy to rolnicy. Najważniejszą uprawą jest ryż, a inne ważne produkty to kawa, fasola i maniok. Usługi zapewniają zatrudnienie dla zaledwie 1% populacji gminy. 

</doc>
<doc id="5221878" url="https://pl.wikipedia.org/wiki?curid=5221878" title="Sahavato">
Sahavato

Sahavato – miasto i gmina na Madagaskarze. Należy do dystryktu Nosy Varika, który jest częścią regionu Vatovavy-Fitovinany. W spisie ludności z 2001 roku, ludność gminy oszacowano na 28 tys.
Znajduje się tu port rzeczny. W mieście dostępne są szkoły podstawowe i gimnazja. Około 90% mieszkańców gminy to rolnicy. Najważniejszą uprawą jest kawa, a inne ważne produkty to maniok i ryż. Usługi zapewniają zatrudnienie dla 10% populacji gminy.

</doc>
<doc id="5221879" url="https://pl.wikipedia.org/wiki?curid=5221879" title="Rajpole (sielsowiet Powiacie)">
Rajpole (sielsowiet Powiacie)

Rajpole – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalne. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221881" url="https://pl.wikipedia.org/wiki?curid=5221881" title="Lipowiec (obwód kurski)">
Lipowiec (obwód kurski)

Lipowiec () – osiedle typu wiejskiego w zachodniej Rosji, w sielsowiecie winnikowskim rejonu kurskiego w obwodzie kurskim.
Geografia.
Miejscowość położona jest 2 km od centrum administracyjnego sielsowietu (1-je Winnikowo), 14 km na północny wschód od centrum administracyjnego rejonu (Kursk), 8,5 km od drogi federalnej R-298 (Kursk – Woroneż – R22 «Kaspij»; cześć europejskiej trasy E38).
W osiedlu znajduje się 68 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 177 osób.

</doc>
<doc id="5221883" url="https://pl.wikipedia.org/wiki?curid=5221883" title="Katedra św. Franciszka Ksawerego w Bangalore">
Katedra św. Franciszka Ksawerego w Bangalore



</doc>
<doc id="5221888" url="https://pl.wikipedia.org/wiki?curid=5221888" title="Misje dyplomatyczne Rumunii">
Misje dyplomatyczne Rumunii

Misje dyplomatyczne Rumunii – przedstawicielstwa dyplomatyczne Rumunii przy innych państwach i organizacjach międzynarodowych. Poniższa lista zawiera wykaz obecnych ambasad i konsulatów zawodowych. Nie uwzględniono konsulatów honorowych.

</doc>
<doc id="5221889" url="https://pl.wikipedia.org/wiki?curid=5221889" title="Rakowe">
Rakowe

Rakowe – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów wieś w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Miory Klotta.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 40 osób, wszystkie były wyznania rzymskokatolickiego. Jednocześnie 24 mieszkańców zadeklarowało polską a 16 białoruską przynależność narodową. Było tu 6 budynków mieszkalnych. W 1931 w 8 domach zamieszkiwało 52 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221890" url="https://pl.wikipedia.org/wiki?curid=5221890" title="Kościół Najświętszego Serca Pana Jezusa w Grzybnie">
Kościół Najświętszego Serca Pana Jezusa w Grzybnie

Kościół Najświętszego Serca Pana Jezusa w Grzybnie – rzymskokatolicki kościół parafialny należący do parafii pod tym samym wezwaniem (dekanat Jabłonowo Pomorskie diecezji toruńskiej).
Jest to świątynia murowana z cegły postawiona na kamiennym cokole w stylu neogotyckim wybudowana w latach 1896–1898. Kościół służył miejscowym ewangelikom do czasu wypędzenia ludności niemieckiej po zakończonych działaniach wojennych II wojny światowej mniej więcej do roku 1944/1945. Przez dwa kolejne lata kościół był nieużytkowany i stał się przedmiotem kradzieży i dewastacji. W tym czasie zniszczone zostały m.in. organy. W 1947 roku dawny zbór został przekazany katolikom na ich cele duszpasterskie. Początkowo opiekę duszpasterską nad kościołem i wiernymi z Grzybna i okolic sprawowali franciszkanie z Brodnicy, później świątynia została mianowana filią parafii w Bobrowie. W czerwcu 1971 roku ks. Stanisław Szczepański został mianowany nowym rektorem kościoła, na mocy uprawnień otrzymanych od biskupa chełmińskiego Kazimierza Kowalskiego sprawował obowiązki duszpasterskie wobec parafian Bobrowa z wsi Grzybno, wsi Kruszyny Szlacheckie oraz kilku rodzin z wsi Wichulec. Do kościoła przychodzili również mieszkańcy wsi Drużyny z parafii Mszano, mający znacznie bliższą i dogodniejszą drogę do tej świątyni. Taka sytuacja trwała do 1 listopada 1978 roku, kiedy to biskup chełmiński Bernard Czapliński erygował (czyli utworzył) w Grzybnie nową parafię pod wezwaniem Najświętszego Serca Pana Jezusa.

</doc>
<doc id="5221891" url="https://pl.wikipedia.org/wiki?curid=5221891" title="Robowo (sielsowiet Przebrodzie)">
Robowo (sielsowiet Przebrodzie)

Robowo – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 13 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221895" url="https://pl.wikipedia.org/wiki?curid=5221895" title="Rusaczki">
Rusaczki

Rusaczki – dawniej wieś. Obecnie część Mior na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów wieś w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Stanielewo, własność Mirskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 127 osób, 122 było wyznania rzymskokatolickiego a 2 mahometańskigo. Jednocześnie wszyscy mieszkańcy zadeklarowali polską przynależność narodową. Były tu 22 budynki mieszkalne. W 1931 w 26 domach zamieszkiwało 129 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221897" url="https://pl.wikipedia.org/wiki?curid=5221897" title="Orvin Mountains">
Orvin Mountains

Orvin Mountains (norw. "Orvinfjella") – szereg pasm górskich między Wohlthat Mountains a Górami Mühliga-Hofmanna na Ziemi Królowej Maud w Antarktydzie Wschodniej.
Nazwa.
Nazwa gór upamiętnia Andersa K. Orvina (1889–1980), dyrektora Norweskiego Instytutu Polarnego. 
Geografia.
Orvin Mountains rozciągają przez ok. 100 km między Wohlthat Mountains a Górami Mühliga-Hofmanna na Ziemi Królowej Maud w Antarktydzie Wschodniej. 
Orvin Mountains obejmują następujące pasma górskie (ze wschodu na zachód): 
Historia.
Góry zostały odkryte przez niemiecką ekspedycję antarktyczną (niem. "Deutsche Antarktische Expedition") prowadzoną przez Alfreda Ritschera (1879–1963) w latach 1938–1939. Zostały wówczas po raz pierwszy sfotografowane z powietrza i pobieżnie zmapowane. W latach 1956–1960 zostały dokładnie zmapowane przez norweską ekspedycję antarktyczną (norw. "Den norske antarktisekspedisjonen").
W latach 1993–1994 norweski przedsiębiorca Ivar Tollefsen (ur. 1961) poprowadził w region Orvin Mountains, Wohlthat Mountains i Gór Mühliga-Hofmanna ekspedycję wspinaczkową, podczas której dokonano pierwszych wejść na kilka szczytów, m.in. Ulvetanna Peak (2931 m n.p.m.).

</doc>
<doc id="5221898" url="https://pl.wikipedia.org/wiki?curid=5221898" title="Worlds Collide (2020)">
Worlds Collide (2020)

Worlds Collide (2020) – gala wrestlingu wyprodukowana przez federację WWE dla zawodników z brandu NXT i NXT UK. Odbyła się 25 stycznia 2020 w Toyota Center w Houston w stanie Teksas. Emisja była przeprowadzana ekskluzywnie na żywo za pośrednictwem WWE Network. Była to druga gala w chronologii cyklu Worlds Collide.
Na gali odbyło się sześć walk, w tym jedna w pre-show. W walce wieczoru, Imperium (Walter, Fabian Aichner, Marcel Barthel i Alexander Wolfe) pokonali The Undisputed Era (Adama Cole’a, Bobby’ego Fisha, Kyle’a O’Reilly’ego i Rodericka Stronga) w Eight-man Tag Team matchu, w innych ważnych walkach, Jordan Devlin pokonał broniącego tytułu Angela Garzę, Isaiaha Swerve’a Scotta i Travisa Banksa w Fatal 4-Way matchu zostając nowym posiadaczem tytułu NXT Cruiserweight Championship oraz NXT Women’s Champion Rhea Ripley pokonała Toni Storm broniąc swój tytuł.
Produkcja.
Worlds Collide oferowało walki profesjonalnego wrestlingu z udziałem różnych wrestlerów należących do brandów NXT i NXT UK spośród istniejących oskryptowanych rywalizacji i storyline’ów. Kreowane są podczas cotygodniowych gal "NXT" i "NXT UK". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Tło.
Worlds Collide to seria gal profesjonalnego wrestlingu, które rozpoczęły się 26 stycznia 2019 roku, kiedy WWE zorganizowało turniej międzybrandowy, w którym wzięli udział zapaśnicy z ich brandów NXT, NXT UK i 205 Live. Nazwa "Worlds Collide" została następnie przyjęta dla serii WWE Network, która została wyemitowana w kwietniu 2019 roku. Podczas weekendowych zapowiedzi Royal Rumble 2020, WWE ujawniło, że drugie wydarzenie Worlds Collide będzie transmitowane na żywo na WWE Network 25 stycznia 2020 roku i odbędzie się w Toyota Center w Houston w stanie Teksas, choć w przeciwieństwie do wydarzenia z poprzedniego roku, będą tylko zawodnicy NXT i NXT UK, a nie 205 Live. Również w przeciwieństwie do wydarzenia w 2019 roku, nie było turnieju Worlds Collide, w którym stawką było przyszła walka o wybrane mistrzostwo. Zamiast tego, walki karty były walkami międzybrandowymi, w których wrestlerzy z NXT zmierzyli się z tymi z NXT UK.

</doc>
<doc id="5221900" url="https://pl.wikipedia.org/wiki?curid=5221900" title="Jurgen Vogli">
Jurgen Vogli

Jurgen Vogli (ur. 12 czerwca 1993 w Peqin) – albański piłkarz, grający na pozycji obrońcy. W sezonie 2021/2022 zawodnik KF Luzi United. Reprezentował młodzieżowo kraj. 
Kariera klubowa.
Początki (2012–2014).
Wychowanek Shkumbini Peqin, do pierwszego zespołu przebił się w 2012 roku. W tym klubie zadebiutował 20 kwietnia w meczu przeciwko Bylis Ballsh, przegranym 2:0, grając całe spotkanie. Łącznie zagrał tam 27 meczów. 
KF Elbasani (2014).
22 sierpnia 2014 roku został wypożyczony do KF Elbasani. W tym klubie zadebiutował 31 sierpnia w meczu przeciwko FK Kukësi, przegranym 3:0, grając cały mecz. Łącznie zagrał 15 meczów. Do Peqin wrócił pod koniec roku.
Dalsza kariera (2015–).
1 stycznia 2015 trafił do KS Lushnja.
31 sierpnia 2015 wrócił do Shkumbini.
20 września 2016 trafił do Egnatia Rrogozhinë.
18 sierpnia 2018 został graczem Teuta Durrës. Nie zagrał tam żadnego meczu ligowego.
22 stycznia 2019 roku ponownie został graczem Egnatia Rrogozhinë.
15 września 2021 roku został graczem KF Luzi United.
Kariera reprezentacyjna.
Zagrał jedno spotkanie w kadrze U-21.

</doc>
<doc id="5221901" url="https://pl.wikipedia.org/wiki?curid=5221901" title="Aleksander Rawecki">
Aleksander Rawecki

Aleksander Rawecki (ur. 6 lutego 1934 w Haillicourt, Francja, zm. 6 marca 2016 w Środzie Wielkopolskiej) – kapłan archidiecezji poznańskiej (od 1959 r.), proboszcz parafii kolegiackiej w Środzie Wielkopolskiej (1979–2010), dziekan dekanatu średzkiego (1987–2010), kanonik gremialny kapituły kolegiackiej (od 1988 r.), prepozyt tejże kapituły (1992-2010), prałat honorowy Jego Świątobliwości (od 2000 r.), protonotariusz apostolski (od 2010 r.).
Życiorys.
Rodzice, Józef i Bronisława, wyemigrowali do Francji za chlebem. Z zawartego we Francji małżeństwa urodził się Aleksander. Osiem miesięcy później rodzina przeniosła się do Leszna. 
W czasie II wojny światowej ojciec został wcielony do wojska polskiego. Matka z dziećmi: Aleksandrem, Ludwikiem i Heleną uciekła do Kutna, a następnie do wsi Lubienka koło Gostynina. Zamieszkała u sołtysa wsi, Stefana Pruszyńskiego. Bronisława Rawecka umarła 30 września 1939 r. Nie wiadomo gdzie została pochowana. Osierocone dzieci, po kilkumiesięcznej tułaczce, trafiły pod opiekę babki mieszkającej w Wielichowie.
Po wojnie, Józef Rawecki wrócił z dziećmi do Leszna. Zamieszkał na terenie parafii św. Mikołaja, której proboszczem był ks. prałat Teodor Korcz. Miał on duży wpływ na kształtowanie się powołania kapłańskiego młodego Aleksandra. 
W 1953 r. Aleksander wstąpił do Arcybiskupiego Seminarium Duchownego w Poznaniu. Ukończył je 28 czerwca 1959 r., gdy przyjął święcenia kapłańskie z rąk arcybiskupa Antoniego Baraniaka w katedrze poznańskiej.
Najbardziej wyróżniającymi się wymiarami duszpasterstwa ks. Raweckiego była praca z młodzieżą oraz budzenie powołań kapłańskich. Parafia za jego czasów dała 16 powołań kapłańskich, 4 powołania zakonne żeńskie i 2 powołania zakonne męskie. Poza tym, był cierpliwym spowiednikiem i posługi w konfesjonale pilnował przez całe kapłańskie życie. 
Zmarł 6 marca 2016 r. w Środzie Wielkopolskiej. Mszy św. pogrzebowej przewodniczył arcybiskup Stanisław Gądecki, a kazanie wygłosił ks. Zbigniew Kruczyński. Zgodnie z ostatnią wolą, ks. Rawecki spoczął w nadziei na zmartwychwstanie w kwaterze kapłanów na średzkim cmentarzu, obok ks. Wojciecha Raczkowskiego i ks. Jana Krajewskiego. Zamiast kwiatów, prosił o przekazanie pieniędzy na wsparcie Salezjańskiego Ośrodka Misyjnego w Warszawie. 
Odznaczenia i godności.
Ks. Aleksander Rawecki otrzymał od arcybiskupa Jerzego Stroby godność kanonika gremialnego kapituły kolegiackiej w Środzie w 1988 r. Członkowie kapituły wybrali go w 1992 r. na prepozyta tejże kapituły. W 2000 r. papież Jan Paweł II nadał ks. Raweckiemu godność prałata honorowego, zaś w 2010 r. papież Benedykt XVI nadał mu godność protonotariusza apostolskiego, w Polsce nazywanego potocznie infułatem. 
Obok godności kościelnych ks. Aleksander Rawecki otrzymał: w 1995 r. nagrodę ministra kultury za najlepsze użytkowanie obiektu sakralnego; w 2005 r. od Rady Miejskiej w Środzie medal "Ad valorem"; w 1996 tytuł Średzianin Roku i nagrodę "Sulisława"; w 2005 r. nagrodę "Honorowego Sulisława".

</doc>
<doc id="5221906" url="https://pl.wikipedia.org/wiki?curid=5221906" title="Raymond Alfred Poisson">
Raymond Alfred Poisson

Raymond Alfred Poisson (ur. 18 lutego 1895 w Briouze, zm. 28 listopada 1973 w Paryżu) – francuski entomolog i parazytolog. Specjalizował się w heteropterologii.
Studiował na Uniwersytecie w Caen. Doktoryzował się w 1924 roku. W latach 1930–1965 był profesorem zoologii na Wydziale Nauk Przyrodniczych Uniwersytetu w Rennes.
Jest autorem ponad 300 publikacji naukowych, poświęconych morfologii, mikroanatomii, cytologii, fizjologii, biologii rozwoju i ekologii różnych grup sześcionogów, w tym skoczogonków, karaczanów, modliszek, prostoskrzydłych, pluskwiaków, chrząszczy, motyli i muchówek. Specjalizował się w wodnych pluskwiakach różnoskrzydłych tj. Gerromorpha i Nepomorpha, zwłaszcza w ich faunie palearktycznej i afrotropikalnej. Oprócz owadów badał ich pasożyty należące do innych typów i królestw, w tym nicienie, świdrowce, mikrosporydia, Eccrinales, owadorostowce oraz patogeny wywołujące muskardyny.
Należał m.in. do Société entomologique de France. Był członkiem korespondencyjnym Francuskiej Akademii Nauk.

</doc>
<doc id="5221911" url="https://pl.wikipedia.org/wiki?curid=5221911" title="Kamienica przy ulicy Staromiejskiej 6 w Katowicach">
Kamienica przy ulicy Staromiejskiej 6 w Katowicach

Kamienica przy ulicy Staromiejskiej 6 w Katowicach – zabytkowa, narożna kamienica mieszkalno-biurowo-handlowa, położona przy ulicy Staromiejskiej 6 w Katowicach-Śródmieściu, na rogu z ulicą Dyrekcyjną. Została ona wybudowana w stylu modernistycznym z elementami secesji w latach ok. 1904–1906, a jej projekt opracowano prawdopodobnie w pracowni Ignatza Grünfelda.
Historia.
Kamienica została wybudowana w latach 1904–1906 (bądź w latach 1904–1907 lub 1906–1907), zaś projekt opracowano prawdopodobnie w firmie budowlanej Ignatza Grünfelda. Pierwszym właścicielem kamienicy był L. Altmann, a po nim jego spadkobiercy.
W 1935 roku właścicielem budynku była M. Przysłowska. W tym czasie w kamienicy działały m.in.: kawiarnia „Opera” Henryka Hartmanna, sklep obuwniczy „Stabil” Józefa Palusińskiego, skład tekstylny braci Guttman, a także mieszkali tu min. lekarze, inżynierowie i kupcy. W okresie międzywojennym działało tu też biuro spółki „Fu Men” dawniej „Ost kohlen” Górnośląski Handel Węgla. W tym samym okresie kamienicę przebudowano, zaś w latach 50. XX wieku kamienicę powiększono o jeszcze jedną kondygnację użytkową – wówczas to przebudowano i zaadaptowano poddasze. W okresie Polski Ludowej w kamienicy pod numerem 6 działał bar przekąskowy „Smak”.
29 sierpnia 1994 roku budynek wpisano do rejestru zabytków. 
Na początku 2022 w systemie REGON było czynnych prawie 570 aktywnych podmiotów gospodarczych z siedzibą przy ulicy Staromiejskiej 6, z czego prawie wszystkie w lokalu nr 10D, w którym funkcjonowało w tym czasie wirtualne biuro. Ponadto działały w tym czasie m.in.: szkoła dla dorosłych, księgarnia, dystrybutor e-papierosów, salon fryzjerski, zarządca nieruchomościami i biuro podróży, a w przeszłości była siedzibą założonego w 1990 roku Wydawnictwa FA-art. 
Charakterystyka.
Zabytkowa, narożna kamienica mieszkalno-biurowo-handlowa położona jest w rogu ulicy Staromiejskiej 6 i ulicy Dyrekcyjnej w katowickiej dzielnicy Śródmieście. Jest ona wybudowana w stylu modernistycznym z elementami secesji. 
Powierzchnia zabudowy kamienicy wynosi 640 m². Wybudowana jest ona na planie litery „U”. Bryła budynku jest dwuskrzydłowa, kryta płaskim dachem. Posiada on pięć kondygnacji nadziemnych oraz podpiwniczenie. W narożu kamienicy znajduje się dwukondygnacyjny wykusz. 
Elewacja kamienicy jest niesymetryczna, tynkowana. Na każdej z kondygnacji ma ona różną liczbę osi, z czego na trzeciej kondygnacji są one zdwojone, a pomiędzy nimi znajdują się żłobkowe pilastry. Czwarta i piąta kondygnacja kamienicy została nadbudowana i posiada uproszczoną formę. Elewacje na obydwu skrzydłach zamknięte są loggiami. Pod oknami trzeciej kondygnacji znajdują się płyciny z dekoracją sztukatorską o motywach geometrycznych, zaś narożnik kamienicy zdobią pionowe pasy.
Parter kamienicy został z biegiem czasu przebudowany. Drzwi wejściowe do kamienicy mieści się w skrzydle południowym. Na klatce schodowej znajdują się dwubiegowe, współcześnie przebudowane schody z metalową, oryginalnie zachowaną balustradą, zaś w oknach klatki schodowej zachowały się kolorowe szybki. 
Kamienica jest wpisana do rejestru zabytków pod współczesnym numerem A/676/2020 (dawny numer to A/1544/94) – granice ochrony obejmują cały budynek. Budynek wpisany jest także do gminnej ewidencji zabytków miasta Katowice. 

</doc>
<doc id="5221923" url="https://pl.wikipedia.org/wiki?curid=5221923" title="Heimefront Range">
Heimefront Range

Heimefront Range (norw. "Heimefrontfjella") – obszar górski ok. 80 km na zachód od Kirwan Escarpment na Ziemi Królowej Maud w Antarktydzie Wschodniej.
W dolinie Scharffenbergbotnen leży szwedzka stacja badawcza Svea.
Nazwa.
Nazwa gór upamiętnia "Heimefronten" – norweski ruch oporu przeciwko niemieckiej okupacji podczas II wojny światowej. 
Geografia.
Heimefront Range leży ok. 80 km na zachód od Kirwan Escarpment na Ziemi Królowej Maud w Antarktydzie Wschodniej. Rozciąga się przez ponad 100 km z północnego wschodu na południowy zachód.
Obejmuje następujące pasma (z północy na południe): 
W dolinie Scharffenbergbotnen leży szwedzka stacja badawcza Svea.
Historia.
Góry zostały odkryte i sfotografowane przez norwesko-brytyjsko-szwedzką ekspedycję antarktyczną podczas zwiadu powietrznego w styczniu 1952 roku.

</doc>
<doc id="5221926" url="https://pl.wikipedia.org/wiki?curid=5221926" title="Jean-Baptiste Auguste Puton">
Jean-Baptiste Auguste Puton

Jean-Baptiste Auguste Puton (ur. 16 sierpnia 1834 w Remiremont, zm. 8 kwietnia 1913 tamże) – francuski entomolog, specjalizujący się w hemipterologii.
Uzyskał stopień doktora nauk medycznych. Jest autorem ponad 150 publikacji naukowych poświęconych głównie taksonomii, faunistyce i biologii pluskwiaków krainy palearktycznej. Opisał wiele nowych dla nauki gatunków. W 1869 roku opublikował pierwszy w historii katalog pluskwiaków Europy z regionem śródziemnomorskim włącznie. Drugie jego wydanie ukazało się w 1875 roku, a wydania trzecie i czwarte, z 1886 i 1899 roku, były już katalogami pluskwiaków całej Palearktyki. Jego zbiór zdeponowany został w Muzeum Historii Naturalnej w Paryżu.

</doc>
<doc id="5221928" url="https://pl.wikipedia.org/wiki?curid=5221928" title="Ośrodek Zapasowy 1 Dywizji Piechoty">
Ośrodek Zapasowy 1 Dywizji Piechoty

Ośrodek Zapasowy 1 Dywizji Piechoty (OZ 1 DP) – oddział piechoty Wojska Polskiego.
Historia ośrodka.
Ośrodek Zapasowy 1 Dywizji Piechoty nie istniał w organizacji pokojowej Wojska Polskiego. Był Jednostką mobilizowaną zgodnie z planem mobilizacyjnym „W”, w II rzucie mobilizacji powszechnej. Jednostką mobilizującą Ośrodek Zapasowy 1 Dywizji Piechoty była Kadra Zapasowa Piechoty Sokółka.
Ośrodek miał być formowany według organizacji wojennej L.3010/mob.org., ukompletowany zgodnie z zestawieniem specjalności L.3010/mob.AR oraz uzbrojony i wyposażony zgodnie z wojennymi należnościami materiałowymi L.3010/mob./mat. W skład ośrodka zapasowego wchodziło: 
Skład organizacyjny ośrodka należało traktować jako ramowy dla obliczenia potrzebnej kadry i materiału. Szczegółową organizację miał ustalić definitywnie dowódca ośrodka zapasowego zależnie od wysokości otrzymanych nadwyżek i warunków lokalnych.
Pod względem ewidencyjnym do OZ 1 DP należały:
Kompania podchorążych rezerwy ośrodka zapasowego nie została zorganizowana „na skutek szybkiego rozwoju wypadków”. Wyznaczony na stanowisko dowódcy kompanii kpt. Jan Dragan prowadził zajęcia doskonalące dla podchorążych ostatniego kursu oraz uczestniczył w pracach organizacyjnych w związku z organizacją nowych oddziałów.
Działania bojowe OZ 1 DP Leg..
Do OZ 1 DP Leg. zgłaszali się bezpośrednio rezerwiści z zachodnich regionów kraju. Ośrodek formował się w Sokółce pod dowództwem mjr. Jana Słomki. Zanim ukończono formowanie Ośrodka przerzucono, go koleją do Wilna. 9 lub 11 września z formowanym OZ 1 DP Leg. z Sokółki wyjechało kilkuset uzbrojonych żołnierzy oraz 120 wozów taborowych. W Wilnie w koszarach 6 pp Leg. ppłk Jan Pawlik podjął na nowo organizację OZ 1 DP Leg. Do przewiezionych z Sokółki żołnierzy, sprzętu i broni dołączono pozostałe nadwyżki 1, 5 i 6 pp Leg. Z wszystkich zebranych żołnierzy, którzy posiadali uzbrojenie i byli umundurowani rozpoczęto formowanie batalionów bojowych, z których każdy pułk: 1, 6 i 5 pp Leg., formował swój batalion. Dowódca OZ 1 DP Leg. ppłk Jan Pawlik sformował z nich improwizowany pułk piechoty OZ 1 DP Leg. Formowane bataliony posiadały według relacji bardzo dobre wyposażenie osobiste i spory zapas amunicji, w tym również granatów. Kompanie ckm posiadały stare ckm Maxim wz. 1908 i moździerze Stockes kal. 81 mm. Z żołnierzami wcielonymi do pułku Ośrodka Zapasowego prowadzono szkolenie i od 14 września poprawiano umocnienia wokół miasta. Na wieść o agresji sowieckiej 17 września pułk OZ 1 DP Leg. zajął stanowiska na przedpolach Wilna, w wcześniej przygotowanych częściowo umocnieniach, a częściowo w dzielnicach peryferyjnych. Kierunek wschodni miasta broniły pod dowództwem ppłk. Jana Pawlika dwa bataliony: I ppłk. Adama Obtułowicza i II mjr. Michała Marchewy pułku OZ 1 DP Leg. i na Antokolu podległy mu, spieszony dywizjon kawalerii (3 szwadrony) z Ośrodka Zapasowego Wileńskiej Brygady Kawalerii mjr. st. spocz. Michała Nowickiego. Na tym odcinku ustawiono 3 działony armat 75 mm wz. 1897 z Ośrodka Zapasowego Artylerii Lekkiej nr 3. Na odcinek broniący kierunku południowego i zachodniego obsadzony przez pułk KOP „Wilno” ppłk. Kazimierza Kardaszewicza jako wzmocnienie skierowano III batalion pułku OZ mjr. Wilhelma Wilczyńskiego. Pułk piechoty OZ 1 DP Leg. podlegał dowódcy obrony Wilna płk. dypl. Jarosławowi Okulicz-Kozarynowi. 18 września około południa z płk. Okulicz-Kozarynem, nawiązał kontakt przez telegraf Hughesa znajdujący się w Grodnie dowódca OK III gen. bryg. Józef Olszyna-Wilczyński. Z treści rozmowy wynika, że rozkazał nie walczyć z wojskami sowieckimi, a wycofać załogę przez granicę litewską. Ok godz. 16.00 na przedpolach i przedmieściach Wilna pojawiły się sowieckie czołówki pancerne. Sprzeczne rozkazy do obrony lub zabraniające walki spowodowały chaos. Część sowieckich czołgów zdołała wjechać do miasta. Zgodnie jednak z rozkazem bataliony i kompanie pułku piechoty OZ 1 DP Leg. rozpoczęły po godz. 20.00 odwrót z pozycji na peryferiach Wilna. Bataliony I i II z Antokola i Belmontu rozpoczęły marsz do Zielonego Mostu na Willi przez śródmieście miasta. W trakcie marszu II batalion napotkał dwa czołgi sowieckie, których batalion nie zwalczał. W trakcie marszu odłączyła się 4 kompania, pod dowództwem por. Lucjana Mniszewskiego, nie są wiadome jej dalsze działania. II batalion przeszedł przez Zielony Most na Wilii i zgodnie z rozkazem podjął marsz w kierunku Mejszagoły. Wiadomo, że rano 19 września 4 kompania została rozwiązana, żołnierze rozpuszczeni do domów, a dowódca kompanii z oficerami i ochotnikami spośród podoficerów i legionistów w liczbie ponad 20 żołnierzy, przedarł się do granicy litewskiej, którą przekroczył 23 września. Maszerujący z Belmontu do śródmieścia i Zielonego Mostu I batalion stoczył z pojedynczymi czołgami sowieckimi walki, w których miało polec lub zostać rannych ok. 10 żołnierzy batalionu. Jako ostatnia maszerowała 1 kompania strzelecka I batalionu pod dowództwem kpt. Jana Patyry. Kompania zablokowała Zielony Most samochodem lub samochodami, beczkami i innymi ciężkimi przedmiotami, a następnie broniła, podejść do niego ogniem broni strzeleckiej. Ostrzelano nieskutecznym ogniem sowieckie czołgi, jeden który usiłował przeprawić się w rejonie mostu w bród, utknął w nurcie rzeki. Do rana 19 września 1 kompania osłaniała most, po czym wycofała się w kierunku Mejszagoły w ślad za batalionem. Mostu saperskiego (strategicznego) na przyczółku miała bronić kompania strzelecka I batalionu kpt. Ludwika Gluzy. Wycofała się ona 19 września pomiędzy godz. 6.00, a 7.00 w kierunku Mejszałgoły. Batalion III wycofał się bez walki wieczorem 18 września do Mejszagoły, z odcinka północno zachodniego bez kontaktu z nieprzyjacielem. Ponadto znany jest fakt, że do godziny 21.00 18 września jeden z plutonów batalionu III (5 pp Leg.) bronił przed czołgami sowieckiej 6 BCz. wiaduktu na skrzyżowaniu ul. Beliny i Targowej. W rejonie Mejszagoły dywizjon mjr. st. spocz. Michała Nowickiego od godzin południowych 19 września organizował obronę rejonu Mejszagoły, pod jej osłoną koncentrowały się oddziały z garnizonu wileńskiego, w tym pułk z OZ 1 DP Leg. Część pododdziałów lub grup, w tym z KOP, Obrony Narodowej i ochotników udała się do Grodna lub w innym kierunku. Część żołnierzy za cichą zgodą dowódców pododdziałów, pozostała na terenie Wileńszczyzny, lub zdezerterował. 20 września OZ 1 DP Leg. przekroczył granicę litewską i został internowany. 

</doc>
<doc id="5221933" url="https://pl.wikipedia.org/wiki?curid=5221933" title="Jan Nepomucen Godlewski">
Jan Nepomucen Godlewski

Jan Nepomucen Godlewski (ur. 8 grudnia 1865 w Utracie, zm. 22 maja 1945 w Koninie) – polski lekarz, działacz społeczny, polityczny i organicznik aktywny w Wielkopolsce, ziemianin.
Życiorys.
Dzieciństwo i młodość.
Jan Nepomucen Godlewski urodził się 8 grudnia 1865 roku w dzierżawionym przez brata matki – Józefa Miśkiewicza – majątku Utrata, leżącym w pobliżu Pabianic w powiecie kaliskim.
Był synem Józefa Godlewskiego oraz Antoniny Godlewskiej z domu Miśkiewicz, którzy parę miesięcy przed narodzeniem syna sprzedali, w obawie przed konfiskatą przez władze carskie, majątek Młodzieniaszek położony w pobliżu Pabianic. Jego ojciec był łącznikiem w powstaniu styczniowym, a brat matki – Władysław Miśkiewicz, uczestnikiem powstania wielkopolskiego w 1848 roku, żołnierzem francuskiej Legii Cudzoziemskiej, Legionu Czajkowskiego, weteranem wojny krymskiej i uczestnikiem powstania styczniowego w stopniu rotmistrza (Miśkiewicz miał też braci: Józefa i Ignacego – poruczników w powstaniu styczniowym).
Po zdobyciu podstawowego wykształcenia Godlewski opuścił rodzinną wieś. W 1884 roku zdał maturę w Kaliszu. Następnie w 1890 roku ukończył studia na Wydziale Medycyny Uniwersytetu Warszawskiego. W późniejszym okresie życia ukończył studia uzupełniające w Krakowie, Wrocławiu i Berlinie.
W trakcie studiów rozpoczął pracę w kółkach oświeceniowych, samokształceniowych oraz uczestniczył w Warszawie w demonstracji skierowanej przeciwko Cyrkowi Salamońskiego, wyśmiewającego polski patriotyzm, za co został skazany, wraz 32 kolegami, na dwa miesiące aresztu.
Podczas studiów w Warszawie, mieszkał razem, z rok od niego starszym, Romanem Dmowskim. To pod jego wpływem Godlewski włączył się w działalność niepodległościową Narodowej Demokracji, co zakończyło się skazaniem w lutym 1908 roku na karę półtorarocznego więzienia w Kaliszu.
Okres wieruszowsko-kaliski.
Po odbyciu dwumiesięcznej kary aresztu za udział w manifestacji patriotycznej Godlewski zamieszkał w Wieruszowie, w powiecie wieluńskim, w którym to przebywał aż do 1900 roku. Pracując, jako lekarz, czynnie angażował się w życie publiczne. Pomagał w budowie wieruszowskiej remizy strażackiej wraz z przyległą do niej salą teatralną oraz sanitariatem, a w Klonowej (w powiecie sieradzkim) zorganizował specjalną spółkę, mającą za zadanie uratowanie podupadającej huty szkła.
Pomimo wcześniejszych zatargów z carskim prawem, bez względu na konsekwencje, sprowadzał z zagranicy nielegalne książki, które przeważnie wysyłał do Warszawy.
Na początku XX-go wieku przeprowadził się na stałe do Kalisza, gdzie w Szpitalu Świętej Trójcy praktykował swoją posługę medyczną. Mimo ciężkiej pracy nie porzucił bezinteresownej pracy społecznej. Współpracował między innymi przy organizacji miejskiej Kasy Pożyczkowej czy polskiej fabryki koronek pod zarządem L. Kindlera, a także pełnił funkcję lekarza na koloniach organizowanych przez Towarzystwo Higieniczne. Przyczynił się również do zorganizowania w 1905 r. szeregu manifestacji patriotycznych.
W 1904 roku ożenił się z Jadwigą Porowską. Miał z nią czworo dzieci: Aleksandrę (1905–1969), Marię (1910–1995), Władysława (1913–1939) i Wandę (1920–1943).
Okres koniński.
W 1905 roku doktor Godlewski przeniósł się do Konina. Rozpoczął pracę w miejskim szpitalu i tak jak w pozostałych miejscach zamieszkania, czynnie angażował się w życie publiczne: przyczynił się do rozwoju lokalnej szkoły średniej, założył konińską Macierz Szkolną, a ponadto pełnił funkcję członka miejskiej Rady Pożyczkowo-Oszczędnościowej. Podczas wyborów do Dumy poparł w wyborze na posła Romana Dmowskiego.
Po zajęciu Konina przez wojska rosyjskie, podczas I wojny światowej, udał się do Kalisza, aby uratować przed Niemcami ciężko chorego kuzyna sędziego Chrzanowskiego z Dankowa. Dzięki opasce Czerwonego Krzyża oraz łapówce, wyprowadził ze zrujnowanego Kalisza kuzyna sędziego. Ocalały niestety nie przeżył drogi powrotnej. Zmarł najprawdopodobniej podczas pierwszego postoju w Rychwale.
Po wkroczeniu wojsk niemieckich do Konina, oficer, pełniący funkcję lekarza wojskowego, kategorycznie, pod groźbą rozstrzelania, zażądał od dra Godlewskiego, będącego wówczas ordynatorem szpitala w Koninie, opuszczenia budynków lecznicy przez wszystkich pacjentów w ciągu kilku godzin. Godlewski replikował, wskazując na groźbę wybuchu epidemii cholery azjatyckiej (w szpitalu leżała wtedy pacjentka w podeszłym wieku z objawami tej choroby). Niemcy, chcąc potwierdzić wiarygodność jego słów, nakazali pobrać od pacjentki próbki, które zostały wysłane do laboratorium w Berlinie. Ostatecznie niemieccy lekarze również potwierdzili diagnozę Godlewskiego. Koniński szpital został jednak ewakuowany, lecz nie w trybie natychmiastowym, tylko w dniu następnym i w lepszych warunkach sanitarnych.
Doktor Godlewski jeszcze przez pewien czas leczył bezpłatnie pacjentów konińskiej lecznicy, wśród których, oprócz Polaków, znajdowali się również Rosjanie i Niemcy. Ponadto rannym jeńcom-rodakom umożliwiał ucieczkę ze szpitala, dostarczając im potajemnie ubrania cywilne.
W 1916 roku przeniósł się na stałe do zakupionego przed wojną majątku w Cząstkowie, w którym mieszkał przez kolejne 24 lata.
Okres cząstkowski.
Jan Nepomucen Godlewski w 1919 roku przekazał, wraz z żoną, szereg darów na rzecz Państwa Polskiego. Było to m.in. dziewięć kawałków złota, po 22 gramy, złote i srebrne monety, a nawet dwie złote obrączki ślubne. W tym samym roku, na rzecz Wojska Polskiego, podarował: cztery baranie kożuchy, pięć wyprawionych skór, dwa płaszcze i cztery wojskowe mundury.
Dr Nepomucen Godlewski czynnie angażował się w modernizację Dobrosołowa. Był współinicjatorem jednostki Ochotniczej Straży Pożarnej w Dobrosołowie.
Nie ograniczał jednak swojej działalności do Cząstkowa czy Dobrosołowa. Pomagał w założeniu mleczarni w Kleczewie, brał czynny udział w rozwoju Zjednoczonych Fabryk Terpentyny „Terebentin”, czy w powstaniu Towarzystwa „Pług Parowy” przy Cukrowni Gosławice, Syndykatu Rolniczego Kaliskiego, gorzelni w Golinie oraz Banku Ludowego w Koninie. Był współorganizatorem, na terenie Kazimierza Biskupiego, ochronki dla dzieci pochodzących z ubogich łódzkich rodzin robotniczych, nad którymi sprawował bezpłatną opiekę medyczną.
Od 1937 roku był jednym z tzw. opiekunów społecznych, do zadań należało opiniowanie wniosków o zapomogi dla ludzi biednych i bezrobotnych z gminy Kazimierz Biskupi, a w 1938 roku wszedł w skład komitetów budowy szkół na terenie gminy Kazimierz Biskupi.
Mimo czynnego zaangażowania w sferze gospodarczej, nie zapomniał o swojej posłudze medycznej. Niezamożnych pacjentów leczył za darmo, a nieraz nawet wspierał finansowo.
Doktorowi Godlewskiemu, z racji intensywnej pracy lekarskiej i czynnego zaangażowania w życie społecznej, nie pozostawało zbyt wiele czasu na osobiste gospodarowanie majątkiem, liczącym 321,35 ha. W rolę gospodarza zarządzającego majątkiem weszła jego najstarsza córka, inż. rolnik Aleksandra Godlewska – absolwentka Państwowej Szkoły Gospodarstwa Wiejskiego w Cieszynie.
II wojna światowa i śmierć.
Na początku II wojny światowej jego jedyny syn – inżynier i oficer 17 Pułku Ułanów Władysław Godlewski, zginął w bitwie niedaleko Łęczycy. Doktorowi udało się jednak w późniejszym czasie przetransportować i pochować ciało syna na cmentarzu parafialnym w Dobrosołowie.
W 1940 roku, na skutek wyrzucenia z majątku przez Niemców, zamieszkał z rodziną na plebanii w pobliskim Dobrosołowie, gdzie córka Maria prowadziła własny gabinet stomatologiczny. W 1943 roku, wyniszczona szkarlatyną i pracą przymusową, zmarła jego najmłodsza córka – Wanda.
Pomimo ciężkich warunków materialnych, będąc jedynym polskim lekarzem w okolicy, leczył za darmo ubogich mieszkańców gminy Kazimierz Biskupi. W każdym tygodniu, nie bacząc na wiek i pogodę, jeździł do pobliskiego Kazimierza Biskupiego, w którym również praktykował posługę medyczną. Przez całą okupację hitlerowską dużą część pieniędzy przeznaczał dla ubogich oraz na zorganizowanie paczek dla jeńców wojennych, więźniów obozów koncentracyjnych i przesiedlonych do Generalnego Gubernatorstwa. Ponadto współpracował z miejscowym ruchem oporu, np. przekazując zaufanym osobom prasę konspiracyjną.
Do ostatnich dni życia, pełnił posługę medyczną na rzecz Polaków. Z powodu ciężkiej choroby trafił do szpitala w Koninie, gdzie, mimo troskliwej opieki, zmarł 22 maja 1945 roku, po ponad 55 latach służby lekarskiej.
Rodzina, dzięki pomocy finansowej udzielonej przez dra Pałysa z Konina, mogła godnie pochować zmarłego. Uroczysty pogrzeb dra Godlewskiego odbył się na cmentarzu w Dobrosołowie, gdzie żegnali go licznie zgromadzeni pacjenci, pracownicy i mieszkańcy okolicznych wsi. Na pogrzeb przybył również z Kazimierza Biskupiego oddział radzieckich żołnierzy, który, na cześć zmarłego, oddał honory wojskowe.
Upamiętnienie.
W opracowanym w 2000 roku dokumencie "Strategia Rozwoju Gminy Kazimierz Biskupi", przyjętym przez Radę Gminy Kazimierz Biskupi uchwałą Nr XXX/229/2000 z dnia 26 października 2000, w rozdziale drugim przedstawiającym wyniki analizy SWOT wymieniono „siedem mocnych stron gminy Kazimierz Biskupi”, pośród których znalazły się związane z gminą „wielkie rody, znane nazwiska”, w tym postać Nepomucena Godlewskiego.
W październiku 2022 roku w Dobrosołowie umieszczono jedenaście tablic upamiętniających historię wsi i parafii Dobrosołowo, w tym postać Jana Nepomucena Godlewskiego.

</doc>
<doc id="5221935" url="https://pl.wikipedia.org/wiki?curid=5221935" title="Ruska Wieś (obwód witebski)">
Ruska Wieś (obwód witebski)

Ruska Wieś (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś i folwark leżały w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 80 osób, 69 było wyznania rzymskokatolickiego a 11 prawosławnego. Jednocześnie 46 mieszkańców zadeklarowało polską a 34 białoruską przynależność narodową. Było tu 15 budynków mieszkalnych. W 1931 wieś w 14 domach zamieszkiwało 67 osób, a folwark w 1 domu 11 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221937" url="https://pl.wikipedia.org/wiki?curid=5221937" title="Zidane Iqbal">
Zidane Iqbal

Zidane Aamar Iqbal (ur. 27 kwietnia 2003 w Manchesterze) – iracki piłkarz występujący na pozycji pomocnika w Manchesterze United. Reprezentant Iraku.
Kariera klubowa.
Pierwszym juniorskim klubem Iqbala był Sale United, z którego w 2012 roku dołączył do Manchesteru United. W seniorskiej piłce zadebiutował 8 grudnia 2021 roku w zremisowanym 1:1 meczu przeciwko BSC Young Boys, zmieniając w 89 minucie spotkania Jesse'ego Lingarda.
Kariera reprezentacyjna.
Iqbal ze względu na miejsce urodzenia oraz pochodzenie swoich rodziców mógł reprezentować trzy kraje: Anglię, Pakistan i Irak. Ostatecznie zdecydował się na grę dla Iraku, z którego pochodzi jego matka. W reprezentacji Iraku zadebiutował 27 stycznia 2022 roku w przegranym 1:0 meczu przeciwko reprezentacji Iranu, zmieniając w 82 minucie spotkania Hasana Raeda Matrooka.

</doc>
<doc id="5221939" url="https://pl.wikipedia.org/wiki?curid=5221939" title="Cedyły">
Cedyły

Cedyły – część wsi Czerce w Polsce położona w województwie podkarpackim, w powiecie przeworskim, w gminie Sieniawa, w sołectwie Czerce
W latach 1975–1998 miejscowość położona była w województwie przemyskim.
Cedyły leżą przy lesie i obejmują 18 domów. W Cedyłach znajduje się Leśnictwo „Czerce”.

</doc>
<doc id="5221940" url="https://pl.wikipedia.org/wiki?curid=5221940" title="Ryżewszczyzna (rejon miorski)">
Ryżewszczyzna (rejon miorski)

Ryżewszczyzna – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Miory, własność Doboszyńskich.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 30 osób, 27 były wyznania rzymskokatolickiego a 7 prawosławnego. Jednocześnie wszyscy mieszkańcy zadeklarowali polską przynależność narodową. Było tu 5 budynków mieszkalnych. W 1931 w 5 domach zamieszkiwały 42 osoby.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221946" url="https://pl.wikipedia.org/wiki?curid=5221946" title="Topola Obrońców">
Topola Obrońców

Topola Obrońców – pomnikowa topola kanadyjska odmiany 'Serotina Aurea' (późna żółtolistna) rosnąca w warszawskiej dzielnicy Ochota przy ul. Grójeckiej 95, obok pomnika Barykada Września.
Historia.
Topola Obrońców jest prawdopodobnie najstarszą topolą kanadyjską odmiany 'Serotina Aurea' w Polsce. Jej pochodzenie datuje się na około 1927 rok. Drzewo rośnie w sąsiedztwie pomnika Barykada Września (przy Targowisku Banacha). Znajdowało się w rejonie barykady wzniesionej w czasie obrony Warszawy we wrześniu 1939, stanowiącej część głównej linii obrony miasta od 8 września do kapitulacji. Według relacji więźniów obozu przejściowego na Zieleniaku, utworzonego przez Niemców w czasie powstania warszawskiego w sierpniu 1944, rosła w jego obrębie. Według relacji urządzono pod nią zbiorową mogiłę ofiar obozu. Po 1945 roku przeprowadzono ekshumację znajdujących się w tym miejscu zwłok.
W 1981 roku topola na podstawie orzeczenia Urzędu Miasta Stołecznego Warszawy nr 716 z dnia 23 lipca 1981 r. uzyskała status pomnika przyrody ożywionej.
Wiosną 2021 roku drzewo przeszło szereg kompleksowych zabiegów pielęgnacyjnych, w tym cięcia fitosanitarne polegające m.in. na czyszczeniu korony z jemioły.
Charakterystyka.
Drzewo ma masywny, pojedynczy, zdrowy pień, który na wysokości kilku metrów rozwidla się na trzy konary główne, z czego dwa większe pełnią rolę przewodników. Korona jest kopulasta, typowa dla topól późnych. W 2020 obwód drzewa wynosił 427 cm, a wysokość 28 metrów.

</doc>
<doc id="5221960" url="https://pl.wikipedia.org/wiki?curid=5221960" title="Sándor Preisinger">
Sándor Preisinger

Sándor Preisinger (ur. 11 grudnia 1973 w Zalaegerszegu) – węgierski piłkarz występujący na pozycji napastnika, reprezentant kraju, trener piłkarski.
Życiorys.
Grał w juniorach Zalaegerszegi TE, a w 1992 roku został włączony do pierwszej drużyny. W 1994 roku awansował z klubem do NB I, zostając wówczas królem strzelców drugiej ligi. W sezonie 1994/1995 z dorobkiem 21 bramek został natomiast najlepszym strzelcem NB I. W 1996 roku został piłkarzem MTK. Latem wystąpił w dwóch meczach na igrzyskach olimpijskich. Z MTK dwukrotnie (1997, 1999) zdobył mistrzostwo kraju, a trzykrotnie (1997, 1998, 2000) Puchar Węgier. 5 czerwca 1999 roku zadebiutował w reprezentacji w przegranym 0:2 meczu z Rumunią w ramach eliminacji do Mistrzostwa Europy 2000. W latach 2000–2001 grał na wypożyczeniu w Verbroedering Geel i MATÁV Sopron. Następnie przeszedł do Haladásu, z którym spadł z ligi. W związku ze zmianą właściciela na początku 2003 roku opuścił klub, przechodząc do Győri ETO, gdzie nie zagrał jednak w żadnym spotkaniu. Następnie grał w Nyíregyháza Spartacus, Andráshida SC i TUS Bad Waltersdorf, gdzie zakończył karierę piłkarską w 2008 roku.
Bezpośrednio po zakończeniu kariery zawodniczej został trenerem TUS Bad Waltersdorf, którą to funkcję pełnił do 2010 roku. W latach 2011–2012 był trenerem rezerw Zalaegerszegi TE. 25 czerwca 2012 roku został trenerem pierwszej drużyny ZTE. W 20 prowadzonych przez niego meczach Zalaegerszegi TE wygrało ośmiokrotnie, a w marcu 2013 roku Preisinger został zwolniony z funkcji. Następnie prowadził OFC Russel Gabčíkovo, rezerwy TSV Hartberg oraz SV Oberwart. W latach 2016–2020 prowadził młodzieżowe reprezentacje Węgier. We wrześniu 2020 roku objął stanowisko Békéscsaba 1912 Előre. W 37 meczach pod wodzą Preisingera klub wygrał osiem spotkań i we wrześniu 2021 roku Węgier odszedł ze stanowiska.

</doc>
<doc id="5221973" url="https://pl.wikipedia.org/wiki?curid=5221973" title="Krawce (Czerce)">
Krawce (Czerce)

Krawce – część wsi Czerce w Polsce położona w województwie podkarpackim, w powiecie przeworskim, w gminie Sieniawa, w sołectwie Czerce
W latach 1975–1998 miejscowość położona była w województwie przemyskim.
Krawce leżą w południowej części Czerc i obejmują 12 domów. 

</doc>
<doc id="5221977" url="https://pl.wikipedia.org/wiki?curid=5221977" title="Siekierka (obwód witebski)">
Siekierka (obwód witebski)

Siekierka – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów wieś w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Kamieńpol, własność Mirskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 36 osób, 31 były wyznania rzymskokatolickiego a 5 prawosławnego. Jednocześnie 13 mieszkańców zadeklarowało polską a 23 białoruską przynależność narodową. Było tu 7 budynków mieszkalnych. W 1931 w 7 domach zamieszkiwało 36 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5221981" url="https://pl.wikipedia.org/wiki?curid=5221981" title="Wyższe Seminarium Duchowne Braci Mniejszych Prowincji św. Franciszka z Asyżu">
Wyższe Seminarium Duchowne Braci Mniejszych Prowincji św. Franciszka z Asyżu

Wyższe Seminarium Duchowne Zakonu Braci Mniejszych pw. bł. Jana Dunsa Szkota – katolickie seminarium duchowne z siedzibą we Wronkach, założone w 1991 roku w nowej prowincji zakonu franciszkanów pod wezwaniem świętego Franciszka z Asyżu. Uczelnia mieściła się przy ulicy Mickiewicza 1. Od lipca 2022 znajduje się w Poznaniu.
Historia.
19 sierpnia 1868 roku stanowi datę powołania przez Stolicę Arcybiskupią działalności zakonu franciszkańskiego we Wronkach. W 1875 roku ukończono budowę klasztoru celem założenia w nim szkoły nauk filozoficznych dla kleryków. Jednak siedem lat później w wyniku polityki Kulturkampfu rząd pruski skasował zakony w całym państwie. Franciszkanie otrzymali nakaz opuszczenia placówki. Powrót Braci Mniejszych do Wronek nastąpił w 1924 roku. Rok później Kuria Arcybiskupia w Poznaniu wydała zgodę na utworzenie we wronieckim klasztorze niższego seminarium duchowne dla chłopców zgłaszających się do zakonu. Decyzja ta wiązała się z organizacją w mieście Studium Teologicznego. Szkoła Istniała do 1931 roku, kiedy przeniesiono ją do Kobylina. Przed wybuchem II wojny światowej ponad pięćdziesięciu braci zakonnych studiowało i otrzymało święcenia kapłańskie we Wronkach. Podczas okupacji Niemcy zamknęli klasztor, przeznaczając go na szpital wojenny oraz miejsce przetrzymywania jeńców angielskich. Po 1945 roku na krótko przywrócono studium teologiczne. Budynek częściowo został zajęty przez wojsko, następnie znajdował się w nim internat Technikum Przemysłu Spożywczego, a później Dom Dziecka.
W 1991 roku utworzono we Wronkach nową prowincję zakonną pod wezwaniem św. Franciszka z Asyżu. Wroniecki klasztor przeznaczono na miejsce studiów filozoficzno-teologicznych. Pierwsza inauguracja roku akademickiego odbyła się wrześniu 1991 roku. W czasie sesji inauguracyjnej miała miejsce immatrykulacja 5 kleryków I roku. Łącznie z pozostałymi rocznikami było 32 studentów . Pierwszym rektorem nowego seminarium został o. lic. Ernest Siekierka. 
W 2022 Wyższe Seminarium Duchowne decyzją Kongresu Kapitulnego zostało przeniesione do Domu Prowincjalnego Braci Mniejszych Prowincji św. Franciszka z Asyżu w Poznaniu.

</doc>
<doc id="5221982" url="https://pl.wikipedia.org/wiki?curid=5221982" title="Wysoczyzna Bialska">
Wysoczyzna Bialska

Wysoczyzna Bialska (318.58.1) – według podziału fizycznogeograficznego Krzysztofa Badory mikroregion położony w zachodnio-południowej części makroregionu Nizina Śląska i zachodniej części mezoregionu Płaskowyż Głubczycki, w województwie opolskim. Rozciąga się w przybliżeniu wzdłuż linii Głuchołazy–Prudnik–Biała–Głogówek.
Na Wysoczyźnie Bialskiej dominuje typ ukształtowania rzeźby terenu falisty i pagórkowaty, polodowcowy i peryglacjalny, z glinami zwałowymi, piaskami i żwirami oraz pokrywą glin lessopodobnych. Pokrycie rolno-osadnicze.
Mikroregion graniczy z Doliną Białej Głuchołaskiej (332.17.2), Doliną Górnej Białej (332.17.3), Obniżeniem Prudnickim (318.58.5), Równiną Mosznej (318.55.9) i Przedgórzem Głuchołasko-Prudnickim (332.17.3).
Miejscowości.
Wysoczyzna Bialska mieści się w województwie opolskim, w powiatach prudnickim i nyskim. Wzdłuż mikroregionu położone są miejscowości: Biała, Browiniec Polski, Błażejowice Dolne, Czyżowice, Dobroszewice, Domaszkowice, Dzierżysławice, Gostomia, Gryżów, Hajduki Nyskie, Józefów, Kolnowice, Kępnica, Laskowiec, Lipowa, Mieszkowice, Mionów, Niwnica, Nowy Browiniec, Nowy Las, Olbrachcice, Olszynka, Piorunkowice, Prężyna, Prężynka, Rostkowice, Rudziczka, Solec, Stary Las, Sucha Kamienica, Słoków, Ścinawa Mała, Ścinawa Nyska, Śmicz, Wasiłowice, Węża, Wierzbięcice, Wierzch, Wilków (gminy Biała, Głogówek, Prudnik, Lubrza, Nysa).

</doc>
<doc id="5221983" url="https://pl.wikipedia.org/wiki?curid=5221983" title="Fiodor Strawinski">
Fiodor Strawinski

Fiodor Ignatjewicz Strawinski, (ur. w Nowym Dworze w guberni mińskiej, zm. w Petersburgu) – rosyjski śpiewak pochodzenia polskiego, bas. Ojciec kompozytora Igora Strawinskiego.
Życiorys.
Początkowo studiował prawo, po okazjonalnych publicznych występach jako śpiewak postanowił jednak zostać muzykiem. W latach 1869–1873 był uczniem Konserwatorium Petersburskiego, gdzie od 1871 roku doskonalił swój warsztat wokalny pod okiem Camille’a Everardiego. Na scenie zadebiutował w 1873 roku w Kijowie rolą Rudolfa w "Lunatyczce" Vincenzo Belliniego. Od 1876 roku był solistą Teatru Maryjskiego w Petersburgu. Na scenie wystąpił łącznie przeszło 1200 razy, kreując ponad 60 ról operowych. Brał udział w prapremierach licznych oper kompozytorów rosyjskich, m.in. "Kuzniec Wakuła" (1876), "Dziewica Orleańska" (1881) i "Czarodziejka" (1887) Piotra Czajkowskiego, "Noc majowa" (1880), "Śnieżka" (1881) i "Noc wigilijna" (1895) Nikołaja Rimskiego-Korsakowa oraz "Kniaź Igor" (1890) Aleksandra Borodina.

</doc>
<doc id="5221986" url="https://pl.wikipedia.org/wiki?curid=5221986" title="Skurdalino">
Skurdalino

Skurdalino – dawniej zaścianek. Obecnie część wsi Natalino na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 4 osoby, wszystkie były wyznania prawosławnego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5221987" url="https://pl.wikipedia.org/wiki?curid=5221987" title="Głażyna">
Głażyna

Głażyna – część wsi Czerce w Polsce położona w województwie podkarpackim, w powiecie przeworskim, w gminie Sieniawa, w sołectwie Czerce
W latach 1975–1998 miejscowość położona była w województwie przemyskim.
Głażyna leży przy drodze z Sieniawy do Leżachowa i obejmuje 11 domów. Obok znajduje się Las „Głażyna”, w którym jest cmentarz wojenny z 1915 roku, gdzie spoczywa prawdopodobnie 1056 żołnierzy austro-węgierskich, niemieckich i rosyjskich.

</doc>
<doc id="5221990" url="https://pl.wikipedia.org/wiki?curid=5221990" title="Pies Baskerville’ów (film 1939)">
Pies Baskerville’ów (film 1939)

Pies Baskerville’ów () – amerykański film typu mystery z 1939 roku w reżyserii Sidneya Lanfielda na podst. powieści Arthura Conan Doyle’a o tym samym tytule. W filmie występują Basil Rathbone jako Sherlock Holmes i Nigel Bruce jako dr John Watson. Wydany przez 20th Century Fox, pierwszy z czternastu filmów o Sherlocku Holmesie wyprodukowanych w latach 1939-1946, z Rathbone’em i Bruce’em w rolach głównych.

</doc>
<doc id="5221991" url="https://pl.wikipedia.org/wiki?curid=5221991" title="Victor Antoine Signoret">
Victor Antoine Signoret

Victor Antoine Signoret (ur. 6 kwietnia 1816 w Paryżu, zm. 3 kwietnia 1889 tamże) – francuski lekarz, farmaceuta i entomolog specjalizujący się w hemipterologii.
Zawodowo pracował jako lekarz i farmaceuta, jednak jego dorobek naukowy dotyczy entomologii. Jest autorem ponad 80 publikacji naukowych, poświęconych głównie taksonomii i faunistyce pluskwiaków. Uznawany jest za pierwszego „wielkiego” kokcydologa, jako że opracował metodę preparacji czerwców na szkiełkach mikroskopowych, pozwalającą na badanie ich morfologii. W 1858 roku wspólnie z Léonem Fairmaire napisał rozdział o pluskwiakach do "Histoire naturelle des insectes et des arachnides…" Jamesa Thomsona. W 1861 roku opublikował w dwóch częściach faunę pluskwiaków Madagaskaru, a w 1863 roku rewizję fauny chilijskiej. Na polu heteropterologii najbardziej znaną jego pracą jest publikowana w latach 1881–1884 rewizja ziemikowatych. Większość jego zbiorów zdeponowana została w Muzeum Historii Naturalnej w Wiedniu.

</doc>
<doc id="5221992" url="https://pl.wikipedia.org/wiki?curid=5221992" title="Victor Signoret">
Victor Signoret



</doc>
<doc id="5221995" url="https://pl.wikipedia.org/wiki?curid=5221995" title="Kościół Matki Boskiej Nieustającej Pomocy w Bukowie">
Kościół Matki Boskiej Nieustającej Pomocy w Bukowie

Kościół Matki Boskiej Nieustającej Pomocy w Bukowie – rzymskokatolicki kościół parafialny zlokalizowany we wsi Buków (powiat wodzisławski, województwo śląskie). Funkcjonuje przy nim parafia Matki Bożej Nieustającej Pomocy.
Historia i architektura.
W 1770 mieszkańcy wsi wznieśli drewnianą kaplicę Matki Bożej Różańcowej. W 1931, gdy kaplica była już za mała dla 350 parafian, postawiono zbudować większy kościół.
Jest to obiekt eklektyczny, murowany, jednonawowy. Budowę ukończono w 1933. Świątynię poświęcił ksiądz Wilhelm Kasperlik. Obraz maryjny znajdujący się na ścianie absydy stworzył Ludwik Konarzewski z Istebnej. Matce Bożej towarzyszą na tym wizerunku św. Florian i św. Jan Nepomucen (mający bronić wsi przed pożarami i częstymi w tym rejonie powodziami).
1 lutego 1959 ustanowiono przy kościele ekspozyturę parafialną (parafia Lubomia), a parafię utworzono tutaj 15 marca 1981. W czasie powodzi tysiąclecia (1997) świątynia została poważnie zalana.
Grota.
W 2000, za kościołem, wzniesiono grotę z figurą Matki Bożej Ubogich z belgijskiego Banneux (miejsca objawień z 1933).

</doc>
<doc id="5221998" url="https://pl.wikipedia.org/wiki?curid=5221998" title="Vohilava">
Vohilava

Vohilava – miasto i gmina na Madagaskarze. Należy do dystryktu Nosy Varika, który jest częścią regionu Vatovavy-Fitovinany. W spisie ludności z 2001 roku, ludność gminy oszacowano na 15 tys.
W mieście dostępna jest szkoła podstawowa. Około 98% mieszkańców gminy to rolnicy. Najważniejszą uprawą jest ryż, a inne ważne uprawy to kawa i maniok. Usługi zapewniają zatrudnienie dla zaledwie 2% populacji gminy.

</doc>
<doc id="5222000" url="https://pl.wikipedia.org/wiki?curid=5222000" title="Tweens">
Tweens



</doc>
<doc id="5222001" url="https://pl.wikipedia.org/wiki?curid=5222001" title="Twice as Nice">
Twice as Nice



</doc>
<doc id="5222002" url="https://pl.wikipedia.org/wiki?curid=5222002" title="Słobódka (rejon miorski)">
Słobódka (rejon miorski)

Słobódka – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 20 osób, wszystkie były wyznania rzymskokatolickiego. Jednocześnie 11 mieszkańców zadeklarowało polską a 9 białoruską przynależność narodową. Były tu 2 budynki mieszkalne. W 1931 w 2 domach zamieszkiwało 22 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5222009" url="https://pl.wikipedia.org/wiki?curid=5222009" title="D’Cinnamons">
D’Cinnamons

D’Cinnamons – indonezyjski zespół popowy z Bandungu. Powstał w 2004 roku.
W skład zespołu wchodzą trzy osoby: Diana Widoera, Ismail Bonaventura i Riana Mayasari.
W 2007 roku wydali swój pierwszy album pt. "Good Morning". Wylansowali przeboje „Loving You” i „Kuyakin Cinta”.
W 2008 roku zostali laureatami Indonesian Movie Actors Awards w kategorii ulubiona ścieżka dźwiękowa ("Soundtrack Terfavorit"), dzięki utworowi „Selamanya Cinta”, który pojawił się na albumie "OST Cintapuccino".

</doc>
<doc id="5222010" url="https://pl.wikipedia.org/wiki?curid=5222010" title="Sołowie (sielsowiet Powiacie)">
Sołowie (sielsowiet Powiacie)

Sołowie – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 31 osób, 8 były wyznania rzymskokatolickiego, 16 prawosławnego a 7 mahometańskiego. Jednocześnie 8 mieszkańców zadeklarowało polską, 16 prawosławną a 7 tatarską przynależność narodową. Były tu 4 budynki mieszkalne. W 1931 w 3 domach zamieszkiwało 27 osób.
Wierni należeli do parafii rzymskokatolickiej w Miorach i prawosławnej w Czeressie. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5222015" url="https://pl.wikipedia.org/wiki?curid=5222015" title="Anastazy Kensik">
Anastazy Kensik

Anastazy Wacław Kensik (ur. 28 września 1890 w Chełmnie, zm. 25 lutego 1941 w Dachau (KL)) – polski lekarz weterynarii.
Życiorys.
Syn Baltazara i Teofili z Wardackich, 9 czerwca 1910 uzyskał w Chełmnie świadectwo dojrzałości i rozpoczął studia teologiczne w Seminarium Duchownym w Pelplinie. Po roku przerwał naukę, wyjechał do Berlina, gdzie rozpoczął na tamtejszym uniwersytecie studia z zakresu weterynarii. W listopadzie 1915 został wezwany do odbycia służby wojskowej w armii niemieckiej, gdzie służył do końca 1918. Następnie przyłączył się do powstańców wielkopolskich, w maju 1919 ochotniczo wstąpił do Wojska Polskiego. Walczył w wojnie polsko-bolszewickiej m.in. o Kijów i w obronie Warszawy, a także pod Berezyną. 23 sierpnia 1920 został ranny pod Kolnem, awansowany do stopnia kapitana. W 1921 przeszedł do rezerwy i wyjechał do Lwowa, aby kontynuować studia na Akademię Medycyny Weterynaryjnej we Lwowie, które ukończył w 1922 uzyskując dyplom lekarza weterynaryjnego. Przez kilka miesięcy pracował na uczelni jako starszy asystent w Katedrze Anatomii Patologicznej, we wrześniu 1922 przyjął propozycję pracy na stanowisku dyrektora rzeźni miejskiej w Chełmnie i zajmował je do października 1924. Od 16 października 1924 był powiatowym lekarzem weterynarii w Sępólnie Krajeńskim, w styczniu 1929 został dyrektorem rzeźni miejskiej w Świeciu i pełnił tę funkcję do wybuchu II wojny światowej, z przerwą między 15 maja 1936 a 10 sierpnia 1936, gdy był tymczasowym burmistrzem miasta. W 1935 uczestniczył w powstaniu Polskiego Związku Zachodniego, został prezesem Zarządu Okręgowego. Wykładał w miejscowej szkole rolniczej oraz prowadził teatr amatorski. Jego pasją była astronomia, uzyskał z tego zakresu dwa patenty, przyrząd do określania szerokości geograficznej (patent 17760 z 1932), sposób określania długości geograficznej oraz urządzenie do wykonywania tego sposobu (patent 20161 z 1934). W sierpniu 1939 został zmobilizowany do 18 Pułku Ułanów Pomorskich, gdzie pełnił funkcję zastępcy lekarza weterynarii w stopniu kapitana. Po wybuchu II wojny światowej uczestniczył w bitwa pod Krojantami. Po rozbiciu pułku walczył nad Bzurą, został aresztowany pod Modlinem podczas próby przedostania się do Warszawy. Po ucieczce z niewoli przedostał się do Lwowa został aresztowany przez NKWD, ale również udało mu się zbiec i powrócić do Świecia. 11 kwietnia 1940 został aresztowany i uwięziony w obozie koncentracyjnym Sachsenhausen, a następnie w Mauthausen-Gusen. Pracował w magazynie odzieży, gdzie obowiązywał zakaz palenia papierosów znalezionych w odzieży więźniów, ale zakaz ten był łamany. Cała załoga baraku została pobita, kilku więźniów powieszono, Anastazy Kensik został ciężko ranny. Po wyleczeniu w szpitalu obozowym przetransportowano go do Dachau, gdzie został rozstrzelany 25 lutego 1941. 

</doc>
<doc id="5222019" url="https://pl.wikipedia.org/wiki?curid=5222019" title="Stanielewo">
Stanielewo

Stanielewo (; ) – wieś na Białorusi, w obwodzie witebskim, w rejonie miorskim, w sielsowiecie Miory.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 4 domach zamieszkiwały 44 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5222021" url="https://pl.wikipedia.org/wiki?curid=5222021" title="Topola Tekla">
Topola Tekla

Topola Tekla – pomnikowa topola kanadyjska odmiany ‘Robusta’ (topola bujna, niekłańska) rosnąca przy ruinach zamku w Chudowie. Najgrubsza topola kanadyjska w Polsce. Znana powszechnie z powodu „domku Kubusia Puchatka” zbudowanego w jej całkowicie wypróchniałym pniu.
Historia i charakterystyka.
„Topola Tekla” pochodzi najprawdopodobniej z pierwszej dostawy topól bujnych ze szkółek w Niekłaniu po 1920 r. Drzewo rośnie przy nasypie drogowym na drodze ok. 150 metrów od ruin zamku. Jest charakterystycznym elementem krajobrazu, miejscem spotkań i zabaw dzieci. We wnętrzu pnia może pomieścić się kilka dorosłych osób.
Korona drzewa jest maksymalnie zredukowana, a mimo to sięga wysokości ok. 25 metrów. Obwód pnia w pierśnicy przekracza 750 cm.
Drzewo posiada status pomnika przyrody na mocy Decyzji nr RL-VII-7140/16/81 Wojewody Katowickiego z dnia 17.09.1981 r. o uznaniu za pomnik przyrody.
Okaz jest regularnie poddawany zabiegom pielęgnacyjnym.

</doc>
<doc id="5222023" url="https://pl.wikipedia.org/wiki?curid=5222023" title="Brunson P. Bliven">
Brunson P. Bliven

Brunson P. Bliven (ur. 9 grudnia 1910, zm. w październiku 1980 w Eurece) – amerykański entomolog, specjalizujący się w hemipterologii.
Bliven zajmował się głównie taksonomią pluskwiaków różnoskrzydłych i piewików, ale pisał też o koliszkach. W latach 1954–1973 opisał liczne nowe gatunki. Większość z opisów ukazała się w założonym przez niego czasopiśmie "Occidental Entomologist", ale publikował też m.in. w "Bulletin of the Brooklyn Entomological Society", a w 1956 roku wydał książkę "New Hemiptera from the western states with illustrations of previously described species and new synonymy in the Psyllidae". Jego zbiór entomologiczny oraz kolekcja literatury wykupione zostały przez California Academy of Sciences w San Francisco oraz Departament Rolnictwa Stanu Kalifornia.
Na jego cześć nazwano m.in. gatunek "Irbisia bliveni".

</doc>
<doc id="5222026" url="https://pl.wikipedia.org/wiki?curid=5222026" title="Przygody Sherlocka Holmesa (film 1939)">
Przygody Sherlocka Holmesa (film 1939)

Przygody Sherlocka Holmesa () – amerykański film typu mystery z 1939 roku w reżyserii Alfreda L. Werkera na podst. sztuki "Sherlock Holmes" Williama Gillette’a.
Wydany przez 20th Century Fox film jest drugim z czternastu filmów o Sherlocku Holmesie wyprodukowanych w latach 1939–1946, w których główne role grają Basil Rathbone jako Holmes i Nigel Bruce jako dr John Watson. "Przygody Sherlocka Holmesa" to ostatni film z serii, który został wydany przez 20th Century Fox i ostatni, którego akcja toczy się w okresie wiktoriańskim jak w dziełach Doyle’a (wszystkie kolejne filmy były dystrybuowane przez Universal Pictures i rozgrywają się w czasach współczesnych (tj. latach 40. XX wieku).

</doc>
<doc id="5222027" url="https://pl.wikipedia.org/wiki?curid=5222027" title="Stretowo">
Stretowo

Stretowo (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów wieś w gminie Miory, w powiecie dzisieńskim, w guberni wileńskiej Imperium Rosyjskiego. Pod koniec XIX należała do dóbr Nowydwór, własność Rutkowskich.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 58 osób, wszystkie było wyznania rzymskokatolickiego. Jednocześnie 20 mieszkańców zadeklarowało polską a 38 białoruską przynależność narodową. Było tu 9 budynków mieszkalnych. W 1931 w 11 domach zamieszkiwało 55 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5222029" url="https://pl.wikipedia.org/wiki?curid=5222029" title="Plebiscyt Lokomotywa">
Plebiscyt Lokomotywa

Plebiscyt Lokomotywa – nonprofitowa inicjatywa blogerów książkowych, promująca wartościowe książki dla młodego czytelnika. Recenzenci nominują po dziesięć najlepszych ich zdaniem książek opublikowanych w roku poprzedzającym w sześciu kategoriach: Tekst, Obraz, Fakt, Przekład, Komiks i Od A do Z. Zwycięzców wybiera publiczność w czasie internetowego głosowania. Pierwsza edycja plebiscytu miała miejsce w roku 2018.

</doc>
<doc id="5222033" url="https://pl.wikipedia.org/wiki?curid=5222033" title="Franciszek Wąsowicz">
Franciszek Wąsowicz



</doc>
<doc id="5222034" url="https://pl.wikipedia.org/wiki?curid=5222034" title="46. ceremonia wręczenia Cezarów">
46. ceremonia wręczenia Cezarów

46. ceremonia wręczenia francuskich nagród filmowych Cezarów za rok 2020 odbyła się 12 marca 2021 roku w sali koncertowej Olympia.
Nominacje do tej edycji nagród zostały ogłoszone 10 lutego 2021 roku.
Galę wręczenia nagród prowadziła Marina Fois.

</doc>
<doc id="5222042" url="https://pl.wikipedia.org/wiki?curid=5222042" title="Bence Demeter">
Bence Demeter

Bence Demeter (ur. 20 marca 1990 w Székesfehérvárze) – węgierski pięcioboista, wielokrotny mistrz świata i Europy, olimpijczyk z Rio de Janeiro.
Przebieg kariery.
Debiutował w 2006 roku występem na mistrzostwach świata juniorów w Szanghaju, brał udział w indywidualnej rywalizacji, gdzie odpadł w kwalifikacjach po zajęciu 17. pozycji. W swojej karierze kilkakrotnie zdobywał medale mistrzostw rangi juniorów. Udało mu się tego dokonać na mistrzostwach świata juniorów w 2010 i 2011 roku (zdobył dwa złote medale) a także na mistrzostwach Europy juniorów w 2011 (zdobył złoty i brązowy medal).
W 2009 po raz pierwszy w karierze uczestniczył w międzynarodowej imprezie medalowej rangi seniorów. Na mistrzostwach świata rozgrywanych w Londynie zajął w eliminacjach 14. pozycję i nie zakwalifikował się do fazy finałowej. W 2011 otrzymał złoty medal mistrzostw Europy w konkurencji sztafety, jak również wywalczył tytuł wicemistrza świata w rywalizacji drużyn. Rok później sięgnął po dwa medale mistrzostw Europy – indywidualnie brąz i drużynowo srebro. W latach 2013-2014 otrzymał kolejne dwa złote medale mistrzostw świata.
W 2016 wziął udział w rozgrywanych w Rio de Janeiro letnich igrzyskach olimpijskich. W ramach olimpijskich zmagań zajął 17. pozycję z wynikiem 1430 punktów.

</doc>
<doc id="5222044" url="https://pl.wikipedia.org/wiki?curid=5222044" title="Twi'lekowie">
Twi'lekowie



</doc>
<doc id="5222045" url="https://pl.wikipedia.org/wiki?curid=5222045" title="Twi′lekowie">
Twi′lekowie



</doc>
<doc id="5222046" url="https://pl.wikipedia.org/wiki?curid=5222046" title="Kärlekens ögon">
Kärlekens ögon

Kärlekens ögon – szwedzki dramat kryminalno-romantyczny z 1922 w reżyserii Johna W. Bruniusa, będący drugą częścią filmu "En lyckoriddare" (1921). Scenariusz autorstwa Bruniusa i Sama Aska został opracowany na podstawie sztuki "I blindo" Alberta Gnudtzmanna z 1903. W rolach głównych wystąpili Gösta Ekman, Pauline Brunius i Karen Winther. Film nie zachował się do czasów dzisiejszych.
Zdjęcia do filmu nagrywano w studiu Filmstaden w gminie Solna oraz w Sztokholmie. Premiera " Kärlekens ögon" miała miejsce 2 października 1922. W filmie w roli statystki wystąpiła Greta Gustafsson, choć niektóre źródła podają, że zagrała w nim także jej starsza siostra Alva.
Obsada.
Opracowano na podstawie materiału źródłowego:

</doc>
<doc id="5222050" url="https://pl.wikipedia.org/wiki?curid=5222050" title="Głażyna (Czerce)">
Głażyna (Czerce)



</doc>
<doc id="5222051" url="https://pl.wikipedia.org/wiki?curid=5222051" title="Cedyły (Czerce)">
Cedyły (Czerce)



</doc>
<doc id="5222052" url="https://pl.wikipedia.org/wiki?curid=5222052" title="Pomnik Lotników w Bydgoszczy">
Pomnik Lotników w Bydgoszczy

Pomnik Lotników Polskich- pomnik odsłonięty w 1980 na bydgoskim Błoniu upamiętniający Lotników walczących i poległych w czasie II wojny światowej. Pomnik powstał z inicjatywy Bydgoskiego Klubu Seniorów Lotnictwa, według projektu Józefa Makowskiego.
Pomnik.
Forma pomnika Lotników jest połączeniem konwencjonalnego kamienia pamiątkowego, z modernistyczną rzeźbą. Na betonowym cokole w kształcie zaokrąglonych, cofających się schodów, usadowiono głaz, do którego przytwierdzono metalowe elementy plastyczne, w postaci orła pikującego w dół, trzymającego wieniec w dziobie, oraz okalającej cały pomnik krzywej linii. Orzeł z wieńcem symbolizuje ofiarność polskich pilotów, natomiast abstrakcyjny element w formie krzywej, przywołuje na myśl lekkość i dynamikę myśliwców. Po lewej stronie od kamienia znajduje się ozdobna inskrypcja POLEGŁYM LOTNIKOM CZEŚĆ, przed którą znajduje się miejsce do składania zniczy i kwiatów. Pomnik ten należy do grona kilku rzeźb zrealizowanych według koncepcji artysty Józefa Makowskiego, twórcy m.in. Ryb w misie po Fontannie Potop, Złamanej róży, czy pomników w Dolinie Śmierci.
Pamięć.
Bydgoszcz może poszczycić się wieloletnią tradycją lotniczą, lotnisko w Bydgoszczy powstało już w czasach I wojny światowej, a w trakcie dwudziestolecia międzywojennego prężnie się rozwijało. Od 1921 mieściło ośrodki szkolenia technicznego kadry, oraz pilotów, którzy później uczestniczyli na wielu frontach II wojny światowej. To właśnie ich intencji wzniesiono pomnik, przy którym odbywają się uroczystości z okazji rocznic powstania ośrodka lotniczego w Bydgoszczy, Święta Lotnictwa Polskiego, a także 1 listopada. Oprócz kamienia pamiątkowego na Błoniu, powstała także płyta w Kościele Garnizonowym, upamiętniającą poległych w czasie wojny absolwentów Szkoły Podoficerów Lotnictwa dla Małoletnich, a także Pomnik Ikara, upamiętniający Pilotów szybowców, ulokowany na Górze Szybowników w Fordonie.

</doc>
<doc id="5222057" url="https://pl.wikipedia.org/wiki?curid=5222057" title="Sherlock Holmes – głos terroru">
Sherlock Holmes – głos terroru

Sherlock Holmes – głos terroru () – amerykański film typu mystery z 1942 roku w reżyserii Johna Rawlinsa na podst. opowiadania "Jego ostatni ukłon" Arthura Conan Doyle’a i działalności Lorda Hau-Hau.
Trzeci z czternastu filmów z Basilem Rathbone’em jako Sherlockiem Holmesem i Nigelem Bruce’em jako doktorem Johnem Watsonem. Pierwszy film z serii, którą od tej pory tworzyło Universal Pictures i pierwszy, którego akcja rozgrywa się w czasach współczesnych.

</doc>
<doc id="5222066" url="https://pl.wikipedia.org/wiki?curid=5222066" title="Christian Unge">
Christian Unge

Christian Unge (ur. 13 kwietnia 1972 w Szwecji) – szwedzki lekarz, konsultant medyczny, podcaster i pisarz.
Życiorys.
Studiował nauki humanistyczne na Uniwersytecie Sztokholmskim, obronił pracę licencjacką z psychologii. Następnie studiował medycynę w Instytucie Karolinska, uzyskał dyplom lekarza chorób wewnętrznych. Następnie pracował w Szpitalu Uniwersyteckim Karolinska, wykonywał prace naukowe w zespole Hansa Roslinga. Następnie podjął współpracę z Lekarzami bez Granic i wyjechał do Afryki przebywał w Burundi i Kongu, podczas pobytu w Kenii napisał doktorat o epidemii HIV. Przez wiele lat był autorem popularnego, nieistniejącego już podcastu medycznego "Ronden". W 2018 ukazała się jego autobiografia "Jeśli będę miał zły dzień , ktoś dziś umrze", w której zastanawia się nad szwedzką organizacją opieki zdrowotnej oraz opisał swoją karierę medyczną. Obecnie pracuje w Szpitalu Danderyd.

</doc>
<doc id="5222067" url="https://pl.wikipedia.org/wiki?curid=5222067" title="Szabolcs Krizsán">
Szabolcs Krizsán

Szabolcs Krizsán (ur. 5 lipca 1989) – węgierski judoka.
Uczestnik mistrzostw świata w 2013, 2014 i 2015. Startował w Pucharze Świata w latach 2007-2015, 2017 i 2018. Brązowy medalista mistrzostw Europy w 2014 roku.

</doc>
<doc id="5222069" url="https://pl.wikipedia.org/wiki?curid=5222069" title="Ákos Braun">
Ákos Braun

Ákos Braun (ur. 26 czerwca 1978) – węgierski judoka.
Mistrz świata w 2005; uczestnik zawodów w 2003 i 2007. Startował w Pucharze Świata w latach 1995-2008. Złoty medalista mistrzostw Europy w 2005 i brązowy w 2008 roku. Zdobył trzy medale na akademickich MŚ.

</doc>
<doc id="5222070" url="https://pl.wikipedia.org/wiki?curid=5222070" title="Akos Braun">
Akos Braun



</doc>
<doc id="5222072" url="https://pl.wikipedia.org/wiki?curid=5222072" title="Sherlock Holmes i tajna broń">
Sherlock Holmes i tajna broń

Sherlock Holmes i tajna broń () – amerykański film szpiegowski z 1942 roku w reżyserii Roya Williama Neilla na podst. opowiadania "Tańczące sylwetki" Sir Arthura Conan Doyle’a. Czwarty z czternastu filmów z Basilem Rathbone’em jako Sherlockiem Holmesem i Nigelem Bruce’em jako doktorem Watsonem.
Film jest jednym z czterech z serii, które znajdują się w domenie publicznej.

</doc>
<doc id="5222073" url="https://pl.wikipedia.org/wiki?curid=5222073" title="36. ceremonia wręczenia Independent Spirit Awards">
36. ceremonia wręczenia Independent Spirit Awards

36. ceremonia wręczenia niezależnych nagród Independent Spirit Awards za rok 2020, odbyła się 22 kwietnia 2021 roku na plaży w Santa Monica.
Nominacje do nagród ogłoszone zostały 26 stycznia 2021 roku przez Laverne Cox, Barry Jenkins oraz Olivię Wilde.
Po raz pierwszy wręczono nagrody w kategoriach telewizyjnych.
Galę wręczenia nagród poprowadziła Melissa Villaseñor.

</doc>
<doc id="5222075" url="https://pl.wikipedia.org/wiki?curid=5222075" title="Zoltán Csizmadia">
Zoltán Csizmadia

Zoltán Csizmadia (ur. 12 grudnia 1977) – węgierski judoka.
Uczestnik mistrzostw świata w 2001 i 2003. Startował w Pucharze Świata w latach 1997-2001, 2003, 2004 i 2006-2008. Brązowy medalista mistrzostw Europy w 2001. Siódmy na igrzyskach wojskowych w 1999. Trzeci na MŚ wojskowych w 2001 roku.

</doc>
<doc id="5222079" url="https://pl.wikipedia.org/wiki?curid=5222079" title="László Tolnai">
László Tolnai

László Tolnai (ur. 7 marca 1963) – węgierski judoka.
Uczestnik mistrzostw świata w 1985, 1987, 1989 i 1991. Startował w Pucharze Świata w latach 1989-1993. Złoty medalista mistrzostw Europy w 1990 i brązowy w 1988 roku.

</doc>
<doc id="5222080" url="https://pl.wikipedia.org/wiki?curid=5222080" title="Dénes Fogarasi">
Dénes Fogarasi

Dénes Fogarasi (ur. 1962) – węgierski judoka.
Srebrny medalista mistrzostw Europy w 1984. Trzeci na ME juniorów w 1981. Wicemistrz kraju w 1986 i 1987; trzeci w 1988 roku.

</doc>
<doc id="5222081" url="https://pl.wikipedia.org/wiki?curid=5222081" title="Dennis Fogarasi">
Dennis Fogarasi



</doc>
<doc id="5222082" url="https://pl.wikipedia.org/wiki?curid=5222082" title="Misje dyplomatyczne w Korei Północnej">
Misje dyplomatyczne w Korei Północnej

Misje dyplomatyczne w Korei Północnej – przedstawicielstwa dyplomatyczne w Koreańskiej Republice Ludowo-Demokratycznej. Lista pomija ambasadorów wizytujących i konsulów honorowych.
Wprowadzenie.
W początkowym okresie swojego istnienia Korea Północna utrzymywała stosunki dyplomatyczne jedynie z innymi krajami komunistycznymi. W latach 50. i 60. władze północnokoreańskie zaczęły zawierać także stosunki z niemarksistowskimi państwami postkolonialnymi i niezaangażowanymi. W latach 70. rozwinięto relacje o państwa Europy Zachodniej, głównie z krajami z silnymi wpływami partii lewicowych lub deklarującymi neutralność.
Ciosem dla zagranicznych relacji państwa był upadek komunizmu w bloku wschodnim, gdy państwa będące dotychczasowymi sojusznikami, na czele ze Związkiem Sowieckim i Chińską Republiką Ludową, przestały uważać rząd KRLD za jedyny legalny rząd koreański i otworzyły swoje ambasady także w Seulu. Ponadto część państw tego rejonu zamknęło swoje ambasady w Pjongjangu. Wśród nich były m.in. Albania, Jugosławia, Jemen Południowy czy Węgry.
Misje dyplomatyczne w Korei Północnej.
"Wszystkie przedstawicielstwa mają swoją siedzibę w Pjongjangu."
UWAGA: W związku z wprowadzonymi przez północnokoreańskie władze restrykcjami przeciwko COVID-19 (m.in. bezwzględnym zakazem przyjazdu do Korei Północnej od stycznia 2020, co uniemożliwiało rotację personelu i przesył poczty dyplomatycznej) oraz kryzysem gospodarczym w kraju, skutkującym niedoborem podstawowych towarów i leków, część państw w 2020 i w 2021 zawiesiło działalność swoich placówek. Państwa te oznaczono poniżej "kursywą".
Misje dyplomatyczne przy innych państwach z dodatkową akredytacją w Korei Północnej.
Ambasady części państw, znajdujące się głównie w Pekinie i Seulu, utrzymują stosunki dyplomatyczne z przedstawicielami Korei Północnej. Część ambasadorów jest także akredytowanych w Korei Północnej, jednak rząd północnokoreański nie zawsze wyraża zgodę na przedstawienie listów uwierzytelniających przez ambasadorów rezydujących w innych państwach.
Misje konsularne w Korei Północnej.
"uwzględniono jedynie konsulaty zawodowe"

</doc>
<doc id="5222085" url="https://pl.wikipedia.org/wiki?curid=5222085" title="Lajos Molnar">
Lajos Molnar

Lajos Molnar– węgierski judoka.
Uczestnik mistrzostw świata w 1983. Brązowy medalista mistrzostw Europy w 1982; piąty w 1983. Mistrz kraju w 1982, 1983 i 1986 roku.

</doc>
<doc id="5222086" url="https://pl.wikipedia.org/wiki?curid=5222086" title="Gramatyka rosyjska">
Gramatyka rosyjska



</doc>
<doc id="5222087" url="https://pl.wikipedia.org/wiki?curid=5222087" title="Sándor Nagysolymosi (ur. 1957)">
Sándor Nagysolymosi (ur. 1957)

Sándor Nagysolymosi (ur. 8 października 1957) – węgierski judoka.
Piąty na mistrzostwach świata w 1981; siódmy w 1983; uczestnik zawodów w 1985. Srebrny medalista mistrzostw Europy w 1981. Trzeci na uniwersjadzie w 1985. Mistrz kraju w 1978, 1981, 1982 i 1983 roku.

</doc>
<doc id="5222088" url="https://pl.wikipedia.org/wiki?curid=5222088" title="Sándor Nagysolymosi">
Sándor Nagysolymosi



</doc>
<doc id="5222090" url="https://pl.wikipedia.org/wiki?curid=5222090" title="Mosze Lewin">
Mosze Lewin

Mojżesz Lewin lub Mosze Lewin (ur. ?, zm. 2 marca 1942 w Mińsku) – polski literat i rysownik pochodzenia żydowskiego. Członek wileńskiej grupy artystyczno-literackiej Jung Wilne.
Życiorys.
Studiował na Wydziale Sztuk Pięknych Uniwersytetu Stefana Batorego (WSP USB) oraz w Seminarium Nauczycielskim. W latach 1928–1934 pracował jako nauczyciel w żydowskich szkołach świeckich z językiem jidysz. Następnie po oskarżeniu o działalność rewolucyjną został pozbawiony prawa do wykonywania zawodu. Pracował w retuszowni w zakładzie fotograficznym. Jako plastyk od 1935 roku brał udział w wystawach żydowskich w Wilnie. Pisał i ilustrował książki dla dzieci. Tworzył w języku hebrajskim i jidysz. Należał do grupy artystycznej Jung Wilne. Wziął udział między innymi w oficjalnym debiucie literackim grupy znanym jako "Der arajnmarsz fun Jung Wilne in der jidiszer literatur" (Triumfalne wejście Młodego Wilna do literatury jidysz) 11 października 1929 r., na łamach „Wilner Tog”.
Zginął 2 marca 1942 w Mińsku. 

</doc>
<doc id="5222094" url="https://pl.wikipedia.org/wiki?curid=5222094" title="Raul Nałęcz-Małachowski">
Raul Nałęcz-Małachowski

Raul Nałęcz-Małachowski herbu Nałęcz, także: Raoul Malachowski (ur. 1 stycznia 1916 w Helsinkach, zm. 8 września 2014 w Santiago de Chile) – polski działacz polonijny i niepodległościowy, artysta, scenarzysta i kostiumograf.
Życiorys.
Raul Nałęcz-Małachowski pochodził z polsko-szwedzkiej rodziny o korzeniach arystokratycznych (herb Nałęcz). W latach 1916–1920 mieszkał w Helsinkach. Następnie wraz z rodziną przeprowadził się do Zakopanego, a później do Łodzi, gdzie jego ojciec Stanisław Nałęcz-Małachowski – przyjaciel Józefa Piłsudskiego, został dowódcą Okręgu Korpusu nr IV. Rodzina w Łodzi zamieszkała w pałacu Alfreda Biedermanna. Raul Nałęcz-Małachowski ukończył I Liceum Ogólnokształcące im. M. Kopernika w Łodzi, następnie uczył się w Centrum Wyszkolenia Kawalerii w Grudziądzu, kończąc je w stopniu podchorążego rezerwy. W 1937 podjął studia w Wyższej Szkole Handlowej w Poznaniu, gdzie był członkiem korporacji akademickiej „Corona”. Ze studiów zrezygnował, a dzięki koneksjom ojca podjął praktykę w polskim konsulacie w Hamburgu, gdzie uczył się dyplomacji i języka niemieckiego.
Po wybuchu II wojny światowej uczestniczył wraz z ojcem w obronie Modlina. Tam jego ojciec dostał się do niewoli, zaś Raul Nałęcz-Małachowski zbiegł. Dwukrotnie przeżył bombardowania w trakcie powrotu do Łodzi. Po dotarciu do rodzinnego miasta zajął opuszczoną siedzibę PCK i mianował siebie dyrektorem placówki. Zaczął używać znalezionych pieczątek i zawiadamiał oficjalnymi listami do Czerwonego Krzyża w Genewie o aresztowanych, zabitych i represjonowanych. Ponadto wystawiał legitymacje PCK swoim znajomym, którzy równie zaangażowali się w działania, niosąc pomoc chorym, rannym i ukrywającym się. Działalność utrzymał do końca 1940. Następnie zajął się pracą w fabryce Leonarda w Łodzi przy ul. Łąkowej, propagując jednocześnie polską sztukę i kulturę, organizując koncerty i wystawy obrazów polskich twórców.
Za działalność został aresztowany wraz ze swoją matką przez Gestapo i więziony w więzieniach w Łodzi: na Sterlinga i na Radogoszczu. Następnie przeniesiono go obozu KL Mathausen-Gusen, gdzie zmuszono go do pracy w kamieniołomie. 5 maja 1945 doczekał wyzwolenia obozu przez Amerykanów, następnie został wcielony do II Korpusu Wojska Polskiego we Włoszech. Po II wojnie światowej przeniósł się do Belgii, gdzie zajął się działalnością charytatywną – niósł pomoc prześladowanym, zagrożonym represjami, procesami i zsyłkami, pomagał im m.in. w ucieczkach na Zachód. Ponadto zatrudnił się jako scenograf i kostiumograf w oraz organizował wystawy swoich obrazów.
Z czasem jego zespół teatralny otrzymał zaproszenie . W maju 1950 artyści dotarli do portu Valparaiso. Po odbytym tournée postanowił pozostać w Chile i nie wracać do Europy. W Santiago skupił się na działalności artystycznej, zaczynając od współpracy ze Związkiem Kobiet i Dziewcząt Chrześcijańskich (YWCA). Jego pierwsza wystawa w Chile dotyczyła tematyki obozów koncentracyjnych i została negatywnie przyjęte przez Niemców zamieszkujących Amerykę Południową, którzy usiłowali zniszczyć pracę Nałęcza-Małachowskiego. Wywołany skandal wpłynął na wzrost popularności artysty, zainteresowanie jego pracami oraz rozpoznawalność. Z czasem artysta poszerzył swoją działalność malując dekoracje i murale w restauracjach i hotelach, w tym m.in. w: Hotelu Carrera i Teatrze Mariola w Santiago, Hotelach O’Higgins, San Martin i Miramar w Viña del Mar oraz Hotelu Prat w Valparaiso. Ponadto zajmował się ręcznym malowaniem spódnic, zdobiąc je motywami kwiatowymi i ptakami. Nałęcz-Małachowski założył również kawiarnię artystyczną „Gato Negro” w Valparaiso. Liczne prace Nałęcza-Małachowskiego prezentowane były w wielu chilijskich galeriach, jak również w Paryżu, Szwajcarii i Polsce. Jego prace malarskie obejmowały m.in. obrazy olejne i akwarele, przedstawiające życie nocne Valparaiso, szkice o tematyce wojennej oraz portrety. Częstym tematem jego prac byli polscy bohaterowie narodowi, m.in. T. Kościuszko, A. Mickiewicz, F. Chopin, J. Piłsudski – część prac o tej tematyce podarował Ambasadzie RP w Santiago de Chile.
W latach 1989–1990 był Przedstawicielem Rządu Rzeczypospolitej na Uchodźstwie w Chile.
Życie prywatne.
Raul Nałęcz-Małachowski był synem generała Stanisława Nałęcza-Małachowskiego (1882–1971) oraz Szwedki, malarki Anny Lisy z d. Pettersen(1892–1944), wnuczki poety . Anna Lisa Pettersen została zamordowana przez Niemców, prawdopodobnie w Łodzi w 1944. W 1952 do Nałęcza-Małachowskiego na emigracji dołączył jego ojciec, który zmarł na emigracji w 1971.
Nałęcz-Małachowski utrzymywał, że przez całe życie miał wyłącznie polskie obywatelstwo. Zmarł w Chile. Został pochowany w grudniu 2014 w grobie matki w części ewangelickiej Starego Cmentarza w Łodzi.
Obecność w kulturze.
W 1992 powstał biograficzny film dokumentalny nt. Raula Nałęcza-Małachowskiego, „Polski latarnik z Santiago” w reżyserii Zygmunta Skoniecznego, a w 1998 ten sam reżyser nakręcił drugi film o Nałęczu-Małachowskim „Człowiek dwóch kontynentów”.
Raul Nałęcz-Małachowski został opisany w biografii autorstwa Aleksandry Pluty „Raul Nałęcz-Małachowski. Wspomnienia z dwóch kontynentów”.

</doc>
<doc id="5222097" url="https://pl.wikipedia.org/wiki?curid=5222097" title="Ennio Guarnieri">
Ennio Guarnieri

Ennio Guarnieri (ur. 12 października 1930 w Rzymie, zm. 1 lipca 2019 w Licacie) – włoski operator filmowy.
Biografia.
Guarnieri urodził się w Rzymie 12 października 1930 roku. Pierwsze szlify operatorskie zdobywał u boku takich filmowców, jak: Anchise Brizzi, Otello Martelli i Gianni Di Venanzo. Pierwszą samodzielną pracą operatorską był obraz z 1962 roku "Dni są policzone" (wł. "I giorni contati", reż. Elio Petri). Na początku lat 60. nakręcił czarno-białe: "Luciano, una vita bruciata" (1962, reż. Gian Vittorio Baldi), "Il mare" (1962, reż. Giuseppe Patroni Griffi), "Ape Regina" (1963, reż. Marco Ferreri).
Współpracował z reżyserami Mauro Bologninim, Franco Zeffirellim, Vittorio De Sicą, Federico Fellinim, Stuartem Cooperem, Luigi Comencinim, Dino Risim, Carlo Verdonem oraz Luigim Zampą. Dwukrotnie otrzymał Nastro d’argento: w 1973 roku za zdjęcia do filmu "Brat Słońce, siostra Księżyc" oraz w 1983 roku za zdjęcia do "La Traviaty", obu w reżyserii Franco Zeffirelliego. W 1973 roku był kandydatem do Nagrody Brytyjskiej Akademii Filmowej za najlepsze zdjęcia dla filmu "Ogród Finzi-Continich" (reż. Vittorio De Sica).
Zmarł w miejscowości Licata na Sycylii 1 lipca 2019 roku.

</doc>
<doc id="5222104" url="https://pl.wikipedia.org/wiki?curid=5222104" title="Szymszon Kahan">
Szymszon Kahan

Szymszon Kahan (ur. w 1905, zm. w 1941 w Ponarach) – polski poeta, dziennikarz i tłumacz pochodzenia żydowskiego. Członek wileńskiej grupy artystyczno-literackiej Jung Wilne.
Życiorys.
Ukończył Gimnazjum Realne w Wilnie po którym pracował jako nauczyciel w szkołach żydowskich. Fascynował się kulturą cygańską (przez pewien czas żył z Cyganami w Trokach) i tłumaczył na język jidysz pieśni cygańskie. Jako tłumacz dokonywał również tłumaczeń z języka rosyjskiego poezji Puszkina i Lermontowa. Od 1929 był stałym współpracownikiem, zaś od 1931 roku, redaktorem dziennika „Wilner Tog”. Udzielał się jako krytyk teatralny. Wraz ze Szlojme Belisem był inicjatorem zintegrowania młodego środowiska żydowskich twórców w Wilnie, które doprowadziło do powstania grupy Jung Wilne. 11 października 1929 roku wziął udział w oficjalnym debiucie literackim grupy znanym jako "Der arajnmarsz fun Jung Wilne in der jidiszer literatur" (Triumfalne wejście Młodego Wilna do literatury jidysz) na łamach „Wilner Tog”. W 1932 nawiązał współpracę z amerykańskim czasopismem literackim „Cukunft”.
Szymszon Kahan został zamordowany w lipcu 1942 roku w ramach tzw. zbrodni w Ponarach.

</doc>
<doc id="5222107" url="https://pl.wikipedia.org/wiki?curid=5222107" title="Valérie Boyer">
Valérie Boyer

Valérie Boyer (ur. 11 czerwca 1962 w Bourges) – francuska polityczka, od 2020 senatorka reprezentująca departament Delta Rodanu. Należy do Republikanów, w latach 2007–2020 reprezentowała tę partię w Zgromadzeniu Narodowym. Boyer jest również radną miejską Marsylii od 2001.
Życiorys.
Boyer urodziła się 11 czerwca 1962 w Bourges. Jej rodzice urodzili się w Algierii i Tunezji podczas francuskiej okupacji kolonialnej. Byli tzw. "Pieds-Noirs", którzy uciekli z Algierii w 1962.
Życie prywatne.
Boyer jest matką trójki dzieci po rozwodzie.

</doc>
<doc id="5222108" url="https://pl.wikipedia.org/wiki?curid=5222108" title="Sherlock Holmes - głos terroru">
Sherlock Holmes - głos terroru



</doc>
<doc id="5222111" url="https://pl.wikipedia.org/wiki?curid=5222111" title="Andrzej Wieczorek (matematyk)">
Andrzej Wieczorek (matematyk)

Andrzej Edward Wieczorek (ur. 1 lutego 1949 w Sosnowcu, zm. 9 kwietnia 2018 w Warszawie) – polski matematyk, profesor nauk matematycznych, pracownik naukowy Instytutu Podstaw Informatyki Polskiej Akademii Nauk, specjalista w zakresie analizy nieliniowej, matematycznych metod ekonomii i nauk społecznych, teorii gier, teorii decyzji, teorii grafów. 
Życiorys.
W 1965 roku został finalistą XVI Olimpiady Matematycznej. Absolwent VI Liceum Ogólnokształcącego im. Tadeusza Reytana w Warszawie (1966) i Wydziału Matematyki i Fizyki Uniwersytetu Warszawskiego (1971). Pracę doktorską pt. "Porównanie prawdopodobieństw na przestrzeni wyników problemu decyzyjnego", napisaną pod kierunkiem profesora Jerzego Łosia, obronił w 1974 roku w Instytucie Matematycznym PAN. W 1986 roku uzyskał stopień doktora habilitowanego nauk matematycznych na Wydziale Matematyki, Informatyki i Mechaniki Uniwersytetu Warszawskiego, a w 2004 roku tytuł profesora nauk matematycznych.
Związał swoją karierę zawodową i naukową z Instytutem Podstaw Informatyki Polskiej Akademii Nauk, w którym pracował ponad
czterdzieści lat. Przez wiele lat prowadził również wykłady i seminaria, najczęściej z ekonomii matematycznej i teorii gier, na Wydziale Matematyki, Informatyki i Mechaniki UW, a także na Politechnice Warszawskiej, w Szkole Głównej Handlowej, Szkole Wyższej im. Pawła Włodkowica w Płocku i Toruńskiej Wyższej Szkole Przedsiębiorczości.
Został pochowany 20 kwietnia 2018 roku na Cmentarzu Wojskowym na Powązkach (kwatera B 23, rząd 5, grób 17).

</doc>
<doc id="5222112" url="https://pl.wikipedia.org/wiki?curid=5222112" title="Maddalena Grassano">
Maddalena Grassano

Maddalena Grassano, po mężu Cellerino (ur. 4 maja 1949 w Mandrogne, dzielnicy Alessandrii) – włoska lekkoatletka, sprinterka, medalistka igrzysk śródziemnomorskich, olimpijka.
Kariera sportowa.
Odpadła w eliminacjach sztafety 4 × 100 metrów na mistrzostwach Europy w 1971 w Helsinkach.
Zdobyła złoty medal w tej konkurencji na igrzyskach śródziemnomorskich w 1971 w Izmirze (sztafeta włoska biegła w składzie: Grassano, Laura Nappi, Ileana Ongar i Cecilia Molinari). Na igrzyskach olimpijskich w 1972 w Monachium odpadła w eliminacjach sztafety 4 × 100 metrów.
Była mistrzynią Włoch w biegu na 200 metrów w 1971, w sztafecie 4 × 200 metrów w 1975 i w sztafecie 4 × 400 metrów w 1972.
Pięć razy poprawiała rekord Włoch w sztafecie 4 × 100 metrów, doprowadzając go do wyniku 44,6 s, uzyskanego 9 września 1972 w Monachium.
Jej rekord życiowy w biegu na 100 metrów wynosił 11,8 s (1972).

</doc>
<doc id="5222115" url="https://pl.wikipedia.org/wiki?curid=5222115" title="Północno-wschodni Filar Ganku">
Północno-wschodni Filar Ganku

Północno-wschodni Filar Ganku – filar na północno-wschodnich urwiskach Ganku w Dolinie Kaczej w słowackich Tatrach Wysokich. Opada spod szczytu Ganku oddzielając od siebie dwie wielkie depresje: Żleb Stanisławskiego i Rynnę Szczepańskich przez Władysława Cywińskiego nazywaną Żlebem Świerza. Dolna ostroga filara nie znajduje się jednak u podstawy urwiska, lecz w miejscu, w którym te dwie depresje na wysokości około 1860 m łączą się z sobą tworząc rynnę Birkenmajera. Z tego powodu deniwelacja filara wynosi około 620 m, podczas gdy deniwelacja urwisk wynosi około 750 m.
W filarze są trzy siodełka, na które łatwo można wejść z depresji po ich bokach. Daje to możliwość łatwego wytrawersowania do nich w przypadku konieczności zrezygnowania z dalszej wspinaczki.
Taternictwo.
Północno-wschodnim Filarem Ganku prowadzi droga wspinaczkowa nr 1. Przez siodełka filara przechodzą dwa warianty drogi nr 2 i droga nr 3. Taternicy filarem przechodzą głównie zimą. Wówczas najłatwiejsze dojście pod ostrogę filara prowadzi Rynną Birkenmajera. Droga ma kilka wariantów.
Historia.
Z Północno-wschodnim Filarem Ganku i jego okolicami wiążą się trzy dramatyczne wydarzenia. Opisał je w trzech esejach Wawrzyniec Żuławski w „Tragediach tatrzańskich”:

</doc>
<doc id="5222117" url="https://pl.wikipedia.org/wiki?curid=5222117" title="Przez prawdę do gwiazd">
Przez prawdę do gwiazd



</doc>
<doc id="5222119" url="https://pl.wikipedia.org/wiki?curid=5222119" title="Stare Leszczyny (Garwolin)">
Stare Leszczyny (Garwolin)

Stare Leszczyny – część miasta Garwolina w Polsce, w województwie mazowieckim, w powiecie garwolińskim. Rozpościerają się w okolicy ulicy Andersa, we wschodniej części miasta, w kierunku na Unin-Kolonię.
Historia.
Dawna wieś Leszczyny należała w latach 1867–1934 do gminy Wola Rębkowska w powiecie garwolińskim. W Królestwie Polskim przynależała do guberni siedleckiej, a w okresie międzywojennym do woj. lubelskiego. Tam, 20 października 1933 utworzyła gromadę Leszczyny w granicach gminy Wola Rębkowska, składającą się z wsi Leszczyny Nowe i Leszczyny Stare oraz folwarku Leszczyny.
15 kwietnia 1934 gromadę Leszczyny zlikwidowano, włączając jej obszar do Garwolina, 

</doc>
<doc id="5222120" url="https://pl.wikipedia.org/wiki?curid=5222120" title="Alessandra Orselli">
Alessandra Orselli

Alessandra Orselli (ur. 23 marca 1950 we Florencji) – włoska lekkoatletka, sprinterka, olimpijka.
Kariera sportowa.
Odpadła w eliminacjach sztafety 4 × 100 metrów letniej uniwersjadzie w 1970 w Turynie, na mistrzostwach Europy w 1971 w Helsinkach i na igrzyskach olimpijskich w 1972 w Monachium. Na letniej uniwersjadzie w 1975 w Rzymie odpadła w eliminacjach biegu na 200 metrów.
Była halową mistrzynią Włoch w biegu na 200 metrów w 1971 oraz w biegu na 400 metrów w 1972 i 1975..
Cztery razy poprawiała rekord Włoch w sztafecie 4 × 100 metrów, doprowadzając go do wyniku 44,6 s, uzyskanego 9 września 1972 w Monachium. Dwukrotnie była rekordzistką swego kraju w sztafecie 4 × 400 metrów, do czasu 3:38,4 (2 lipca 1972 we Florencji).
Jej rekord życiowy w biegu na 100 metrów wynosił 11,7 s (1974).

</doc>
<doc id="5222121" url="https://pl.wikipedia.org/wiki?curid=5222121" title="Nowe Leszczyny">
Nowe Leszczyny

Nowe Leszczyny – część miasta Garwolina w Polsce, w województwie mazowieckim, w powiecie garwolińskim. Rozpościerają się w okolicy ulicy Sławińskiej, we wschodniej części miasta, w kierunku na Sławiny.
Historia.
Dawna wieś Leszczyny należała w latach 1867–1934 do gminy Wola Rębkowska w powiecie garwolińskim. W Królestwie Polskim przynależała do guberni siedleckiej, a w okresie międzywojennym do woj. lubelskiego. Tam, 20 października 1933 utworzyła gromadę Leszczyny w granicach gminy Wola Rębkowska, składającą się z wsi Leszczyny Nowe i Leszczyny Stare oraz folwarku Leszczyny.
15 kwietnia 1934 gromadę Leszczyny zlikwidowano, włączając jej obszar do Garwolina, 

</doc>
<doc id="5222125" url="https://pl.wikipedia.org/wiki?curid=5222125" title="Zawady (Garwolin)">
Zawady (Garwolin)

Zawady (dawn. "Zawady Stare") – część miasta Garwolina w Polsce, w województwie mazowieckim, w powiecie garwolińskim. Rozpościerają się w okolicy ulicy Źródlanej, we wschodniej części miasta.
Historia.
Dawna wieś Zawady Stare należała w latach 1867–1934 do gminy Górzno w powiecie garwolińskim. W Królestwie Polskim przynależała do guberni siedleckiej, a w okresie międzywojennym do woj. lubelskiego. Tam, 20 października 1933 utworzyła gromadę Zawady Stare w granicach gminy Górzno, składającą się z wsi Zawady Stare, kolonii Zawady A, kolonii Zawady B i majątku Zawady.
15 kwietnia 1934 gromadę Zawady Stare zniesiono, włączając jej obszar do Garwolina, 

</doc>
<doc id="5222126" url="https://pl.wikipedia.org/wiki?curid=5222126" title="Onufry (ikonograf)">
Onufry (ikonograf)

Onufry Argitis lub Onufry z Neokastry (gr. "Ονούφριος Αργήτης") – albański ikonograf i malarz pejzaży oraz portretów, duchowny prawosławny. Jest uważany za jednego z największych albańskich XVI-wiecznych malarzy.
Życiorys.
Uważa się, że Onufry urodził się na początku XVI wieku w albańskiej rodzinie zamieszkującej okolice Beratu lub Kosturu. Jako prawosławny duchowny, był arcybiskupem Elbasanu.
Upamiętnienia.
27 lutego 1986 roku założono w Beracie muzeum poświęcone Onufremu; jego kolekcja składa się z ponad 100 ikon. 

</doc>
<doc id="5222127" url="https://pl.wikipedia.org/wiki?curid=5222127" title="Onufry Argitis">
Onufry Argitis



</doc>
<doc id="5222128" url="https://pl.wikipedia.org/wiki?curid=5222128" title="Onufry z Neokastry">
Onufry z Neokastry



</doc>
<doc id="5222129" url="https://pl.wikipedia.org/wiki?curid=5222129" title="Onufry z Elbasanu">
Onufry z Elbasanu



</doc>
<doc id="5222130" url="https://pl.wikipedia.org/wiki?curid=5222130" title="Czyszków">
Czyszków

Czyszków – część miasta Garwolina w Polsce, w województwie mazowieckim, w powiecie garwolińskim. Rozpościerają się w okolicy ulic Narutowicza i Targowej, we południowo-zachodniej części miasta, w kierunku na Czyszkówek.
Historia.
Dawna wieś Czyszków należała w latach 1867–1934 do gminy Górzno w powiecie garwolińskim. W Królestwie Polskim przynależała do guberni siedleckiej, a w okresie międzywojennym do woj. lubelskiego. Tam, 20 października 1933 utworzyła gromadę Czyszków w granicach gminy Górzno, składającą się z wsi Czyszków, kolonii Czyszków-Trzeciaki, wsi Czyszkówek, kolonii Czyszków-Pustka i osady młyńskiej Pałędź-Dąbrówka.
15 kwietnia 1934 Czyszków (78,96 ha), Czyszków-Trzeciaki (34,72 ha) i Czyszków-Pustkę (31,36 ha) włączono do Garwolina, a pozostały obszar gromady Czyszków – Czyszkówek (194,32 ha), Pałędź-Dąbrówkę (35,28 ha) i kolonię Natalię (22,40 ha) – przekształcono w gromadę Czyszkówek.

</doc>
<doc id="5222132" url="https://pl.wikipedia.org/wiki?curid=5222132" title="Calamares (oprogramowanie)">
Calamares (oprogramowanie)

Calamares – darmowy i niezależny od systemu operacyjnego, otwartoźródłowy instalator systemu dla dystrybucji Linuksa.
Calamares jest używany m.in. przez Garuda Linux, Manjaro, Netrunner, KaOS, KDE neon, Lubuntu, Sabayon Linux, Chakra, EndeavourOS, Artix Linux, Live CD Debiana oraz kilka mniej znanych dystrybucji Linuksa.
Prace na programem w 2014 roku rozpoczął członek społeczności Manjaro Linux’a – Teo Mrnjavaca „przy wsparciu Blue Systems”, później projekt został przejęty przez zespół pracujący nad KaOS.

</doc>
<doc id="5222137" url="https://pl.wikipedia.org/wiki?curid=5222137" title="Tamás Kiss (piłkarz)">
Tamás Kiss (piłkarz)

Tamás Kiss (ur. 24 listopada 2000 w Győr) – węgierski piłkarz, grający na pozycji napastnika w holenderskim klubie SC Cambuur wypożyczonym z Puskás Akadémia.
Kariera reprezentacyjna.
Grał na wielu szczeblach młodzieżowych reprezentacji. 12 listopada 2021 zadebiutował w dorosłej reprezentacji w meczu eliminacji do Mistrzostw Świata przeciwko San Marino.

</doc>
<doc id="5222142" url="https://pl.wikipedia.org/wiki?curid=5222142" title="Sztycharz">
Sztycharz



</doc>
<doc id="5222143" url="https://pl.wikipedia.org/wiki?curid=5222143" title="PTBG">
PTBG



</doc>
<doc id="5222154" url="https://pl.wikipedia.org/wiki?curid=5222154" title="Nowy Kozirynek">
Nowy Kozirynek

Nowy Kozirynek (dawn. "Kozirynek Nowy") – część miasta Radzynia Podlaskiego w Polsce, w województwie lubelskim, w powiecie radzyńskim. Rozpościera się w wzdłuż ulicy Podlaskiej, we wschodniej części miasta, w kierunku na Ustrzesz.
Historia.
Dawna wieś Kozirynek Nowy należała w latach 1867–1934 do gminy Biała w powiecie radzyńskim. W Królestwie Polskim przynależała do guberni siedleckiej, a w okresie międzywojennym do woj. lubelskiego. Tam, 20 października 1933 utworzyła gromadę Kozirynek Nowy w granicach gminy Biała, składającą się z wsi Kozirynek Nowy i budki drogomistrza przy szosie wisznickiej.
18 kwietnia 1934 Kozirynek Nowy włączono do Radzynia, a pozostały obszar gromady przekształcono w gromadę Marynin 15 lutego 1935.

</doc>
<doc id="5222159" url="https://pl.wikipedia.org/wiki?curid=5222159" title="Nadwitnie">
Nadwitnie

Nadwitnie – część miasta Radzynia Podlaskiego w Polsce, w województwie lubelskim, w powiecie radzyńskim. Rozpościera się w wzdłuż ulicy Nadwitnie, w północnej części miasta.
Historia.
Dawna wieś Nadwitnie należała w latach 1867–1934 do gminy Biała w powiecie radzyńskim. W Królestwie Polskim przynależała do guberni siedleckiej, a w okresie międzywojennym do woj. lubelskiego. Tam, 20 października 1933 utworzyła gromadę Nadwitnie w granicach gminy Biała, składającą się z wsi i folwarku Nadwitnie.
18 kwietnia 1934 Nadwitnie włączono do Radzynia, a gromadę zniesiono formalnie 15 lutego 1935.

</doc>
<doc id="5222165" url="https://pl.wikipedia.org/wiki?curid=5222165" title="Stephen Cole Bruner">
Stephen Cole Bruner

Stephen Cole Bruner (ur. 18 sierpnia 1891 w Raleigh, zm. 27 sierpnia 1953 w Loma Lindzie) – amerykański entomolog, fitopatolog, mykolog i ornitolog.
Życiorys.
Urodził się w 1891 roku w stolicy Karoliny Północnej, jako syn Thomasa K. Brunera i Belle Boyden Bruner. Jego ojciec przez 25 lat był sekretarzem lokalnej Rady Rolnictwa oraz brał udział organizowaniu miejscowego College of Agriculture and Engineering, wcielonego później przez uniwersytet stanowy. Stephen uczęszczał do tego koledżu, kończąc go w 1912 roku z tytułem bakałarza rolnictwa ze specjalizacją w fitopatologii i zoologii. Do 1915 roku pracował z Zeno P. Metcalfem w komisji Biura Przemysłu Roślinnego. W 1915 roku wyjechał na Kubę, gdzie w październiku podjął zatrudnienie na stanowisku adiunkta fitopatologii w stacji badawczej Estación Experimental Agronómica w Santiago de las Vegas. W 1919 roku awansował na kierownika Wydziału Fitopatologii i Entomologii tejże stacji, pozycję tę zachował do 1953 roku. W 1920 roku odbył podróż do Portoryka.
Praca naukowa.
Wniósł wkład w hemipterologię, m.in. opisując nowe dla nauki taksony pluskwiaków, w tym 31 nowych rodzajów. Intensywnie zajmował się entomologią stosowaną, w tym biologicznymi metodami zwalczania szkodników oraz ustalaniem zasad kwarantanny. W 1945 roku opublikował wspólnie z L.C. Scaramuzzą i A.R. Ortero "Catalogo de insectos que atacan a las plantas econômicas de Cuba", pozycję która przyniosła mu międzynarodowy rozgłos. Ponadto specjalizował się w fitopatologii i mykologii. Opisał kilka nowych chorób roślin i gatunków grzybów je wywołujących, w tym "Cryphonectria cubensis" powodującą chorobę eukaliptusa. 
Inną z pasji Stephena była ornitologia. W wieku 11 lat skompletował zbiór ptaków Karoliny Północnej, który przekazał miejscowemu uniwersytetowi. Podczas pobytu na Kubie również zgromadził zbiór ornitologiczny, który potem przekazał Uniwersytetowi w Hawanie.
Uhonorowanie.
W 1929 roku otrzymał doktorat honoris causa od Uniwersytetu Stanu Karolina Północna. W 1944 roku odznaczony został przez rząd Kuby Orderem za zasługi dla rolnictwa i przemysłu (Orden del Mérito Agrícola e Industrial).
Na jego cześć nazwano m.in. rodzaje "Brunerella" i "Stephembruneria".

</doc>
<doc id="5222168" url="https://pl.wikipedia.org/wiki?curid=5222168" title="Pál Szekeres">
Pál Szekeres

Pál Szekeres (ur. 26 maja 1964) – węgierski szermierz, florecista. Brązowy medalista olimpijski z Seulu.
Brał udział w igrzyskach olimpijskich (IO 88. Medal w 1988 zdobył w drużynie, tworzyli ją również István Busa, Zsolt Érsek, Róbert Gátai i István Szelei. Od 1992 bierze udział w igrzyskach paraolimpijskich.

</doc>
<doc id="5222170" url="https://pl.wikipedia.org/wiki?curid=5222170" title="Tripterygium">
Tripterygium

Tripterygium Hook.f. – rodzaj roślin należący do rodziny dławiszowatych ("Celastraceae"). Obejmuje trzy gatunki, w niektórych ujęciach traktowane jako jeden – "T. wilfordii". Występują one we wschodniej Azji na obszarze od Wietnamu i Mjanmy po Japonię i Półwysep Koreański. Rosną w lasach i zaroślach. Wyróżniają się na tle rodziny suchymi owocami zaopatrzonymi w trzy skrzydełka.
Rośliny te są uprawiane jako ozdobne. Korzenie używane są jako insektycydy i leczniczo, przeciw nowotworom. Zawierają alkaloidy skutecznie ograniczające aktywność wirusa HIV.
Systematyka.
Rodzaj należy do podrodziny "Celastroideae" w obrębie rodziny dławiszowatych ("Celastraceae").

</doc>
<doc id="5222177" url="https://pl.wikipedia.org/wiki?curid=5222177" title="Kamienica przy ulicy Stawowej 4 w Katowicach">
Kamienica przy ulicy Stawowej 4 w Katowicach

Kamienica przy ulicy Stawowej 4 w Katowicach – zabytkowa kamienica mieszkalno-handlowa, położona przy ulicy Stawowej 4 w Katowicach-Śródmieściu. Powstała ona w 1906 roku w stylu secesyjnym według projektu opracowanego w firmie Perl &amp; Trapp, zaś po przebudowie z 1932 roku została ona pozbawiona dekoracji i stanowi obecnie budynek bezstylowy.
Historia.
Kamienica została oddana do użytku w 1906 roku i wybudowano ją wówczas w stylu secesyjnym. Projekt powstał w znanej wówczas na Górnym Śląsku firmie Perl &amp; Trapp, która była także pierwszym właścicielem kamienicy. Po niej właścicielem kamienicy był F. Lissy.
W 1932 roku kamienicę przebudowano. Dobudowano wówczas prawą oś kamienicy, nadbudowano ją o czwarte piętro, a także została ona pozbawiona wszelkich dekoracji. W 1935 roku właścicielami kamienicy pod numerem 4 byli Zins i Ehrlich. Poza lokalami mieszkalnymi działały tutaj wówczas następujące placówki: sklep mięsny Felszerów, skład mąki Hermanna Hasse i fabryka soków „Emka”.
Dnia 17 grudnia 1994 roku budynek wpisano do rejestru zabytków. W 2016 roku kamienica przeszła remont. W 2018 roku w kamienicy mieściły się lokale mieszkalne oraz użytkowe, zaś na początku 2022 w systemie REGON było czynnych sześć aktywnych podmiotów gospodarczych z siedzibą przy ulicy Stawowej 4. Działały tu w tym czasie m.in.: piekarnia, sklep mięsny i serwis telefonów. 
Charakterystyka.
Zabytkowa kamienica mieszkalno-handlowa położona jest przy ulicy Stawowej 4 w katowickiej dzielnicy Śródmieście. 
Budynek obecnie nie posiada wyraźnych cech stylowych, lecz zachowały się pozostałości pierwotnego, secesyjnego wyglądu. Kamienica powstała na planie odwróconej litery „L”. Posiada ona pięć kondygnacji nadziemnych oraz podpiwniczenie. Powierzchnia użytkowa budynku wynosi 1600 m², zaś powierzchnia zabudowy 276 m². Kamienica ma bryłę dwuskrzydłową, rozbitą wykuszem i zwieńczoną szczytem. Kryta jest ona dachem dwuspadowym o stromej połaci frontowej. 
Fasada kamienicy jest niesymetryczna i tynkowana. Posiada ona łącznie siedem osi i jest pozbawiona dekoracji. Do wykusza z obydwu stron przylegają balkony z tynkowanym balustradami prócz balkonu na ostatniej kondygnacji, gdzie balustrady są z innych materiałów. 
Parter kamienicy z biegiem czasu uległ przebudowie, a brama wjazdowa mieści się na wysokości trzeciej osi. We wnętrzu kamienicy znajdują się dwubiegowe schody z tralkową balustradą. Okna klatki schodowej został przeszklone kolorowymi szybkami.
Kamienica jest wpisana do rejestru zabytków pod numerem A/1678/97 – granice ochrony obejmują cały budynek. Budynek wpisany jest także do gminnej ewidencji zabytków miasta Katowice.

</doc>
<doc id="5222182" url="https://pl.wikipedia.org/wiki?curid=5222182" title="Royal Rumble (2020)">
Royal Rumble (2020)

Royal Rumble (2020) – gala wrestlingu wyprodukowana przez federację WWE dla zawodników z brandów Raw i SmackDown. Odbyła się 26 stycznia 2020 w Minute Maid Park w Houston w stanie Teksas. Emisja była przeprowadzana na żywo za pośrednictwem WWE Network oraz w systemie pay-per-view. Była to trzydziesta trzecia gala w chronologii cyklu Royal Rumble.
Podczas gali odbyło się osiem walk, w tym dwie podczas pre-show. W walce wieczoru, Drew McIntyre wygrał męski Royal Rumble match, dzięki czemu otrzymał wybór walki o WWE Championship, WWE Universal Championship lub NXT Championship na WrestleManii 36. Żeński Royal Rumble match zwyciężyła Charlotte Flair, dzięki czemu otrzymała wybór walki o Raw Women’s Championship, SmackDown Women’s Championship lub NXT Women’s Championship także na WrestleManii 36. W innych ważnych walkach, „The Fiend” Bray Wyatt pokonał Daniela Bryana w Strap matchu broniąc Universal Championship, Roman Reigns pokonał Kinga Corbina w Falls Count Anywhere matchu oraz Becky Lynch pokonała Asukę poprzez submission i obroniła Raw Women’s Championship.
Produkcja.
Royal Rumble oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw" i "SmackDown". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Tradycją gali Royal Rumble jest zorganizowanie Royal Rumble matchu, w którym zwycięzca otrzymał szansę na walkę o WWE Championship (brandu Raw), WWE Universal Championship (brandu SmackDown) lub NXT Championship na WrestleManii 36. Ponadto na gali odbył się żeński Royal Rumble match, w którym zwyciężczyni otrzymała szansę na walkę o WWE Raw Women’s Championship, WWE SmackDown Women’s Championship lub NXT Women’s Championship także na WrestleManii 36.
Rywalizacje.
Podczas gdy WWE Championship jest ogólnie bronione na corocznym Royal Rumble pay-per-view, 6 stycznia na odcinku "Raw" ujawniono, że nie będzie obrony WWE Championship na gali w 2020 roku. Zamiast tego, WWE Champion Brock Lesnar postanowił wziąć udział w Royal Rumble matchu jako uczestnik wchodzący z numerem jeden, ponieważ czuł, że w żadnym brandzie nie ma nikogo, kto zasługiwałby na taką okazję. Nie było żadnych zmian w zasadach walki, mimo że Lesnar miał jedno z światowych mistrzostw, o które zwycięzca mógł walczyć na WrestleManii 36. Na odcinku z 20 stycznia adwokat Lesnara, Paul Heyman, przypomniał fanom o nagrodzie w Royal Rumble matchu, ale powiedział, że nie było nikogo wystarczająco godnego, by zmierzyć się z Lesnarem w walce wieczoru WrestleManii, co oznacza, że jeśli Lesnar wygra, wstrzyma się od jego nagrody.
Na gali , The Kabuki Warriors (Asuka i Kairi Sane) pokonały Raw Women’s Champion Becky Lynch i Charlotte Flair w Tag Team Tables, Ladders and Chairs matchu broniąc WWE Women’s Tag Team Championship. W wywiadzie na backstage’u na następnym odcinku "Raw", Lynch stwierdziła, że nie była sobą przez ostatnie kilka miesięcy i czuła, że management umieszczał ją w walkach Tag Teamowych, aby uchronić ją przed samotnym zmierzeniem się z Asuką i przegraną. Stwierdziła również, że nigdy nie pokonała Asuki i musi to zmienić. W następnym tygodniu Lynch wyzwała Asukę na pojedynek o jej Raw Women’s Championship na szali, które Asuka zaakceptowała. Walka została zaplanowana na Royal Rumble jako rewanż z zeszłorocznej gali.
Na TLC: Tables, Ladders &amp; Chairs Kickoff Humberto Carrillo pokonał Andrade. Na następnym odcinku "Raw" obaj mieli wziąć udział w Gauntlet matchu, aby wyłonić rywala z Reyem Mysterio o United States Championship. Carrillo awansował do finału, by zmierzyć się z Andrade, który nie pojawił się podczas jego wejścia. Andrade zamiast tego zaatakował Carrillo od tyłu, a następnie wykonał "Hammerlock DDT" na Carillo na odsłoniętej betonowej podłodze. W związku z tym Gauntlet match zakończył się bez rezultatu. Andrade następnie zdobył United States Championship od Mysterio na gali WWE Live w Madison Square Garden 26 grudnia. Po tym, jak Andrade utrzymał tytuł przeciwko Mysterio w Ladder matchu 20 stycznia na odcinku "Raw", Andrade próbował wykonać "Hammerlock DDT" na Mysterio na odsłoniętej betonowej podłodze, tylko po to, by pojawił się Carrillo, aby pomóc Mysterio i odepchnął Andrade, który się wycofał z Zeliną Vegą. Na backstage’u Carrillo rzucił Andrade wyzwanie o United States Championship na Royal Rumble, które zostało oficjalnie ogłoszone na Royal Rumble Kickoff.
Na Survivor Series, „The Fiend” Bray Wyatt pokonał Daniela Bryana, aby zachować Universal Championship. Na następnym odcinku "SmackDown", po tym, jak Bryan zaakceptował kolejny rewanż o tytuł na TLC: Tables, Ladders &amp; Chairs, The Fiend pojawił się i zaatakował Bryana, wyrywając mu włosy. The Miz, który był spleciony w feudzie, pojawił się w następnym tygodniu i powiedział, że Bryan nie był widziany od ataku The Fienda i z kolei stał się przeciwnikiem Wyatta w walce bez tytułu na szali na TLC, gdzie Wyatt (jako jego postać Firefly Fun House, a nie The Fiend) pokonał Miza. Po walce, zakapturzona postać zaatakowała Wyatta, a następnie ujawniła się jako powracający Bryan, teraz z ostrzyżoną na zęby i krótszą brodą. Na następnym odcinku "SmackDown", zarówno Bryan, jak i Miz wyrazili chęć odebrania Wyattowi Universal Championship z powodu ich osobistych problemów z nim. Następnie przerwał im King Corbin, który uznał, że zasłużył na szansę na tytuł dzięki zwycięstwu nad Romanem Reignsem na TLC. 27 grudnia Bryan pokonał Miza i Corbina w Triple Threat matchu, aby zdobyć kolejną walkę Universal Championship przeciwko The Fiend na Royal Rumble. 17 stycznia Bryan uderzył Fienda ruch,m "running knee" i zaatakował go, ale The Fiend się wycofał. Sfrustrowany Bryan zmienił warunki ich meczu na Strap match, aby The Fiend nie mógł uciec.
Podczas Triple Threat matchu, który miał wyłonić pretendenta do Universal Championship, Roman Reigns zaatakował Kinga Corbina, co kosztowało go szansę na tytuł. W następnym tygodniu Reigns ogłosił swój udział w Royal Rumble matchu. Później tej nocy Reigns połączył siły z Danielem Bryanem, aby zmierzyć się z Corbinem i Dolphem Zigglerem, co zakończyło się bez rezultatu. Po walce, Corbin i Ziggler zaatakowali Reignsa tylko po to, by The Usos (Jey Uso i Jimmy Uso) powrócili i pomogli Reignsowi, atakując zarówno Corbina, jak i Zigglera. 10 stycznia Corbin ogłosił swój udział w Royal Rumble matchu i stwierdził, że Reigns bał się ponownie z nim zmierzyć, dlatego Reigns również wyraził udział w tej walce. W odpowiedzi Reigns wyzwał Corbina na rewanż na gali, które Corbin przyjął. W następnym tygodniu Reigns pokonał powracającego Roberta Roode'a w Tables matchu, co pozwoliło mu wybrać stypulację dla swojej walki z Corbinem, a on wybrał Falls Count Anywhere match.
Na "SmackDown" po Survivor Series, SmackDown Women’s Champion Bayley i kapitan żeńskiej drużyny SmackDown Sasha Banks skrytykowali kobiecą dywizję ich brandu za to, że zawiodła ich na gali, ponieważ Bayley i Team SmackDown przegrały swoje walki. Członkini zespołu Lacey Evans przerwała i wykonała "Women’s Right" na Banks, z Evansem przechodzącą face turn. Evans zakwestionowała przywództwo Bayley i Banks, mając z nimi kilka konfrontacji w ciągu następnych tygodni. 10 stycznia Evans miała zmierzyć się z Banks, która się nie pojawiła, a Bayley pojawiła się w TitanTron, drwiąc z Evans. W odpowiedzi Evans poszła na backstage, gdzie dwójka się kłóciła. W następnym tygodniu Evans ponownie miała zmierzyć się z Banks, jednak Banks nie była w stanie walczyć z powodu kontuzji kostki. Bayley zajęła swoje miejsce w walce, ale przegrała z Evans. Dzięki wygranej, Evans zdobyła walkę o tytuł na Royal Rumble.
Po siedmiomiesięcznej przerwie, Sheamus pojawił się w winiecie 29 listopada na odcinku "SmackDown", ogłaszając, że powróci do walk w ringu. W ciągu następnych kilku tygodni wyemitowano więcej winiet, a Sheamus twierdził, że SmackDown zmiękł podczas jego nieobecności. Na odcinku z 3 stycznia, gdy Shorty G był atakowany przez The Revival (Scott Dawson i Dash Wilder), Sheamus powrócił, pozornie, by pomóc Shorty’emu G. Jednak po tym, jak The Revival oczyściło ring, a Sheamus zaatakował Shorty’ego G ruchem "Brogue Kick". Sheamus twierdził, że Shorty G uosabiał wszystko źle na SmackDown i kontynuował atakowanie go przez następne kilka tygodni, a walka pomiędzy nimi została zaplanowana na Royal Rumble Kickoff.
Wyniki walk.
Wejścia i eliminacje w żeńskim Royal Rumble matchu.
(*) – Lana była już wyeliminowana, kiedy ona wyeliminowała Liv Morgan.
Wejścia i eliminacje w męskim Royal Rumble matchu.
(*) – Akam i Rezar nie byli uczestnikami walki.

</doc>
<doc id="5222187" url="https://pl.wikipedia.org/wiki?curid=5222187" title="Kutaski Stare">
Kutaski Stare



</doc>
<doc id="5222188" url="https://pl.wikipedia.org/wiki?curid=5222188" title="Lucien François Lethierry">
Lucien François Lethierry

Lucien François Lethierry (ur. 1830 w Lilleu, zm. 4 kwietnia 1894 tamże) – francuski entomolog.
Zajmował się licznymi grupami owadów. Najbardziej znany jest z wkładu w hemipterologię. W latach 1893–1896 opublikował wspólnie z Guillaumem Severinem trójtomowy "Catalogue général des Hémiptères", jedyny katalog obejmujący prawie wszystkie pluskwiaki świata; pominięto w nim tylko tasznikowate. Część zbiorów Luciena kupowana była przez Auguste’a Putona. Po śmierci Luciena resztę jego zbioru odkupił Maurice Noualhier. Zarówno zbiory Putona, jak i Noualhiera trafiły ostatecznie do Muzeum Historii Naturalnej w Paryżu.

</doc>
<doc id="5222189" url="https://pl.wikipedia.org/wiki?curid=5222189" title="Lucien Lethierry">
Lucien Lethierry



</doc>
<doc id="5222193" url="https://pl.wikipedia.org/wiki?curid=5222193" title="Fiadanana">
Fiadanana

Fiadanana – miasto i gmina na Madagaskarze. Należy do dystryktu Nosy Varika, który jest częścią regionu Vatovavy-Fitovinany. W spisie ludności z 2001 roku, ludność gminy oszacowano na 21 tys.
W mieście dostępna jest szkoła podstawowa. Około 95% mieszkańców gminy to rolnicy. Najważniejszą uprawą jest kawa, a inne ważne produkty to pieprz i ryż. Usługi zapewniają zatrudnienie dla zaledwie 5% populacji gminy. 

</doc>
<doc id="5222195" url="https://pl.wikipedia.org/wiki?curid=5222195" title="Androrangovola">
Androrangovola

Androrangovola – miasto i gmina na Madagaskarze. Należy do dystryktu Nosy Varika, który jest częścią regionu Vatovavy-Fitovinany. W spisie ludności z 2001 roku, ludność gminy oszacowano na 16 tys. 
W mieście dostępna jest szkoła podstawowa. Około 99% mieszkańców gminy to rolnicy. Najważniejszymi uprawami są kawa, pieprz i ryż. Usługi zapewniają zatrudnienie dla 1% populacji gminy. 

</doc>
<doc id="5222196" url="https://pl.wikipedia.org/wiki?curid=5222196" title="Francis Greenway">
Francis Greenway

Francis Greenway (ur. 20 listopada 1777 w Mangotsfield, zm. wrzesień 1837 w swojej posiadłości nad rzeką Hunter w Nowej Południowej Walii) – australijski architekt.
Życiorys.
Urodził się jako trzeci, najmłodszy syn Francisa Greenway (lub Grinway), murarza i Anny z domu Webb. Jako uczeń architekta Johna Nasha w 1801 roku został zatrudniony jako architekt budynku publicznego w Carmarthen. W 1805 roku razem ze starszymi braćmi Olivierem i Johnem założył firme budowlaną. W wyniku nieudanych przedsięwzięć firma popadła w długi i zbankrutowała a Francis został oskarżony o fałszerstwo, skazany i zesłany do kolonii karnej w Australii.
W latach 1816-1818, będąc jeszcze skazańcem, Greenway był odpowiedzialny za projekt i budowę latarni morskiej Macquarie położonej 2 km od wejścia do Port Jackson. Po sukcesie tego projektu został ułaskawiony w 1817 roku przez gubernatora Lachlana Macquarie. Pełniąc funkcję architekta cywilnego zbudował wiele znaczących budynków w nowej kolonii. W tym czasie sprowadził też do Australii swoją rodzinę, żonę Mary i trójkę dzieci.
Do dzieł Greenwaya należą:
Greenway ostatnie lata życia spędził mieszkając w rządowej posiadłości w pobliżu Newcastle w Nowej Południowej Walii, gdzie zmarł na tyfus w 1837 roku, w wieku 59 lat. Dokładna data jego śmierci nie jest znana. Został pochowany na cmentarzu Glebe w East Maitland 26 września 1837 roku.

</doc>
<doc id="5222198" url="https://pl.wikipedia.org/wiki?curid=5222198" title="Długowłosek">
Długowłosek

 
Długowłosek ("Diplothrix") – rodzaj ssaka z podrodziny myszy (Murinae) w obrębie rodziny myszowatych (Muridae). 
Zasięg występowania.
Rodzaj obejmuje jeden żyjący współcześnie gatunek występujący w Japonii; szczątki gatunku wymarłego zostały odnalezione we wschodniej Chińskiej Republice Ludowej. 
Morfologia.
Długość ciała (bez ogona) 230 cm, długość ogona 246 cm; masa ciała 570–587 g. 
Systematyka.
Podział systematyczny.
Analiza filogentyczna przeprowadzona w 2017 roku wykazała, że "Diplothrix" tworzy grupę siostrzaną z kladem "Nesokia" + "Bandicota". Do rodzaju należy jeden występujący współcześnie gatunek: 
Opisano również gatunek wymarły z plejstocenu dzisiejszej Chińskiej Republiki Ludowej:

</doc>
<doc id="5222201" url="https://pl.wikipedia.org/wiki?curid=5222201" title="Sør-Rondane">
Sør-Rondane

Sør-Rondane (ang. "Sør Rondane Mountains") – obszar górski między Górami Królowej Fabioli a Wohlthat Mountains na Ziemi Królowej Maud w Antarktydzie Wschodniej.
W pobliżu Sør Rondane znajdują się japońska stacja badawcza Asuka oraz belgijska stacja Princesse-Élisabeth.
Nazwa.
Nazwa gór upamiętnia masyw górski Rondane w południowej Norwegii. "Sør" w nazwie "Sør-Rondane" oznacza „południowy”
Geografia.
Sør-Rondane leży między Górami Królowej Fabioli a Wohlthat Mountains na Ziemi Królowej Maud w Antarktydzie Wschodniej. Rozciąga się wzdłuż wybrzeża na przestrzeni ok. 160 km. Wysokość głównych szczytów przekracza 3400 m n.p.m., niektóre dochodzą do 4000 m n.p.m. 
Dominują tu skały metamorficzne takie jak gnejsy, amfibolity, zieleńce i różne migmatyty. 
W górach obserwowane są petrele śnieżne, widziano tu także wydrzyki antarktyczne. W zachodniej części gór odnotowano występowanie pod śniegiem porostów. 
Historia.
Góry zostały odkryte i sfotografowane z powietrza 6 lutego 1937 roku przez członków ekspedycji antarktycznej zorganizowanej przez przedsiębiorcę Larsa Christensena (1884–1965). W 1957 roku zostały szczegółowo zmapowane przez norweskich kartografów na podstawie zdjęć lotniczych w ramach Operacji Highjump w latach 1946–1947. 
Pierwsze badania geologiczne przeprowadził tu w 1958 roku Edgard E. Picciotto a kolejne w roku 1959 i 1960 Tony Van Autenboer.
W 1984/1985 roku u stóp Sør-Rondane Japonia założyła stację badawczą Asuka. W 2009 roku w pobliżu Sør Rondane Belgia otworzyła stację badawczą Princesse-Élisabeth.
Od początku lat 90. XX w. w góry Sør-Rondane organizowane są wyprawy wspinaczkowe. 

</doc>
<doc id="5222203" url="https://pl.wikipedia.org/wiki?curid=5222203" title="Maurice Noualhier">
Maurice Noualhier

Martial Jean Maurice Noualhier (ur. 1860 w La Borie, zm. 7 kwietnia 1898 w Arcachon) – francuski entomolog, specjalizujący się w hemipterologii.
Noualhier był słabego zdrowia. Odbywał wyprawy entomologiczne do Szwajcarii, Algierii i Maroka. Mieszkał też przez pewien czas na Wyspach Kanaryjskich. Od 1882 roku był członkiem Société Entomologique de France. Zmarł przedwcześnie, w wieku 37 lat.
Specjalizował się w pluskwiakach, zwłaszcza w wodnych pluskwiakach różnoskrzydłych. Opisał ponad 50 nowych dla nauki gatunków. Zgromadził obfity zbiór, także przez odkupienie zbioru Luciena Lethierry. Kolekcja Noualhiera od 1989 roku zdeponowana jest w Muzeum Historii Naturalnej w Paryżu.
Na jego cześć nazwano m.in. rodzaje "Noualhieria", "Noualhierella" i "Noualhierana".

</doc>
<doc id="5222205" url="https://pl.wikipedia.org/wiki?curid=5222205" title="Martial Jean Maurice Noualhier">
Martial Jean Maurice Noualhier



</doc>
<doc id="5222206" url="https://pl.wikipedia.org/wiki?curid=5222206" title="Naya Raipur">
Naya Raipur

Naya Raipur (hindi नया रायपुर, trl.: naya raayapur, ang. New Raipur) – będący w trakcie budowy nowy ośrodek administracyjny stanu Chhattisgarh, Położony niecałe 10 km na wschód od dotychczasowej stolicy, Raipur. Planowana populacja miasta to ponad pół miliona mieszkańców. Miasto ma być przyjazne człowiekowi i w większej części będzie pokrywane przez zieleń.

</doc>
<doc id="5222207" url="https://pl.wikipedia.org/wiki?curid=5222207" title="Wesoła (Sokołów Podlaski)">
Wesoła (Sokołów Podlaski)

Wesoła – część miasta Sokołowa Podlaskiego w Polsce, w województwie mazowieckim, w powiecie sokołowskim. Rozpościera się w okolicy ulicy Wesołej, w północnej części miasta.
Historia.
W Królestwie Polskim wieś Wesoła przynależała do guberni siedleckiej. Od 1867 należała do gminy Przeździatka w powiecie sokołowskim, później przekształconej w gminę Kudelczyn.
W okresie międzywojennym wchodziła w skład woj. lubelskiego. Tam, 14 października 1933 utworzyła gromadę Wesoła w granicach gminy Kudelczyn, składającą się z samej wsi Wesoła. 26 stycznia 1934 Wesołą włączono do Sokołowa Podlaskiego.
31 grudnia 1959 Wesołą wyłączono z Sokołowa Podlaskiego i włączono do nowo utworzonej gromady Sokołów w województwie warszawskim. Tam przetrwała do końca 1972 roku, czyli do kolejnej reformy gminnej. 
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Wesoła weszła w skład nowo utworzonej gminy Sokołów Podlaski w powiecie sokołowskim. W latach 1975–1987 miejscowość administracyjnie należała do województwa siedleckiego. 1 lipca 1987 Wesołą po raz drugi włączono do Sokołowa Podlaskiego.

</doc>
<doc id="5222208" url="https://pl.wikipedia.org/wiki?curid=5222208" title="Szczołno">
Szczołno

Szczołno (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów dobra w powiecie dzisieńskim, w guberni wileńskiej Imperium Rosyjskiego. Pod koniec XIX własność Doręgowskich.
W latach 1921–1945 majątek leżał w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwały tu 52 osoby, wszystkie były wyznania rzymskokatolickiego i zadeklarowały polską przynależność narodową. Było tu 8 budynków mieszkalnych. W 1931 w 6 domach zamieszkiwało 29 osób.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5222211" url="https://pl.wikipedia.org/wiki?curid=5222211" title="Łukasz Wiśniewski (dominikanin)">
Łukasz Wiśniewski (dominikanin)

Łukasz Wiśniewski (ur. 17 lutego 1984 w Pasłęku) – polski duchowny katolicki, doktor teologii Uniwersytetu Fryburskiego, wykładowca teologii dogmatycznej w Kolegium Filozoficzno-Teologicznym w Krakowie, 2021–2022 przeor Konwentu św. Trójcy w Krakowie, od 2022 prowincjał Polskiej Prowincji Dominikanów.
Życiorys.
Dzieciństwo spędził w Pasłęku. Do Zakonu Kaznodziejskiego wstąpił po maturze w 2003 r. Pierwsze śluby złożył na ręce generała Zakonu, o. Carlosa A. Aspiroza Costy na zakończenie Kapituły Generalnej w Krakowie w 2004 roku. W czasie formacji przez rok mieszkał w Dublinie, gdzie studiował z braćmi z Prowincji Irlandii. Profesję uroczystą złożył w 2009 roku, a święcenia prezbiteratu przyjął 21 maja 2011 r. z rąk kard. Franciszka Macharskiego.
Po święceniach przez dwa lata mieszkał w Poznaniu, gdzie pracował w Wydawnictwie „W drodze” i był duszpasterzem akademickim. W latach 2013-2019 kontynuował studia z teologii dogmatycznej na Uniwersytecie Fryburskim (Szwajcaria). Był asystentem prof. Benoît-Dominique’a de la Soujeole OP. Pod jego kierunkiem napisał i obronił "magna cum laude" dysertację doktorską, zatytułowaną "Eklezjalny instynkt wiary (Lumen gentium 12, Dei verbum 8)". Ukazała się rok później w wydawnictwie Cerf.
Od 2020 roku mieszkał w Krakowie, gdzie przez kilka miesięcy był submagistrem (wychowawcą) braci studentów. 3 maja 2021 roku został wybrany przeorem klasztoru krakowskiego. Wykłada teologię dogmatyczną (eklezjologia, eschatologia) w Kolegium Filozoficzno-Teologicznym w Krakowie. Prowadzi też wykłady w Dominikańskim Studium Filozofii i Teologii w Krakowie oraz Studium "Dominicanum" w Warszawie. Publikował w miesięczniku „W drodze” oraz głosił komentarze do niedzielnych czytań dla portalu dominikanie.pl. Posługuje się czterema językami obcymi.
29 stycznia 2022 roku Generał Zakonu, o. Gerard Timoner zatwierdził jego wybór na prowincjała Polskiej Prowincji Dominikanów.

</doc>
<doc id="5222213" url="https://pl.wikipedia.org/wiki?curid=5222213" title="Pusta Zatoka">
Pusta Zatoka

Pusta Zatoka – niewielki kocioł u podnóży Pustych Turni i grani między nimi a Gankową Strażnicą w Dolinie Ciężkiej w słowackich Tatrach Wysokich. Jest mało stromy o dnie zawalonym piargami. Od prawej strony jego ograniczenie tworzy Pusta Kopa, która jest przedłużeniem północnego filara Skrajnej Pustej Turni. Po wschodniej stronie Pustej Zatoki znajduje się duży i trawiasty upłaz podchodzący pod grań Gankowej Strażnicy. Wschodnia część tego upłazu opada do Gankowego Koryciska pionową ścianą. Od południa do Pustej Zatoki opada północno-zachodnia ściana Zadniej Pustej Turni o wysokości 150–250 m.
Przez Pustą Zatokę prowadzi łatwa droga wspinaczkowa „Od Ciężkiego Stawu na Pustą Ławkę”; I w skali tatrzańskiej, czas przejścia 45 min.

</doc>
<doc id="5222214" url="https://pl.wikipedia.org/wiki?curid=5222214" title="Daishen Nix">
Daishen Nix

Daishen Nix (ur. 13 lutego 2002 w Fairbanks) – amerykański koszykarz, występujący na pozycji rozgrywającego, obecnie zawodnik Houston Rockets.
W 2020 został zaproszony do udziału w meczu gwiazd amerykańskich szkół średnich McDonald’s All-American.
W 2021 reprezentował Philadelphia 76ers podczas rozgrywek letniej ligi NBA.
14 lutego 2022 zawarł umowę do końca sezonu z Houston Rockets.

</doc>
<doc id="5222216" url="https://pl.wikipedia.org/wiki?curid=5222216" title="Blue Period">
Blue Period

 – manga autorstwa Tsubasy Yamaguchiego wydawana od 24 czerwca 2017 w magazynie „Gekkan Afternoon” wydawnictwa Kōdansha.
W Polsce wydawana przez Waneko od września 2021 roku.
Na podstawie mangi powstał serial anime wyprodukowany przez Seven Arcs, emitowany od października do grudnia 2021 roku. Seria jest udostępniana międzynarodowo w serwisie Netflix.
Fabuła.
Yatora Yaguchi jest znudzonym życiem licealistą. Ma przyjaciół i dobre oceny, lecz nie czerpie z tego prawdziwej radości. Jego podejście do życia zmienia się, gdy widzi pracę malarską jednej z uczennic szkoły. Od tamtej zaczyna interesować się sztuką i poprzez polepszanie swoich umiejętności malarskich odnajduje szczęście.
Manga.
Pierwszy rozdział mangi został opublikowany 24 czerwca 2017 w magazynie „Gekkan Afternoon”. Następnie wydawnictwo Kōdansha rozpoczęło zbieranie rozdziałów do wydań w formacie tankōbon, których pierwszy tom ukazał się 22 grudnia tego samego roku.
W Polsce manga jest wydawana przez Waneko od 6 września 2021 roku.
Anime.
19 stycznia 2021 roku zapowiedziano animowaną adaptację mangi. Za produkcję odpowiada studio Seven Arcs. Emisja w japońskiej telewizji rozpoczęła się 2 października 2021, a zakończyła się 18 grudnia tego samego roku. Motywem początkowym jest „EVERBLUE” w wykonaniu Omoinotake, a końcowym – „Replica” w wykonaniu Mol-74. 8 października rozpoczął się cotygodniowy streaming serialu w serwisie Netflix. Od 28 stycznia 2022 roku dostępny jest polski dubbing.
Wersja polska.
28 stycznia 2022 roku serwisie Netflix do serialu został dodany polski dubbing.
Wersja polska: IYUNO•SDI GROUP
Dialogi: Maciej Błahuszewski
Reżyseria: Agata Gawrońska-Bauman
Nagranie dialogów i zgranie wersji polskiej: Sławomir Karolak
Kierownictwo produkcji: Aleksandra Hynek
Obsada:
W pozostałych rolach:

</doc>
<doc id="5222217" url="https://pl.wikipedia.org/wiki?curid=5222217" title="Gankowe Korycisko">
Gankowe Korycisko

Gankowe Korycisko – olbrzymia, wypełniona piargami depresja opadająca z Doliny Ciężkiej do głównego ciągu Doliny Białej Wody w słowackich Tatrach Wysokich. Jej orograficznie prawe ograniczenie tworzą zachodnie ściany Pustych Turni, Pusta Zatoka i zachodnia oraz północna ściana Gankowej Strażnicy. Dołem Gankowe Korycisko wcina się między Gankową Strażnicę i południowy skraj progu Doliny Ciężkiej.
Nazwę Gankowemu Korycisku nadał Władysław Cywiński. Opisując je określił je jako „żywe”, tzn. ciągle uzupełniane nowym materiałem skalnym spadającym z otaczających go ścian, Powoduje to, że piargi wciąż obsuwają się w dół. Przejście takim piarżyskiem w lecie jest trudne, gdyż jest ono bardzo niestabilne.

</doc>
<doc id="5222218" url="https://pl.wikipedia.org/wiki?curid=5222218" title="Kamienica przy ulicy Warszawskiej 6 w Katowicach">
Kamienica przy ulicy Warszawskiej 6 w Katowicach

Kamienica przy ulicy Warszawskiej 6 w Katowicach – zabytkowa kamienica handlowo-usługowa, położona przy ulicy Warszawskiej 6 w Katowicach-Śródmieściu. Wybudowano ją w 1897 roku w stylu neobarokowym według projektu Ludwiga Goldsteina i obecnie stanowi ona siedzibę szeregu instytucji i placówek usługowych. 
Historia.
Kamienica została oddana do użytku w 1897 roku, a zaprojektował ją Ludwig Goldstein. Wybudowano ją w miejscu willi pochodzącej z lat 70. XIX wieku. Pierwotnie była ona kamienicą mieszkalną, a jej pierwszymi właścicielami byli kolejno: Johannes Still, Ludwig Goldstein, Anna Kher i Simon Loebinger.
W 1935 roku właścicielem budynku przy ówczesnej ulicy Marszałka Józefa Piłsudskiego 6 był Schalsza. W kamienicy tej prócz mieszkań znajdowały się wówczas następujące placówki: salon mód Wernera i Rosy Schwarzów, skład Auto-Centrala, skład delikatesów Emila Misery i restauracja Prazdrój Pilzneński.
Dnia 23 października 1989 roku budynek wpisano do rejestru zabytków. W 2000 roku w kamienicy działała m.in. Apteka „Pod Orłem”. Została ona założona w 1875 roku, a jej właścicielką była przed 1939 rokiem była M. Solińska. 
W 2011 roku w połączeniu z sąsiednią kamienicą przy ulicy Teatralnej 9 przeprowadzono termomodernizację budynku. Koszt prac wyniósł wówczas około 1,5 milionów złotych.
Na początku 2022 w systemie REGON było czynnych 18 aktywnych podmiotów gospodarczych z siedzibą przy ulicy Warszawskiej 6. Działały tu w tym czasie m.in. następujące placówki: apteka, sklep odzieżowy, biuro nieruchomości, ośrodek szkoleniowy i kancelaria adwokacka. Swoje biura w tym czasie miały także m.in. następujące stowarzyszenia i instytucje: Śląski Związek Pszczelarzy w Katowicach, Fundacja Rozwoju Społeczeństwa Przedsiębiorczego, Oddział Międzyuczelniany Polskiego Towarzystwa Turystyczno-Krajoznawcze w Katowicach i działające przy nim Studenckie Koło Przewodników Beskidzkich, Punkt Informacyjno Kontaktowy Wspólnoty Anonimowych Alkoholików w Polsce, Regionalne Stowarzyszenie Zarządców i Administratorów Nieruchomości RONDO w Katowicach, Biuro Zarządu Okręgowego Prawa i Sprawiedliwości w Katowicach oraz Zarząd Powiatowy Polskiego Stronnictwa Ludowego w Katowicach. 
Charakterystyka.
Zabytkowa kamienica handlowo-usługowa położona jest przy ulicy Warszawskiej 6 w katowickiej dzielnicy Śródmieście. Budynek powstał w stylu neobarokowym (bądź w stylu eklektycznym z elementami neobaroku). Została ona zaprojektowana na planie litery „U”. Bryła budynku jest zwarta, kryta dachem dwuspadowym z mansardami. Posiada ona cztery kondygnacje nadziemne, poddasze oraz podpiwniczenie. Łączna powierzchnia użytkowa kamienicy wraz z sąsiednim budynkiem przy ulicy Teatralnej 9 wynosi 1885,94 m², zaś łączna powierzchnia zabudowy 1139 m². 
Fasada kamienicy jest siedmioosiowa, symetryczna, licowana czerwoną cegłą, zaś osie skrajne i znajdujący się w środkowej osi wykusz tynkowane. Na obydwu, nieznacznie zryzalitowanych skrajnych osiach fasady budynku znajdują się charakterystyczne loggia balkonowe. Detale architektoniczne kamienicy są ograniczone do postaci łukowych naczółków nad oknami, a na ostatniej kondygnacji ozdobione są dodatkowo dekoracjami z motywami ludzkimi i roślinnymi.
Parter z biegiem czasu został przebudowany i obłożony płytami kamiennymi. Wejście do budynku znajdują się w środkowej osi kamienicy. Sień kamienicy została nakryta sklepieniem krzyżowym. Schody na klatce schodowej są dwubiegowe, żeliwne z drewnianymi spocznikami.
Kamienica jest wpisana do rejestru zabytków pod numerem A/1391/89 – granice ochrony obejmują cały budynek. Budynek wpisany jest także do gminnej ewidencji zabytków miasta Katowice.

</doc>
<doc id="5222219" url="https://pl.wikipedia.org/wiki?curid=5222219" title="Łukasz Wiśniewski (duchowny)">
Łukasz Wiśniewski (duchowny)



</doc>
<doc id="5222220" url="https://pl.wikipedia.org/wiki?curid=5222220" title="Ferrari 599 GTZ Nibbio Zagato">
Ferrari 599 GTZ Nibbio Zagato

Ferrari 599 GTZ Nibbio Zagato – samochód sportowy klasy wyższej produkowany pod włoską marką Ferrari w latach 2007 – 2009. 
Historia i opis modelu.
Ferrari 599 GTZ Nibbio Zagato powstało jako kolejny model zbudowany przez włoską manufakturę i producenta nadwozi Zagato na specjalne zamówienie klienta, mając swoją premierę w 2007 roku. Podobnie jak projekt z roku wstecz, model 575 GTZ, samochód wyróżnił się dwubarwnym malowaniem nadwozia, dużym owalnym wlotem powietrza dominującym przód, a także nieregularnym kształtem szyby tylnej zwanego "double-bubble". Za techniczną bazę do zbudowania 599 GTZ wykorzystany został luksusowo-sportowy model 599 GTB Fiorano.
Poza 2-drzwiowym coupe, włoskie studio Zagato zbudowało także 599 GTZ z otwieranym dachem. Odmiana roadster z miękkim, składanym dachem otrzymała w nazwie przydomek "Spyder" i taką samą specyfikację techniczną. Samochód przyjął jeszcze bardziej limitowaną postać, powstając w serii ograniczonej do 5 egzemplarzy. 
Limitowaną serię Ferrari zbudowaną przez Zagato napędzał wolnossący, 6-litrowy silnik benzynowy o mocy 620 KM przy 608 Nm maksymalnego momentu obrotowego, rozpędzając się do 100 km/h w 3,7 sekundy i osiągając maksymalną prędkość wynoszącą 330 km/h. Poza 6-stopniową sekwencyjną przekładnią biegów, 599 GTZ Nibbio Zagato wyposażono także w 6-stopniową tradycyjną skrzynię manualną.
Sprzedaż.
Podobnie jak poprzedni model 575 GTZ zbudowany dla Ferrari przez włoskie Zagato, tak i 599 GTZ Nibbio Zagato było samochodem o ściśle limitowanym wolumenie produkcji. Między 2007 a 2009 rokiem ręcznie wyprodukowano pulę 9 egzemplarzy. W 2018 roku jeden z egzemplarzy odmiany coupe został wystawiony na aukcji za cenę 1,495 miliona dolarów.

</doc>
<doc id="5222221" url="https://pl.wikipedia.org/wiki?curid=5222221" title="Péter Nagy (sztangista)">
Péter Nagy (sztangista)

Péter Nagy (ur. 16 stycznia 1986 w Komáromie) – węgierski sztangista, medalista mistrzostw Europy, medalista uniwersjady, trzykrotny olimpijczyk (Londyn, Rio de Janeiro, Tokio).
Przebieg kariery.
Zadebiutował w 2005 występem w mistrzostwach Europy juniorów rozgrywanych w Trenczynie, który zakończył na 9. pozycji. W zawodach seniorów zadebiutował już rok później, startując w mistrzostwach świata w Santo Domingo – zajął 17. pozycję z rezultatem 362 kg w dwuboju.
W 2011 został mistrzem uniwersjady, której zmagania rozgrywano w Shenzhen, zawodnik wywalczył złoty medal dzięki rezultatowi 412 kg. Dwa lata później sięgnął po kolejny medal uniwersjady, w Kazaniu uzyskał 409 kg i dzięki niemu otrzymał brązowy medal. W 2018 roku zaś otrzymał brązowy medal mistrzostw Europy, na których w swej kategorii wagowej uzyskał rezultat 416 kg.
Trzykrotnie startował w letnich igrzyskach olimpijskich. W Londynie zajął 9. pozycję z rezultatem 416 kg w dwuboju, w Rio de Janeiro zajął 10. pozycję z wynikiem 420 kg, natomiast w Tokio zajął 7. pozycję z rezultatem 396 kg.
Osiągnięcia.
Źródło: .

</doc>
<doc id="5222222" url="https://pl.wikipedia.org/wiki?curid=5222222" title="Trevelin Queen">
Trevelin Queen

Trevelin Marleto Queen (ur. 25 lutego 1997 w Baltimore) – amerykański koszykarz, występujący na pozycji rzucającego obrońcy, obecnie zawodnik Indiana Pacers oraz zespołu G-League – Fort Wayne Mad Ants.
W 2021 reprezentował Los Angeles Lakers podczas rozgrywek letniej ligi NBA.
11 października 2022 zawarł umowę z Indiana Pacers na występy zarówno w NBA, jak i zespole G-League – Fort Wayne Mad Ants.

</doc>
<doc id="5222227" url="https://pl.wikipedia.org/wiki?curid=5222227" title="Babiniczy (rejon orszański)">
Babiniczy (rejon orszański)

Babiniczy (; , "Babiniczi", pol. hist. Babinicze) – agromiasteczko na Białorusi, w obwodzie witebskim, w rejonie orszańskim, w sielsowiecie Babiniczy, nad doliną Dniepru.
Transport.
Miejscowość położona jest przy głównej drodze wyjazdowej z Orszy w kierunku południowym. Skrajem wsi przebiega linia kolejowa Orsza – Krzyczew, na której w pobliżu Babinicz leży stacja kolejowa Rumina.
Historia.
W XIX i w początkach XX w. wieś położona w Rosji, w guberni mohylewskiej, w powiecie horeckim, w gminie Puhłaje. W 1919 mieszkańcy wsi wzięli udział w powstaniu antybolszewickim.
Następnie wieś leżała w granicach Związku Sowieckiego. Od 1991 w niepodległej Białorusi.
Urodził tu się białoruski polityk Alaksandr Czarwiakou.

</doc>
<doc id="5222229" url="https://pl.wikipedia.org/wiki?curid=5222229" title="Babinicze (rejon orszański)">
Babinicze (rejon orszański)



</doc>
<doc id="5222230" url="https://pl.wikipedia.org/wiki?curid=5222230" title="Peter Nagy (sztangista)">
Peter Nagy (sztangista)



</doc>
<doc id="5222231" url="https://pl.wikipedia.org/wiki?curid=5222231" title="Kościół Opatrzności Bożej w Ełku">
Kościół Opatrzności Bożej w Ełku

Kościół Opatrzności Bożej w Ełku – rzymskokatolicki kościół parafialny należący do parafii pod tym samym wezwaniem (dekanat Ełk – Miłosierdzia Bożego diecezji ełckiej).
W maju 2002 roku wmurowano kamień węgielny pod budowę świątyni. 28 października 2007 roku kościół został pobłogosławiony przez biskupa ełckiego ordynariusza Jerzego Mazura.
Jest to budowla murowana, jednonawowa, wzniesiona na planie krzyża. Na ścianie centralnej w prezbiterium znajduje się krzyż w rozecie, a pod nim jest umieszczony obraz Ostatniej Wieczerzy.

</doc>
<doc id="5222236" url="https://pl.wikipedia.org/wiki?curid=5222236" title="Biejbit Tatiszew">
Biejbit Tatiszew

Biejbit Amirżanowicz Tatiszew (, ur. 24 lipca 1984 w Gurjewie) – kazaski piłkarz występujący na pozycji napastnika lub pomocnika.
Kariera.
Karierę zawodową rozpoczął w FK Munajły, klubie farmerskim FK Atyrau, gdzie był czołowym strzelcem. Ponadto jego kariera piłkarska toczyła się głównie w FK Atyrau, skąd był dwukrotnie wypożyczany do pierwszoligowych klubów Kaspij Aktau i FK Bajterek. W 2010 zainteresował się nim Żetysu Tałdykorgan, ale do przejścia nie doszło. W 2014 podpisał kontrakt z Żetysu. Na początku 2015 przeniósł się do Kaspija Aktau. 

</doc>
<doc id="5222239" url="https://pl.wikipedia.org/wiki?curid=5222239" title="Chabab Ben Guerir">
Chabab Ben Guerir

Club Jeunesse Ben Guerir – marokański klub piłkarski z siedzibą w Ben Guerir. W sezonie 2021/2022 grają w GNF 2.
Opis.
Klub został założony w 1952 roku. Zadebiutował w GNF 2 w sezonie 2017/2018, zajmując 4. miejsce. W kolejnym sezonie zajęli 13. miejsce, a w 2019/2020 14. W sezonie 2020/2021 zespół zajął 8. lokatę. Trenerem od 16 maja 2021 roku jest Hassan Regragui. Według stanu na sezon 2021/2022 klubem zarządza Abderazak Ghafar. Zespół gra na Stade Municipal Ben Guerir, który może pomieścić 3000 widzów.

</doc>
<doc id="5222241" url="https://pl.wikipedia.org/wiki?curid=5222241" title="Iwona Maria Pieńkawa">
Iwona Maria Pieńkawa

Iwona Maria Pieńkawa (ur. 17 kwietnia 1955 w Warszawie, zm. 31 marca 1975 pod Nidzicą) – polska żeglarka, uczestniczka regat okołoziemskich, pierwsza Polka, która opłynęła Przylądek Horn.
Życiorys.
Żeglarstwem zainteresował ją ojciec Zdzisław. Sport zaczęła uprawiać w wieku 8 lat. Startowała w regatach w klasie „Cadet” i „Finn”, należała do kadry regatowej okręgu. W rejsie do NRD płynęła jako drugi oficer. W wieku 16 lat uzyskała patent sternika jachtowego, w wieku 18 – stopień sternika morskiego. Skończyła IX Liceum Ogólnokształcące w Gdańsku. W 1973 zaczęła studia na Wydziale Architektury Politechniki Gdańskiej. Na pierwszym roku studiów wzięła urlop dziekański w celu uczestnictwa w okołoziemskich regatach Whitbread Round The World Race (dziś Volvo Ocean Race). W dniu 25 sierpnia 1973 wypłynęła z Gdańska na pokładzie SY „Otago” (jachtu zbudowanego w 1959 i nazwanego tak na cześć barku, którym dowodził Joseph Conrad) jako jedyna kobieta w załodze. Jednym z załogantów był Zygmunt Choreń. Kapitanem statku był Zdzisław Pieńkawa, ale to jego córka była inicjatorką udziału w regatach. Miejscem startu i mety było miasto Portsmouth. Pieńkowa była jedną z trzech kobiet uczestniczących w regatach. Podczas chrztu równikowego 5 października 1973 otrzymała imię Latająca ryba. W dniu 5 lutego 1974 „Otago”, jako piąty polski jacht w historii, opłynął Przylądek Horn. Pieńkawa była pierwszą i najmłodszą Polką, która tego dokonała. Rejs zaczął się 8 września 1973, a zakończył 24 kwietnia 1974. Załoga „Otago” zajęła 13. miejsce. Na jachcie Pieńkowa pełniła funkcję kucharki. Dużo czytała. Prowadziła dziennik z podróży, na podstawie którego po powrocie z rejsu napisała książkę. W Gdańsku załoga pojawiła się 16 maja 1974, a następnego dnia urządzono jej oficjalne powitanie na Motławie. W ratuszu miejskim odbyła się konferencja prasowa, a osobom uczestniczącym w rejsie wręczono odznaczenia.
W 1974 z 36 tys. mil morskim na koncie wstąpiła do Bractwa Kaphornowców. Udzielała wywiadów dla prasy, spotykała się z młodzieżą w szkołach, opowiadała o regatach. Szykowała się do egzaminu kapitańskiego. Zdążyła poprawić przygotowaną do druku książkę "Otago, Otago, na zdrowie!". Została opublikowana w 1975 i doczekała się kilku wydań.
Iwona Pieńkawa zginęła w wypadku samochodowym pod Nidzicą krótko przed 20. urodzinami. Została pochowana na cmentarzu Srebrzysko w Gdańsku (rejon IV, taras IV, rząd 1a-16).
Upamiętnienie.
W dniu 15 września 1976 w rejs dookoła świata wyruszył kapitan Dominik Dzimitrowicz. Płynął na jachcie s/y „Iwona Pieńkawa”, którego był właścicielem. Planował opłynąć świat bez zawijania do jakiegokolwiek portu. Wodowanie odbyło się z udziałem Marii Pieńkawy, matki Iwony Pieńkawy, która została matką chrzestną jachtu. Dzimitrowiczowi nie udało się zrealizować planu.

</doc>
<doc id="5222243" url="https://pl.wikipedia.org/wiki?curid=5222243" title="Tekluczyno">
Tekluczyno

Tekluczyno – dawny folwark i zaścianek. Tereny, na których leżały, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Stanielewo, własność Mirskich.
W latach 1921–1945 folwark i zaścianek leżały w Polsce, w województwie wileńskim, w powiecie dziśnieńskim (od 1926 w powiecie brasławskim) w gminie Miory.
Według Powszechnego Spisu Ludności z 1921 roku zamieszkiwało tu 10 osób, 7 było wyznania rzymskokatolickiego a 3 prawosławnego. Jednocześnie 4 mieszkańców zadeklarowało polską a 6 białoruską przynależność narodową. Były tu 2 budynki mieszkalne. W 1931 folwark w 1 domu zamieszkiwało 11 osób, a zaścianek w 1 domu zamieszkiwały 2 osoby .
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
