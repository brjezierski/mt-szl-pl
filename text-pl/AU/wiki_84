<doc id="5267108" url="https://pl.wikipedia.org/wiki?curid=5267108" title="Diaspora turecka">
Diaspora turecka

Diaspora turecka – społeczność turecka zamieszkująca poza granicami Turcji.
Występowanie społeczności tureckich w innych krajach wynika zarówno z przyczyn historycznych (np. zmiany granic), jak i ekonomicznych (migracje zarobkowe). W przypadku migracji z przyczyn ekonomicznych jednym z tradycyjnych kierunków pozostają Niemcy, gdzie populację turecką szacuje się na ok. 1,5 do 3 mln osób. Podstawą tak licznej obecności tureckiej była zawarta w 1961 roku umowa między Niemcami Zachodnimi a Turcją, która ułatwiła masowe sprowadzanie pracowników do RFN (tzw. gastarbeiterów). Innym zjawiskiem wpływającym na emigrację z Turcji są przyczyny polityczne, jak np. emigracja części biznesmenów i żołnierzy po nieudanym zamachu stanu w 2016 roku.
Turecka diaspora jest przedmiotem zainteresowania tureckich polityków, którzy m.in. wielokrotnie organizowali specjalne zagraniczne spotkania w ramach kampanii wyborczych. Innym przykładem tego zainteresowania jest działalność Unii Europejsko-Tureckich Demokratów, która jest ogólnoeuropejską organizacją powiązaną z rządzącą w Turcji Partią Sprawiedliwości i Rozwoju. Aktywność w kampaniach politycznych bywała w przeszłości przedmiotem kontrowersji i doprowadziła np. do sporu dyplomatycznego z Holandią w 2017, gdzie spośród ok. półmilionowej społeczności tureckiej 240 tysięcy osób ma prawo głosu w tureckich wyborach.

</doc>
<doc id="5267115" url="https://pl.wikipedia.org/wiki?curid=5267115" title="Pomnik Josepha Conrada w Gdyni">
Pomnik Josepha Conrada w Gdyni

Pomnik Josepha Conrada – pomnik przedstawiający sylwetkę Josepha Conrada, wybitnego pisarza angielskiego polskiego pochodzenia, który zapisał się w literaturze światowej jako niezrównany marynista, znajduje się na zakończeniu alei Jana Pawła II (przedłużenie skweru Kościuszki) w gdyńskiej dzielnicy Śródmieście. Odsłonięcie pomnika odbyło się 19 czerwca 1976 podczas obchodów Dnia Morza i 50-lecia Gdyni.
Projektantami rzeźby byli Wawrzyniec Samp i Zdzisław Koseda. Rzeźba wykonana jest z granitu i ma formę stylizowanego żagla, którego centralna część przedstawia relief z ukazaną do pasa sylwetką pisarza z głową skierowaną w lewą stronę. Na pomniku umieszczono kilka napisów: pod reliefem wyryty został cytat z jednej z najsłynniejszych powieści Conrada "Lord Jim" o treści: „Nic tak nie nęci, nie rozczarowuje i nie zniewala jak życie na morzu”; z przodu cokołu znajdują się inskrypcje zawierające nazwisko pisarza, z lewej strony: TEODOR / JÓZEF KONRAD / KORZENIOWSKI/ 1857–1924, z prawej strony: JOSEPH / CONRAD; z tyłu pomnika wyryto sygnaturę pisarza oraz tytuły pięciu najbardziej znanych utworów jego autorstwa: "Tajfun", "Lord Jim", "Zwycięstwo", "Smuga cienia" i "Jądro ciemności".

</doc>
<doc id="5267121" url="https://pl.wikipedia.org/wiki?curid=5267121" title="Cerkiew Narodzenia Matki Bożej w Skopju">
Cerkiew Narodzenia Matki Bożej w Skopju

Cerkiew Narodzenia Matki Bożej (znana też jako cerkiew Świętej Bogurodzicy lub Najświętszej Bogurodzicy Trójrękiej) – prawosławna cerkiew położona w centrum Skopje, na nabrzeżu, na lewym brzegu Wardaru . Od 1835 r. do spalenia przez bułgarskie wojska w 1944 r., była to najważniejsza cerkiew w Skopje, sobór katedralny miejscowej prawosławnej metropolii.
Historia.
Cerkiew poświęcona Matce Bożej została wzniesiona w 1204 przez macedońskiego średniowiecznego władcę Dobromira Chrysosa. Matka Boża była patronką Skopje, a świątynia była katedrą miejscowego biskupa. Budowę ukończył w 1214 roku syn Dobromira Strez (Srez). Pierwsza cerkiew przetrwała do 1688 roku, kiedy została rozebrana przez Turków.
Po wielu latach, na początku XIX wieku, rozpoczęto budowę nowej świątyni pod tym samym wezwaniem. Według skopijskiego kupca Hadzi-Kosty budowniczowie i snycerze rozpoczęli pracę w 1809 roku, a po 10 latach oczekiwania na zgodę na budowę, którą musiał wyrazić sułtan, została uroczyście konsekrowana 1 maja 1835. Według Wasila Kynczowa pozwolenie na budowę wydano w 1834 roku. Przy budowie świątyni i znajdującego się w niej ikonostasu pracowali rzemieślnicy i snycerze z Debaru W okresie od 1848 do 1857 r. przy cerkwi na prośbę mieszkańców Skopje otwarto szkołę z nauką w języku bułgarskim, którą prowadził Jordan Chadżikonstantinow-Dżinot. Zyskał on wielki szacunek i popularność wśród obywateli, a na dziedzińcu cerkwi organizował przedstawienia teatralne według własnych tekstów, w których występowali jego uczniowie.
Pod koniec II wojny światowej, w 1944 r., cerkiew została podpalona przez wojska bułgarskie. Zniszczeniu uległ znajdujący się w niej ikonostas i freski. Powojenny rząd Socjalistycznej Republiki Macedonii, nie rozpoczął odbudowy świątyni, więc została ona całkowicie zniszczona podczas trzęsienia ziemi w Skopje w 1963 roku.
Wraz z odzyskaniem niepodległości przez Macedonię pojawiły inicjatywy odbudowy cerkwi. Na początku 1995 r. grupa obywateli, głównie starszych mieszkańców Skopje, zarejestrowała stowarzyszenie na rzecz odbudowy świątyni W ciągu następnych kilku lat udało się zbudować małą świątynię w pobliżu fundamentów dawnej cerkwi. W 2004 roku w odbudowę obiektu aktywnie zaangażował się skopijski biznesmen i były burmistrz Trifun Kostowski. Dzięki jego zaangażowaniu i środkom finansowym w latach 2005-2008 odbudowano cerkiew w takiej postaci, w jakiej istniała przed 1944 r.
W 2014 roku odrestaurowano znajdujący się w cerkwi tron biskupi. Snycerze Jane i Zlate Krstewscy wykonali wierną kopię tronu z 1838 r., który widoczny jest na archiwalnej fotografii wnętrza świątyni.

</doc>
<doc id="5267123" url="https://pl.wikipedia.org/wiki?curid=5267123" title="FNSS Pars">
FNSS Pars

FNSS Pars – rodzina tureckich, kołowych wozów bojowych opracowana przez spółkę FNSS Defence Systems. Pojazdy występują w wersjach 4×4, 6×6 oraz 8×8.
Historia.
Prace nad pojazdami z rodziny PARS rozpoczęto w 2002 roku. Pierwszy PARS w wariancie napędowym 8×8 został po raz pierwszy został zaprezentowany w lutym 2005 roku podczas targów zbrojeniowych IDEX w Abu Zabi. Od momentu zaprezentowania pierwszych pojazdów PARS w 2005 roku prowadzono kolejne prace rozwojowe i wprowadzono liczne usprawnienia do projektu. PARS 8×8 został przebadany przez armię malezyjską w 2006 roku, rywalizując w przetargu na nowy kołowy transporter opancerzony ze szwajcarskimi wozami Piranha IIIC i fińskim Patria AMV. Podczas targów IDEF, które odbyły się w Turcji pod koniec 2005 roku, zaprezentowano egzemplarze Parsa w konfiguracjach 8x8 i 6x6. 
W 2015 roku zaprezentowano pojazd Pars w układzie napędowym 4×4. Pojazd w tej wersji napędowej jest odpowiedzią na ogłoszony w 2013 programu obejmującego dostawy 184 gąsienicowych i 76 kołowych niszczycieli czołgów. 
Spółka FNSS rozpoczęła prace projektowe nad opracowaniem nowej wersji wozów z rodziny Pars w 2019 roku. Nowo opracowany pojazd otrzymał nazwę Pars IV NG-WAV oraz został po raz pierwszy zaprezentowany publicznie w czasie targów IDEF 2021, które odbyły się w Stambule w sierpniu 2021 roku. Zaprezentowany wóz wybudowano w układzie napędowym 8×8, a przy jego konstruowaniu wykorzystano doświadczenia zdobyte przy produkcji Pars III sprzedanego Malezji jako DefTech AV8 oraz PARS III dla Omanu. Opracowano także pojazd w specjalistycznej wersji 6×6, który otrzymał oznaczenie Pars IV 6×6 S-Ops. 
Konstrukcja.
Podczas konstruowania pojazdu zadecydowano się na zastosowanie unikalnego układ przedziałów. W przedniej części kadłuba znajduje się z obszerny, dwuosobowy przedział załogi, gdzie kierowca i dowódca zajmują stanowiska obok siebie. Zastosowanie takiego układu rozmieszczenia załogi w kabinie kierowcy zapewnia pole widzenia w zakresie 180° oraz wyższy poziom bezpieczeństwa i komfortu podczas jazdy. Pośrodku ulokowano przedział silnikowy, zaś z tyłu przedział desantowy. 
Pojazdy z rodziny Pars mają modułową konstrukcję, pozwalającą na skonfigurowanie platformy bazowej do poszczególnych funkcji m.in. bojowego wozu piechoty, transportera opancerzonego, wozu dowodzenia czy też pojazdu zabezpieczenia technicznego. Do obserwacji w przód służy pięć dużych panoramicznych peryskopów, które ulokowano z przodu pojazdu, na wysokości przedziału kierowania. Dodatkowo wozy wyposażone są w dwie kamery termowizyjne oraz trzy dodatkowe kamery, mające zapewnić kierowcy i dowódcy większą świadomość sytuacyjną. Pojazdy wyposażone są także w zintegrowany system klimatyzacji. Aby umożliwić dostosowanie pojazdów do różnych ról, wszystkie wozy rodziny Pars mają zdejmowany dach, co ułatwia przekształcenie wozu do innych specjalistycznych wersji poprzez ułatwiony montaż dodatkowego wyposażenia.
Pars 4×4.
Pars 4×4 został zaprojektowany głównie jako kołowy niszczyciel czołgów. Załogę wozu może stanowić do 5 osób. Wóz jest amfibią, mogącą osiągać maksymalną prędkość poruszania się w wodzie 8 km/h, zaś prędkość po drogach wynosi 120 km/h. Przeszkody wodne wóz może pokonywać bez przygotowania. Przednią część kadłuba zajmuje kierowca oraz dowódca, zaś za nimi ulokowane są stanowiska dla 3 dodatkowych załogantów. Z tyłu ulokowano przedział napędowy. Dostęp do pojazdu zapewniony jest, zależnie od konfiguracji, przez jedną lub dwie pary drzwi po bokach kadłuba. Pars 4×4 może być transportowany drogą powietrzną na pokładzie samolotów C-130 Hercules, A400M czy śmigłowców CH-47 Chinook.
Pars III.
Kadłub Pars 6×6 wykonano z kompozytowego pancerza stalowo-aluminiowo, który zapewnia załodze i piechocie ochronę przed ostrzałem z broni strzeleckiej 7,62 mm. Pojazd zapewnia także ochronę przed wybuchamiIED. Istnieje możliwość montażu dodatkowego opancerzenia w celu zwiększenia ochrony. Kierowca i dowódca zajmują stanowiska z przodu pojazdu. Unikalną cechą jest to, że dowódca pojazdu i kierowca siedzą obok siebie. Każdy ma do dyspozycji jednoczęściowy właz dachowy, który otwiera się na bok. Żołnierze desantu zwykle wchodzą i opuszczają pojazd za pomocą dużej rampy hydraulicznej z tyłu kadłuba. Pars 6×6 jest napędzany silnikiem wysokoprężnym o mocy 482 KM, sprzężonym z w pełni automatyczną skrzynią biegów z 6 biegami do przodu i 1 biegiem wstecznym. 
Pojazd Pars 8×8 wykonano z tego samego materiału co wariant 6×6 oraz zapewnia on ten sam poziom ochrony balistycznej. W razie potrzeby istnieje możliwość dopancerzenia pojazdu. Kierowca i dowódca siedzą w przedniej części pojazdu w dwuosobowej kabinie. Każdy z nich ma osobny właz dachowy, który otwiera się na bok. Zespół napędowy składa się z silnika wysokoprężnego Deutz, jednak zależnie od wymagań klienta istnieje możliwość montażu jednostek Caterpillar lub MTU Friedrichshafen. Skrzynia biegów jest automatyczna. Żołnierze desantu opuszczają pojazd przez specjalnie opuszczaną rampę. Dodatkowo w przedziale znajdują się dwa włazy ratunkowe. Jeden znajduje się po lewej stronie kadłuba pomiędzy trzecim i czwartym kołem jezdnym, zaś drugi po prawej stronie kadłuba między pierwszym i drugim kołem jezdnym. Podstawowa wersja jest w pełni amfibią, napędzaną w wodzie przez dwa pędniki strumieniowe umieszczone po obu stronach z tyłu kadłuba. Zapewniają one maksymalną prędkość poruszania się w wodzie wynoszącą 10 km/h. Model Pars 8×8 produkowany jest w wielu wersjach specjalistycznych. Pojazd może być transportowany w ładowni samolotu Lockheed C-130 Hercules.
Pars IV.
Kadłub Pars IV NG-WAV został zaprojektowany w otwartej architekturze, co zapewnia możliwość integracji szeregu urządzeń i systemów. Dodatkowo przy projektowaniu kadłuba skupiono na się na optymalnym połączeniu ergonomii użytkowania, przeżywalności załogi i mobilności. Modułowy kadłub umożliwia implementację wielu konfiguracji pojazdu takich jak bojowy wóz piechoty, transporter opancerzony czy wóz ratownictwa technicznego. Załoga liczy 3 osoby oraz dodatkowo pojazd może przewieźć do 9 żołnierzy desantu. Pars IV NG-WAV zapewnia załodze dobrą świadomość sytuacyjną poprzez zastosowanie panoramicznych peryskopów w przedniej części pojazdu oraz kamer termowizyjnych z tyłu i z przodu. Podobnie jak poprzednie warianty wóz jest amfibią.
Pars IV 6×6 S-Ops został zaprojektowany w sposób podobny do wariantu NG-WAV, jednak dużą uwagę położono na dostosowaniu wozu do prowadzenia misji specjalnych we wszystkich warunkach pogodowych, zarówno w dzień jak i w nocy. Wóz oferuje znacznie zwiększoną świadomość sytuacyjną wszystkich członków załogi, co wiąże się z dostosowaniem pojazdu do walk w terenie zurbanizowanym. Zastosowane systemy obserwacyjne i elektroniczne zapewniają całej załodze możliwość prowadzenia obserwacji w zakresie 360° bez konieczności opuszczania pojazdu. Pars S-Ops zapewnia wysoki poziom ochrony balistycznej oraz przeciwko eksplozjom IED. Dodatkowo istnieje opcja montażu ekranów przeciwkumulacyjnych. Napęd zintegrowany jest w postaci power-packa oraz dodatkowo wóz ma zawieszenie hydropneumatyczne.

</doc>
<doc id="5267126" url="https://pl.wikipedia.org/wiki?curid=5267126" title="Cerkiew Narodzenia Matki Bożej w Skopje">
Cerkiew Narodzenia Matki Bożej w Skopje



</doc>
<doc id="5267127" url="https://pl.wikipedia.org/wiki?curid=5267127" title="Saskia Vester">
Saskia Vester

Saskia Vester (ur. 24 lipca 1959 w Saarbrücken) − niemiecka aktorka, aktorka głosowa i pisarka. Karierę rozpoczęła jako aktorka teatralna. Sławę zdobyła dzięki serialom telewizyjnym takim jak "Franz Xaver Brunnmayr, Wie Pech und Schwefel, Die Landärztin, KDD – Kriminaldauerdienst" i "Das Kindermädchen". Od 1981 r. zagrała w ponad 140 filmach i serialach. 
Życie prywatne.
Saskia Vester jest córką biochemika i eksperta w dziedzinie środowiska naturalnego Frederica Vestera i siostrą aktorki Madeleine Vester. Do piątego roku życia mieszkała z rodziną w Burbach, dzielnicy Saarbrücken. Następnie przeprowadzili się do Monachium. 
Vester mieszka ze swoim mężem producentem filmowym Robbiem Flörke i dwójką wspólnych dzieci w Monachium. 
Kariera.
Po ukończeniu nauki w monachijskiej szkole aktorskiej "Neue Münchner Schauspielschule", od 1981 r. Vester grała w teatrach, w tym m.in. w teatrach miejskich w Augsburgu, Norymberdze i Ingolstadt, centrum kultury "Kampnagel" Hamburgu oraz w monachijskich teatrach "Theater44" i "Komödie im Bayerischen Hof".
Równolegle, a od 2000 r. wyłącznie, oprócz występów na scenie teatralnej, pracowała w filmie i telewizji. Pierwszy raz stanęła przed kamerą w 1981 r. w serialu "Die Rumplhanni". W filmie fabularnym zadebiutowała 1983 r. biorąc udział w filmie telewizyjnym Ilse Hofmann "Dingo". Od tego czasu wystąpiła w szeregu filmach kinowych i telewizyjnych, np.: w 1998 r. zagrała rolę Coco w erotycznym horrorze kryminalnym "Solo für Klarinette".
Od 1991 r. Saskia Vester grała gościnne role w licznych serialach telewizyjnych, w tym m.in. w "Ein Fall für zwei", Tatort, "Der Fahnder", Doktor z alpejskiej wioski, "Der Bulle von Tölz", "Wilsberg", Telefon 110, "Ein starkes Team", "Der Staatsanwalt", "Das Traumschiff". Grała również wiele stałych i powtarzających się ról w seriach filmowych i serialach telewizyjnych. W serialu Bayerischer Rundfunk "Franz Xaver Brunnmayr" z Gustlem Bayrhammerem w roli tytułowej, grała w sześciu odcinkach rolę Steffi Brunnmayr. Potem pojawiły się kolejne stałe role dla Vester m.in. w "Der Schwammerlkönig" jako Vroni, w "Hans im Glück" jako "Christina Moltke", w "Rußige Zeiten" jako Gabi Schlumberger i w "Herbert und Schnipsi" jako Berta, żona Williego. W serialu ZDF "Wie Pech und Schwefel" zagrała wiodącą rolę Annabelli Wissmann, właścicielki butiku wraz z Rainerem Hunoldem, Burkhardem Heylem, Kariną Thayenthal, Birge Schade i Pascalem Breuerem jako jednej z pięciorga rodzeństwa. Za rolę Kristin Bender, głównej inspektorki kryminalnej, będącej lesbijką, w serialu ZDF "KDD – Kriminaldauerdienst" otrzymała w 2007 r. Bawarską Nagrodę Telewizyjną "(Bayerischer Fernsehpreis)". Od 2017 r. gra w "Endlich Freitag im Ersten", paśmie kanału Das Erste, w serialu Niania "(Das Kindermädchen)", główną rolę Henrietty Höffner, która uciekając przed urzędem pracy, podróżuje przez świat jako samozwańcza opiekunka do dzieci i pomaga rodzinom w rozwiązywaniu ich problemów. 
Vester zajmuje się również pisarstwem. W 1985 r. opublikowała w wydawnictwie Kiepenheuer &amp; Witsch
swój debiut powieściowy "Pols Reise".

</doc>
<doc id="5267129" url="https://pl.wikipedia.org/wiki?curid=5267129" title="Lidzija Jurkauna">
Lidzija Jurkauna



</doc>
<doc id="5267132" url="https://pl.wikipedia.org/wiki?curid=5267132" title="Kołobrzeg Wschód">
Kołobrzeg Wschód

Kołobrzeg Wschód – projektowany przystanek osobowy, w województwie zachodniopomorskim, w powiecie kołobrzeskim, w Kołobrzegu, którego termin oddania do użytku zaplanowano na 2023 r. Przez przystanek przebiegają linie 404 Szczecinek – Białogard – Kołobrzeg i 402 Koszalin - Goleniów.

</doc>
<doc id="5267135" url="https://pl.wikipedia.org/wiki?curid=5267135" title="Saskia vester">
Saskia vester



</doc>
<doc id="5267137" url="https://pl.wikipedia.org/wiki?curid=5267137" title="Kołobrzeg Zachód">
Kołobrzeg Zachód

Kołobrzeg Zachód – projektowany przystanek osobowy, w województwie zachodniopomorskim, w powiecie kołobrzeskim, w Kołobrzegu, którego termin oddania do użytku zaplanowano na 2023 r. Przez przystanek przebiega linia 402 Koszalin - Goleniów.

</doc>
<doc id="5267138" url="https://pl.wikipedia.org/wiki?curid=5267138" title="Maria Skalicka">
Maria Skalicka

Maria Skalicka, właśc. Maria Handrich (ur. 19 sierpnia 1923 w Ustroniu, zm. 29 września 2002 w Katowicach) – polska działaczka społeczna, bibliofilka, kolekcjonerka dzieł sztuki i popularyzatorka Śląska Cieszyńskiego, patronka Muzeum Zbiorów Marii Skalickiej w Ustroniu Brzegach.
Życiorys.
Była córką Polki i Austriaka. Uczyła się w Gimnazjum Kupieckim w Cieszynie, ale wybuch II wojny światowej przerwał jej edukację. Maturę zdała w 1948, po czym poszła na studia ekonomiczne do Wrocławia. Nakaz pracy sprawił, że przeniosła się do Katowic, gdzie mieszkała do końca życia. Pracowała w przedsiębiorstwach przemysłu węglowego.
Pozostała panną. Jej narzeczonego Niemcy rozstrzelali w czasie II wojny światowej. Po 1945 zmieniła niemieckobrzmiące nazwisko Handrich na Skalicka.
W 1993 podarowała władzom miasta Ustroń swój dom z ogrodem, tym samym fundując muzeum w Ustroniu Brzegach. Przekazała na jego własność część swoich zbiorów bibliotecznych – około 1 400 woluminów i „białych kruków”, jak również druki bibliofilskie. Trafiły do Książnicy Cieszyńskiej. Gromadziła stare pocztówki i książki, elementy strojów regionalnych, przedmioty użytkowe. Zebrała 3,5 tysiąca sztuk ekslibrisów oraz literatury ekslibrisologicznej, poza tym kolekcję grafik i obrazów wybitnych twórców, zbiór medali, stare pieczęcie i monety. Jeden z cennych starodruków przekazała Muzeum Archidiecezjalnemu w Katowicach.
Była aktywną działaczką kilku stowarzyszeń. Prowadziła działalność popularnonaukową. Wygłaszała odczyty o postaciach z historii Śląska Cieszyńskiego. Współorganizowała koncerty muzyczne w kościele Zmartwychwstania Pańskiego w Katowicach. Była członkinią i społeczną pracownicą Śląskiej Ekspozytury Towarzystwa Chopinowskiego w Katowicach. Należała do Towarzystwa Miłośników Ustronia. Przyczyniła się do upamiętnienia kompozytora Jana Sztwiertni w postaci pomnika w Ustroniu.
Publikowała na łamach miesięcznika „Słowo i Myśl”. Napisała kronikę „W kręgu bibliofilów śląskich” za lata 1968–1988. Napisała wstęp do druków bibliofilskich dotyczących Jana Wantuły i Tobiasza Wiszniowskiego.
Została pochowana na ewangelickim cmentarzu w Katowicach.
Upamiętnienie.
Jest jedną z bohaterek Cieszyńskiego Szlaku Kobiet opracowanego przez Władysławę Magierę.

</doc>
<doc id="5267140" url="https://pl.wikipedia.org/wiki?curid=5267140" title="Trzeci Ordynek">
Trzeci Ordynek



</doc>
<doc id="5267143" url="https://pl.wikipedia.org/wiki?curid=5267143" title="Miasto-bohater Ukrainy">
Miasto-bohater Ukrainy

Miasto-bohater Ukrainy (ukr. Мі́сто-геро́й Украї́ни) – honorowy tytuł miasta-bohatera ustanowiony dekretem z 6 marca 2022 przez prezydenta Ukrainy Wołodymyra Zełenskiego dla upamiętnienia czynów zbiorowego bohaterstwa i wytrwałości obywateli, którzy bronili swoich miast w czasie inwazji Rosji na Ukrainę.
Tytuł otrzymały miejscowości:
Na Ukrainie tytuł miasta-bohatera posiadają także miasta, odznaczone tym tytułem w czasach radzieckich, do których należą Kijów, Sewastopol, Odessa i Kercz.
Derusyfikacja miast-bohaterów na Ukrainie.
10 kwietnia 2022 r. ze steli miast-bohaterów w Kijowie, znajdujących się obok Pomnika czołgistów radzieckich – wyzwolicieli Kijowa, zostały usunięte nazwy rosyjskich i białoruskich miast-bohaterów z czasów drugiej wojny światowej. Działacze społeczni i żołnierze Obrony Terytorialnej Ukrainy ściągnęli nazwy Moskwa, Leningrad, Stalingrad, Tuła, Murmańsk, Smoleńsk, Noworosyjsk oraz Mińsk i Brześć. Na ich miejsce zostały ustanowione nazwy związane z miastami-bohaterami Ukrainy – Charków, Chersoń, Czernihów, Mikołajów, Wołnowacha, Ochtyrka, Bucza, Irpień, Hostomel oraz Mariupol. Spośród dotychczasowych steli zostały zachowane nazwy miast-bohaterów, które znajdują się obecnie na terytorium Ukrainy – Kijów, Sewastopol, Odessa i Kercz. Władze miejskie w Kijowie wyraziły poparcie dla inicjatywy, ale zaznaczyły równocześnie, że sprawa wymaga prawnego uregulowania.

</doc>
<doc id="5267145" url="https://pl.wikipedia.org/wiki?curid=5267145" title="Kwiecień 2022">
Kwiecień 2022



</doc>
<doc id="5267149" url="https://pl.wikipedia.org/wiki?curid=5267149" title="Alice Reichert">
Alice Reichert

Alice Reichert (ur. 15 lutego 1870 w Szczecinie, zm. 1942 w Auschwitz-Birkenau) – żydowska poetka, malarka, pamiętnikarka i działaczka społeczna związana z Cieszynem.
Życiorys.
Urodziła się w żydowskiej rodzinie Milchów. Dzieciństwo spędziła między Berlinem, Wiedniem a Wrocławiem. W 1894 przyjechała na Śląsk Cieszyński z mężem, doktorem Samuelem Reichertem, który pracował we Frydku, a od 1896 w Cieszynie. Mieli synów Theodora, Otto Edwalda i Gerharda.
Napisała kilkaset wierszy, z których większość została w rękopisie. Tworzyła po niemiecku i sygnowała wiersze nazwiskiem panieńskim. Część opublikowano w czasopismach niemieckojęzycznych, głównie w cieszyńskiej "Silesii". Namalowała kilka obrazów, napisała kilka tomów pamiętników, które opisują Cieszyn i okolice w pierwszej ćwierci XX w. Zamieszczała w nich zdjęcia i wycinki z gazet, recenzje sztuk teatralnych, kroniki podróż, autografy i banknoty, jak również rozważania filozoficzne i ślady antysemityzmu w regionie. Należała do Czerwonego Krzyża (obok Gabrieli von Thun und Hohenstein była jedną z jego najaktywniejszych członkiń) i Polskiego Towarzystwa Tatrzańskiego. Działała w zarządzie Towarzystwa Pracujących Kobiet. Byłą prezeską Żydowskiego Stowarzyszenia Dobroczynnego Kobiet im. Emilii Friedmann. W 1915 założyła Fundację Kobiet Cieszyńskich.
W 1942 została wywieziona do obozu koncentracyjnego w Oświęcimiu. Tam zginęła.
Upamiętnienie.
Jest jedną z bohaterek Cieszyńskiego Szlaku Kobiet opracowanego przez Władysławę Magierę.

</doc>
<doc id="5267150" url="https://pl.wikipedia.org/wiki?curid=5267150" title="Ana Durłowski">
Ana Durłowski

Ana Durłowski (mac. Ана Дурловски, ur. 20 lipca 1978 w Sztipie) – północnomacedońska śpiewaczka operowa, sopran koloraturowy.
Kariera artystyczna.
W latach 1997–2001 studiowała na Wydziale Muzycznym Uniwersytetu Świętych Cyryla i Metodego w Skopju. Jej debiutem scenicznym była rola Łucji z opery Gateano Donizettiego "Lucia di Lammermoor" na deskach Macedońskiej Opery w Skopju. Następnie występowała w Belgradzie, Sarajewie, Tiranie and Zagrzebiu
W 2006 zadebiutowała w Operze Wiedeńskiej jako Królowa Nocy w "Czarodziejskim flecie" Mozarta. Rolę tę wykonywała również w takich teatrach operowych jak Bavarian State Opera, Berlin State Opera oraz Deutsche Oper Berlin.
W latach 2006–2011 związała się z zespołem Staatstheater Mainz, wykonując rolę Łucji, Sophie z "Kawalera srebrnej róży" Richarda Straussa, Musetty z "Cyganerii" Pucciniego oraz tytułową rolę z "Manon" Masseneta. W tym czasie występowała również gościnnie w Operze Wiedeńskiej, Bawarskiej Operze Państwowej w Monachium, we Frankfurcie i w Berlinie. Wśród innych jej ról wymienić można takie, jak Donna Anna w operze "Don Giovanni", Adere w "Zemście nietoperza", Gilda w Rigoletto, Rosina w Cyruliku sewilskim.
W 2011 śpiewaczka dołączyła do zespołu Staatsoper Stuttgart. Tutaj w 2012 z pozytywnym oddźwiękiem krytyków oraz publiczności spotkała się jej interpretacja tytułowej roli w "Lunatyczce". Innymi ważniejszymi rolami w tym okresie były: Morgana ("Alcina"), Szaleństwo ("Platée"), siostra Konstancja ("Dialogi karmelitanek"), Zerbinetta ("Ariadna na Naksos"), Violetta ("Traviata"), Olimpia ("Opowieści Hoffmanna"), Elvira ("Purytanie") i Norina ("Don Pasquale"). Również w 2011 wystąpiła w Moskwie na koncercie galowym z Moskiewską Orkiestrą Symfoniczną.
Zaproszona do Madrytu, wykonywała rolę Rosiny ("Cyrulik sewilski"), Olimpii oraz Królowej Nocy. Właśnie jako Królowa Nocy zadebiutowała w 2014 r. w Metropolitan Opera w Nowym Jorku, zaś kolejne występy w tej roli odbywały się w Monachium (2014, 2015), Baden-Baden, Madrycie, Dreznie i na Bregenzer Festspiele w Bregencji.
Następnymi występami śpiewaczki były: Głos leśnego ptaszka z opery "Zygfryd" (w 2016 i 2017 r. na Bayreuther Festspiele), Ginevra z "Ariodante" (Oper Stuttgart, 2017), Marguerite de Valois z "Les Huguenots" Giacomo Meyerbeera (Grand Théâtre de Genève, 2020) oraz tytułowa rola w operze "Alcina" (Opéra National du Rhin, 2021).
W 2015 otrzymała honorowy tytuł Narodowego Artystki Republiki Macedonii.
W 2019 wraz z mężem Igorem Durłowskim (który również jest śpiewakiem operowym – bas) założyła Akademię Sztuk Wokalnych "ДУРЛОВСКИ".

</doc>
<doc id="5267152" url="https://pl.wikipedia.org/wiki?curid=5267152" title="Zbigniew Wacław Suski">
Zbigniew Wacław Suski

Zbigniew Wacław Suski (ur. 24 stycznia 1931 w Warszawie, zm. 6 stycznia 1993) – polski entomolog, profesor nauk rolniczych.
Życiorys.
W 1954 r. uzyskał w Szkole Głównej Gospodarstwa Wiejskiego stopień inżyniera, w 1955 r. magistra. W 1963 r. obronił doktorat na Uniwersytecie Cornella w Stanach Zjednoczonych, w 1968 r. habilitował się w SGGW, w 1973 r. został profesorem nadzwyczajnym, w 1984 r. profesorem zwyczajnym. Od 1970 do 1992 r. kierował Zakładem Ochrony Sadów Instytucie Sadownictwa i Kwiaciarstwa, był członkiem Komitetu Ochrony Roślin Polskiej Akademii Nauk, w latach 1970-1986 był członkiem Rady Naukowej ISiK w Skierniewicach oraz Instytutu Ochrony Roślin w Poznaniu. Ponadto należał do Polskiego Towarzystwa Entomologicznego, Międzynarodowego Towarzystwa Nauk Ogrodniczych, Stowarzyszenia Inżynierów i Techników Ogrodnictw oraz Stowarzyszenia Inżynierów i Techników Rolnictwa. 
Zmarł w 1993 r., został pochowany na Cmentarzu Komunalnym w Skierniewicach. 
Praca naukowa.
Zbigniew Wacław Suski specjalizował się w systematyce roztoczy, a szczególnie rodziną różnopazurkowców ("Tarsonemidae"). Opisał ok. 20 nowych gatunków roztoczy, prowadził monitoring pojawu i pracował nad metodami zwalczania szkodników w sadach. Pozostawił liczne prace poświęcone rozprzestrzenianiu się i niekonwencjonalnym metodom zwalczania owocówki jabłkóweczki. Dorobek naukowy stanowi ponad 300 publikacji, w tym 100 oryginalnych prac naukowych, 6 opracowań przeglądowych, 5 książek i podręczników. 
Nagrody i odznaczenia.
Nagrody i odznaczenia:

</doc>
<doc id="5267158" url="https://pl.wikipedia.org/wiki?curid=5267158" title="Nina Morożenko">
Nina Morożenko

Nina Morożenko, ukr. Ніна Мороженко (ur. 13 marca 1928 w Błagodarnyj, zm. 10 lipca 2009 w Kijowie) – ukraińska astrofizyczka.
Życiorys.
W 1950 skończyła studia na Uniwersytecie Leningradzkim. W 1956 skończyła Leningradzki Instytut Pedagogiczny. Przeprowadziła się do Kijowa. Tam w latach 1958–1988 pracowała w Głównym Obserwatorium Astronomicznym Akademii Nauk ZSRR. W latach 1962–1968 pełniła funkcję sekretarza naukowego instytucji naukowej. W 1985 uzyskała stopień doktora nauk fizycznych i matematycznych. Była członkinią Międzynarodowej Unii Astronomicznej (IAU).
Interesowała się heliofizyką. Całe życie poświęciła poznawaniu budowy Słońca i zachodzących na nim procesów, wpływających na ludzką aktywność. Jej badania nad wypukłościami słonecznymi były jednymi z pierwszych na świecie. Napisała 56 prac naukowych.

</doc>
<doc id="5267160" url="https://pl.wikipedia.org/wiki?curid=5267160" title="Ewa Marynowicz-Hetka">
Ewa Marynowicz-Hetka

Ewa Bożena Marynowicz-Hetka z d. Marynowicz (ur. 11 grudnia 1946 w Łodzi) – doktor habilitowana, profesor zwyczajny, pedagog społeczny, wykładowca Uniwersytetu Łódzkiego.
Życiorys.
Ewa Marynowicz-Hetka w 1969 ukończyła studia pedagogiczne na Uniwersytecie Łódzkim z tytułem magistra, następnie pracowała jako nauczyciel w Pomaturalnej Państwowej Szkole Pracowników Socjalnych w Łodzi. W 1972 rozpoczęła pracę na Uniwersytecie Łódzkim jako asystent w Katedrze Pedagogiki Społecznej. W 1977 uzyskała tytuł doktora nauk humanistycznych na UŁ, promotorem jej pracy była prof. Irena Lepalczyk oraz została adiunktem. Tytuł doktora habilitowanego w zakresie pedagogiki społecznej uzyskała w 1986 na tej samej uczelni, a rok później awansowała na stanowisko docenta i rozpoczęła pracę jako kierownik Katedry Pedagogiki Społecznej UŁ (1987–2019) oraz kierownik Studium Zaocznego Pedagogiki na Wydziale Filozoficzno-Historycznym UŁ (1987–1990). Od 1990 była profesorem nadzwyczajnym uczelni. W okresie od 1991 do 1995 piastowała stanowisko dziekana Wydziału Nauk o Wychowaniu Uniwersytetu Łódzkiego. Tytuł profesora nauk humanistycznych uzyskała w 2000 na Wydziale Pedagogicznym Uniwersytetu Warszawskiego. W 2011 uzyskała tytuł doktora honoris causa na Uniwersytecie Ostrawskim.
Należała do rad redakcyjnych czasopism: „Chemins de Formation” (1999–2006), „Chowanna” (2014–2018), „Revue scientifique de l’AIFI” (od 2005), „Phronesis” (od 2020) oraz od 2014 jest redaktorem naczelnym czasopisma „Nauki o Wychowaniu. Studia Interdyscyplinarne”.
Od 1987 należy do Łódzkiego Towarzystwa Naukowego, w latach 1997–2003 była jego sekretarzem generalnym, następnie od 2003 zastępcą sekretarza generalnego, a od 2016 członkiem honorowym. Była wiceprezydentem European Association of Schools of Social Work (EASSW), prezesem Polskiego Stowarzyszenia Szkół Pracy Socjalnej, członkiem Zarządu i założycielem Association Internationale Francophone des Interventions Auprés des Familles Séparées, członkiem zarżądu European Centre Community Education (ECCE) oraz prezydentem i członkiem założycielem Centre Européen de Ressources pour la Recherche en Travail Social/European Resource Centre for Research in Social Work (CERTS/ERCRSW).
W latach 2003–2011 była członkiem Komitetu Nauk Pedagogicznych Polskiej Akademii Nauk. od 2010 jest członkiem zagranicznym Rady Naukowej Wydziału Studiów Społecznych Uniwersytetu w Ostrawie, zaś w latach 2013–2017 była członkiem Rady Naukowej Katedry UNESCO „Formation et Pratiques Professionnelles”.
Dorobek Bożeny Marynowicz-Hetki obejmuje około 150 opracowań naukowych i 34 książki.

</doc>
<doc id="5267166" url="https://pl.wikipedia.org/wiki?curid=5267166" title="Kostka (kaszubska rodzina szlachecka)">
Kostka (kaszubska rodzina szlachecka)



</doc>
<doc id="5267167" url="https://pl.wikipedia.org/wiki?curid=5267167" title="Herb Prezydenta Macedonii Północnej">
Herb Prezydenta Macedonii Północnej

Herb Prezydenta Republiki Macedonii Północnej (, pierwotnie ) – oficjalny herb prezydenta Macedonii Północnej wprowadzony 2 grudnia 2009 roku.
Blazonowanie.
Pośrodku pola na szesnaście promieni naprzemiennie złotych i czerwonych podzielonego bezant ze skrajem czerwonym. Pod tarczą dwie krzyżujące się gałązki dębowe złote o ośmiu liściach i ośmiu żołędziach każda.
Opis.
Herb prezydenta przedstawia nieznacznie zmodyfikowany wizerunek flagi Macedonii Północnej. Stanowi go tarcza hiszpańska w kolorze czerwonym z wizerunkiem słońca składającego się ze złotego koła (bezantu) i odchodzących od niego ośmiu złotych rozszerzających się promieni niestykających się z bezantem. Tarcza otoczona jest bordiurą naprzemiennie złotą i czerwoną, w kolorach ułożonych odwrotnie do dochodzących do niej promieni. Słońce jest jednym z symboli Macedonii Północnej, poza flagą państwową, widniejącym również w godle i będącym jednym z głównych motywów hymnu. Pod herbem umieszczone są dwie złote, krzyżujące się gałązki dębu macedońskiego, każda o ośmiu liściach i ośmiu żołędziach. W czasach Imperium Osmańskiego ten endemiczny gatunek był jednym z bardziej pożądanych materiałów budowlanych, ze względu na jego trwałość, wytrzymałość i odporność na gnicie, które to cechy ma mieć państwo macedońskie.
Historia.
Republika Macedonii do 2009 roku była jednym z nielicznych państw Europy, którego głowa państwa nie miała swoich insygniów. Po wygranych w kwietniu 2009 roku wyborach prezydenckich Ǵorge Iwanow poruszył ten problem, powierzając Macedońskiemu Stowarzyszeniu Heraldycznemu ich opracowanie. Początkowo zamierzano opracować wzór prezydenckiego sztandaru. Ze wstępnej analizy flag, sztandarów i proporców prezydentów innych państw stwierdzono podział weksyliów na 3 typy: pierwszy – kwadratowy płat przedstawiający flagę państwową z herbem państwowym otoczoną bordiurą "endente"; drugi – kwadratowy płat przedstawiający herb państwowy z bordiurą; trzeci – kwadratowy płat ze zmienionym herbem państwowym tj. herbem prezydenta. Te trzy typy w przypadku Macedonii okazały się niemożliwe do realizacji. W przypadku pierwszego typu macedońskiej flagi nie można estetycznie wpisać w kwadrat bez przekształceń geometrycznych znajdującej się na niej słońca, nie ma również miejsca na umieszczenie na niej herbu. W przypadku drugim Macedonia nie ma heraldycznego herbu państwowego, lecz postkomunistyczne godło.
W tej sytuacji pojawiła się propozycja opracowania najpierw herbu prezydenta, który byłby zgodny z zasadami heraldyki. Pierwsza propozycja przedstawiała w polu czerwonym na trzech pasach czarnych złotego gryfa. Łączyła ona ze sobą dwa historyczne wizerunki herbów związanych z Macedonią, złotego gryfa na czarnej tarczy jako jeden z dwóch występujących wizerunków herbu Aleksandra Wielkiego oraz przypisywany macedońskim królom czerwoną tarczę z trzema srebrnymi pasami. Projekt ten został odrzucony we wstępnej fazie roboczej, po tym, jak gryf zaczął być kojarzony ze sztucznym połączeniem bułgarskiego (macedońskiego) lwa i albańskiego orła.
Kolejnym podejściem była adaptacja zatwierdzonych już symboli macedońskich na potrzeby herbu zgodnego z zasadami heraldycznymi. Zespół złożony z głównego heraldyka i prezesa Macedońskiego Stowarzyszenia Heraldycznego Jowana Jonowskiego, młodszego herolda (pursuiwanta) Petara Gajdowa oraz grafika Stojancza Weliczkowskiego zaproponował wykorzystanie motywu macedońskiej flagi, dostosowując jego wygląd i proporcje do hiszpańskiej tarczy herbowej. Zaproponowali oni również uzupełnienie herbu o dwie gałązki dębu macedońskiego. Przy tworzeniu herbu prace konsultowane były z międzynarodowymi ekspertami z zakresu heraldyki i weksylologii Alexandrem Kurowem z Niemiec, Wiktorem Łomancowem z Rosji, Željko Heimerem z Chorwacji i Stojanem Antonowem z Bułgarii. Wersja ta nie wymagała również zmiany w ustawie o godle i fladze Republiki Macedonii, która dopuszczała użycie wykorzystanie flagi państwowej, również w nieco zmienionej wersji w emblematach instytucji państwowych. Jednocześnie postanowiono zawiesić proces opracowywania prezydenckiego sztandaru, do czasu, gdy jego wprowadzenie będzie wynikało z ustawy.
Ostateczna wersja herbu została odebrana i zatwierdzona przez prezydenta 2 grudnia 2009 roku, 10 czerwca 2010 roku zaś została zarejestrowana w Macedońskim Stowarzyszeniu Heraldycznym pod numerem 3/2010. 

</doc>
<doc id="5267169" url="https://pl.wikipedia.org/wiki?curid=5267169" title="Anna Urbaczka-Bury">
Anna Urbaczka-Bury

Anna Urbaczka-Bury (ur. 1927) – polska poetka, solistka, tancerka i kierowniczka Zespołu Regionalnego „Istebna”, gawędziarka ze Śląska Cieszyńskiego.
Życiorys.
W latach 1945–1960 była aktorką i reżyserką amatorskiego teatru w Istebnej. Realizował spektakle o tematyce religijnej oraz humoreski. Od 1947 była tancerką i solistką Zespołu Regionalnego „Istebna”. Od 1967 przez 20 lat kierowała zespołem. Opracowywała scenariusze i reżyserowała programy, które nagradzano na lokalnych, regionalnych i międzynarodowych festiwalach folklorystycznych. Po jej kierownictwem zespół został doceniony m.in. na Międzynarodowym Festiwalu Ziem Górskich w Zakopanem, podczas corocznych występów w Tygodniu Kultury Beskidzkiej, podczas Festiwalu Górali Polskich w Żywcu, w Ogólnopolskim Przeglądzie Zespołów Tanecznych i Kapel Ludowych w Kielcach i Radomiu. Brał udział w fabularnych produkcjach filmowych realizowanych w okolicach Istebnej, nagrał programy o regionalnej obrzędowości dla Polskiej Telewizji i Polskiego Radia Katowice.
Jest pisarką ludową. Tworzy wiersze i prozę o różnej tematyce. Skupia się na tradycjach ludowych, kulturze i historii regionu. Spisuje wspomnienia o ludziach i wydarzeniach ważnych dla kultury i sztuki w Istebnej. Od 1963 jest związana z Klubem Literackim im. Jerzego Probosza w Istebnej. Była doceniana za twórczość pisarską w gwarze Śląska Cieszyńskiego. Od 1964 jest członkinią Zarządu Macierzy Ziemi Cieszyńskiej w Istebnej.
Otrzymała: Odznakę „Zasłużony Działacz Kultury” (2001), Laur Srebrnej Cieszynianki za zaangażowanie w życie kulturalne społeczności istebniańskiej (2001), dyplom od Starosty Cieszyńskiego za osiągnięcia w rozwoju kultury, pielęgnowanie tradycji i folkloru Śląska Cieszyńskiego (2002), Nagrodę im. Oskara Kolberga (2015) oraz Srebrny Medal Zasłużony Kulturze Gloria Artis (2021).

</doc>
<doc id="5267178" url="https://pl.wikipedia.org/wiki?curid=5267178" title="Ukrinform">
Ukrinform

Ukrinform () – państwowa agencja prasowa Ukrainy, założona w 1918 r.
Zajmuje się przekazywaniem informacji o życiu politycznym, gospodarczym, społecznym, naukowym, kulturalnym na Ukrainie i za granicą. Ma korespondentów w 10 krajach na świecie w tym w Polsce. Prowadzi internetową telewizję UATV w 5 językach.
Jej serwis informacyjny jest dostępny w ośmiu wersjach językowych: ukraińskiej, rosyjskiej, angielskiej, polskiej, niemieckiej, hiszpańskiej, francuskiej, chińskiej i japońskiej.
Ukrinform jest członkiem European Alliance of News Agencies i Black Sea Association of National News Agencies.

</doc>
<doc id="5267204" url="https://pl.wikipedia.org/wiki?curid=5267204" title="Barbara Barska">
Barbara Barska



</doc>
<doc id="5267212" url="https://pl.wikipedia.org/wiki?curid=5267212" title="Mathew Mar Severios">
Mathew Mar Severios



</doc>
<doc id="5267214" url="https://pl.wikipedia.org/wiki?curid=5267214" title="Czornobyl">
Czornobyl



</doc>
<doc id="5267219" url="https://pl.wikipedia.org/wiki?curid=5267219" title="Khaama Press">
Khaama Press

The Khaama Press News Agency – jeden z największych portali informacyjnych w Afganistanie. Założony w 2010 przez Khushnood Nabizada. Dostępny w językach: angielskim, paszto i perskim.

</doc>
<doc id="5267221" url="https://pl.wikipedia.org/wiki?curid=5267221" title="Barbara Barska-Stockinger">
Barbara Barska-Stockinger

Barbara Barska właściwie Barbara Gospodarczyk-Stockinger (ur. 1927) – polska piosenkarka.
Życiorys.
Pochodzi z Warszawy. Przyszła na świat w wielodzietnej rodzinie jako Barbara Gospodarczyk (była 12. dzieckiem w rodzinie). W latach 1947–1954 tworzyła wraz z siostrami Adrianną i Zofią zespół Siostry Triola. Następnie z powodzeniem kontynuowała karierę pod pseudonimem artystycznym Barbara Barska do 1960 występując z orkiestrami Jana Cajmera i Kazimierza Turewicza. Jej mężem był aktor i piosenkarz Andrzej Stockinger. Para doczekała się dwojga dzieci: syna Tomasza Stockingera (ur. 1955), który jest aktorem, oraz córki Katarzyny (ur. 1961), będącej śpiewaczką operetkową. W trakcie swojej kariery estradowej Barbara Barska nie wydała żadnej autorskiej płyty długogrającej, jej nagrania ukazały się jednak na tzw. składankach.
Od 2015 mieszka w prywatnym domu opieki, gdzie trafiła po złamaniu nogi.

</doc>
<doc id="5267222" url="https://pl.wikipedia.org/wiki?curid=5267222" title="Pajhwok Afghan News">
Pajhwok Afghan News

Pajhwok Afghan News – niezależna afgańska agencja prasowa. Dostępna w językach: angielskim, dari i paszto.

</doc>
<doc id="5267226" url="https://pl.wikipedia.org/wiki?curid=5267226" title="Barbara Gospodarczyk">
Barbara Gospodarczyk



</doc>
<doc id="5267227" url="https://pl.wikipedia.org/wiki?curid=5267227" title="Barbara Stockinger">
Barbara Stockinger



</doc>
<doc id="5267228" url="https://pl.wikipedia.org/wiki?curid=5267228" title="Reszki (powiat rypiński)">
Reszki (powiat rypiński)



</doc>
<doc id="5267229" url="https://pl.wikipedia.org/wiki?curid=5267229" title="Tartak (gmina Rogowo)">
Tartak (gmina Rogowo)



</doc>
<doc id="5267230" url="https://pl.wikipedia.org/wiki?curid=5267230" title="Nadróż (kolonia w województwie kujawsko-pomorskim)">
Nadróż (kolonia w województwie kujawsko-pomorskim)



</doc>
<doc id="5267231" url="https://pl.wikipedia.org/wiki?curid=5267231" title="Nadróż (wieś w województwie kujawsko-pomorskim)">
Nadróż (wieś w województwie kujawsko-pomorskim)



</doc>
<doc id="5267232" url="https://pl.wikipedia.org/wiki?curid=5267232" title="Rogowo (gmina)">
Rogowo (gmina)



</doc>
<doc id="5267233" url="https://pl.wikipedia.org/wiki?curid=5267233" title="TOLOnews">
TOLOnews

TOLOnews – afgański portal informacyjny i kanał telewizyjny nadający całą dobę. Dostępny w językach: angielskim, dari i paszto.

</doc>
<doc id="5267235" url="https://pl.wikipedia.org/wiki?curid=5267235" title="Rewa (województwo pomorskie)">
Rewa (województwo pomorskie)



</doc>
<doc id="5267237" url="https://pl.wikipedia.org/wiki?curid=5267237" title="Pierwoszyńskie Pustki">
Pierwoszyńskie Pustki



</doc>
<doc id="5267238" url="https://pl.wikipedia.org/wiki?curid=5267238" title="Dębogórze (województwo pomorskie)">
Dębogórze (województwo pomorskie)



</doc>
<doc id="5267241" url="https://pl.wikipedia.org/wiki?curid=5267241" title="In i dimman">
In i dimman

In i dimman – singel zespołu Medina, wydany 26 lutego 2022 nakładem Giant Records. 
Utwór napisali oraz skomponowali Sami Rekik, Ali Jammali, Jimmy Thörnfeldt oraz Dino Medanhodzic.
Singel dotarł do 3. miejsca na oficjalnej szwedzkiej liście sprzedaży.

</doc>
<doc id="5267244" url="https://pl.wikipedia.org/wiki?curid=5267244" title="Phull">
Phull

Osoby:
Inne:
Zobacz też:

</doc>
<doc id="5267245" url="https://pl.wikipedia.org/wiki?curid=5267245" title="Orthetrum icteromelan">
Orthetrum icteromelan



</doc>
<doc id="5267248" url="https://pl.wikipedia.org/wiki?curid=5267248" title="Pfuel">
Pfuel

Osoby:
Inne:
Zobacz też:

</doc>
<doc id="5267249" url="https://pl.wikipedia.org/wiki?curid=5267249" title="Pfuhl">
Pfuhl

Niemcy:
Osoby:
Inne:
Zobacz też:

</doc>
<doc id="5267250" url="https://pl.wikipedia.org/wiki?curid=5267250" title="Fuhl">
Fuhl

Osoby:
Zobacz też:

</doc>
<doc id="5267251" url="https://pl.wikipedia.org/wiki?curid=5267251" title="Reuenthal">
Reuenthal

Osoby:
Inne:
Zobacz też:

</doc>
<doc id="5267252" url="https://pl.wikipedia.org/wiki?curid=5267252" title="Orthetrum ransonneti">
Orthetrum ransonneti



</doc>
<doc id="5267253" url="https://pl.wikipedia.org/wiki?curid=5267253" title="Reuental">
Reuental

Osoby:
Zobacz też:

</doc>
<doc id="5267255" url="https://pl.wikipedia.org/wiki?curid=5267255" title="Zurzach">
Zurzach

Zurzach (gsw. "Zùùrzi") – gmina (niem. "Einwohnergemeinde") w Szwajcarii, w kantonie Argowia, siedziba administracyjna okręgu Zurzach. Liczy 8 476 mieszkańców (31 grudnia 2020). Leży nad Renem.
Powstała 1 stycznia 2022 z połączenia ośmiu gmin: Bad Zurzach, Baldingen, Böbikon, Kaiserstuhl, Rekingen, Rietheim, Rümikon oraz Wislikofen.

</doc>
<doc id="5267261" url="https://pl.wikipedia.org/wiki?curid=5267261" title="Dhiya Mahjoub">
Dhiya Mahjoub

Dhiya Eddin Mahjoub Musa Kano (ur. 30 maja 1995 w Chartumie) – sudański piłkarz grający na pozycji ofensywnego pomocnika. Od 2018 jest zawodnikiem klubu Al-Merreikh.
Kariera klubowa.
Swoją karierę piłkarską Mahjoub rozpoczął w klubie Al-Emtedad SC, w którym zadebiutował w 2014 roku. W latach 2016-2017 grał w Alamal SC Atbara. W 2018 przeszedł do Al-Merreikh. W sezonach 2018, 2018/2019 i 2019/2020 wywalczył z nim trzy mistrzostwa Sudanu. W sezonie 2018 zdobył też Puchar Sudanu. Z kolei w sezonie 2020/2021 został wicemistrzem kraju.
Kariera reprezentacyjna.
W reprezentacji Sudanu Mahjoub zadebiutował 25 stycznia 2020 w wygranym 1:0 towarzyskim meczu z Erytreą, rozegranym w Asmarze. W 2022 roku został powołany do kadry na Puchar Narodów Afryki 2021. Na tym turnieju rozegrał trzy mecze grupowe: z Gwineą Bissau (0:0), z Nigerią (1:3) i z Egiptem (0:1).

</doc>
<doc id="5267262" url="https://pl.wikipedia.org/wiki?curid=5267262" title="Orthetrum kollmannspergeri">
Orthetrum kollmannspergeri



</doc>
<doc id="5267263" url="https://pl.wikipedia.org/wiki?curid=5267263" title="Walieldin Khedr">
Walieldin Khedr

Walieldin Khedr Safour Daiyeen (ur. 15 września 1995) – sudański piłkarz grający na pozycji środkowego pomocnika. Od 2018 jest zawodnikiem klubu Al-Hilal.
Kariera klubowa.
Swoją karierę piłkarską Khedr rozpoczął w klubie Al-Nil SC, w którym zadebiutował w 2014 roku. W 2015 roku grał w Al-Hilal, z którym wywalczył wicemistrzostwo Sudanu. W latach 2016-2020 występował w Al-Ahly Shendi, z którym w 2017 roku zdobył Puchar Sudanu. W 2020 wrócił do Al-Hilal i w sezonie 2020/2021 został z nim mistrzem Sudanu.
Kariera reprezentacyjna.
W reprezentacji Sudanu Khedr zadebiutował 2 września 2016 w przegranym 1:2 towarzyskim meczu z Gabonem, rozegranym w Chartumie. W 2022 roku został powołany do kadry na Puchar Narodów Afryki 2021. Na tym turnieju rozegrał trzy mecze grupowe: z Gwineą Bissau (0:0), z Nigerią (1:3), w którym strzelił gola i z Egiptem (0:1).

</doc>
<doc id="5267266" url="https://pl.wikipedia.org/wiki?curid=5267266" title="Al-Jezoli Nouh">
Al-Jezoli Nouh

Al-Jezoli Hussien Nouh Mohamed (ur. 24 października 2002) – sudański piłkarz grający na pozycji lewego pomocnika. Od 2020 jest zawodnikiem klubu Al-Merreikh.
Kariera klubowa.
Swoją karierę piłkarską Nouh rozpoczął w klubie Al-Jerif SC, w którym zadebiutował w 2018 roku. W 2020 roku przeszedł do Al-Merreikh. W sezonie 2019/2020 wywalczył z nim mistrzostwo Sudanu, a w sezonie 2020/2021 został wicemistrzem kraju.
Kariera reprezentacyjna.
W reprezentacji Sudanu Nouh zadebiutował 11 czerwca 2021 w wygranym 3:2 towarzyskim meczu z Zambią, rozegranym w Omdurmanie. W 2022 roku został powołany do kadry na Puchar Narodów Afryki 2021. Na tym turnieju rozegrał dwa mecze grupowe: z Gwineą Bissau (0:0) i z Nigerią (1:3).

</doc>
<doc id="5267267" url="https://pl.wikipedia.org/wiki?curid=5267267" title="Mohamed Mustafa">
Mohamed Mustafa

Mohamed Mustafa Mohamed Ahmed (ur. 19 lutego 1996) – sudański piłkarz grający na pozycji bramkarza. Od 2018 jest zawodnikiem klubu Al-Merreikh.
Kariera klubowa.
Swoją karierę piłkarską Mustafa rozpoczął w klubie Al-Merreikh Al-Fasher, w którym zadebiutował w 2011 roku. W 2014 roku przeszedł do Al-Merreikh. W sezonie 2015 wywalczył z nim mistrzostwo Sudanu. W sezonach 2014 i 2016 został wicemistrzem Sudanu. Zdobył też dwa Puchary Sudany w sezonach 2014 i 2015. W 2017 roku grał w Al-Merreikh Nyala, a w sezonie 2018 w Al-Ahly Atbara. W 2018 wrócił do Al-Merreikh. W sezonach 2018/2019 i 2019/2020 został z nim mistrzem Sudanu, a w sezonie 2020/2021 - wicemistrzem.
Kariera reprezentacyjna.
W reprezentacji Sudanu Mustafa zadebiutował 5 grudnia 2015 w zremisowanym 1:1 (porażka po serii rzutów karnych 4:5) meczu Pucharu CECAFA z Etiopią, rozegranym w Addis Abebie. W 2022 roku został powołany do kadry na Puchar Narodów Afryki 2021. Na tym turnieju rozegrał jeden mecz grupowy, z Egiptem (0:1).

</doc>
<doc id="5267269" url="https://pl.wikipedia.org/wiki?curid=5267269" title="Captain Basheer">
Captain Basheer

Captain Basheer Aldukhun Belal (ur. 1 czerwca 1994) – sudański piłkarz grający na pozycji defensywnego pomocnika. Od 2018 jest zawodnikiem klubu Alamal SC Atbara.
Kariera klubowa.
Swoją karierę piłkarską Basheer rozpoczął w klubie Al-Nasr Omdurman, w którym zadebiutował w 2013 roku. W latach 2015-2018 grał w Al-Nesoor SC, a w 2018 przeszedł do Alamal SC Atbara.
Kariera reprezentacyjna.
W reprezentacji Sudanu Basheer zadebiutował 2 stycznia 2022 w zremisowanym 0:0 towarzyskim meczu z Zimbabwe, rozegranym w Jaunde. W 2022 roku został powołany do kadry na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5267271" url="https://pl.wikipedia.org/wiki?curid=5267271" title="Musab Ahmed">
Musab Ahmed

Musab Ahmed Alsharif Eisa (ur. 10 grudnia 1993 w Chartumie) – sudański piłkarz grający na pozycji napastnika. Od 2020 jest zawodnikiem klubu El Hilal SC El Obeid.
Kariera klubowa.
Swoją karierę piłkarską Ahmed rozpoczął w klubie Wad Nobawi Omdurman, w którym zadebiutował w 2014 roku. W latach 2017-2018 grał w Al-Chartum, a w latach 2018-2019 ponownie w Wad Nobawi. W 2020 przeszedł do El Hilal SC El Obeid.
Kariera reprezentacyjna.
W reprezentacji Sudanu Ahmed zadebiutował 2 stycznia 2022 w zremisowanym 0:0 towarzyskim meczu z Zimbabwe, rozegranym w Jaunde. W 2022 roku został powołany do kadry na Puchar Narodów Afryki 2021. Na tym turnieju rozegrał jeden mecz grupowy, z Nigerią (1:3).

</doc>
<doc id="5267272" url="https://pl.wikipedia.org/wiki?curid=5267272" title="Moaiad Abdeen">
Moaiad Abdeen

Moaiad Abdeen Maki (ur. 21 maja 1996 w Atbarze) – sudański piłkarz grający na pozycji prawego obrońcy. Od 2021 jest zawodnikiem klubu Alamal SC Atbara.
Kariera klubowa.
Swoją karierę piłkarską Abdeen rozpoczął w klubie Al-Watan Atbara, w którym zadebiutował w 2014 roku. W latach 2016-2017 grał w Alamal SC Atbara, a w latach 2018-2020 w El Hilal SC El Obeid. W sezonie 2020/2021 grał w Al-Hilal, z którym wywalczył mistrzostwo Sudanu. W 2021 wrócił do Alamal SC.
Kariera reprezentacyjna.
W reprezentacji Sudanu Abdeen zadebiutował 8 grudnia 2019 w zremisowanym 1:1 meczu Pucharu CECAFA 2019 z Tanzanią, rozegranym w Kampali. W 2022 roku został powołany do kadry na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5267273" url="https://pl.wikipedia.org/wiki?curid=5267273" title="Awad Zaid">
Awad Zaid

Awad Zaid Bakheit Gadin (ur. 1 stycznia 1993) – sudański piłkarz grający na pozycji obrońcy. Jest zawodnikiem klubu Al-Ahli Chartum.
Kariera klubowa.
Zaid jest zawodnikiem klubu Al-Ahli Chartum.
Kariera reprezentacyjna.
W 2022 roku Zaid został powołany do reprezentacji Sudanu na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5267274" url="https://pl.wikipedia.org/wiki?curid=5267274" title="Suliman Zakaria">
Suliman Zakaria

Suliman Zakaria Abakar (ur. 1 stycznia 1995) – sudański piłkarz grający na pozycji defensywnego pomocnika. Jest zawodnikiem klubu Hay Al-Arab SC.
Kariera klubowa.
Zakaria jest zawodnikiem klubu Hay Al-Arab SC.
Kariera reprezentacyjna.
W 2022 roku Zakaria został powołany do reprezentacji Sudanu na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5267275" url="https://pl.wikipedia.org/wiki?curid=5267275" title="Abdelaziz Sheikh-Eldin">
Abdelaziz Sheikh-Eldin

Abdelaziz Hassan Sheikh-Eldin (ur. 14 czerwca 1997) – sudański piłkarz grający na pozycji pomocnika. Jest zawodnikiem klubu Al-Chartum.
Kariera klubowa.
Sheikh-Eldin jest zawodnikiem klubu Al-Chartum.
Kariera reprezentacyjna.
W 2022 roku Sheikh-Eldin został powołany do reprezentacji Sudanu na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5267276" url="https://pl.wikipedia.org/wiki?curid=5267276" title="Muhamed Almunzer">
Muhamed Almunzer

Muhamed Elmonzer Al-Gaddafi (ur. 13 października 2000) – sudański piłkarz grający na pozycji środkowego pomocnika. Jest zawodnikiem klubu El Hilal SC El Obeid.
Kariera klubowa.
Elmonzer jest zawodnikiem klubu El Hilal SC El Obeid.
Kariera reprezentacyjna.
W 2022 roku Elmonzer został powołany do reprezentacji Sudanu na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5267277" url="https://pl.wikipedia.org/wiki?curid=5267277" title="Schronisko w Kamieniołomie">
Schronisko w Kamieniołomie

Schronisko w Kamieniołomie – jaskinia typu schronisko znajdująca się w skale Cylna na osiedlu Murownia będącym częścią wsi Wierzchowie w województwie małopolskim, w powiecie krakowskim, w gminie Wielka Wieś. Pod względem geograficznym znajduje się na Wyżynie Olkuskiej będącej częścią Wyżyny Krakowsko-Częstochowskiej.
Opis obiektu.
Schronisko znajduje się w nieczynnym kamieniołomie wapienia na osiedlu Murownia przy drodze odchodzącej na zachód od drogi 94 do Wierzchowia. W wyrobisku dawnego kamieniołomu jest parking dla turystów zwiedzających Jaskinię Wierzchowską Górną. Na wyrobisku kamieniołomu pozostał niewyeksploatowany skalny wał o wysokości kilku metrów, który na mapie Geoportalu podpisany jest jako skała Cylna. Na jego południowo-zachodniej stronie (z parkingu niewidocznej) znajdują się dwa otwory Schroniska w Kamieniołomie.
Główny, większy otwór schroniska znajduje się u podstawy skały. Jest to płytka nyża o wysokości ok. 2 m. Drugi, mniejszy otwór o sercowatym kształcie znajduje się po jej lewej stronie, powyżej dwumetrowego, łatwego do pokonania progu. Obydwa otwory łączą się ciasnym przejściem. Za lewym otworem ciągnie się korytarzyk o długości 3 m, na końcu zamknięty kalcytowymi naskorupieniami. Na ścianach i stropie nyży i korytarzyka brak nacieków, są tylko czarne naskorupienia, natomiast na dnie występuje grubokrystaliczny kalcyt. Spąg jest całkowicie skalisty. Schronisko jest w całości widne i suche. Brak roślin i zwierząt.
Historia poznania.
Otwór do schroniska został odsłonięty podczas eksploatacji kamieniołomu, prawdopodobnie jeszcze przed II wojną światową. Po raz pierwszy schronisko wymienił Kazimierz Kowalski w 1951 r. W 1986 r. A. Górny i M. Szelerewicz w wykazie jaskiń Wyżyny Krakowsko-Wieluńskiej podają jego wymiary. Wynika z nich, że od czasów opisania go przez K. Kowalskiego schronisko wskutek eksploatacji zostało dwukrotnie powiększone. Obecny plan schroniska opracował A. Polonius w 2018 r.

</doc>
<doc id="5267280" url="https://pl.wikipedia.org/wiki?curid=5267280" title="Zùùrzi">
Zùùrzi



</doc>
<doc id="5267283" url="https://pl.wikipedia.org/wiki?curid=5267283" title="Kolegiata Bożego Grobu w Legnicy">
Kolegiata Bożego Grobu w Legnicy

Kolegiata Bożego Grobu w Legnicy – niezachowana budowla istniejąca obok zamku pisatowskiego na Wyspie Tumskiej w Legnicy. 
Powstała na miejscu ufundowanej przed rokiem 1188 kaplicy Bożego Grobu wzmiankowanej przez papieża Honoriusza III w dokumencie z 1218 roku. 
Efektem parcia na podniesienie prestiżu stolicy księstwa, dzięki staraniom książąt Bolesława III i Wacława I podpisano akt fundacyjny pod budowę kolegiaty na podstawie dokumentu bpa Przecława z Pogorzeli wydanego w 1348. Fundacja trwała do roku 1362, natomiast budowa to lata 1397–1425. Jeszcze w trakcie trwania budowy stała się miejscem pochówku m.in. Wacława I (zm. 1364, ze względu na ekskomunikę w chwili śmierci, w poświęconej ziemi pochowany został prawdopodobnie w 1365) wraz z małżonką Anną cieszyńską (zm. 1367), Jadwigi żagańskiej (zm. 1390) i Ruprechta I (zm. 1409). Konsekrowana w 1425 przez bpa Konrada. 
Dzięki słusznym rozmiarom zewnętrznym, wielości kaplic, bogatemu wyposażeniu a także towarzyszącym licznym budynkom mieszkalnym i szkole średniej oraz okalającemu całość założenia obwarowaniu murami i fosą, budowla zwana była potocznie katedrą. W roku 1529 zapadła decyzja o konieczności wzmocnienia umocnień miejskich, na mocy której budowla została rozebrana ok. 1531–1537 r. a kanonicy przeniesieni do franciszkańskiego kościoła św. Jana, gdzie również trafiła część płyt nagrobnych i wyposażenia z kolegiaty. 

</doc>
<doc id="5267286" url="https://pl.wikipedia.org/wiki?curid=5267286" title="Zurzach (ujednoznacznienie)">
Zurzach (ujednoznacznienie)

Szwajcaria:
Osoby:
Inne:

</doc>
<doc id="5267288" url="https://pl.wikipedia.org/wiki?curid=5267288" title="Mianowanie na pierwszy stopień oficerski">
Mianowanie na pierwszy stopień oficerski



</doc>
<doc id="5267292" url="https://pl.wikipedia.org/wiki?curid=5267292" title="Hokej na lodzie na Zimowym Olimpijskim Festiwalu Młodzieży Europy 2022">
Hokej na lodzie na Zimowym Olimpijskim Festiwalu Młodzieży Europy 2022

Hokej na lodzie na Zimowym Olimpijskim Festiwalu Młodzieży Europy 2022 – jedna z dyscyplin rozgrywanych podczas festiwalu w dniach 13 – 17 grudnia 2021 (turniej chłopców), oraz 21 – 25 marca 2022 (turniej dziewcząt) w Kajaani. Areną zmagań była Kajaanin jäähalli.
Turniej kobiet.
W turnieju wystąpiło sześć drużyn, które przydzielono do dwóch trzyzespołowych grup:
Turniej mężczyzn.
W turnieju wystąpiło pięć zespołów, które rozegrały mecze systemem każdy z każdym:

</doc>
<doc id="5267293" url="https://pl.wikipedia.org/wiki?curid=5267293" title="Schronisko w Kamieniołomie (ujednoznacznienie)">
Schronisko w Kamieniołomie (ujednoznacznienie)

Jaskinie i schroniska w Polsce:

</doc>
<doc id="5267294" url="https://pl.wikipedia.org/wiki?curid=5267294" title="Bel-iqiszanni">
Bel-iqiszanni

Bel-iqiszanni (akad. "Bēl-iqīšanni", w transliteracji z pisma klinowego zapisywane najczęściej mEN-BA-"šá"(-"a/an")-"ni"; tłum. „Pan obdarzył mnie”) – wysoki dostojnik, gubernator prowincji Szibhinisz za rządów asyryjskiego króla Adad-nirari III (810-783 p.n.e.); według asyryjskich list i kronik eponimów w 791 r. p.n.e. pełnił też urząd eponima (akad. "limmu"). Jego imieniem jako eponima datowane są dokumenty prawne i administracyjne z Kalhu i Niniwy. Zgodnie z "Asyryjską kroniką eponimów" za jego eponimatu miała miejsce wyprawa wojenna przeciw królestwu Hubuszkia.

</doc>
<doc id="5267295" url="https://pl.wikipedia.org/wiki?curid=5267295" title="Mohamed Abdelrahman">
Mohamed Abdelrahman

Mohamed Abdelrahman Yousif Yagoub (ur. 10 lipca 1993 w Umbadzie) – sudański piłkarz grający na pozycji napastnika. Od 2020 jest zawodnikiem klubu Al-Hilal.
Kariera klubowa.
Swoją karierę piłkarską Abdelrahman rozpoczął w klubie Beit Al-Mal Omdurman, w barwach którego zadebiutował w 2009 roku. W 2010 roku przeszedł do Al-Hilal Omdurman. Grał w nim do końca 2016 roku. W tym okresie z klubem tym wywalczył cztery tytuły mistrza Sudanu w sezonach 2010, 2012, 2014 i 2016, trzy wicemistrzostwa Sudanu w sezonach 2011, 2013 i 2015 oraz zdobył dwa Puchary Sudanu w sezonach 2011 i 2016.
W latach 2017-2019 Abdelrahman był zawodnikiem Al-Merreikh Omdurman. Trzykrotnie został z nim mistrzem Sudanu w sezonach 2018, 2018/2019 i 2019/2020 oraz raz wicemistrzem w sezonie 2017. Zdobył też Puchar Sudanu w 2018.
W 2020 Abdelrahman został piłkarzem algierskiego klubu CA Bordj Bou Arréridj. Swój debiut w nim zaliczył 8 lutego 2020 w wygranym 2:0 domowym meczu z USM Bel Abbès. W debiucie strzelił gola. W CA Bordj Bou Arréridj spędził pół roku.
Latem 2020 Abdelrahman wrócił do Al-Hilal. W sezonie 2020/2021 wywalczył z nim mistrzostwo Sudanu.
Kariera reprezentacyjna.
W reprezentacji Sudanu Abdelrahman zadebiutował 19 sierpnia 2017 w wygranym 1:0 meczu Mistrzostw Narodów Afryki 2018 z Etiopią, rozegranym w Al-Ubajjid. W 2022 roku został powołany do kadry na Puchar Narodów Afryki 2021. Na tym turnieju rozegrał dwa mecze grupowe: z Gwineą Bissau (0:0) i z Egiptem (0:1).

</doc>
<doc id="5267296" url="https://pl.wikipedia.org/wiki?curid=5267296" title="Monterrey Open 2022">
Monterrey Open 2022

Monterrey Open 2022 – tenisowy turniej WTA kategorii WTA 250 w sezonie 2022 z cyklu Monterrey Open rozgrywany w dniach 28 lutego–6 marca 2022 roku w Monterrey na kortach twardych o puli nagród wynoszącej 235 238 dolarów amerykańskich.

</doc>
<doc id="5267297" url="https://pl.wikipedia.org/wiki?curid=5267297" title="Mohamed Amin">
Mohamed Amin

Mohamed Sharaf El-Din Amin (ur. 6 listopada 1998) – sudański piłkarz grający na pozycji lewego obrońcy. Od 2021 jest zawodnikiem klubu Motala AIF.
Kariera klubowa.
Swoją karierę piłkarską Amin rozpoczął w Szwecji, w klubie Norrby IF. W sezonie 2018 był jego zawodnikiem, jednak nie zaliczył debiutu w Superettan. W 2019 roku odszedł do grającego na czwartym poziomie rozgrywkowym Vårgårda IK. W 2021 przeszedł do innego klubu z tej ligi, Motala AIF. W sezonie 2021 wywalczył z nim awans do Division 1 (trzeci poziom rozgrywkowy).
Kariera reprezentacyjna.
W reprezentacji Sudanu Amin zadebiutował 30 grudnia 2021 w przegranym 2:3 towarzyskim meczu z Etiopią, rozegranym w Limbé. W 2022 roku został powołany do kadry na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5267298" url="https://pl.wikipedia.org/wiki?curid=5267298" title="Stanisława Olender">
Stanisława Olender

Stanisława Olender (ur. 10 listopada 1919 w Strzałkach, zm. 7 grudnia 2015) – wycinankarka z kurpiowskiej Puszczy Zielonej. 
Życiorys i twórczość.
Była córką znanej wycinankarki Antoniny Staśkiewicz, od której nauczyła się tego rzemiosła jeszcze w dzieciństwie. Jej prace powstawały według tradycyjnych wzorów. Były to przede wszystkim leluje i gwiazdy. Tworzyła również motywy ptaków: kogutów, pawi i dudków. Cechą charakterystyczną jej wytworów jest rozbudowana ornamentyka, która zapełnia całą przestrzeń wycinanki. Stosowała grube cięcia, co ułatwiało tworzenie prac dużych rozmiarów używanych do dekoracji większych pomieszczeń. 
Zajmowała się tradycyjnym rękodziełem również w szerszym zakresie: wykonywała kwiaty z bibuły, palmy wielkanocne, pieczywo obrzędowe, zdobiła pisanki.
W 1950 rozpoczęła współpracę ze Spółdzielnią Rękodzieła Ludowego i Artystycznego „Kurpianka” w Kadzidle. Jej prace brały udział w licznych wystawach, prezentacjach i konkursach sztuki ludowej. W 1991 została laureatką Nagrody im. Oskara Kolberga w dziedzinie twórczości plastycznej.
Była członkinią Stowarzyszenia Twórców Ludowych. Jej prace znajdują się w krajowych kolekcjach muzealnych. 
Za działalność artystyczną otrzymała Medal 40-lecia PRL, a w 2002 została uhonorowana przez Starostę Ostrołęckiego Nagrodą w dziedzinie kultury. 
Została pochowana na cmentarzu w Kadzidle. 

</doc>
<doc id="5267300" url="https://pl.wikipedia.org/wiki?curid=5267300" title="Wizyty przywódców ZSRR w Polsce">
Wizyty przywódców ZSRR w Polsce

Wizyty przywódców Związku Socjalistycznych Republik Radzieckich w Polsce.
Nikita Chruszczow.
1956.
19 października 1956 w Warszawie rozpoczęło się VIII Plenum Komitetu Centralnego Polskiej Zjednoczonej Partii Robotniczej. Tego dnia przybyła do stolicy Polski delegacja Komitetu Centralnego Komunistycznej Partii Związku Radzieckiego w składzie: Nikita Chruszczow (przewodniczący delegacji), Wiaczesław Mołotow (minister spraw zagranicznych), Łazar Kaganowicz (wicepremier), Anastas Mikojan. Delegacja KC KPZR uczestniczyła w naradach z Biurem Politycznym KC PZPR. Rano 20 października 1956 delegacja z ZSRR odleciała z Warszawy do Moskwy.
1959.
Wizyta Nikity Chruszczowa w lipcu 1959 była związana z 15-leciem Polski Ludowej. Miała ona charakter partyjno-rządowy i jednocześnie stanowiła „rewizytę przyjaźni” po zeszłorocznych odwiedzinach delegacji polskiej w ZSRR. Przedstawiciele władz Związku Radzieckiego zostali zaproszeni przez KC PZPR i rząd PRL. Przewodniczącym delegacji partyjno-rządowej ZSRR był I sekretarz KC KPZR i przewodniczący Rady Ministrów ZSRR Nikita Chruszczow.
Delegacja przyleciała na lotnisko Warszawa-Babice we wtorek dnia 14 lipca 1959 samolotem Ił-18, który wylądował o godz. 11:52. Po uroczystym powitaniu przemawiali Nikita Chruszczow i I sekretarz KC PZPR Władysław Gomułka, po czym odbyła się defilada kampanii honorowej. Następnie oficjele przejechali 17-kilometrową trasę z lotniska do Belwederu. Chruszczow z Gomułką jechali otwartym pojazdem marki ZIS. Na trasie zebrały się tłumy ludzi. Tego samego dnia w Urzędzie Rady Ministrów odbyły się rozmowy między delegacjami PRL i ZSRR. Chruszczow wraz z delegacją złożył wizytę w KC PZPR przewodniczącemu Rady Państwa Aleksandrowi Zawadzkiemu oraz Prezesowi Rady Ministrów Józefowi Cyrankiewiczowi. Odbyło się także przyjęcie z okazji pobytu delegacji ZSRR. Popołudniu delegacja ZSRR z Chruszczowem złożyła wieńce na Grobie Nieznanego Żołnierza oraz na Cmentarzu Mauzoleum Żołnierzy Radzieckich (w obu miejscach Chruszczow wpisał się do ksiąg pamiątkowych).
Nazajutrz, 15 lipca 1959 o godz. 9, delegacja ZSRR w towarzystwie polskich oficieli (w tym Gomułki) wyruszyła pociągiem specjalnym z Dworca Głównego w Warszawie na Śląsk. Po drodze pociąg zatrzymywał się na stacjach Skierniewice, Koluszki, Częstochowa, gdzie każdorazowo delegacja była witana przez ludzi, a Chruszczow pozdrawiał gospodarzy z okna wagonu. W dalszym biegu pociąg przejechał przez stacje Zawiercie, Dąbrowa Górnicza, Sosnowiec, po czym o godz. 13:05 pociąg dotarł na dworzec Katowice. Tam delegację powitał I sekretarz KW PZPR w Katowicach Edward Gierek, który zapowiedział objazd po niecce węglowej i 12 miastach śląskich. Chruszczow przypomniał wtedy swój przejazd przez Śląsk podczas wojny w 1945, gdy był członkiem Rady Wojennej 1 Frontu Ukraińskiego. Po godz. 13:38 delegacja ruszyła w objazd po niecce węglowej i Zagłębiu Dąbrowskim (Chruszczow, Gomułka i Gierek jechali otwartym ZIS-em). W trakcie przejazdu delegacja zatrzymała się przed hutą Baildon, a dalej odwiedziła Świętochłowice, Rudę Śląską, Zabrze, Chorzów, zatrzymując się w Wojewódzkim Parku Kultury i Wypoczynku. Dalej kolumna kierowała się do Siemianowic, gdzie zatrzymała się przed hutą Jedność. Potem kondukt przejechał przez miasta Będzin i Dąbrowa Górnicza, a na przedmieściach Sosnowca zatrzymał się w kopalni Niwka-Modrzejów. Tam Chruszczow przyjął tytuł honorowego górnika kopalni. Z tego miejsca o godz. 18:15 delegacja ruszyła w drogę powrotną do Katowic, mijając Mysłowice i Szopienice, kończąc prawie 5-godzinny objazd długości ok. 150 km. Tego dnia w Zagórzu przed Sosnowcem miał miejsce nieudany zamach Chruszczowa i Gomułkę, którego wykonawcą był Stanisław Jaros.
Rano 16 lipca 1959 członkowie delegacji (bez Chruszczowa) odwiedzili Oświęcim, gdzie wizytowali Państwowe Muzeum Auschwitz-Birkenau i Zakłady Chemiczne „Oświęcim”. W tym czasie Chruszczow złożył wizytę na obradującej w Sosnowcu od godz. 11 III Międzynarodowej Konferencji Górniczej. Odwiedził też kopalnię „Wujek”. Na placu Feliksa Dzierżyńskiego w Katowicach zorganizowano wiec gromadzący ok. 120 tys. ludzi, podczas którego od godz. 17:30 przemawiali Gomułka i Chruszczow.
17 lipca o godz. 11:45 delegacja (w przeddzień dołączył się do niej prezes Rady Ministrów Litewskiej SSR Motiejus Šumauskas) przybyła drogą lotniczą do Szczecina. Na pokładzie trałowca T-63 oficjele zwiedzali port morski. Później Chruszczow uczestniczył w nadzwyczajnej sesji Miejskiej Rady Narodowej, zorganizowanej w Filharmonii Szczecińskiej, gdzie otrzymał tytuł honorowego obywatelstwa miasta. Potem na placu Jasne Błonia odbył się wielotysięczny wiec, podczas którego przywódca ZSRR wygłosił przemowę.
Ze Szczecina delegacja radziecka udała się do Wielkopolski i pociągiem specjalnym przybyła na stację Poznań Główny 18 lipca 1959 o godz. 11:10. Z dworca oficjele udali się samochodami na obszar powiatu Środa, przedstawianego wówczas za najbardziej uspółdzielczony w całym kraju. Potem delegacja przejechała przez Swarzędz, odwiedziła spółdzielnię produkcyjną w Pławcach, Państwowe Gospodarstwo Rolne w Manieczkach, Państwową Stadninę Koni „Racot” we wsi o tej samej nazwie, wieś indywidualną Jerka, PGR w Gołębinie Starym. Kończąc objazd w Wielkopolsce oficjele dotarli na lotnisko w Poznaniu, skąd odlecieli wieczorem. Jedna grupa (z premierem Litewskiej SRR Šumauskasem udała się do Gdańska, a druga z premierem Białoruskiej SRR, Cichanem Kisialouem, wyruszyła przez Warszawę do Lublina).
W dniu 19 lipca 1959 delegacja miała do dyspozycji odpoczynek.
Dnia 20 lipca 1959 o godz. 11:15 na lotnisku Jasionka wylądował samolot z Chruszczowem i Gomułką. Gości powitał I sekretarz KW PZPR w Rzeszowie Władysław Kruczek. Stamtąd odkrytym samochodem Chruszczow, Gomułka i Kruczek pojechali do fabryki WSK Rzeszów. Z tego miejsca goście udali się do Łańcuta, gdzie wzięli udział w przyjęciu na zamku oraz zwiedzali park i muzeum. O godz. 17:20 kolumna powróciła do Rzeszowa, a następnie delegacja odleciała z Jasionki do Warszawy.
21 lipca 1959 w Sali Kongresowej Pałacu Kultury i Nauki odbyła się uroczysta akademia, zorganizowana przez Ogólnopolski Komitet Frontu Jedności Narodu pod przewodnictwem A. Zawadzkiego, w trakcie której przemawiał Chruszczow.
W dniu 22 lipca 1959, tj. Narodowe Święto Odrodzenia Polski, z okazji 15-lecia Polski Ludowej o godz. 10 zorganizowano defiladę wojskową na placu Defilad w Warszawie, w której uczestniczył Chruszczow. O godz. 19:45 w gmachu Urzędu Rady Ministrów Gomułka, Cyrankiewicz i Chruszczow podpisali wspólne oświadczenie.
23 lipca 1959 o godz. 9 Gomułka, Cyrankiewicz i Chruszczow wyjechali otwartym samochodem z Belwederu. Po dotarciu na lotnisko Okęcie przemowy pożegnalne mieli Gomułka i Chruszczow. O godz. 10:18 delegacja odleciała Iłem-18 do Moskwy, lądując na lotnisku Wnukowo.
Tuż po wizycie Chruszczowa w Polsce w kinach radzieckich emitowano film dokumentujący ten pobyt.
Leonid Breżniew.
1965.
Partyjno-rządowa delegacja ZSRR z I sekretarzem KC KPZR Leonidem Breżniewem na czele przybyła do Polski w 1965 na zaproszenie KC PZPR i rządu PRL. Delegacja władz ZSRR podróżowała pociągiem specjalnym i w poniedziałek 5 kwietnia 1965 o godz. 10 przybyła na Dworzec Gdański w Warszawie. Wraz z Breżniewem do Polski przyjechali inni oficjele z ZSRR, m.in. przewodniczący Rady Ministrów Aleksiej Kosygin i minister spraw zagranicznych Andriej Gromyko. Wśród witających gości byli przedstawiciele władz PRL, m.in. I sekretarz KC PZPR Władysław Gomułka i Prezes Rady Ministrów Józef Cyrankiewicz. Następnie kolumna samochodów przejechała kilkukilometrową trasę ulicami miasta. Przejazd odbył się przez ul. Nowotki, plac Dzierżyńskiego, ul. Senatorska, plac Teatralny, Krakowskie Przedmieście, Nowy Świat, Plac Trzech Krzyży, Aleje Ujazdowskie. O godz. 12 Breżniew przybył do gmachu KC PZPR. Tam odbyły się rozmowy między delegacjami partyjno-rządowymi PRL i ZSRR. Popołudniu delegacja ZSRR z Breżniewem pojawiła się przy Grobie Nieznanego Żołnierza i na Cmentarzu Mauzoleum Żołnierzy Radzieckich. Od godz. 16:30 w gmachu Urzędu Rady Ministrów trwały rozmowy polsko-radzieckie z Breżniewem i Gomułką na czele.
Drugiego dnia wizyty, tj. 6 kwietnia 1965, kontynuowano rozmowy polskich i radzieckich delegacji partyjno-rządowych. Wieczorem tego dnia Breżniew był gościem na uroczystym koncercie w Teatrze Stanisławowskim w Łazienkach Królewskich w Warszawie.
Delegacja radziecka z Breżniewem na czele i w towarzystwie najwyższych władz PRL wyjechała pociągiem specjalnym 6 kwietnia o godz. 22:30 z Warszawy i 7 kwietnia o godz. 9:30 przybyła na Dworzec Główny we Wrocławiu. Na peronie stacji Breżniew wygłosił przemówienie. Z dworca – mimo padającego deszczu – Breżniew przejechał ulicami miasta w otwartym samochodzie. Potem wraz z delegacją trafią do rezydencji w wilii przy ul. Jaworowej 9-11. Później odwiedził zakłady przemysłowe Pafawag i Dolmel, po czym o 12:15 w Zakładowym Domu Kultury spotkał się z aktywem partyjnym fabryk Dolmel i Archimedes. Po południu odbyło się przyjęcie w ratuszu wydane przez przewodniczącego prezydium Rady Narodowej miasta Wrocławia, prof. Bolesława Iwaszkiewicza. Wieczorem Breżniew wraz z delegacją odjechał z Dworca Głównego.
Przed południem 8 kwietnia 1965 delegacja ZSRR powróciła do Warszawy. Czas organizacji całej wizyty zbiegł się z przypadającą wkrótce 20 rocznicą podpisania polsko-radzieckiego Układu o Przyjaźni, Pomocy Wzajemnej i Współpracy Powojennej z 21 kwietnia 1945 i zawartego na okres 20 lat. W dniu 8 kwietnia 1965 o godz. 15:45 w Sali Kolumnowej Urzędu Rady Ministrów został podpisany nowy Układ o Przyjaźni, Współpracy i Pomocy Wzajemnej między PRL i ZSRR. Aktu podpisania dokonali Breżniew, Gomułka, Kosygin i Cyrankiewicz. Tuż po tym wydarzeniu przywódcy PRL i ZSRR udali się do w Sali Kongresowej Pałacu Kultury i Nauki, gdzie Ogólnopolski i Stołeczny Komitety Frontu Jedności Narodu zorganizowały trwający od godz. 16:30 wiec przyjaźni, podczas którego przemawiali Gomułka i Breżniew, a potem wystąpił Zespół Pieśni i Tańca „Śląsk”. Wieczorem ambasador ZSRR w PRL Awierkij Aristow wydał przyjęcie z okazji wizyty delegacji radzieckiej w Polsce, w którym brał udział m.in. Breżniew.
9 kwietnia 1965 o godz. 9 delegacja radziecka opuściła Belweder, skąd kolumną samochodów udała się na Dworzec Gdański, gdzie została pożegnana przez władze PRL, a Gomułka i Breżniew wygłosili mowy. O godz. 9:30 pociąg odjechał z dworca.
1974.
Wizyta sekretarza generalnego KC KPZR Leonida Breżniewa w 1974 w PRL została zorganizowana na zaproszenie KC PZPR, Rady Państwa i Rady Ministrów PRL w związku z uroczystościami „XXX-lecia odrodzenia Polski”. Były to kolejne jego odwiedziny w Polsce (wcześniej był w 1965). Przywódca ZSRR przyleciał na lotnisko Okęcie samolotem Ił-62 w piątek 19 lipca 1974 po godz. 16. Przywitali go I sekretarz KC PZPR Edward Gierek, przewodniczący Rady Państwa Henryk Jabłoński, prezes Rady Ministrów Piotr Jaroszewicz. Następnie Breżniew i Gierek w otwartym samochodzie wyruszyli w drogę do centrum Warszawy. Podczas przejazdu kolumna pojazdów zatrzymywała się przy Pomniku Lotnika, przy pierwszym wiadukcie wówczas otwartej Trasy Łazienkowskiej. Breżniew dotarł do Belwederu. Potem był przy Grobie Nieznanego Żołnierza i na Cmentarzu Mauzoleum Żołnierzy Radzieckich.
W dniu 20 lipca 1974 Breżniew przebywał w Katowicach i w innych miastach województwa katowickiego. W trakcie odwiedzin tamże otrzymał tytuł honorowego obywatela województwa katowickiego i honorowego górnika Polski Ludowej.
W dniu 21 lipca 1974 Breżniew uczestniczył w spotkaniu w Sali Kolumnowej Rady Państwa, w trakcie którego przekazał posłanie od przywódców ZSRR oraz został udekorowany Krzyżem Wielkim Orderu Virtuti Militari, a sam przekazał gospodarzom zdobiony puchar. Później zebrał się na uroczystym posiedzeniu Sejm PRL, podczas którego przemawiali Gierek i Breżniew. Tego samego dnia wieczorem Breżniew uczestniczył w ślubowaniu młodzieży polskiej pod Pomnikiem Bohaterów Warszawy (Nike). O godz. 20 w Teatrze Wielkim odbył się uroczysty koncert z udziałem Breżniewa – w trakcie widowiska artystyczno-muzycznego ukazano przegląd polskiej muzyki, poezji, pieśni i tańca.
22 lipca 1974 od godz. 10 trwała parada wojskowa na placu Defilad w Warszawie, gdzie na trybunie honorowej miejsce zajął Breżniew. Podczas pobytu w Warszawie uczestniczył on też w spotkaniu władz PRL z korpusem dyplomatycznym, zorganizowanym w salach Urzędu Rady Ministrów. Pożegnanie przywódcy ZSRR odbyło się tego dnia po południu na lotnisku Okęcie, gdzie o godz. 16 Breżniew odleciał Iłem-62 do Moskwy.
Jeszcze w lipcu 1974 ukazało się wydawnictwo pt. "Leonid Breżniew w Polsce".
Michaił Gorbaczow.
1985.
W czwartek 25 kwietnia 1985 do Warszawy przybyli przywódcy partii i państw – stron Układu Warszawskiego. Tego dnia samolotem specjalnym linii lotniczych Aerofłot przybył też na lotnisko Okęcie sekretarz generalny KC KPZR Michaił Gorbaczow. Został powitany przez I sekretarza KC PZPR i prezesa Rady Ministrów Wojciecha Jaruzelskiego oraz przez przewodniczącego Rady Państwa Henryka Jabłońskiego.
W dniu 26 kwietnia 1985 o godz. 9 na Placu Zwycięstwa Gorbaczow, podobnie jak przedstawiciele innych delegacji państwowych, złożył wieniec na Grobie Nieznanego Żołnierza. Następnie analogiczna uroczystość z udziałem Gorbaczowa miała miejsce na Cmentarzu Mauzoleum Żołnierzy Radzieckich. Przed godz. 11 przywódca ZSRR i innych państw przybył na spotkanie w gmachu Urzędu Rady Ministrów. Tam przed godz. 15 podpisali oni protokół o przedłużeniu Układu o Przyjaźni, Współpracy i Pomocy Wzajemnej, podpisanego w Warszawie 14 maja 1955 roku. Po południu w URM odbyło się przyjęcie wydane przez Jaruzelskiego na cześć przybyłych przywódców partii i państw, podczas którego przemawiał on sam i Gorbaczow. W godzinach wieczornych Warszawę opuściły delegacje państwowe, zaś Gorbaczow pozostał w stolicy PRL (wyjechał m.in. Dowódca Zjednoczonych Sił Zbrojnych, Marszałek Związku Radzieckiego Wiktor Kulikow).
27 kwietnia 1985 w Warszawie odbyło się spotkanie Jaruzelskiego i Gorbaczowa w ramach 40-lecia Polski Ludowej. Po południu na lotnisku Okęcie odbyło się pożegnanie Gorbaczowa, który samolotem specjalnym Aerofłotu odleciał do Moskwy.
1988.
Wizyta sekretarza generalnego KC KPZR Michaiła Gorbaczowa odbyła się na zaproszenie I sekretarza KC PZPR Wojciecha Jaruzelskiego i najwyższych władz PRL. Była określana jako „wizyta przyjaźni”. Samolot Ił-62M z delegacją radziecką na pokładzie wylądował na lotnisku Okęcie w Warszawie w poniedziałek rano 11 lipca 1988. Michaił Gorbaczow przybył do Polski wraz z żoną oraz m.in. z ministrem spraw zagranicznych ZSRR, Eduardem Szewardnadzem. Delegację powitał Wojciech Jaruzelski, a kolumna aut wyruszyła z lotniska przez Warszawę, zatrzymując się przy Pomniku Lotnika. Następnie Gorbaczow udał się do swojej rezydencji, a jeszcze przed południem złożył wieniec na Grobie Nieznanego Żołnierza, pod Pomnikiem Bohaterów Warszawy (Nike) i na Cmentarzu Mauzoleum Żołnierzy Radzieckich. Po godz. 13 Gorbaczow spotkał się z Jaruzelskim, a w Urzędzie Rady Ministrów wydano obiad na cześć Michaiła Gorbaczowa i jego małżonki. Po południu Gorbaczow był gościem na posiedzeniu Sejmu PRL, przywitany przez Marszałka izby, Romana Malinowskiego. W sali plenarnej wygłosił przemówienie (Jaruzelski także), a potem w Sali Kolumnowej spotkał się z posłami. Otrzymał tam Medal Sejmu PRL. Tego dnia Raisa Gorbaczowa i Barbara Jaruzelska odwiedziły Instytut Wzornictwa Przemysłowego.
Drugiego dnia wizyty, tj. 12 lipca 1988, delegacja wyleciała samolotem z Warszawy i o godz. 11 wylądowała na lotnisku Kraków-Balice. Stamtąd wraz z Jaruzelskim udał się Gorbaczow samochodami na Podhale. Odwiedził Biały Dunajec, zwiedzając dom zamieszkiwany przez Włodzimierza Lenina w 1913 i w 1914, a następnie Muzeum Lenina w Poroninie i tym samym był pierwszym przywódcą ZSRR, który odwiedził te miejsca. Po godz. 17 Gorbaczow przybył do Krakowa i został przyjęty w restauracji Wierzynek przez I sekretarza KK PZPR Józefa Gajewicza. Następnie zwiedzał Rynek Główny, odwiedził kościół Mariacki w Krakowie, gdzie powitany przez bp. Jana Szkodonia koncentrował się na ołtarzu Wita Stwosza. Następnie przeszedł na dziedziniec wawelski, gdzie przemawiał na wiecu młodzieży Polski i ZSRR. W części artystycznej wystąpił m.in. zespół Andrusy, a w koncercie muzycznym Andrzej Rosiewicz, wykonujący piosenkę pt. „Wieje wiosna ze wschodu”, popularnie określaną jako „Michaił, Michaił”. W trakcie wiecu Gorbaczow otrzymał Order Uśmiechu. Potem wraz z delegacją zwiedzał Zamek Królewski na Wawelu.
13 lipca 1988 samolot Gorbaczowa wylądował na lotnisku Szczecin-Goleniów. Powitany przez Jaruzelskiego przywódca ZSRR uczestniczył w wiecu przyjaźni w Stoczni Szczecińskiej im. Adolfa Warskiego, gdzie przemawiał. Potem przebywał na Zamku Książąt Pomorskich, był pod Pomnikiem Czynu Polaków i pod Pomnikiem Braterstwa Broni na Cmentarzu Centralnym w Szczecinie. Na koniec odwiedził Kombinat Ogrodniczy Gumieńce oraz złożył indywidualną wizytę rolnikowi Franciszkowi Bakanowi we wsi Modrzewie.
14 lipca 1988 na Zamku Królewskim w Warszawie Gorbaczow spotkał się z polskimi intelektualistami, a wydarzenie otworzył prof. Bogdan Suchodolski. Oprócz przywódcy ZSRR głos zabierali prof. Jan Rychlewski, Ryszard Wojna, Czingiz Ajtmatow, prof. Mieczysław Krąpiec, Zbigniew Safjan, prof. Jan Szczepański, Marcin Król, prof. Maciej Nałęcz, Wojciech Żukrowski, Siergiej Załygin, Janusz Kuczyński, Krzysztof Teodor Toeplitz, Artur Sandauer, Janusz Przymanowski. Spotkanie to, zaplanowane pierwotnie na 2 godziny, przedłużyło się do 3,5 godzin. Następnie odbyły się rozmowy plenarne w siedzibie KC PZPR. Tam finalnie władze PRL, ZSRR, PZPR i KPZR wydały wspólne oświadczenie. Potem Gorbaczow idąc ze swej rezydencji obejrzał pomnik Fryderyka Chopina w parku Łazienkowskim, a następnie oddał hołd rewolucjonistom w Bramie Straceń Cytadeli Warszawskiej. Potem spacerował z żoną od Barbakanu do placu Zamkowego, zwiedzając Starówkę i zatrzymując się m.in. przy pomniku Małego Powstańca.
W dniu 15 lipca 1988 Raisa Gorbaczowa w towarzystwie Barbary Jaruzelskiej odwiedziła Państwowe Muzeum Auschwitz-Birkenau w Oświęcimiu oraz oddała hołd przed pomnikiem Powstańców Śląskich w Katowicach.
W sobotę 16 lipca 1988 po spotkaniu Doradczego Komitetu Politycznego Układu Warszawskiego uczestniczył w rozmowach przywódców partii komunistycznych państw-członków. Ostatniego dnia wizyty Raisa Gorbaczowa wraz z Barbarą Jaruzelską spędzała czas z ludźmi kultury oraz zwiedzając pałac w Nieborowie. O godz. 16 odbyło się pożegnanie radzieckiej delegacji na lotnisku Okęcie. O godz. 16:42 Ił-62M odleciał do Moskwy.

</doc>
<doc id="5267302" url="https://pl.wikipedia.org/wiki?curid=5267302" title="Maria Fredro-Boniecka">
Maria Fredro-Boniecka

Maria Fredro-Boniecka (z domu Rosenblatt, ur. 18 marca 1891 w Krakowie, zm. 30 lipca 1958 w Krynicy) – doktor filozofii, muzealniczka, historyczka sztuki, ekspertka w dziedzinie numizmatyki, wieloletnia kustoszka Muzeum Narodowego w Krakowie, wykładowczyni na Uniwersytecie Jagiellońskim.
Życiorys.
Dzieciństwo i młodość.
Maria urodziła się w bogatej krakowskiej rodzinie pochodzenia żydowskiego. Jej ojciec, Emanuel Rosenblatt, był lekarzem, a matka, o której niewiele wiadomo, pochodziła z Wiednia. Dzięki temu Maria, wraz ze starszą siostrą Alicją, dużo podróżowały w młodości do Wiednia i Tyrolu. Kiedy Maria i Alicja miały zaledwie kilka lat, ich matka zmarła. Ojciec obowiązki rodzicielskie oddelegował na opiekunki, a potem odesłał je do dziadków do Wiednia. Dziewczynki po dłuższym czasie wróciły do Krakowa, ponieważ dziadkowie z trudem znosili dziecięce hałasy i zabawy.
Siostra Marii, Alicja Halicka, artystka malarka, która w 1912 r. wyemigrowała do Paryża, zadedykowała jej swoje wspomnienia "Wczoraj", w których Maria jest wielokrotnie wspominana.
Według opinii ekspertów na obrazie zatytułowanym "Portret trzech sióstr" Olgi Boznańskiej, kobieta na pierwszym planie to Maria Fredro-Boniecka, ciemnowłosa Alicja Halicka znajduje się po lewej stronie, a po prawej prawdopodobnie kuzynka Karola.
Edukacja.
Ojciec nie był zaangażowanym rodzicem, a do tego był konserwatywny i wierzył w tradycyjny podział ról społecznych. Był jednak zdania, że córki powinny otrzymać staranne wykształcenie, ale niechętnie odnosił się do szkół publicznych, bo uważał, że to źródło zarazy i złego towarzystwa. Dlatego siostry Rosenblatt początkowo były nauczane przez guwernantki. Ostatecznie ojciec zgodził się na edukację córek w gimnazjum publicznym, po tym jak Alicja zapisała siebie i siostrę do szkoły bez skonsultowania się z ojcem. W 1909 r. Maria zdała maturę w I Gimnazjum Żeńskim im. Królowej Jadwigi w Krakowie i otrzymała świadectwo maturalne z odznaczeniem.
Maria rozpoczęła studia na Wydziale Filozoficznym Uniwersytetu Jagiellońskiego, gdzie uczyła się filozofii, psychologii eksperymentalnej, estetyki, filozofii i historii sztuki. Mimo tego, że nigdy na dłużej nie wyjeżdżała z Krakowa, Maria dużo podróżowała, również podczas studiów, kiedy zdobywała wiedzę na zagranicznych uczelniach, m.in. w Wiedniu w czasie kiedy Uniwersytet Jagielloński był zamknięty z powodu wybuchu I wojny światowej czy też odwiedzając swoją siostrę w Paryżu. Po powrocie do Krakowa w 1916 r. uzyskała tytuł doktora. Jej praca doktorska poświęcona tematowi z pogranicza sztuki i psychologii, dowodziła, że nasze widzenie głębi jest zależne od barw. Maria po otrzymaniu tytułu doktora nadal rozwijała swoją wiedzę na uniwersytecie, tym razem uczęszczając na zajęcia z archeologii. W 1917 r. pogłębiała wiedzę z archeologii również w Lozannie, gdzie uczyła się archeologii ogólnej, archeologii klasycznej i wiedzy o sztuce. W 1919 r. kiedy wróciła do Krakowa rozpoczęła studia na Wydziale Prawa i odbyła letnie praktyki w muzeum, które zmieniły jej kierunek dalszego rozwoju.
Praca przed II wojną światową.
Po odbyciu letnich praktyk w muzeum Maria przerwała studia prawnicze po pierwszym semestrze i rozpoczęła pracę w Muzeum Czartoryskich na stanowisku bibliotekarsko-muzealnym. Następnie została zatrudniona w oddziale imienia Czapskich Muzeum Narodowego w Krakowie na stanowisku bibliotekarki w dziale starodruków, rękopisów oraz dokumentów i jednocześnie zastępczyni kustosza, gdzie pod kierunkiem Adama Wolańskiego rozwijała swoją wiedzę i umiejętności w dziedzinie numizmatyki i sfragistyki. Ich wspólna praca koncentrowała się na opisywaniu i katalogowaniu zbiory monet, pieczęci i medali. W 1921 poślubiła Aleksandra Fredro-Bonieckiego, urzędnika państwowego i w późniejszych latach działacza Polskiego Związku Narciarskiego. W latach 30. XX w., po śmierci Wolańskiego, Maria przejęła jego obowiązki i objęła kierownictwo nad Muzeum Czapskich. Jednym z jej pierwszych samodzielnych działań była zmiana ekspozycji gemm z kolekcji gliptyki. Maria do przygotowania zbioru najcenniejszych w Polsce gemm autorstwa Konstantego Schmidta-Ciążyńskiego wykorzystała doświadczenia zdobyte wcześniej z opracowywania analogicznych wystaw w Paryżu, Wiedniu czy Florencji.
Okres II wojny światowej.
Okres II wojny światowej był dla Marii bardzo trudnym doświadczeniem, ponieważ została zwolniona z Muzeum Narodowego wskutek rozporządzenia o niearyjskim pochodzeniu. Została nim objęta mimo przejścia na katolicyzm w 1919 r. w Paryżu i małżeństwa z Aleksandrem Fredro-Bonieckim. Przyjęcie nazwiska męża pomogło jej kiedy musiała ukrywać się w Krakowie przed hitlerowcami. W tym czasie niemożliwe było kontynuowanie działalności naukowej. Maria utrzymywała się dzięki udzielaniu lekcji francuskiego, angielskiego i niemieckiego.
Praca i działalność naukowa po II wojnie światowej.
Po trudnym dla Marii okresie wojny, od razu po jej zakończeniu wróciła do pracy w Muzeum jako kustoszka i kierowniczka działu numizmatyczno-afragistycznego oraz działu starodruków i rękopisów. Od 1950 roku wygłaszała referaty jako współpracowniczka komisji Historii Sztuki Polskiej Akademii Umiejętności. W 1952 r. prowadziła również wykłady z dziedziny numizmatyki, medalografii oraz seminarium na Uniwersytecie Jagiellońskim.
Maria poza działalnością ściśle muzealną i naukową, zajmowała się również popularyzowaniem numizmatyki i szeroko pojętego muzealnictwa. Przez cztery lata w audycjach Polskiego Radia w Krakowie opowiadała m.in. o medalach kościuszkowskich, historycznych medalach krakowskich, wystawach monet i medali w Muzeum Czapskich oraz estetyce.
Maria w latach 1922–1939 była członkinią Związku Bibliotekarzy Polskich, a po wojnie Polskiego Towarzystwa Numizmatycznego w Krakowie, późniejszego Polskiego Towarzystwa Archeologicznego, Stowarzyszenia Historyków Sztuki, a od 1939 roku była członkinią-korespondentką rumuńskiego Towarzystwa Numizmatycznego w Bukareszcie. W wyniku działalności naukowo-badawczej opublikowała szereg prac, głównie z obszaru numizmatyki, a także kilka tłumaczeń z innych języków o tematyce historycznej.
Około 1955 roku rozpoczął się proces nadania Marii Fredro-Bonieckiej tytułu docenta. Karol Estreicher, prawdopodobnie inicjator nadania docenta dr Marii Bonieckiej, w jej "Ocenie kwalifikacji zawodowych i naukowych" napisał:
"W Krakowie dr Boniecka jest właściwie jedyną znawczynią na polu numizmatyki polskiej, a jej prace ujawniają wielką erudycję, znajomość przedmiotu i praktyczne doświadczenie w zakresie zwłaszcza numizmatyki i medalografii."
Profesor Marian Gumowski dodał w "Ocenie", że:
Numizmatyka jest dziedziną, która zwykle skupia amatorów i zbieraczy, podczas gdy brakuje osób traktujących ją naukowo, a Boniecka jest w tym wyjątkiem.
7 czerwca 1958 roku Centralna Komisja Kwalifikacyjna dla Pracowników Nauki pozytywnie zaopiniowała wniosek o nadanie tytułu docenta dr Marii Fredro-Bonieckiej, który 13 czerwca 1958 roku został zatwierdzony przez Ministra Kultury i Sztuki. Maria zmarła w Krynicy 30 lipca 1958 roku w wieku 64 lat po długiej i ciężkiej chorobie. Prawdopodobnie Maria z uwagi na nagłą śmierć nie zdążyła otrzymać informacji o wniosku nadającym jej tytuł docenta.
Praca naukowa dr Marii Fredro-Bonieckiej była zawsze doceniana. Była ona największą specjalistką od numizmatyki w Krakowie w połowie XX wieku, a możliwe, że nawet w Polsce. Jej opracowania do dzisiaj służą historykom.
Z relacji pracowniczych wynika również, że Maria miała trudny charakter, który powodował konflikty z jej pracownikami. W "Charakterystyce" wystawionej przez Muzeum w 1955 roku znajduje się informacja, że Maria "jest zdolna, pracowita, o dużych wiadomościach fachowych, ma temperament wybuchowy, co prowadzi do nieporozumień z pracownikami". Chociaż Maria została zapamiętana przez pracowników Muzeum jako osoba władcza, ambitna i niesympatyczna, to zdaniem Ewy Chudoby i Anny Smywińska-Pohl, autorek publikacji dotyczącej pierwszych filozofek na Uniwersytecie Jagiellońskim, mógł być to sposób na wywalczenie sobie pozycji w świecie zdominowanym przez mężczyzn.

</doc>
<doc id="5267303" url="https://pl.wikipedia.org/wiki?curid=5267303" title="Tenedo">
Tenedo



</doc>
<doc id="5267304" url="https://pl.wikipedia.org/wiki?curid=5267304" title="Okręt zabezpieczenia specjalnego">
Okręt zabezpieczenia specjalnego



</doc>
<doc id="5267307" url="https://pl.wikipedia.org/wiki?curid=5267307" title="Yasin Hamed">
Yasin Hamed

Yasin Khalid Abdelrahman Hamed (ur. 6 listopada 1998 w Saloncie) – sudański piłkarz pochodzenia rumuńskiego grający na pozycji prawoskrzydłowego. Od 2021 jest zawodnikiem klubu Nyíregyháza Spartacus FC.
Kariera klubowa.
Swoją karierę piłkarską Hamed rozpoczął w juniorach takich klubów jak: Liberty Salonta (do 2013), LPS Bihorul (2013-2014) i ASA Târgu Mureș (2014-2016). W 2016 roku awansował do pierwszego zespołu ASA Târgu Mureș i 23 lipca 2016 zadebiutował w jego barwach w pierwszej lidze rumuńskiej w przegranym 1:2 wyjazdowym meczu z Gaz Metan Mediaș. Grał w nim do końca 2016 roku.
Na początku 2017 roku Hamed przeszedł do Pandurii Târgu Jiu. Swój debiut w nim zanotował 3 lutego 2017 w zremisowanym 1:1 domowym meczu z Politehniką Jassy. Grał w nim przez pół roku.
Latem 2017 Hamed został zawodnikiem CFR 1907 Cluj, jednak nie zaliczył w nim debiutu i w 2018 roku odszedł do Sepsi Sfântu Gheorghe. W nim zadebiutował 2 lutego 2018 w zwycięskim 1:0 domowym meczu z ACS Poli Timișoara. W Sepsi grał do końca sezonu 2019/2020.
W lipcu 2020 Hamed przeszedł do węgierskiego klubu Nyíregyháza Spartacus FC. Swój debiut w nim zaliczył 1 sierpnia 2020 w wygranym 1:0 wyjazdowym meczu z Kaposvári Rákóczi FC.
Kariera reprezentacyjna.
W reprezentacji Sudanu Hamed zadebiutował 13 listopada 2019 w wygranym 4:0 meczu kwalifikacji do Pucharu Narodów Afryki 2021 z Wyspami Świętego Tomasza i Książęcej, rozegranym w Omdurmanie. W 2022 roku został powołany do kadry na Puchar Narodów Afryki 2021. Na tym turnieju rozegrał trzy mecze grupowe: z Gwineą Bissau (0:0), z Nigerią (1:3) i z Egiptem (0:1).

</doc>
<doc id="5267310" url="https://pl.wikipedia.org/wiki?curid=5267310" title="Ninurta-mukin-ahi">
Ninurta-mukin-ahi

Ninurta-mukin-ahi, Inurta-mukin-ahi lub Ninurta-kenu-usur, Inurta-kenu-usur (w transliteracji z pisma klinowego zapisywane mdMAŠ-GIN-PAB, co w języku akadyjskim odczytywać można zarówno jako "Ninurta-mukīn-aḫi" i "Inūrta-mukīn-aḫi", jak i "Ninurta-kēnu-uṣur" i "Inūrta-kēnu-uṣur") – wysoki dostojnik, gubernator prowincji Niniwa za rządów asyryjskiego króla Adad-nirari III (810-783 p.n.e.); z asyryjskich list i kronik eponimów wiadomo, iż w 789 r. p.n.e. sprawował też urząd eponima (akad. "limmu"). Zgodnie z "Asyryjską kroniką eponimów" za jego eponimatu miała miejsce wyprawa wojenna przeciw Medii.

</doc>
<doc id="5267311" url="https://pl.wikipedia.org/wiki?curid=5267311" title="Niech sczezną artyści">
Niech sczezną artyści

Niech sczezną artyści – spektakl teatru Cricot 2 w reżyserii Tadeusza Kantora. Światowa premiera miała miejsce 2 czerwca 1985 roku w Norymberdze. 
Przedstawienie powstało w ramach współpracy teatru Cricot 2 z norymberskim Institut Für Moderne Kunst oraz Centro Di Ricerca Per Il Teatro z Mediolanu. Polska premiera spektaklu odbyła się w styczniu 1986 w klubie „Stodoła”. W 1985 powstał film dokumentalny, który przedstawiał proces tworzenia spektaklu. 
Spektakl był pozbawiony fabuły w klasycznym rozumieniu. Na przedstawienie składał się ciąg obrazów oraz wizji z pogranicza plastyki czy muzyki. Wspomnienia przeszłości oraz dzieciństwa mieszały się w sztuce Kantora z wydarzeniami historycznymi. 
Ostatni raz sztukę wystawiono w Tokio w marcu 1990, niedługo przed śmiercią Kantora. 

</doc>
<doc id="5267313" url="https://pl.wikipedia.org/wiki?curid=5267313" title="Burhan Tia">
Burhan Tia

Burhan Tia (ur. 1965) – sudański trener piłkarski. Od 2021 jest selekcjonerem reprezentacji Sudanu.
Kariera trenerska.
W swojej karierze trenerskiej Tia prowadził takie kluby jak: Al-Mourada SC, Al-Ahli Chartum, Al-Merreikh Al-Thagher, Hay Al-Arab SC, Alamal SC Atbara, ponownie Al-Mourada SC, Al Neel SC, Al-Hilal Kadougli, Al-Merreikh Al-Fasher, Al-Hilal Al-Fasher, Al-Merreikh Omdurman i Tuti SC. W grudniu 2021 roku został selekcjonerem reprezentacji Sudanu zastępując na tym stanowisku Huberta Veluda. W 2022 poprowadził Sudan w Pucharze Narodów Afryki 2021. Sudan odpadł z niego po fazie grupowej.

</doc>
<doc id="5267316" url="https://pl.wikipedia.org/wiki?curid=5267316" title="Rajd ELPA 1991">
Rajd ELPA 1991

Rajd Elpa 1991 (16. Elpa Rally Halkidiki) – 16. edycja rajdu samochodowego Rajd Elpa rozgrywanego w Grecji. Rozgrywany był od 27 do 29 sierpnia 1991 roku. Była to trzydziesta druga runda Rajdowych Mistrzostw Europy w roku 1991 (rajd miał najwyższy współczynnik - 20) i piąta runda Rajdowych Mistrzostw Grecji. Składał się z 28 odcinków specjalnych.

</doc>
<doc id="5267317" url="https://pl.wikipedia.org/wiki?curid=5267317" title="Rajd Elpa 1991">
Rajd Elpa 1991



</doc>
<doc id="5267318" url="https://pl.wikipedia.org/wiki?curid=5267318" title="Zurzibiet">
Zurzibiet



</doc>
<doc id="5267320" url="https://pl.wikipedia.org/wiki?curid=5267320" title="Nagroda im. Wasyla Stusa">
Nagroda im. Wasyla Stusa

Nagroda im. Wasyla Stusa – ukraińska pozarządowa nagroda przyznawana corocznie artystom (w tym literatom, artystom wizualnym, reżyserom teatralnym, muzykom) za znaczący wkład w kulturę ukraińską i niezachwianą postawę publiczną. Nagroda nosi imię ukraińskiego poety, dysydenta i więźnia politycznego Wasyla Stusa. 
Historia.
Pierwsze nagrody zostały przyznane w styczniu 1989 roku przez Ukraińskie Stowarzyszenie Niezależnej Inteligencji Twórczej za „talent i odwagę”. Nagroda była następnie przyznawana przez stowarzyszenie co roku, 14 stycznia, czyli w święto św. Bazylego. Od 2016 roku nagrodę przyznaje Ukraiński PEN, a gala wręczenia odbywa się na początku września. Sponsorami wydarzenia są PEN Club, Kijowsko-Mohylańska Szkoła Biznesu i wydawnictwo Duch i Litera. 
Do grona jury należą m.in. przewodniczący ukraińskiego PEN Clubu i laureaci poprzedzającej edycji. W pierwszej fazie konkursu każdy z członków jury nominuje swego kandydata, następnie jury głosuje nad propozycjami z upublicznionej krótkiej listy nominowanych. Nagrodę mogą zyskać artyści bez względu na miejsce zamieszkania. Laureaci otrzymują statuetkę i nagrodę pieniężną. 
Do laureatów nagrody należą m.in. Olha Bohomołeć, Ihor Kałyneć, Wasyl Słapczuk, Myrosław Marynowycz, Iryna Żyłenko, Wołodymyr Wjatrowycz, Jewhen Zacharow, Serhij Żadan, Borys Gudziak, Achtem Seitabłajew, Lubow Panczenko (2001), Ołeksandra Matwijczuk i Taras Wozniak. 

</doc>
<doc id="5267322" url="https://pl.wikipedia.org/wiki?curid=5267322" title="Mistrzostwa Litwy w piłce siatkowej mężczyzn (2021/2022)">
Mistrzostwa Litwy w piłce siatkowej mężczyzn (2021/2022)

Mistrzostwa Litwy w piłce siatkowej mężczyzn 2021/2022 (oficjalna nazwa: TOP SPORT Lietuvos vyrų tinklinio čempionatas 2021/2022) – 81. sezon rozgryewk o mistrzostwo Litwy (wliczając mistrzostwa Kowna oraz mistrzostwa Litewskiej SRR) zorganizowany przez Litewski Związek Piłki Siatkowej (lit. "Lietuvos tinklinio federacija", LTF). Zainaugurowany został 16 października 2021 roku i trwał do 3 kwietnia 2022 roku. 
W sezonie 2021/2022 o mistrzostwo Litwy rywalizowało 5 drużyn. Rozgrywki składały się z fazy zasadniczej oraz fazy play-off. Faza play-off obejmowałą dwie rundy wstępne, półfinały, mecze o 3. miejsce oraz finały. jako uczestnik ligi bałtyckiej w mistrzostwach Litwy uczestniczył od półfinałów fazy play-off. W fazie play-off brały udział także cztery najlepsze zespoły fazy zasadniczej drugiego poziomu rozgrywkowego (I ligi).
Po raz trzeci mistrzem Litwy został klub . Drugie miejsce zajęła , natomiast trzecie – .
W sezonie 2021/2022 żaden litewski klub nie uczestniczył w europejskich pucharach.
System rozgrywek.
Mistrzostwa Litwy w sezonie 2021/2022 składają się z fazy zasadniczej oraz fazy play-off.
Faza zasadnicza.
W fazie zasadniczej uczestniczą 4 drużyny. Rozgrywają one ze sobą po cztery spotkania systemem kołowym (każdy z każdym – dwa mecze u siebie i dwa rewanże na wyjeździe). Miejsce zajęte w fazie zasadniczej decyduje o rozstawieniu w fazie play-off.
Ze względu na udział w lidze bałtyckiej zespół rozgrywki rozpoczyna od półfinałów fazy play-off.
Faza play-off.
Faza play-off składa się z dwóch rund wstępnych, półfinałów, meczów o 3. miejsce i finałów. W tej fazie uczestniczą także cztery najlepsze drużyny fazy zasadniczej I ligi. Nie podlegają one jednak ostatecznej klasyfikacji, o ile nie awansują do półfinałów.
I runda
W I rundzie fazy play-off biorą udział zespoły, które w fazie zasadniczej mistrzostw Litwy zajęły miejsca 3-4, a także dwie najlepsze drużyny fazy zasadniczej I ligi. Tworzą one pary według klucza:
Rywalizacja w parach toczy się do dwóch zwycięstw ze zmianą gospodarza po każdym meczu. Gospodarzem pierwszego spotkania jest drużyna z mistrzostw Litwy.
II runda
W II rundzie fazy play-off uczestniczą zwycięzcy w parach I rundy, zespoły, które w fazie zasadniczej mistrzostw Litwy zajęły miejsca 1-2, a także te, które w fazie zasadniczej I ligi uplasowały się na miejscach 3-4. Tworzą one pary według klucza:
Rywalizacja w parach toczy się do dwóch zwycięstw ze zmianą gospodarza po każdym meczu. Gospodarzem pierwszego spotkania jest drużyna z mistrzostw Litwy lub jeżeli oba zespoły są z tego samego poziomu rozgrywkowego – ta, która w fazie zasadniczej zajęła wyższe miejsce.
Półfinały
W półfinałach fazy play-off uczestniczą zwycięzcy w parach II rundy oraz . Tworzą one pary według klucza:
Rywalizacja w parach toczy się do dwóch zwycięstw na tych samych zasadach co w II rundzie.
Mecze o 3. miejsce
O 3. miejsce grają drużyny, które przegrały w parach półfinałowych. Rywalizacja toczy się w formie dwumeczu. Jeżeli oba zespoły wygrają po jednym meczu, odbywa się tzw. złoty set grany do 15 punktów z dwoma punktami przewagi jednej z drużyn.
Finał
O mistrzostwo Litwy grają drużyny, które wygrały w parach półfinałowych. Rywalizacja toczy się w formie dwumeczu. Jeżeli oba zespoły wygrają po jednym meczu, odbywa się tzw. złoty set grany do 15 punktów z dwoma punktami przewagi jednej z drużyn.
Drużyny uczestniczące.
Uwaga: W fazie play-off uczestniczyły także cztery najlepsze zespoły fazy zasadniczej I ligi, tj.: , Vakarų tinklinis Palanga, Marito Kowno oraz RIO-Startas Kowno 2.
Faza zasadnicza.
Tabela wyników.
I i II runda
III i IV runda

</doc>
<doc id="5267325" url="https://pl.wikipedia.org/wiki?curid=5267325" title="Odruch C">
Odruch C

Odruch C ("C-reflex", "C-cortical") – rodzaj odruchu o długiej latencji (LLR, "Long Latency Responses").
Odruch jest wywołany stymulacją nerwu pośrodkowego przy odbiorze z mięśnia odwodziciela krótkiego kciuka. Zostaje zarejestrowany w badaniu elektrofizjologicznym po około 40–60 ms.
W miokloniach korowych amplituda odruchu C jest zwiększona (cecha charakterystyczna), można go wywołać w spoczynku. U osób zdrowych odruch ten nie występuje w spoczynku, natomiast pojawia się przy stymulacji nerwu podczas skurczu dowolnego mięśnia.

</doc>
<doc id="5267329" url="https://pl.wikipedia.org/wiki?curid=5267329" title="Aïn Djasser">
Aïn Djasser



</doc>
<doc id="5267333" url="https://pl.wikipedia.org/wiki?curid=5267333" title="Hokej na lodzie na Zimowym Olimpijskim Festiwalu Młodzieży Europy 2022 – turniej chłopców">
Hokej na lodzie na Zimowym Olimpijskim Festiwalu Młodzieży Europy 2022 – turniej chłopców

Hokej na lodzie chłopców na Zimowym Olimpijskim Festiwalu Młodzieży Europy 2022 – jedna z dyscyplin rozgrywanych podczas festiwalu w dniach 13 – 17 grudnia 2021 w Kajaani. Areną zmagań była Kajaanin jäähalli.

</doc>
<doc id="5267334" url="https://pl.wikipedia.org/wiki?curid=5267334" title="Świdwin Zamek">
Świdwin Zamek

Świdwin Zamek – projektowany przystanek osobowy, w województwie zachodniopomorskim, w powiecie kołobrzeskim, Świdwinie, którego termin oddania do użytku zaplanowano na 2023 r. Przez przystanek przebiega linia 202 Gdańsk Główny – Stargard.

</doc>
<doc id="5267338" url="https://pl.wikipedia.org/wiki?curid=5267338" title="Koszalin Północny">
Koszalin Północny

Koszalin Północny – projektowany przystanek osobowy Koszalinie w województwie zachodniopomorskim, którego termin oddania do użytku zaplanowano na 2023 r. Przez przystanek przebiega linia 202 Gdańsk Główny – Stargard.

</doc>
<doc id="5267339" url="https://pl.wikipedia.org/wiki?curid=5267339" title="Koszalin Bukowe">
Koszalin Bukowe

Koszalin Bukowe – projektowany przystanek osobowy Koszalinie w województwie zachodniopomorskim, którego termin oddania do użytku zaplanowano na 2023 r. Przez przystanek przebiega linia 202 Gdańsk Główny – Stargard.

</doc>
<doc id="5267340" url="https://pl.wikipedia.org/wiki?curid=5267340" title="Spółdzielnia mleczarska">
Spółdzielnia mleczarska

Spółdzielnia mleczarska – dobrowolne zrzeszenie dostawców mleka mające na celu organizowanie i prowadzenie skupu mleka, jego przetwarzanie i sprzedaż produktów mleczarskich. Spółdzielnia stanowi platformę współdziałania i współpracy członków oraz sposób udzielania pomocy w zakresie doskonalenia hodowli bydła w gospodarstwach rolnych.
Spółdzielczość mleczarska w Polsce.
Początki spółdzielczości mleczarskiej.
Pierwsza spółdzielnia mleczarska na ziemiach polskich powstała w 1886 r. w Grodzisku Wielkopolskim. Z czasem spółdzielnie mleczarskie zaczęły powstawać przy dworach ziemiańskich, jako prywatne przedsięwzięcia lub skupiało kilku ziemian tworząc ziemiańskie spółki mleczarskie. Także bogatsze chłopstwo zaczęło tworzyć chłopskie spółdzielnie mleczarskie.
Rozwój spółdzielczości mleczarskiej był zróżnicowany w poszczególnych zaborach. Do wybuchu I wojny światowej na terenie zaboru pruskiego zarejestrowano 29 spółdzielni mleczarskich, które znajdowały się w rękach polskich. Na terenach zaboru austriackiego powstało 73 spółdzielni mleczarskich, zaś na terenie zaboru rosyjskiego było 220 spółdzielni mleczarskich.
Po uzyskaniu niepodległości rozwój spółdzielczości mleczarskiej został spowolniony, z uwagi na trudną sytuację gospodarczą, a ponadto notowano dużą inflację i brak było jednolitego prawa.
Według danych Małego Rocznika Statystycznego GUS z 1938 r. liczba spółdzielni mleczarskich i jej członków przedstawiała się następująco:
Rozwój spółdzielczości mleczarskiej po II wojnie światowej.
Po zakończeniu II wojny światowej zdołano uruchomić 685 zakładów mleczarskich w tym 590 spółdzielczych i 95 prywatnych. Skup mleka w 1945 r. wynosił 1,2 miliona litrów, który wzrósł w 1950 r. do 2,5 miliona litrów. W latach 1951–1957 przemysł mleczarski pozostawał pod zarządem państwowym.
Pod koniec 1957 r. zostały zniesione obowiązkowe dostawy i reaktywowano spółdzielczość mleczarską. W 1958 r. powołano Związek Spółdzielni Mleczarskich, jako organizację naczelną w strukturze spółdzielczości mleczarskiej. W 1961 r. Związek Spółdzielni Mleczarskich przekształcono w Centralny Związek Spółdzielni Mleczarskich.
W 1975 r. w związku z reformą administracyjną kraju, powstało 49 województw spółdzielni mleczarskich. Następnie spółdzielczość mleczarska włączona została do Centralnego Związku Spółdzielni Rolniczych „Samopomoc Chłopska”, a w miejsce Centralnego Związku Spółdzielni Mleczarskich powołano Centralny Zarząd Przemysłu Mleczarskiego oraz 49 wojewódzkich spółdzielni mleczarskich.
Według danych Rocznika Statystycznego GUS z 1977 r. liczba spółdzielni mleczarskich i jej członków przedstawiała się następujące:
Przynależność do spółdzielni mleczarskich.
Członkami spółdzielni mleczarskich według statutu mogły być;
Działalność związku spółdzielczości mleczarskiej szczebla wojewódzkiego.
Związek spółdzielczości mleczarskiej prowadził na rzecz spółdzielni mleczarskiej następująca działania:
Przyjęte sposoby ustalanie ceny skupu mleka.
Przy ustalaniu przez spółdzielnie mleczarskie należności za mleko brano pod uwagę;
Jednostka tłuszczowa odpowiada 1% tłuszczu w mleku. Z kolei jednostka białkowa odpowiada za ilość białka zawartego w 1 litrze mleka.
Służby poradnictwa surowcowego spółdzielczości mleczarskiej.
W 1973 r. wznowiono działalność służby poradnictwa surowcowego spółdzielni mleczarskich, którą pierwotnie pełnili zootechnicy gromadzcy. Po powołaniu gminnej służby rolnej wyłączono zadania związane ze spółdzielczością mleczarską i powołano własną służbę poradnictwa surowcowego.
Wśród podstawowych obowiązków instruktorów poradnictwa surowcowego wymieniano:
Każdy instruktor miał określony obszar działania powiązany ze spółdzielnią mleczarską, w tym ustaloną liczbę dostawców mleka, punktów skupu, trasy przejazdów wozaków. Do obowiązków należało ustalanie sposobów działania komitetów dostawców mleka, ewidencjonowanie liczby członków i kół producentów mleka. Instruktor ustalone zadania wypełniał w postaci szkoleń, pokazów, demonstracji, wycieczek, konkursów (np. konkurs "Więcej mleka wysokiej jakości") i innych form zmierzających do intensyfikacji produkcji mleka.
Zmiany o w zakresie funkcjonowania spółdzielczości mleczarskiej.
Ustawą z 1990 r. o zmianach w organizacji i działalności spółdzielczości związek spółdzielni mleczarskich przeszedł w stan likwidacji. W 1991 r. powstała organizacja Krajowe Porozumienie Spółdzielni Mleczarskich, której podstawowym celem była pomoc zrzeszonym spółdzielniom w ich działalności statutowej oraz reprezentowanie interesów mleczarstwa. Zmiana nazwy na Krajowy Związek Spółdzielni Mleczarskich Związek Rewizyjny nastąpiła w 1998 r.

</doc>
<doc id="5267343" url="https://pl.wikipedia.org/wiki?curid=5267343" title="Nikołaj Chłystow">
Nikołaj Chłystow

Nikołaj Pawłowicz Chłystow (; ur. 10 listopada 1932 w Wiażniewce, zm. 14 lutego 1999 w Moskwie) – rosyjski (sowiecki) hokeista, reprezentant kraju, mistrz olimpijski z Cortiny d'Ampezzo 1956, mistrz świata.
Kariera.
Całą karierę od 1950 do 1961 grał w Krylji Sowietow Moskwa, z którą w 1957 zdobył mistrzostwo ZSRR.
W reprezentacji Związku Sowieckiego zadebiutował w 1954 i grał w niej do 1958. Był w kadrze na Zimowe Igrzyska Olimpijskie 1956, podczas których wystąpił w 7 meczach i strzelił 1 bramkę, zdobywając wraz z drużyną mistrzostwo olimpijskie.
Czterokrotnie zagrał na mistrzostwach świata (nie wliczając igrzysk olimpijskich, które wówczas były jednocześnie mistrzostwami świata). W 1954 został wraz z drużyną mistrzem świata. W edycjach 1955, 1957 i 1958 zdobywał srebrny medal.
Po zakończeniu kariery był trenerem hokeja.

</doc>
<doc id="5267345" url="https://pl.wikipedia.org/wiki?curid=5267345" title="Kościół Macierzyństwa NMP w Miłobądzu">
Kościół Macierzyństwa NMP w Miłobądzu

Kościół Macierzyństwa NMP w Miłobądzu – rzymskokatolicki kościół znajdujący się we wsi Miłobądz, w gminie Tczew w Województwie Pomorskim. Należy do dekanatu tczewskiego diecezji pelplińskiej. 
Wyposażenie.
Godne uwagi zabytkowe detale wystroju to: rzeźba Chrystusa nad głównym ołtarzem, Madonna Miłobądzka – XIV wieczna gotycka rzeźba, XVII wieczne obrazy na feretronach, figura świętego Walentego oraz kamienna chrzcielnica.

</doc>
<doc id="5267346" url="https://pl.wikipedia.org/wiki?curid=5267346" title="Ford Sierra Sapphire Cosworth">
Ford Sierra Sapphire Cosworth



</doc>
<doc id="5267347" url="https://pl.wikipedia.org/wiki?curid=5267347" title="Rajd Manx International 1991">
Rajd Manx International 1991

Rajd Manx International 1991 (29. Manx International Rally) – 29. edycja rajdu samochodowego Rajd Manx rozgrywanego w Wielkiej Brytanii. Rozgrywany był od 11 do 13 września 1991 roku. Była to trzydziesta szósta runda Rajdowych Mistrzostw Europy w roku 1991 (rajd miał najwyższy współczynnik - 20) oraz szósta runda Rajdowych Mistrzostw Wielkiej Brytanii. Składał się z 41 odcinków specjalnych.

</doc>
<doc id="5267348" url="https://pl.wikipedia.org/wiki?curid=5267348" title="Kościół Wniebowzięcia Najświętszej Maryi Panny w Sokółce">
Kościół Wniebowzięcia Najświętszej Maryi Panny w Sokółce

Kościół Wniebowzięcia Najświętszej Maryi Panny w Sokółce – jeden z trzech rzymskokatolickich kościołów parafialnych w Sokółce, w województwie podlaskim. Należy do dekanatu Sokółka archidiecezji białostockiej.
Projekt kościoła został opracowany przez inżyniera architekta Karola Skupienia i inżyniera architekta Tomasza Jacyniewicza. Plac pod świątynię został wykupiony od Urzędu Miasta i jesienią 2007 roku rozpoczęła się budowa. Pierwszą msza święta w murach wznoszonego kościoła została odprawiona w dniu 6 maja 2008 roku przez arcybiskupa Stanisława w czasie peregrynacji obrazu Jezusa Miłosiernego. Kamień węgielny został wmurowany 12 października 2008 roku.

</doc>
<doc id="5267349" url="https://pl.wikipedia.org/wiki?curid=5267349" title="Beniardá">
Beniardá



</doc>
<doc id="5267350" url="https://pl.wikipedia.org/wiki?curid=5267350" title="Wełetenske">
Wełetenske



</doc>
<doc id="5267355" url="https://pl.wikipedia.org/wiki?curid=5267355" title="Ossi Kauppi">
Ossi Kauppi

Ossi Kauppi (ur. 19 kwietnia 1929 w Tampere, zm. 16 kwietnia 2000 tamże) – fiński hokeista, reprezentant kraju, olimpijczyk z Oslo 1952.
Kariera klubowa.
Karierę zaczynał w 1945 w juniorskiej drużynie Tampereen Ilves. W sezonie 1948/1949 zadebiutował w seniorskim zespole Tampereen Ilves w SM-sarja. W 1952 przeniósł się do TBK (następnie pod nazwą Tappara Tampere), gdzie grał przez cztery sezony do zakończenia kariery w 1956.
Kariera reprezentacyjna.
W reprezentacji Finlandii zadebiutował w 1949 i grał w niej do 1954. Był w kadrze na Zimowe Igrzyska Olimpijskie 1952, podczas których wystąpił w 8 meczach.
Trzykrotnie zagrał na mistrzostwach świata (nie wliczając igrzysk olimpijskich, które wówczas były jednocześnie mistrzostwami świata). Wystąpił w edycjach 1949, 1951 i 1954.

</doc>
<doc id="5267366" url="https://pl.wikipedia.org/wiki?curid=5267366" title="Fali Candé">
Fali Candé

Fali Candé (ur. 24 stycznia 1998 w Bissau) – piłkarz z Gwinei Bissau grający na pozycji lewego obrońcy. Od 2022 jest zawodnikiem klubu FC Metz.
Kariera klubowa.
Swoją karierę piłkarską Candé rozpoczął w juniorach takich klubów jak: Estrela Amadora (2009-2011), Atlético CP (2011-2012), Casa Pia AC (2012-2015), Niendorfer (2015-2016) i FC Porto (2016-2017). W 2017 roku został zawodnikiem rezerw Benfiki, jednak niedługo potem został wypożyczony do trzecioligowego Casa Pia AC. Zadebiutował w 22 października 2017 w wygranym 2:0 domowym meczu z SR Almancilense. W Casa Pia spędził rok.
Latem 2018 Candé został zawodnikiem pierwszoligowego Portimonense SC. Swój debiut w nim zanotował 10 czerwca 2020 w zremisowanym 2:2 domowym meczu z Benfiką. W Portimonense występował do stycznia 2022.
W styczniu 2022 Candé przeszedł do FC Metz. Swój debiut w nim zaliczył 6 lutego 2022 w zremisowanym 0:0 wyjazdowym meczu z Troyes AC.
Kariera reprezentacyjna.
W reprezentacji Gwinei Bissau Candé zadebiutował 26 marca 2021 w wygranym 3:1 meczu kwalifikacji do Pucharu Narodów Afryki 2021 z Eswatini, rozegranym w Manzini. W 2022 roku został powołany do kadry na Puchar Narodów Afryki 2021. Na tym turnieju rozegrał trzy mecze grupowe: z Sudanem (0:0), z Egiptem (0:1) i z Nigerią (0:2).

</doc>
<doc id="5267367" url="https://pl.wikipedia.org/wiki?curid=5267367" title="Subaru Legacy 4WD Turbo">
Subaru Legacy 4WD Turbo



</doc>
<doc id="5267368" url="https://pl.wikipedia.org/wiki?curid=5267368" title="Toyota Celica GT-4">
Toyota Celica GT-4



</doc>
<doc id="5267369" url="https://pl.wikipedia.org/wiki?curid=5267369" title="Rajd Cypru 1991">
Rajd Cypru 1991

Rajd Cypru 1991 (19. Rothmans Cyprus Rally) – 19 edycja rajdu samochodowego Rajd Cypru rozgrywanego na Cyprze. Rozgrywany był od 26 do 29 września 1991 roku. Była to trzydziesta ósma runda Rajdowych Mistrzostw Europy w roku 1991 (rajd miał najwyższy współczynnik - 20) oraz szósta runda Rajdowych Mistrzostw Cypru.

</doc>
<doc id="5267373" url="https://pl.wikipedia.org/wiki?curid=5267373" title="Tadeusz Chmielewski (muzyk)">
Tadeusz Chmielewski (muzyk)

Tadeusz Chmielewski (ur. 22 listopada 1941 w Wilnie, zm. 17 października 2012 w Warszawie) – polski pianista – solista i kameralista, pedagog, profesor zwyczajny Akademii Muzycznej w Łodzi.
Życiorys.
Tadeusz Chmielewski urodził się 22 listopada 1941 w Wilnie, w rodzinie o tradycjach muzycznych – jego matka była nauczycielką gry na fortepianie, a jego babcia była absolwentką Konserwatorium w Charkowie. Rodzina Chmielewskiego po II wojnie światowej przeprowadziła się do Łodzi. Tam Tadeusz Chmielewski od 8 roku życia uczył się prywatnie gry na fortepianie, a następnie podjął naukę w Ludowym Instytucie Muzycznym w Łodzi, będąc uczniem Weroniki Porębiny. W 1955 ukończył z wyróżnieniem naukę w Państwowej Podstawowej Szkole Muzycznej, następnie rozpoczął edukację w Państwowym Liceum Muzycznym jako podopieczny Emilii Rogalskiej, a po 3 latach również Marii Wiłkomirskiej. Następnie pod kierunkiem Wiłkomirskiej studiował w Państwowej Wyższej Szkole Muzycznej, w której naukę ukończył z wyróżnieniem w 1965.
W październiku 1965 rozpoczął pracę jako asystent w klasie Bożeny Matulewicz-Szymonowicz w PWSzM. W 1968 dostał się na staż zorganizowany przez Ministerstwo Kultury i Sztuki, na który wyjechał do Moskwy, gdzie podjął naukę w Konserwatorium Moskiewskim pod kierunkiem Jakowa Zaka.
Chmielewski wróciwszy do Łodzi został asystentem w klasie Marii Wiłkomirskiej. W 1971 zdał kwalifikację I stopnia (odpowiednik doktora sztuki) i podjął pracę jako adiunkt w Katedrze Fortepianu. Kwalifikację II stopnia (odpowiednik doktora habilitowanego) oraz pracę na stanowisku docenta otrzymał w 1977. W 1979 został kierownikiem Katedry Kameralnej. W latach 1980–1981 piastował funkcję dziekana Wydziału Instrumentalnego, a w okresie od października 1981 do 2005 pełnił funkcję kierownika Katedry Fortepianu. W 1988 uzyskał tytuł profesora.
Tadeusz Chmielewski był organizatorem konkursów pianistycznych dla studentów i uczniów szkół muzycznych, na przestrzeni lat zmieniającymi swoją formułę. W 2002 zostały przekształcone w Ogólnopolski Konkurs Chopinowski im. Władysława Kędry, organizowany nieregularnie co kilka lat, którego patronem jest pianista – Władysław Kędra. Jest również inicjatorem organizowanych w Polsce edycji Konkursu Pianistycznego im. Miłosza Magina. Chmielewski był również jurorem m.in. Konkursu im. Karola Szymanowskiego w Łodzi (od 1983) organizowanego przez Łódzkie Towarzystwo Muzyczne im. Karola Szymanowskiego. Do najbardziej utytułowanych uczniów Chmielewskiego należą Monika Rosca i Tomasz Bartoszek.
Chmielewski należał do grupy eksperckiej dopuszczającej muzyków do Konkursów Chopinowskich, których w latach 1995–2005 był jednym z głównych organizatorów. Był członkiem Wydziału Sztuki i Nauk o Sztuce Łódzkiego Towarzystwa Naukowego, a także pełnił funkcję Prezesa Towarzystwa im. F. Chopina w Warszawie (1991-2001). W okresie od 2004 do 2005 był członkiem Rady Programowej Narodowego Instytutu Fryderyka Chopina w Warszawie. Był również honorowym przewodniczącym Europejskiego Towarzystwa Pianistów Pedagogów.
Tadeusz Chmielewski został pochowany 25 października 2012 w części katolickiej Starego Cmentarza w Łodzi.
Kariera Muzyczna.
Tadeusz Chmielewski wykonywał utwory solistyczne i kameralne. Występował zarówno w Polsce, krajach europejskich, USA, Kanadzie, Japonii i Ameryce Południowej. W 1970 zaangażował się we współpracę z Wandą Wiłkomirską, z którą występował do 2002. Nagrali wspólnie wszystkie utwory skrzypcowo-fortepianowe artystów takich jak: Karol Szymanowski, Johannes Brahms, Ludwig van Beethoven, Grażyna Bacewicz, Siergiej Prokofjew i Frederick Delius. Chmielewski występował również z innymi artystami, takimi jak:. K. Danczowska, P. Pławner, B. Górzyńska, W. Walasek, Z. Piernik, M. Grabarczykiem, A. Hiolski, J. Woś, R. Totenberg, A. Rosand, P. Zazofsky, W. Brodski, A. Erduran, K. Urushihara, E. Kawguri, A. Konishi, N. Wakayatash i F. Lack. Koncertował również ze swoim synem – Przemysławem Chmielewskim Częstokroć jako pianista towarzyszył skrzypkom na konkursach skrzypcowych, w tym: Międzynarodowych Konkursach Skrzypcowych im. H. Wieniawskiego w Poznaniu, Konkursie w Genui (1970), Konkursie „Praska Wiosna” (1968), na których był nagradzany za partie fortepianowe.
Członek w jury.
Chmielewski był również jurorem konkursów takich jak m.in.:

</doc>
<doc id="5267375" url="https://pl.wikipedia.org/wiki?curid=5267375" title="Miasto skarbów (serial telewizyjny)">
Miasto skarbów (serial telewizyjny)



</doc>
<doc id="5267376" url="https://pl.wikipedia.org/wiki?curid=5267376" title="K’15">
K’15



</doc>
<doc id="5267377" url="https://pl.wikipedia.org/wiki?curid=5267377" title="Gabriel Sundukian">
Gabriel Sundukian

Gabriel Sundukian (orm. Գաբրիել Սունդուկյան; ur. 29 czerwca/11 lipca 1825 r. w Tyflisie, zm. 29 marca 1912 r. tamże) – ormiański pisarz i dramaturg, jeden z najważniejszych twórców dramatu ormiańskiego w XIX i na początku XX wieku. Pierwszy ormiański dramaturg-przedstawiciel realizmu.
Życiorys.
Młodość i lata nauki.
Jego ojciec Mkrtum Sundukian był zamożnym kupcem. Zmarł, gdy przyszły pisarz miał sześć lat, pozostawiając żonę i trójkę dzieci – Gabriela, Mikajela i Chripsime. Początkową edukację odebrał w prywatnej szkole Hakoba Dżrpetiana, gdzie oprócz przedmiotów ogólnych poznawał klasyczny i współczesny język ormiański, natomiast żona właściciela szkoły uczyła go francuskiego i włoskiego. Po pięciu latach nauki w tej placówce przeniósł się na dwuletni kurs do prywatnej szkoły braci Arzanowów, przeznaczonej dla chłopców z rodzin szlacheckich, gdzie biegle nauczył się języka rosyjskiego. Umożliwiło mu to w 1840 r. zdanie egzaminu do rosyjskiego gimnazjum w Tyflisie. W 1846 r. ukończył gimnazjum i jako jeden z sześciu uczniów w swoim roczniku otrzymał stypendium na naukę na Cesarskim Uniwersytecie w Petersburgu, na wydziale filologicznym i studiów wschodnich. Po ukończeniu nauki miał zostać zatrudniony jako tłumacz w kancelarii namiestnika Kaukazu. 
Podczas studiów opanował języki arabski, turecki i perski, a zasadom wersyfikacji w poezji perskiej poświęcił swoją pracę dyplomową obronioną w 1850 r. Podczas studiów poznawał dramat rosyjski, czytając sztuki i uczęszczając na spektakle w petersburskich teatrach, czytał również Szekspira, Victora Hugo i Friedricha Schillera. Wielki wpływ na niego miała twórczość Nikołaja Gogola. Z Victorem Hugo nawiązał korespondencję, podobnie jak z innym francuskim pisarzem Alexandrem Dumasem synem. W Petersburgu zaprzyjaźnił się również z rosyjskim dramaturgiem Aleksandrem Ostrowskim.
Po obronie pracy dyplomowej wrócił do Tyflisu i podjął pracę tłumacza w kancelarii namiestnika Kaukazu. 
Dalsze życie.
W latach 1851–1853 Gabriel Sundukian pracował w Tyflisie jako tłumacz, równocześnie nieodpłatnie nauczając geometrii w szkole ormiańskiej założonej w 1824 r. przez miejscowego ormiańskiego biskupa Nersesa. W 1853 r. został jednak pozbawiony stanowiska tłumacza i skierowany do Derbentu, gdzie objął stanowisko inspektora ds. architektury i budownictwa. Według niektórych źródeł przyczyną odsunięcia go od dotychczasowej pracy były postępowe poglądy, Sundukian jeszcze w Petersburgu poznał i przyjął idee radykalnej rosyjskiej inteligencji demokratycznej. Dzięki pomocy gruzińskiego arystokraty i poety Grigola Orbelianiego, w 1858 r. Sundukianowi umożliwiono powrót do Tyflisu i podjęcie pracy w administracji kolejowej. Pracę tę Sundukian wykonywał do 1907 r. Zarobki uzyskiwane na posadzie urzędniczej były podstawą jego utrzymania, gdyż jego twórczość literacka i wystawienia kolejnych sztuk nie przynosiły mu żadnych pieniędzy. Część swojego wynagrodzenia Sundukian przekazywał na cele charytatywne, wspierał też ubogich aktorów i ich rodziny. 
Twórczość.
W 1863 r. zadebiutował jako dramaturg, wystawiając sztukę "Giszerwan sabyr chere", farsę z elementami krytyki społecznej (w utworze pojawiały się motywy małżeństwa i nierówności społecznych). Słabe recenzje utworu na łamach lokalnej prasy zniechęciły go do tworzenia i wystawienia kolejnego dramatu na kolejne trzy lata. Dopiero w 1866 r. wystawione zostały jego dwie kolejne farsy, "Chatabala" i "Oskan Pietrowicz en kirkume", obie poruszające tematy małżeństwa, aranżowanych związków, posagu. Kolejny dramat, "Ew ajln kam ar Diogenese" z 1869 r. również opowiada o małżeństwie – konflikcie między ojcem, który chce ożenić syna z bogatą dziedziczką, i synem, który planuje ucieczkę z ukochaną, nisko urodzoną dziewczyną.
W 1871 r. Sundukian po raz pierwszy ukończył i wystawił sztukę utrzymaną w poważniejszym tonie. Dramat "Pepo" to historia ubogiego rybaka, który powierzył posag córki lichwiarzowi Zimzimowowi. Na scenie ukazana zostaje uczciwość prostego człowieka w kontraście z oszustwami bogatego lichwiarza, dramat staje się obrazem konfrontacji klasowej. "Pepo" przyniósł Sundukianowi największą sławę. W podobnym nurcie realistycznej krytyki społecznej, uderzającej we współczesny kapitalizm i związane z nim stosunki społeczne, utrzymane były sztuki "Kanduats odżach" ("Zrujnowana rodzina"; premiera w 1873), "Eli mek zoh" ("Kolejna ofiara"; 1884 i 1888) oraz nowa wersja dramatu "Chatabala". W dramatach "Amusinner" ("Małżonkowie"; 1893), "Baghnesi Boczcha" (1907) i "Ser ew azatutiwn" (1910) łączył tematykę małżeństwa z kwestiami społecznymi. Bohaterka "Małżonków" postanawia zostawić męża, który jej nie kocha. Wątek miłości jako fundamentu szczęśliwego małżeństwa zostaje połączony z krytyką sytuacji, w której mąż jest uprzywilejowany przy rozwodzie, niezależnie od jego okoliczności. Bohaterowie dzieł Sundukiana to często ubodzy ludzie sprzeciwiający się zepsuciu i silne kobiety walczące o swoje prawa w patriarchalnym społeczeństwie. Ostatni dramat, "Ktak", Sundukian przygotowywał do druku jeszcze na kilka dni przed śmiercią, został on wydany w 1912 r. Realistyczne, społecznie zaangażowane sztuki Sundukiana porównywane są do twórczości Gogola i Ostrowskiego. 
Obok dramatów Gabriel Sundukian pisał również satyryczne artykuły prasowe, które publikował pod pseudonimem „Hennel” ("Tragarz").
Gabriel Sundukian pisał w lokalnym tbiliskim dialekcie języka ormiańskiego, jedynie dramat "Amusinner" napisał w dialekcie wschodnioormiańskim, przyjętym następnie jako podstawa języka literackiego. Sam reżyserował wiele wystawień swoich sztuk, zarówno w języku ormiańskim, jak i przez trupy gruzińskie, które grały jego dramaty na scenach Tbilisi i Kutaisi. Do 1874 r. jego dramaty wystawiał Teatr Państwowy w Tyflisie. Gdy w 1874 r. uległ on zniszczeniu w pożarze, inscenizacje sztuk Sundukiana odbywały się w różnych klubach, na scenach szkolnych lub nawet w miejskich parkach. Wielokrotnie były owacyjnie przyjmowane, a ich autor zyskał wielu wielbicieli. Sundukian wzywał do demokratyzacji teatru, widział dla niego ważną rolę w procesie edukowania społeczeństwa. Dramat "Pepo" nadal zajmuje szczególne miejsce w kulturze Armenii i diaspory, jest regularnie wznawiany przez teatry w Armenii. Imię Gabriela Sundukiana nosi Państwowy Teatr Akademicki w Erywaniu. 
Życie prywatne.
W 1863 r. ożenił się z Sofią Mirimanian. Mieli pięcioro dzieci.

</doc>
<doc id="5267378" url="https://pl.wikipedia.org/wiki?curid=5267378" title="Kościół św. Barbary w Świętem">
Kościół św. Barbary w Świętem

Kościół świętej Barbary w Świętem – rzymskokatolicki kościół parafialny należący do parafii pod tym samym wezwaniem (dekanat Łasin diecezji toruńskiej).
Jest to świątynia wzniesiona w 1723 roku. Ufundowana została przez Wacława Kozłowskiego. Remontowana była w 1918 roku i w latach 1962–66. W latach 90. XX wieku została gruntownie odnowiona (wymieniono gonty).
Budowla jest drewniana, wybudowano ją w konstrukcji zrębowej. Świątynia jest orientowana. Jej prezbiterium jest mniejsze w stosunku do nawy, zamknięte jest trójbocznie z boku są umieszczone dwie zakrystie. Od frontu nawy znajduje się kruchta. Kościół nakryty jest dachem dwukalenicowym, pokrytym gontem, na dachu jest umieszczona czworokątna wieżyczka na sygnaturkę. Zwieńcza ją gontowy daszek namiotowy. Wnętrze nakryte jest stropami płaskimi z fasetą, podpartymi słupami. Chór muzyczny o prostej linii parapetu podpierają dwa słupy, na chórze znajdują się organy z 1888 roku, wykonane przez Augusta Terletzkiego. Podłoga murowana jest ułożona z kostki. Belka tęczowa jest ozdobiona krucyfiksem i rzeźbami aniołków. Ołtarz główny w stylu barokowym pochodzi z około 1730 roku i zawiera elementy późnorenesansowe z początku XVII wieku. Dwa ołtarze boczne w stylu regencji powstały w 1753 roku. Ambona i chrzcielnica są datowane na około połowę XVIII wieku. Dwie rokokowe ławy kolatorskie i dwa konfesjonały pochodzą z 2 połowy XVIII wieku. Kropielnica kamienna powstała w XVIII wieku.

</doc>
<doc id="5267384" url="https://pl.wikipedia.org/wiki?curid=5267384" title="Nabu-szarru-usur (gubernator Talmussu)">
Nabu-szarru-usur (gubernator Talmussu)

Nabu-szarru-usur lub Nabu-szarra-usur (akad. " Nabû-šarru-uṣur" lub " Nabû-šarra-uṣur"; w transliteracji z pisma klinowego zapisywane mdAG-MAN-PAB, mdPA-LUGAL-PAB i mdPA-MAN-PAB; tłum. „O Nabu, strzeż króla!”) – wysoki dostojnik, gubernator prowincji Talmussu za rządów asyryjskiego króla Adad-nirari III (810-783 p.n.e.); z asyryjskich list i kronik eponimów wiadomo, iż w 786 r. p.n.e. sprawował też urząd eponima (akad. "limmu"). 

</doc>
<doc id="5267386" url="https://pl.wikipedia.org/wiki?curid=5267386" title="Hokej na lodzie na Zimowym Olimpijskim Festiwalu Młodzieży Europy 2022 – turniej dziewcząt">
Hokej na lodzie na Zimowym Olimpijskim Festiwalu Młodzieży Europy 2022 – turniej dziewcząt

Hokej na lodzie dziewcząt na Zimowym Olimpijskim Festiwalu Młodzieży Europy 2022 – jedna z dyscyplin rozgrywanych podczas festiwalu w dniach 21-25 marca 2022 w Kajaani. Areną zmagań była Kajaanin jäähalli.
Faza grupowa.
Grupa A
     = awans do finału,     = udział w meczu o 3 miejsce,     = udział w meczu o 5 miejsce
Grupa B
     = awans do finału,     = udział w meczu o 3 miejsce,     = udział w meczu o 5 miejsce
Faza pucharowa.
Mecz o 5 miejsce
Mecz o 3 miejsce
Finał

</doc>
<doc id="5267389" url="https://pl.wikipedia.org/wiki?curid=5267389" title="Adad-uballit">
Adad-uballit

Adad-uballit (akad. "Adad-uballiṭ", w transliteracji z pisma klinowego zapisywane mdIM-"ú-bal-liṭ"; tłum. „Adad ożywił”) – wysoki dostojnik, gubernator prowincji Tamnunna za rządów asyryjskiego króla Adad-nirari III (810-783 p.n.e.); z asyryjskich list i kronik eponimów wiadomo, iż w 785 r. p.n.e. sprawował też urząd eponima (akad. "limmu").

</doc>
<doc id="5267390" url="https://pl.wikipedia.org/wiki?curid=5267390" title="Moreto Cassamá">
Moreto Cassamá

Moreto Moro Cassamá (ur. 16 lutego 1998 w Bissau) – piłkarz z Gwinei Bissau grający na pozycji ofensywnego pomocnika. Od 2022 jest zawodnikiem klubu Stade de Reims.
Kariera klubowa.
Swoją karierę piłkarską Cassamá rozpoczął w juniorach takich klubów jak: Sporting CP (2010-2013) i FC Porto (2013-2017). W 2017 roku stał się członkiem zespołu rezerw Porto. 16 września 2017 zadebiutował w nich w drugiej lidze portugalskiej w wygranym 2:1 domowym meczu z CD Nacional. W rezerwach Porto występował do stycznia 2019.
W styczniu 2019 Cassamá przeszedł do Stade de Reims. Początkowo grał w jego rezerwach, a następnie awansował do pierwszego zespołu. Swój debiut w nim w Ligue 1 zaliczył 28 kwietnia 2019 w zremisowanym 1:1 wyjazdowym meczu z Angers SCO.
Kariera reprezentacyjna.
Cassamá występował w młodzieżowych reprezentacjach Portugalii na szczeblach U-16, U-17, U-18 i U-19. W reprezentacji Gwinei Bissau zadebiutował 2 lipca 2019 w przegranym 0:2 meczu Pucharu Narodów Afryki 2019 z Ghaną, rozegranym w Suezie. Był to jego jedyny mecz rozegrany na tym turnieju. W 2022 roku został powołany do kadry na Puchar Narodów Afryki 2021. Na tym turnieju rozegrał trzy mecze grupowe: z Sudanem (0:0), z Egiptem (0:1) i z Nigerią (0:2).

</doc>
<doc id="5267396" url="https://pl.wikipedia.org/wiki?curid=5267396" title="Hieronim Lipski">
Hieronim Lipski

Hieronim (Jarosz) Lipski herbu Grabie (zm. przed 12 kwietnia 1667 roku) – wojski horodelski od 1650 roku.
Poseł sejmiku bełskiego na sejm nadzwyczajny 1654 roku, sejm zwyczajny 1666 (II) i na sejm zwyczajny 1667 roku, poseł na sejm zwyczajny 1659 roku.

</doc>
<doc id="5267397" url="https://pl.wikipedia.org/wiki?curid=5267397" title="Zdzisław Morawski (socjolog)">
Zdzisław Morawski (socjolog)

Zdzisław Morawski (ur. 30 grudnia 1947, zm. 7 grudnia 2021) – polski socjolog, dr hab., prof. UWr.
Życiorys.
Obronił pracę doktorską, 2 czerwca 1995 habilitował się na podstawie pracy zatytułowanej "Prawne instrumenty segmentacji społeczeństwa w okresie transformacji systemowej". Został zatrudniony na stanowisku profesora nadzwyczajnego w Collegium Humanitatis, oraz w Instytucie Socjologii na Wydziale Nauk Społecznych Uniwersytetu Wrocławskiego.
Był rektorem w Collegium Humanitatis.
Zmarł 7 grudnia 2021. Pochowany został 14 grudnia w Raciborzu na cmentarzu Jeruzalem.

</doc>
<doc id="5267401" url="https://pl.wikipedia.org/wiki?curid=5267401" title="Bachrynowscy">
Bachrynowscy

Bachrynowscy, w zależności od źródeł pisani również jako Bahrinowscy, Bagrinowscy i Bakrynowscy – polski ród książęcy, pochodzenia wielkolitewskiego.
Etymologia nazwiska.
Nazwisko Bachrynowskich ma charakter odmiejscowy, a konkretniej od miejscowości Bahrinowa, zlokalizowanej między Mieżewem a Orszą, na północ od Rapuchowa w dawnym powiecie orszańskim.
Historia.
Według polskiego historyka, Józefa Woffa, miejscowość Bahrinowa, znajdowała się w XVI-tym wieku w posiadaniu kniaziów Odyncewiczów, z których jedna gałąź, a mianowicie potomkowie Iwana Fedorowicza Odyncewicza, nosili tytuł "Bahrinowskich".
Zbigniew Leszczyc twierdzi, że Bachrynowscy są gałęzią książąt Druckich. Przypisuje im też herb Leliwa. Tadeusz Gajl oprócz herbu Leliwa przypisuje im również herb Druck"".

</doc>
<doc id="5267412" url="https://pl.wikipedia.org/wiki?curid=5267412" title="Gimnastyka na Letnich Igrzyskach Olimpijskich 1936 – ćwiczenia na podłodze">
Gimnastyka na Letnich Igrzyskach Olimpijskich 1936 – ćwiczenia na podłodze

Ćwiczenia wolne były jedną z konkurencji gimnastycznych rozgrywanych podczas Letnich Igrzysk Olimpijskich 1936. Zawody zostały rozegrane w dniach 10 -11 sierpnia 1936 r.

</doc>
<doc id="5267414" url="https://pl.wikipedia.org/wiki?curid=5267414" title="Gimnastyka na Letnich Igrzyskach Olimpijskich 1936 – ćwiczenia na kółkach mężczyzn">
Gimnastyka na Letnich Igrzyskach Olimpijskich 1936 – ćwiczenia na kółkach mężczyzn

Ćwiczenia na kółkach były jedną z konkurencji gimnastycznych rozgrywanych podczas Letnich Igrzysk Olimpijskich 1936. Zawody zostały rozegrane w dniach 10 - 11 sierpnia 1936 r.

</doc>
<doc id="5267425" url="https://pl.wikipedia.org/wiki?curid=5267425" title="Austrian Volley League (2021/2022)">
Austrian Volley League (2021/2022)

Austrian Volley League 2021/2022 − 61. sezon mistrzostw Austrii w piłce siatkowej zorganizowany przez Austriacki Związek Piłki Siatkowej ("Österreichischer Volleyballverband", ÖVV). Zainaugurowany został 25 września 2021 roku.
W Austrian Volley League w sezonie 2021/2022 uczestniczyło 10 drużyn. Do najwyższej klasy rozgrywkowej dołączył , który zajął 1. miejsce w 2. Bundeslidze. Rozgrywki składały się z fazy zasadniczej, drugiej fazy oraz fazy play-off. Drużyny uczestniczące w lidze środkowoeuropejskiej zmagania rozpoczęły od drugiej fazy.
W sezonie 2021/2022 w eliminacjach do Ligi Mistrzów Austrię reprezentował , w Pucharze CEV – , natomiast w Pucharze Challenge – , oraz .

</doc>
<doc id="5267439" url="https://pl.wikipedia.org/wiki?curid=5267439" title="Mistrzostwa Europy w zapasach 2022">
Mistrzostwa Europy w zapasach 2022



</doc>
<doc id="5267447" url="https://pl.wikipedia.org/wiki?curid=5267447" title="Raffi (pisarz)">
Raffi (pisarz)

Raffi (), właśc. Hakop Melik Hakopian (; ur. 1835 w Pajadżiku, zm. 6 maja 1888 w Tyflisie) – pisarz ormiański. Nazywany najważniejszym przedstawicielem ormiańskiej literatury romantycznej i twórcą o ogromnym, rewolucyjnym wpływie na literaturę ormiańską.
Życiorys.
Był synem zamożnego kupca, najstarszym z trzynaściorga dzieci. Początkowo uczył się w wiejskiej szkole prowadzonej przez miejscowego ormiańskiego duchownego, następnie w wieku 12 lat wyjechał z ojcem do Tyflisu, gdzie pozostał, by kontynuować naukę w prywatnej ormiańskiej szkole. Następnie kształcił się w miejscowym rosyjskim gimnazjum, ale przerwał naukę po IV klasie. W 1856 r. musiał opuścić szkołę, gdyż interes jego ojca podupadł.
W latach 1857–1858 odbył kilka podróży po tureckich prowincjach zamieszkiwanych przez Ormian. Odwiedził Wan, historyczny Taron i Ahtamar, spisując swoje obserwacje i spostrzeżenia dotyczące życia chłopów. Zebrany wówczas materiał wykorzystał wielokrotnie w swojej twórczości, część zaś opublikował w formie artykułów prasowych. W 1863 r. Hakop Hakopian ożenił się, w 1868 r. zaś przeprowadził na stałe do Tyflisu. Próbował ratować rodzinny interes, jednak bez powodzenia. Po bankructwie przedsiębiorstwa jedynym źródłem utrzymania dla jego żony i dzieci, a także matki i młodszych sióstr, stała się jego praca pisarska i publicystyczna. W latach 1875–1877 i 1877–1879 pracował dodatkowo jako nauczyciel w Tyflisie i w Agulisie, jednak za każdym razem zwalniał się, nie mogąc znieść konserwatywnych poglądów otoczenia.
W 1872 r. został stałym współpracownikiem pisma „Mszak”, wtedy też zaczął podpisywać się pseudonimem „Raffi”; na łamach pisma drukowane były w odcinkach jego powieści. Wydawca gazety, Grigor Arcruni, krytyk literacki i publicysta, przez kilkanaście lat był również jego przyjacielem i partnerem w dyskusjach politycznych i artystycznych. Pod wpływem wydarzeń w Europie (Komuna Paryska, wojna rosyjsko-turecka i powstanie niepodległej Bułgarii) zastanawiał się, jak i Ormianie mogliby walczyć o wolność i bardziej sprawiedliwe społeczeństwo. W 1884 r. poróżnił się z Arcrunim i przeszedł do pracy w piśmie „Ardzagang”. Zmarł w 1888 r. w Tyflisie, a jego pogrzeb stał się ważnym wydarzeniem w życiu miasta, gromadząc kilka tysięcy ludzi.
Twórczość.
„Raffi” zaczynał działalność literacką jako poeta, jednak najcenniejsza w jego dorobku jest proza – powieści i opowiadania, w których piętnował panujące stosunki społeczne, potępiał okrutnych i skorumpowanych władców, opisywał nędzę i ucisk ludu, krytykował duchowieństwo za poniżanie zwykłych ludzi, występował przeciwko ignorancji. W swoich powieściach i listach wzywał do powszechnej edukacji, budowania nowoczesnej świadomości narodowej, opisywał walkę tradycyjnych elit z modernizacją i skłaniał się ku przekonaniu, że w Armenii zawsze zwyciężały te pierwsze. „Raffi” potępiał panujący porządek społeczny, prezentował w swoich utworach postacie odważnych bojowników, ludzi czynu z wizją zmian. Przypisywał ogromną rolę wychowawczą i edukacyjną literaturze, zwłaszcza powieści. 
Jego wczesna twórczość ukazuje życie Ormian w Persji. W powieściach "Salbi" (1866) i "Harem" (1868) piętnował okrucieństwo feudałów. Dzieła te bliskie są romantyzmowi francuskiemu, poetyce tekstów Victora Hugo i Eugène’a Sue, co było nowością w literaturze ormiańskiej. Z czasem jego twórczość zaczęła nabierać cech pozytywizmu. W powieści "Woski akaghagh" (1881) nakreślił satyryczny obraz zamożnego mieszczanina. "Chaczakoghi Hiszatakarane" (1882–1883) jest historią złodzieja, na podstawie której narrator dowodzi, że ludzie nie są z natury dobrzy ani źli, a jedynie kształtowani przez społeczeństwo. Bohaterem powieści "Dżalaleddin" (1884) jest szlachetny Ormianin Sahrat, a tłem wydarzeń – wydarzenia wojny rosyjsko-tureckiej 1877 r. i popełnione przez Turków okrucieństwa. Temat wojny i poparcia, jakiego Ormianie w Turcji udzielili wówczas Rosjanom, pojawia się również we wcześniejszej powieści "Chente" (1881). 
Wydana w 1882 r. powieść "Dawid-Bek" zbliża się swoim charakterem do studium historycznego, szkicu poświęconego postaci Dawita Beka, XVIII-wiecznego ormiańskiego dowódcy walczącego o wolność Ormian prowincji Sjunik i Kapan przeciwko Turkom i Persom. W latach 1883 i 1884 „Raffi” wydał swoją najsłynniejszą powieść "Kajtzer" (Iskry), której bohaterowie, grupa studentów, podróżując po wschodniej Armenii, próbuje poprawić los ormiańskich chłopów. Dzieło to zawiera elementy autobiograficzne, a autor traktował je jako swoisty przewodnik dla osób, które chciałyby angażować się w działalność na rzecz ubogich. W końcowym fragmencie utworu zawarł wizję rewolucji, z której wyłoni się nowe społeczeństwo wolnych ludzi. Jego ostatnim dziełem był wydany w 1884 r. "Samuel," powieść o walce o zachowanie niezależności starożytnej Armenii i jej chrześcijańskiej wiary przeciwko Persom.

</doc>
<doc id="5267458" url="https://pl.wikipedia.org/wiki?curid=5267458" title="Sherife Kurti">
Sherife Kurti

Sherife Mezini Kurti (ur. 20 marca 1935 w Gjirokastrze, zm. 25 października 2006 w Bergamo) – albańska ekonomistka.
Życiorys.
Ojciec Sherife, Latif Mezini był pracownikiem poczty. Ze względu na jego pracę rodzina rodzina przenosiła się do różnych miast w Albanii, mieszkała m.in. w Szkodrze, Beracie i Delvinie. W 1942 roku rodzina przeniosła się do Tirany, gdzie Latif Mezini rozpoczął pracę jako generalny inspektor albańskiej poczty.
Sherife Kurti ukończyła studia ekonomiczne na Uniwersytecie Tirańskim i pracowała w Banku Albanii. Następnie pracowała przez kilka lat jako główna planistka Państwowego Przedsiębiorstwa Handlowego w ie.
Była nauczycielką planowania i rachunkowości w otwartej w 1971 roku Wyższej Szkoły Ekonomicznej w Elbasanie.
W 1990 roku przeszła na emeryturę.
Na początku 2006 roku przeniosła się z rodziną do Włoch, gdzie w październiku tego roku zmarła i została pochowana w Bergamo.
Życie prywatne.
W 1965 roku poślubiła Hasana Kurtiego, z który miała trzy córki, między innymi Irmę.

</doc>
<doc id="5267462" url="https://pl.wikipedia.org/wiki?curid=5267462" title="Sherife Mezini Kurti">
Sherife Mezini Kurti



</doc>
<doc id="5267463" url="https://pl.wikipedia.org/wiki?curid=5267463" title="Sherife Mezini">
Sherife Mezini



</doc>
<doc id="5267471" url="https://pl.wikipedia.org/wiki?curid=5267471" title="Stefan Lubowiecki">
Stefan Lubowiecki

Stefan Lubowiecki herbu Kuszaba (zm. przed 16 listopada 1659) – chorąży krakowski od 1658 roku, podstarości spiski od 1657 roku.
Poseł na sejm 1658 roku i sejm 1659 roku.

</doc>
<doc id="5267478" url="https://pl.wikipedia.org/wiki?curid=5267478" title="Citi Zēni">
Citi Zēni

Citi Zēni (; ) – łotewski zespół założony w 2020. Reprezentował Łotwę z utworem „Eat Your Salad” w 66. Konkursie Piosenki Eurowizji (2022).
Historia.
Zespół został założony w 2020 podczas obozu piosenkotwórczego zorganizowanego pod Rygą. W 2021 muzycy wydali pierwszy album "Suņi iziet ielās" (). Wokalista Jānis Pētersons wypowiedział się o albumie w następujący sposób: "W albumie z niewielką dozą ironii poruszamy tematy, które są aktualnie aktualne z perspektywy naszych rówieśników. Relacje, pieniądze i imprezy to wszechobecne motywy, których każdy potrzebuje w czasie, gdy jesteśmy zmuszeni do dystansowania się i spędzania więcej czasu w domu niż zwykle".
W lutym 2022 zespół zwyciężył z utworem „Eat Your Salad” w finale programu "Supernova", stając się reprezentantem Łotwy w 66. Konkursie Piosenki Eurowizji organizowanym w Turynie. 10 maja wystąpili w pierwszym półfinale konkursu, jednak nie zakwalifikowali się do finału.
Członkowie.
Poniżej przedstawiono wszystkich członków zespołu oraz ich instrumenty:

</doc>
<doc id="5267482" url="https://pl.wikipedia.org/wiki?curid=5267482" title="Jerzy Andrzejuk">
Jerzy Andrzejuk

 Jerzy Andrzejuk (ur. 12 listopada 1942 w Łapach) – generał brygady Wojska Polskiego w stanie spoczynku, zastępca dowódcy Pomorskiego Okręgu Wojskowego–szef Logistyki w latach 1994–1996.
Życiorys.
Jerzy Andrzejuk urodził się 12 listopada 1942 w Łapach na Białostocczyźnie. We wrześniu 1962 jako podchorąży rozpoczął służbę wojskową w Oficerskiej Szkole Wojsk Inżynieryjnych we Wrocławiu. Promowany na stopień podporucznika w 1965. Pierwszy rok zawodowej kariery pełnił służbę na stanowisku dowódcy plutonu wykończenia robót 12 batalionu drogowego w Tarnowskich Górach. W latach 1966–1970 był dowódcą plutonu w kompanii drogowej 12 Pułku Kolejowego. W 1970 objął stanowisko dowódcy kompanii obsługi pociągu. 
W 1971 został skierowany na studia w Akademii Sztabu Generalnego WP, po ukończeniu których wyznaczono go na stanowisko zastępcy dowódcy–kwatermistrza 11 Pułku Kolejowego stacjonującego w twierdzy Przemyśl. W latach 1976–1982 był starszym oficerem oddziału szkolenia Głównego Kwatermistrzostwa WP. Następnie przez rok przebywał na praktyce zastępcy dowódcy–kwatermistrza 8 Dywizji Zmechanizowanej w Koszalinie z Pomorskiego Okręgu Wojskowego. 
W 1986 po ukończeniu Akademii Sztabu Generalnego Sił Zbrojnych ZSRR został wyznaczony na stanowisko szefa sztabu–zastępcę kwatermistrza Pomorskiego Okręgu Wojskowego w Bydgoszczy. W okresie 1991–1993 kwatermistrz–zastępca dowódcy POW, a po reorganizacji pionu logistyki był zastępcą szefa Logistyki POW. 11 listopada 1993 został awansowany na stopień generała brygady. Akt mianowania odebrał z rąk prezydenta Rzeczypospolitej Polskiej Lecha Wałęsy. W latach 1994–1996 pełnił funkcję zastępcy dowódcy POW–szefa Logistyki. Zawodową służbę wojskową zakończył 2 stycznia 1996.
Ordery, odznaczenia i wyróżnienia.
i inne

</doc>
<doc id="5267484" url="https://pl.wikipedia.org/wiki?curid=5267484" title="Daniła Sotnikow">
Daniła Sotnikow

Daniła Olegowicz Sotnikow (ros. Данила Олегович Сотников; ur. 2 listopada 1993) – rosyjski, a od 2021 roku włoski zapaśnik startujący w stylu klasycznym. Zajął ósme miejsce na mistrzostwach świata w 2022. Wicemistrz Europy w 2022. Trzeci na mistrzostwach Rosji w 2018 i 2019 roku.

</doc>
<doc id="5267485" url="https://pl.wikipedia.org/wiki?curid=5267485" title="Specjalizacja pokarmowa u pszczół">
Specjalizacja pokarmowa u pszczół

Specjalizacja pokarmowa u pszczół – ograniczenie niektórych gatunków pszczół do pozyskiwania pokarmu z pewnej grupy gatunków roślin.
Poszczególne gatunki pszczół różnią się przywiązaniem do gatunków roślin, z których pobierają pokarm. Część gatunków korzysta z szerokiego spektrum roślin należących do różnych rodzin, natomiast inne ograniczają się do szerszej lub węższej grupy spokrewnionych gatunków. Zazwyczaj specjalizacja dotyczy wyłącznie lub przede wszystkim samic zbierających pyłek dla potomstwa - nektar może, a czasem musi być (jak u skrócinek ("Macropis") wyspecjalizowanych na tojeści, która nie produkuje nektaru) być zbierany z kwiatów innych roślin. Najczęściej stosowanym podziałem gatunków pszczół względem specjalizacji pokarmowej to ten na gatunki polilektyczne, oligolektyczne i monolektyczne. Ponieważ kategoria pszczół monolektycznych obejmuje gatunki o bardzo różnym stopniu specjalizacji, niektórzy autorzy wyróżniają dodatkowe kategorie, takie jak gatunki wąsko i szeroko oligolektyczne (ang. "narrow" "oligolecty, broad oligolecty") albo mezolektyczne (ang. "mesolecty").
Gatunki polilektyczne.
Są to gatunki niewyspecjalizowane pokarmowo, których samice zbierają pyłek z wielu różnych gatunków roślin. Mogą przy tym wykazywać preferencje wobec określonych gatunków, jednak korzystają również z innych. Do gatunków polilektycznych należą np. pszczoła miodna, większość gatunków trzmieli, murarka ogrodowa.
Gatunki oligolektyczne.
Do tej grupy należą gatunki, których samice korzystają z niektórych, ale nie wszystkich gatunków roślin jako źródła pyłku zbieranego dla larw. Niektóre gatunki ograniczają się do wielu przedstawicieli jednej rodziny roślin, ignorując dostępne kwiaty z innych rodzin, np. wałczatka dwuguzka ("Heriades truncorum") korzysta z rodziny astrowatych, a spójnica lucernowa - z bobowatych, inne do przedstawicieli kilku lub tylko jednego rodzaju w obrębie jednej rodziny, np. nożycówka dzwonkówka ("Chelostoma rapunculi") korzysta z dzwonków.
Gatunki monolektyczne.
Należą tutaj gatunki pszczół zbierające pokarm z wyłącznie jednego gatunku rośliny. Ten stopień specjalizacji pokarmowej jest rzadko spotykany i prawdopodobnie przynajmniej w części przypadków monolektyczność może wynikać z ograniczeń geograficznych, gdzie na obszarze występowania pszczoły występuje tylko jedna z jej (nielicznych) potencjalnych roślin pokarmowych. Dodatkowym utrudnieniem w rozróżnieniu między gatunkami (wąsko) oligolektycznymi a monolektycznymi może być niepewny status systematyczny ich roślin pokarmowych (mogących być uznawanymi za jeden lub kilka blisko spokrewnionych gatunków, według różnych autorów). Z tego powodu można spotkać alternatywne podejście do tego terminu, gdzie monolektycznym określany jest gatunek pszczoły korzystający nie z jednego gatunku, ale rodzaju roślin. Przykładem pszczoły monolektycznej w polskiej faunie może być obrostka ciemnonoga ("Dasypoda argentata"), zbierająca pokarm głównie z driakwi żółtej.

</doc>
<doc id="5267488" url="https://pl.wikipedia.org/wiki?curid=5267488" title="Lepiarka wiosenna">
Lepiarka wiosenna

Lepiarka wiosenna ("Colletes cunicularius") – gatunek pszczoły z rodziny lepiarkowatych. Szeroko rozprzestrzeniony od Hiszpanii, Wielkiej Brytanii i Skandynawii po pacyficzne wybrzeża Syberii oraz północno-wschodnie Chiny.
Lepiarka wiosenna jest dość nietypowym przedstawicielem swojego rodzaju w polskiej faunie. Podczas gdy pozostałe polskie gatunki lepiarek latają latem, lepiarka wiosenna pojawia się wczesną wiosną (od końca marca do końca maja). Brak jej również wyraźnego u innych gatunków paskowanego wzoru na odwłoku, tworzonego przez białawe lub beżowe przepaski z krótkich, przylegających włosków.
Z powodu wczesnego pojawiania się w sezonie głównym źródłem pokarmu są wierzby, przez co przez niektórych autorów błędnie jest opisywany jako wyspecjalizowany pokarmowo. Gniazduje w ziemi, w samodzielnie wykopanych przez siebie norkach, wybierając luźne, piaszczyste podłoże. Jest gatunkiem samotnym, jednak tworzy kolonie gniazd. Samice pszczół samotnych co do zasady nie żądlą w obronie swoich gniazd, dlatego przebywanie w pobliżu kolonii gniazdowej nie stanowi zagrożenia dla ludzi. Gniazdo jest przez samicę powlekane od wewnątrz podobną do celofanu, przezroczystą wodoodporną wydzieliną. Larwy nie przędą kokonów, przepoczwarczenie następuje w połowie sierpnia (w roku złożenia jaja przez samicę) lub później.

</doc>
<doc id="5267490" url="https://pl.wikipedia.org/wiki?curid=5267490" title="Nicu Ojog">
Nicu Ojog

Nicu Samuel Ojog (ur. 1 stycznia 1998) – rumuński zapaśnik startujący w stylu klasycznym. Zajął 23. miejsce na mistrzostwach świata w 2022. Wicemistrz Europy w 2022. Drugi na MŚ U-23 i na ME juniorów w 2018. Trzeci na MŚ kadetów w 2015 roku.

</doc>
<doc id="5267493" url="https://pl.wikipedia.org/wiki?curid=5267493" title="Kościół św. Michała Archanioła w Głogowie Małopolskim">
Kościół św. Michała Archanioła w Głogowie Małopolskim

Kościół św. Michała Archanioła – rzymskokatolicki kościół parafialny należący do dekanatu Głogów Małopolski diecezji rzeszowskiej.
Historia.
Kościół został wzniesiony w latach 1985–1988 przez mieszkańców Stykowa pod duchowym przewodnictwem ks. Stanisława Ujdy.
W 1988 r. ks. bp Ignacy Tokarczuk dokonał poświęcenia świątyni, a biskup rzeszowski Jan Wątroba 29 września 2013 uroczyście ją konsekrował.
Architektura i wnętrze.
Świątynia jest murowana z cegły i otynkowana, posiada jedną nawę z wydzielonym prezbiterium oraz emporę organową. Ołtarz główny tworzy krzyż łaciński oraz figury aniołów z postacią św. Michała Archanioła na pierwszym planie.

</doc>
<doc id="5267495" url="https://pl.wikipedia.org/wiki?curid=5267495" title="Święto czterdziestu męczenników w Sztipie">
Święto czterdziestu męczenników w Sztipie

Święto czterdziestu męczenników w Sztipie – macedońskie święto obchodzone 22 marca w Sztipie w Macedonii. W 2013 roku wpisane przez UNESCO na Listę reprezentatywną niematerialnego dziedzictwa kulturowego.
Historia.
Święto jest uznawane za pierwszy dzień wiosny i obchodzone 22 marca ku czci czterdziestu męczenników z Sebasty. Uczestnicy obchodów gromadzą się w Sztipie i udają na wzgórze Isar. Po drodze zatrzymują się w cerkwi św. Michała Archanioła należącej do Macedońskiego Kościoła Prawosławnego. Zgodnie z tradycją podczas wędrówki każdy powinien pozdrowić 40 znajomych oraz zebrać 40 kamieni i 40 kwiatów lub gałązek z rosnących w pobliżu migdałowców. Po wejściu na szczyt wzgórza należy wypowiedzieć życzenia i wrzucić 39 kamieni do płynącej w dole rzeki. Ostatni kamień należy zachować i włożyć wieczorem pod poduszkę. Niezamężnym dziewczynom ma się przyśnić ukochany. Przez dwa lata, w okresie pandemii nie organizowano obchodów. Wznowiono je w 2022 roku. Po dwuletniej przerwie odbyła się również 8 edycja "Poetski pozdraw na Czetrse." Wzięło w niej udział 100 poetów, a przygotowane wiersze zostały wydane w okolicznościowym tomiku.
Wpis na listę niematerialnego dziedzictwa UNESCO.
Wniosek o wpis na Światową Listę niematerialnego Dziedzictwa UNESCO został złożony w 2011 roku. Wpisu dokonano podczas spotkania w Baku w dniach 2–7 grudnia 2013 roku. W kolejnych obchodach w 2014 roku wzięli udział: prezydent Republiki Macedonii Ǵorge Iwanow, minister kultury Elizabeta Kanczeska-Miłewska, dyrektor Instytutu Folkloru Marko Cepenkowa Zoran Malinow, burmistrz Sztipu Iłczo Zahariew.

</doc>
<doc id="5267496" url="https://pl.wikipedia.org/wiki?curid=5267496" title="Morris Louis">
Morris Louis

Morris Louis Bernstein (ur. 28 listopada 1912 w Baltimore, zm. 7 września 1962 w Waszyngtonie) – amerykański artysta, jeden z głównych twórców color field painting.
W 1986 w Museum of Modern Art odbyła się jego retrospektywa. Jego prace znajdują się w kolekcjach m.in. San Francisco Museum of Modern Art oraz Muzeum Guggenheima.

</doc>
<doc id="5267500" url="https://pl.wikipedia.org/wiki?curid=5267500" title="Petteri Väänänen">
Petteri Väänänen

Petteri Väänänen (ur. 17 listopada 1979) – fiński skoczek narciarski. Drużynowy brązowy medalista zimowej uniwersjady (2001).
W marcu 1996 zadebiutował w Pucharze Kontynentalnym, zajmując 60. miejsce w Rovaniemi. Pierwsze i jedyne punkty tego cyklu zdobył w kwietniu 1998, za zajęcie 26. lokaty w Ruce. W lutym 2001 wystartował na zimowej uniwersjadzie, gdzie zajął 6. miejsce na skoczni normalnej, 22. na dużej, a w konkursie drużynowym zdobył z reprezentacją Finlandii brązowy medal. W międzynarodowych zawodach po raz ostatni wystartował w grudniu 2002, zajmując 72. miejsce w konkursie Pucharu Kontynentalnego w Lahti.

</doc>
<doc id="5267502" url="https://pl.wikipedia.org/wiki?curid=5267502" title="Tamara Dollák">
Tamara Dollák

Tamara Dollák (ur. 4 czerwca 1999) – węgierska zapaśniczka startująca w stylu wolnym. Zajęła dziewiętnaste miejsce na mistrzostwach świata w 2018. Brązowa medalistka mistrzostw Europy w 2022. Wicemistrzyni Europy U-23 w 2021; trzecia w 2022. Trzecia na ME juniorów w 2019 i kadetów w 2014 roku.

</doc>
<doc id="5267504" url="https://pl.wikipedia.org/wiki?curid=5267504" title="24h Le Mans 2016">
24h Le Mans 2016

24h Le Mans 2016 – 84. edycja 24–godzinnego wyścigu rozegrana na torze Circuit de la Sarthe w dniach 18–19 czerwca 2016 roku. Wyścig został zorganizowany przez Automobile Club de l’Ouest i odbył się w ramach sezonu 2016 serii FIA World Endurance Championship.
Zmiany na torze.
Przed tą edycją w zakrętach Porsche zostały zamontowane bariery SAFER przez co Circuit de la Sarthe stał się pierwszym europejskim torem korzystającym z tych barier.
Kwalifikacje.
Pogrubienie oznacza najlepszy czas klasy w każdej z sesji. Szare tło oznacza najszybszy czas danego zespołu. Czasy z trzeciej sesji kwalifikacyjnej zostały pominięte, jako że wiele zespołów nie odnotowało czasów.
Wyścig.
Minimum do bycia sklasyfikowanym (70 procent dystansu pokonanego przez zwycięzców wyścigu) wyniosło 268 okrążeń. Zwycięzcy klas są oznaczeni pogrubieniem.

</doc>
<doc id="5267506" url="https://pl.wikipedia.org/wiki?curid=5267506" title="United Autosports">
United Autosports

United Autosports – brytyjski zespół wyścigowy założony przez Zaka Browna i Richarda Deana.

</doc>
<doc id="5267507" url="https://pl.wikipedia.org/wiki?curid=5267507" title="Edward Harrison Taylor">
Edward Harrison Taylor

Edward Harrison Taylor (ur. 23 kwietnia 1889 w Maysville, zm. 16 czerwca 1978 w Lawrence) – amerykański herpetolog.
W nazwach naukowych zwierząt używa się skrótu "E. H. Taylor" lub "Taylor" na oznaczenie autorstwa Edwarda Harrisona Taylora.
Biografia.
Edward Harrison Taylor urodził się w Maysville w stanie Missouri 23 kwietnia 1889 roku. W 1912 roku ukończył studia na Wydziale Geologii i Zoologii Uniwersytetu w Kansas. W latach 1916–1919 był zatrudniony jako nauczyciel w wiosce na filipińskiej wyspie Mindanao, następnie w Biurze Nauki USA w Manili. Zimą 1918–1919 był cywilnym pracownikiem pomocy humanitarnej na Syberii podczas epidemii tyfusu. Przed powrotem do Stanów Zjednoczonych badał herpetofaunę Filipin. W 1927 roku obronił doktorat na podstawie pracy napisanej pod kierunkiem paleontologa Henry'ego Lane'a Brunera i został kierownikiem wydziału na Uniwersytecie Kansas w Lawrence. Podczas II wojny światowej Biuro Służb Strategicznych, poprzedniczka CIA, zatrudniło Taylora, by uczył surwiwalu w dżungli na brytyjskim Cejlonie. Po przejściu na emeryturę w 1960 roku nadal prowadził badania i publikował. Zajmował się przede wszystkim płazami beznogimi. Zmarł w Lawrence 16 czerwca 1978 roku.
Uczczenie w nazewnictwie.
Profesor Edward Taylor został uhonorowany w nazwach szeregu gatunków lub podgatunków gadów i płazów:

</doc>
<doc id="5267510" url="https://pl.wikipedia.org/wiki?curid=5267510" title="Udobne">
Udobne

Udobne () – wieś na Ukrainie, w obwodzie odeskim, w rejonie odeskim. Według danych z 2001 roku miejscowość zamieszkiwało 1947 osób.

</doc>
<doc id="5267512" url="https://pl.wikipedia.org/wiki?curid=5267512" title="Juan Vicente Pérez Mora">
Juan Vicente Pérez Mora

Juan Vicente Pérez Mora (ur. 27 maja 1909 w El Cobre, Tachira) – wenezuelski superstulatek, najstarszy żyjący mężczyzna na świecie po śmierci Saturnino de la Fuente Garcii w dniu 18 stycznia 2022.
Życiorys.
Juan Vicente Pérez Mora urodził się 27 maja 1909 w El Cobre, Tachira jako syn Euquitio Pereza i Edelmiry Mora. W 1913 roku rodzina przeprowadziła się do Caserio Caricuena, San José de Bolivar, gdzie zakupili farmę. Juan wraz ze swoimi ośmioma braćmi i ojcem uprawiali tam uprawy. Dopiero w wieku 10 lat rozpoczął naukę jednak nie na długo z powodu choroby jego nauczyciela (uczył się pisać i czytać jedynie z książki którą otrzymał od niego). W 1938 roku poślubił Ediofinę Garcię i od tego czasu mieszkali w wiosce Los Paujiles w gminie Francisco de Miranda, Tachira. Para miała sześciu synów i pięć córek. Juan wraz z żoną przeżyli razem ponad 60 lat, aż do jej śmierci około 1999 roku.
27 maja 2019 ukończył 110 lat, stając się pierwszym superstuletnim mężczyzną z Wenezueli, którego wiek został zweryfikowany. 
4 lutego 2022 został oficjalnie uznany przez Księgę Rekordów Guinnessa za najstarszego mężczyznę świata o zweryfikowanej dacie urodzenia. Pérez Mora jest również najstarszą osobą podchodzącą z Wenezueli oraz pierwszą zweryfikowaną osobą z tego kraju. 27 maja 2022 roku skończył 113 lat, stając się pierwszym zweryfikowanym mężczyzną z Ameryki Południowej, który osiągnął ten wiek, jednakże dwóch innych mężczyzn z tego kontynentu wcześniej osiągnęło ten wiek - Brazylijczyk Maximiano Jose dos Santos (1893–2006) oraz Peruwiańczyk Horacio Celi Mendoza (1897–2011), których wiek jest obecnie w trakcie badań.

</doc>
<doc id="5267521" url="https://pl.wikipedia.org/wiki?curid=5267521" title="Kazimierz Jeło Maliński">
Kazimierz Jeło Maliński

Kazimierz Jeło Maliński herbu Pietyrog – chorąży wołyński w latach 1649-1654.
Poseł na sejm 1649/1650 roku.

</doc>
<doc id="5267527" url="https://pl.wikipedia.org/wiki?curid=5267527" title="Wasyliwka (rejon bielajewski)">
Wasyliwka (rejon bielajewski)



</doc>
<doc id="5267528" url="https://pl.wikipedia.org/wiki?curid=5267528" title="Kopaczka (taniec)">
Kopaczka (taniec)

Kopaczka – macedoński taniec ludowy ze wsi Dramcze w gminie Dełczewo.
Historia.
Kopaczkę tańczą najlepsi tancerze na weselach, zgromadzeniach oraz imprezach z okazji świąt religijnych. Tradycyjnie taniec wykonywany jest w półkolu przez 6 do 9 tancerzy, przy wtórze bębnów, skrzypiec, a niekiedy tambury lub dud. Główne role przypadają trzem tancerzom – prowadzącemu, ostatniemu i środkowemu, których zadaniem jest utrzymanie tempa prawej i lewej części półkola. Mężczyźni trzymają się za pasy i ramiona, aby zachować równowagę w miarę zwiększającego się tempa. Początkowo tancerze tańczą wolno, stopniowo zwiększając tempo. Młodzi lub początkujący tancerze najpierw zajmują w półkolu ostatnie miejsca, a w miarę postępów zbliżają się do jego części środkowej. We wsi Dramcze tradycje wykonywania tańca podtrzymuje zespół folklorystyczny „Kopaczka”, który istnieje od 1948 roku. Zgłoszenie tańca do wpisu na listę dziedzictwa niematerialnego UNESCO poprzedziła decyzja z 8 sierpnia 2012 roku o ochronie tańca na szczeblu krajowym.
Wpis na listę niematerialnego dziedzictwa UNESCO.
Wniosek o wpis na światową listę niematerialnego dziedzictwa UNESCO został złożony w 2011 roku razem ze świętem czterdziestu męczenników w Sztipie. Wpisu dokonano podczas XVIII sesji plenarnej w Paryżu 27 listopada 2014 roku.

</doc>
<doc id="5267532" url="https://pl.wikipedia.org/wiki?curid=5267532" title="Nikos Rolandis">
Nikos Rolandis

Nikos Rolandis, gr. Νίκος Ρολάνδης (ur. 10 grudnia 1934 w Limassolu, zm. 27 maja 2021 w Nikozji) – cypryjski polityk, prawnik i przedsiębiorca, poseł do Izby Reprezentantów, minister spraw zagranicznych (1978–1983), minister handlu, przemysłu i turystyki (1998–2003).
Życiorys.
Z wykształcenia prawnik, kształcił się w Wielkiej Brytanii w Middle Temple. Przez pewien czas praktykował jako barrister. Później związany z sektorem prywatnym, był właścicielem i dyrektorem przedsiębiorstw m.in. z branży napojów bezalkoholowych.
W 1976 należał do współtwórców Partii Demokratycznej. Od marca 1978 do września 1983 sprawował urząd ministra spraw zagranicznych w rządzie Spirosa Kiprianu. Ustąpił z tej funkcji na skutek sporu z prezydentem co do rozwiązania problemu cypryjskiego. W 1986 założył liberalne ugrupowanie Koma Filelefteron, pełnił funkcję jego przewodniczącego, a w 1998 przyłączył się z nim do Zgromadzenia Demokratycznego. W 1991 ze wspólnej listy tych formacji uzyskał mandat deputowanego, który wykonywał do 1996.
W 1998 wystartował w wyborach prezydenckich, w pierwszej turze głosowania zajął ostatnie miejsce wśród 7 kandydatów z wynikiem 0,8% głosów. W lutym tegoż roku prezydent Glafkos Kliridis powołał go na ministra handlu, przemysłu i turystyki; funkcję tę pełnił do lutego 2003.

</doc>
<doc id="5267535" url="https://pl.wikipedia.org/wiki?curid=5267535" title="Perowskia">
Perowskia

Perowskia ("Perovskia" , właśc. "Salvia" subg. "Perovskia" ) – tradycyjnie wyróżniany rodzaj roślin z rodziny jasnotowatych, współcześnie podrodzaj w obrębie rodzaju szałwia "Salvia". Obejmuje 7–8 gatunków. Rośliny te występują w środkowo-zachodniej Azji – od północno-wschodniego Iranu po północno-zachodnie Indie i Tybet, na północy po Kazachstan. Rosną w suchych formacjach trawiastych.
Perowskia bylicowata oraz mieszańce z tego rodzaju są popularnie uprawiane jako ozdobne, cenione dla późnego kwitnienia i odporności na susze.
Nazwa rodzaju upamiętnia rosyjskiego gubernatora Turkiestanu – Wasilija Aleksiejewicza Pierowskiego (1794–1857).
Systematyka.
Tradycyjnie rośliny tu zaliczane wyróżniane były jako rodzaj perowskia "Perovskia" w obrębie rodziny jasnotowatych ("Lamiaceae"). Badania molekularne i analizy filogenetyczne przeprowadzane w XXI wieku wykazały, że wyróżnianie tego rodzaju (i czterech innych) powoduje, że obfitujący w gatunki rodzaj szałwia "Salvia" ma charakter parafiletyczny. Ostatecznie w 2017 opublikowana została rewizja taksonomiczna umieszczająca gatunki dotąd tu zaliczane w randze podrodzaju "Perovskia" . Podrodzaj "Perovskia" jest siostrzany względem podrodzaju rozmaryn "Rosmarinus", a wraz z nim tworzy grupę siostrzaną kladowi obejmującemu część gatunków z rodzaju "Salvia", włącznie z "S. officinalis". Alternatywnie przedstawiono też rozwiązanie taksonomiczne zachowujące rodzaj "Perovskia" i dzielące rodzaj "Salvia" na 6 rodzajów monofiletycznych.

</doc>
<doc id="5267536" url="https://pl.wikipedia.org/wiki?curid=5267536" title="Perovskia">
Perovskia



</doc>
<doc id="5267538" url="https://pl.wikipedia.org/wiki?curid=5267538" title="Odwrót (wojsko)">
Odwrót (wojsko)



</doc>
<doc id="5267539" url="https://pl.wikipedia.org/wiki?curid=5267539" title="Sandra Paruszewski">
Sandra Paruszewski

Sandra Paruszewski (ur. 3 listopada 1993 w Schrambergu) – niemiecka zapaśniczka startująca w stylu wolnym. Zajęła ósme miejsce na mistrzostwach świata w 2021. Brązowa medalistka mistrzostw Europy w 2022. Piąta w Pucharze Świata w 2020. Mistrzyni Niemiec w 2016 i 2018; druga w 2019; trzecia w 2011, 2014 i 2017 roku.

</doc>
<doc id="5267542" url="https://pl.wikipedia.org/wiki?curid=5267542" title="Jarosław Jedynak">
Jarosław Jedynak

Jarosław Jedynak (ur. 24 sierpnia 1965 we Wrocławiu, zm. 26 listopada 2013 w Namysłowie) – polski piłkarz, występujący na pozycji napastnika.
Życiorys.
Brat Janusza. Jest wychowankiem Ślęzy Wrocław. W 1979 roku został natomiast juniorem Śląska Wrocław. W 1982 roku został włączony do pierwszej drużyny Śląska. W oficjalnym meczu tego klubu zadebiutował 19 września 1982 roku. Ogółem w Śląsku rozegrał dwa mecze ligowe.
W przerwie międzysezonowej latem 1984 roku, podczas zgrupowania Śląska w Jugosławii, uciekł do Austrii, gdzie podpisał kontrakt z Grazer AK. Po odbyciu dziesięciomiesięcznej karencji 9 sierpnia 1985 roku zadebiutował w 1. Division w zremisowanym 1:1 spotkaniu przeciwko Wackerowi Innsbruck. W Grazer AK występował przez dwa sezony, zdobywając 19 goli w 50 spotkaniach ligowych. Następnie grał w VSE St. Pölten. W latach 1989–1990 grał w Hiszpanii, Izraelu, RFN i NRD. W najwyższej rozgrywkowej klasie Niemiec Wschodnich występował w barwach Lokomotive Lipsk, zdobywając jedną bramkę w wygranym 4:3 meczu z Vorwärtsem Frankfurt. Następnie ponownie grał w Austrii, a w 1992 roku wrócił do Polski, podpisując kontrakt z Legią Warszawa. W barwach tego klubu wystąpił w jednym meczu ligowym, wygranym 29 sierpnia 3:1 z Olimpią Poznań. W listopadzie 1992 roku przeszedł do Hutnika Warszawa. W 1993 roku zakończył karierę.

</doc>
<doc id="5267545" url="https://pl.wikipedia.org/wiki?curid=5267545" title="Nissan NV200 Vanette">
Nissan NV200 Vanette



</doc>
<doc id="5267546" url="https://pl.wikipedia.org/wiki?curid=5267546" title="Nissan e-NV200 Evalia">
Nissan e-NV200 Evalia



</doc>
<doc id="5267547" url="https://pl.wikipedia.org/wiki?curid=5267547" title="Nissan NV200 Evalia">
Nissan NV200 Evalia



</doc>
<doc id="5267554" url="https://pl.wikipedia.org/wiki?curid=5267554" title="Kendra Dacher">
Kendra Dacher

Kendra Augustine Jocelyne Dacher (ur. 8 maja 1999) – francuska zapaśniczka startująca w stylu wolnym. Zajęła siódme miejsce na mistrzostwach świata w 2022. Brązowa medalistka mistrzostw Europy w 2022, a także igrzysk śródziemnomorskich w 2022. Druga na MŚ U-23 w 2021. Trzecia na ME juniorów w 2017. Mistrzyni Francji w 2017; druga w 2018 i 2020 roku.

</doc>
<doc id="5267560" url="https://pl.wikipedia.org/wiki?curid=5267560" title="Olivia Henningsson">
Olivia Henningsson

Olivia Louise Henningsson (ur. 12 grudnia 1997) – szwedzka zapaśniczka walcząca w stylu wolnym. Zajęła siódme miejsce na mistrzostwach Europy w 2022. Mistrzyni nordycka w 2018. Trzecia na ME juniorów w 2016 roku.

</doc>
<doc id="5267564" url="https://pl.wikipedia.org/wiki?curid=5267564" title="Wnioskowania prawnicze">
Wnioskowania prawnicze

Wnioskowania prawnicze – w ich przypadku wyprowadza się obowiązywanie jednych norm prawnych z obowiązywania innych norm prawnych. Służą one do wypełnia luk w prawie, zwłaszcza luk "extra legem".
Inne używane na nie określenia to wykładnia logiczna albo wykładnia uzupełniająca (konsekwencyjnie lub kreująco) albo reguły inferencyjne (inferencji) albo logiczne rozwijanie norm. Niekiedy zalicza się je również – razem z regułami kolizyjnymi i dyrektywami wykładni – do tzw. wykładni prawa "sensu largo" lub tzw. reguł egzegezy.
Reguły wnioskowań prawniczych
W nauce prawa przyjmuje się, że z wnioskowań prawniczych wolno korzystać z reguły dopiero wtedy, gdy skorzystanie z wykładni (sensu stricto) jest niewystarczające.

</doc>
<doc id="5267569" url="https://pl.wikipedia.org/wiki?curid=5267569" title="Praksula Andoniadu">
Praksula Andoniadu

Praksula Andoniadu, gr. Πραξούλα Αντωνιάδου (ur. 10 września 1958 w Nikozji) – cypryjska polityk i ekonomistka, w latach 2011–2012 minister handlu, przemysłu i turystyki.
Życiorys.
Absolwentka ekonomii w London School of Economics, na tej samej uczelni uzyskała magisterium z ekonomii monetarnej. Przez prawie 25 lat była zawodowo związana z bankiem centralnym Cypru, w którym zajmowała stanowiska menedżerskie. Była koordynatorką tego banku w trakcie negocjacji akcesyjnych z Unią Europejską. Wchodziła w skład różnych komitetów powoływanych w ramach EBC i Eurostatu. Pełniła też funkcję dyrektora zarządzającego przedsiębiorstwa konsultingowego.
Została przewodniczącą ugrupowania Zjednoczeni Demokraci, które założył Jorgos Wasiliu. Jej partia współpracowała z lewicową formacją AKEL. Od sierpnia 2011 do marca 2012 Praksula Andoniadu sprawowała urząd ministra handlu, przemysłu i turystyki w rządzie Dimitrisa Christofiasa. W 2013 wystartowała w wyborach prezydenckich, w pierwszej turze głosowania zajęła 5. miejsce wśród 11 kandydatów z wynikiem 0,6% głosów.

</doc>
<doc id="5267572" url="https://pl.wikipedia.org/wiki?curid=5267572" title="Impact Wrestling Multiverse of Matches">
Impact Wrestling Multiverse of Matches

Impact Wrestling Multiverse of Matches – gala wrestlingu, zorganizowana przez amerykańską federację Impact Wrestling, która będzie nadawana na żywo w systemie pay-per-view za pośrednictwem platformy strumieniowej Fite.tv. Odbyła się 1 kwietnia 2022 w Fairmount Hotel w Dallas w ramach konwentu fanów WrestleCon. W wydarzeniu wzięli udział także zawodnicy z zaprzyjaźnionych federacji, takich jak National Wrestling Alliance (NWA) i New Japan Pro-Wrestling (NJPW).
Karta walk.
Zestawienie zostało oparte na źródle:

</doc>
<doc id="5267580" url="https://pl.wikipedia.org/wiki?curid=5267580" title="Nissan Vanette">
Nissan Vanette

Nissan Vanette – samochód osobowo-dostawczy typu van klasy średniej produkowany pod japońską marką Nissan w latach 1978–2016.
Pierwsza generacja.
Datsun Vanette został zaprezentowany po raz pierwszy w 1978 roku.
Model Vanette powstał jako zupełnie nowa koncepcja dużego, osobowo-dostawczego modelu w ofercie ówczesnego Datsuna jako bezpośredni następca dotychczas produkowanych modeli Datsun Sunny Cab/Nissan Cherry Cab. Samochód przyjął popularną dla tego typu samochodów z przełomu lat 70. i 80. XX wieku koncepcję jednobryłowego vana lub furgona, z obłą sylwetką o pionowo ściętym przodzie. Jednostka napędowa umieszczona została z przodu, pod kabiną pasażerską, pomiędzy fotelem kierowcy i pasażera. Głównym konkurentem dla Vanette była podobnej wielkości Toyota HiAce, której nowa generacja debiutowała w podobnym czasie.
Datsun Vanette był samochodem oferowanym zarówno w różnych wariantach nadwozia, jak i pakietach stylistycznych odróżniających się od siebie innym wyglądem pasa przedniego na czele z kształtem reflektorów. W zależności od pakietu stylistycznego i wariantu wyposażenia, Vanette był w Japonii oferowany zarówno jako Datsun, jak i kolejno: Nissan Sunny Vanette i Nissan Cherry Vanette. Gama nadwoziowa utworzona została przez dostawczego furgona i vana w różnych wysokościach nadwozia, a także skrzyniowego pickupa oraz podwozie do zabudowy.
Zmiany nazwy.
W pierwszych 3 latach produkcji Vanette był oferowany zarówno pod marką Datsun, jak i Nissan – zgodnie z ówczesną złożoną polityką nazewniczą japońskiego producenta. Zmianie uległo to w 1981 roku, kiedy to nowy prezes podjął decyzję o wycofaniu marki Datsun z rynku, przemianowując wszystkie modele na jednolitą markę Nissan. W efekcie, pierwsza generacja dostawczo-osobowego modelu przez kolejne 7 lat nosiła nazwę Nissan Vanette.
Sprzedaż.
Vanette pierwszej generacji było konstrukcją o globalnym zasięgu rynkowym. Poza rodzimym rynkiem japońskim samochód był eksportowany także do m.in. Stanów Zjednoczonych, jak i krajów Azji Wschodniej. W 1982 roku zadebiutowała także odmiana europejska produkowana w zakładach Nissan Ibérica w Hiszpanii, która zyskała przeprojektowany pas przedni i inne wymiary zewnętrzne.
Druga generacja.
Nissan Vanette II został zaprezentowany po raz pierwszy w 1985 roku.
Druga generacja Vanette, tym razem opracowana już jako wyłączny produkt Nissana, powstała jako zupełnie nowa i gruntownie zmodernizowana konstrukcja oznaczona kodem fabrycznym "C22". W przeciwieństwie do poprzednika, za bazę techniczną nie służył już osobowy model Nissan Sunny.
Nowe wcielenie przyniosło też obszerną modernizację jednostek napędowych, na czele z topowym czterocylindrowym silnikiem benzynowym o pojemności 2,4 litra. Pod kątem wizualnym, przy podobnych wymiarach zewnętrznych, samochód zyskał bardziej kanciastą sylwetkę, którą nadal wyróżniało jednobryłowe nadwozie z silnikiem umieszczonym pod kabiną pasażerską. W porównaniu do pierwszej generacji, wyposażenie Nissana Vanette drugiej generacji było bogatsze.
Largo.
W 1989 roku gama wariantów wyposażeniowych Vanette drugiej generacji została poszerzona przez bogato wyposażoną, nastawioną na komfort odmianę o nazwie Nissan Largo. Samochód wyróżniał się m.in. dwubarwnym malowaniem nadwozia, bardziej zabudowanymi zderzakami, a także kabiną pasażerską o aranżacji dla 7 lub maksymalnie 8 pasażerów.
Restylizacje.
Na przestrzeni 10 lat produkcji, Nissan Vanette drugiej generacji wzorem poprzednika różnił się z przodu w zależności od odmiany osobowej lub dostawczej. Przy pierwszej modernizacji z 1989 roku pas przedni zyskał większe, kanciaste reflektory obejmujące szerokością cały pas przedni, ograniczając się do wariantu osobowego – odmiany dostawcze zachowały inny wygląd pasa przedniego.
Sprzedaż.
Podobnie jak poprzednik, Nissan Vanette drugiej generacji był samochodem o globalnym zasięgu rynkowym. W latach 1987–1990 samochód eksportowano do Stanów Zjednoczonych, gdzie z powodu dużej akcji przywoławczej i kłopotów jakościowych zdecydowano się przedwcześnie wycofać go ze sprzedaży. Na rynku australijskim Vanette oferowany był pod inną nazwą jako Nissan Nomad. W latach 1987–1992 japońska furgonetka była produkowana i sprzedawana w Korea Południowej pod marką Daewoo jako Daewoo Vanette.
Nissan Vanette drugiej generacji był w latach 90. produkowany także na licencji przez dwa, niepowiązane ze sobą chińskie przedsiębiorstwa. W Ningbo samochód w osobowym wariancie produkowano pod nazwą Sanxing SXZ6440, z kolei w Kantonie tę samą odmianę wytwarzała inna firma pod nazwą Yunbao YB6440.
Niezależnie od rynków globalnych, lokalna produkcja drugiej generacji Nissana Vanette II trwała po 1994 roku na Filipinach oraz w Malezji. W tym drugim kraju samochód przeszedł w pierwszej dekadzie XXI wieku dedykowaną restylizację pasa przedniego i pozostał w produkcji do 2012 roku, kiedy to zastąpiła go nowsza o 25 lat globalna konstrukcja – Nissan NV200.
Trzecia generacja.
Nissan Vanette III został zaprezentowany po raz pierwszy w 1994 roku.
W czasie gdy europejskie Vanette stało się dostawczą pochodną modelu Serena, na wewnętrznym rynku japońskim Nissan zdecydował się zaoferować inny model pod tą nazwą. Nawiązano współpracę z Mazdą, zapożyczając z jej oferty nową generację dostawczego modelu Bongo. Vanette trzeciej generacji było odtąd bliźniaczym modelem tej konstrukcji, odróżniając się od niej jedynie innymi logotypami i oznaczeniami modelu.
Charakterystycznymi cechami tego modelu był kanciasty pas przedni z czarną, znajdującą się między nimi osłoną chłodnicy. Nadwozie zachowało charakterystyczną, jednobryłową koncepcję z silnikiem umieszczonym na przedniej osi, między fotelem kierowcy i pasażera pod kabiną pasażerską. Producent oferował możliwość opcjonalnej instalacji dla osób niepełnosprawnych.
Sprzedaż.
Nissan Vanette III w wersji na rynek japoński pozostał konstrukcją produkowaną i sprzedawaną tylko lokalnie. Na rynkach zagranicznych samochód znalazł się jedynie dzięki prywatnemu importowi samochodów typu tzw. JDM.
Wersja europejska.
Nissan Vanette III został zaprezentowany po raz pierwszy w 1994 roku.
W połowie lat 90. XX wieku Nissan zdecydował się zróżnicować swoją politykę modelową wobec modelu Vanette. Z myślą o rynku europejskim japoński producent zdecydował się zaadaptować tutejszą odmianę vana Serena, na jego bazie opracowując najpierw pozbawioną przeszklenia odmianę dostawczą o nazwie Nissan Vanette E. Charakteryzowała się ona spójną, obła karoserią z jednoczęściową klapą tylną.
W 1995 roku ofertę poszerzył większy i obszerniejszy model Nissan Vanette Cargo. Wyróżnił się on podwyższonym dachem, dłuższym nadwoziem, inną stylizacją tylnej części nadwozia, a także dwuczęściową klapą otwieraną na boki. Samochód dostępny był zarówno jako furgon, jak i van umożliwiający transport od 6 do 8 pasażerów w pełni przeszklonym przedziale transportowym.
Sprzedaż.
Produkcją rodziny modelowej Vanette E/Vanette Cargo zajmowały się hiszpańskie zakłady Nissana, Motor Ibérica w Barcelonie wyłącznie z myślą o rynku europejskim. Produkcja samochodów zakończyła się po niespełna dekadzie w 2001 roku, rezygnując z oferowania samodzielnych konstrukcji samochodów dostawczych tego rozmiaru w tym regionie. Zamiast tego, japońska firma dzięki sojuszowi z Renault zastąpiła Vanette modelem Primastar.
Czwarta generacja.
Nissan Vanette IV został zaprezentowany po raz pierwszy w 1999 roku.
Czwarta i zarazem ostatnia generacja Nissana Vanette pozostała już jedynie konstrukcją lokalną. Samochód ponownie był wynikiem ścisłej współpracy z Mazdą, zyskując ponadto jeszcze jedną bliźniaczą konstrukcję od Mitsubishi. Czwarta generacja Vanette była de facto jedynie głęboko zmodernizowanym poprzednikiem – samochód zyskał inny wygląd pasa przedniego, przeprojektowane wkłady tylnych lamp oraz inaczej ukształtowane szyby.
Podobnie jak poprzednicy, Nissan Vanette IV oferowany był zarówno jako osobowy minibus oferujący trzy rzędy siedzeń, jak i odmiana dostawcza dostępna zarówno jako furgon, jak i pickup. Gamę jednostek napędowych utworzyły silniki wysokoprężne, a do wyboru były zarówno przekładnie manualne, jak i automatyczne.
Sprzedaż.
Nissan Vanette czwartej generacji pozostał konstrukcją oferowaną wyłącznie na lokalnym rynku japoński, nieznaną już w żadnym innym regionie. Samochód oferowany był nieprzerwanie przez 17 lat, w drugiej dekadzie XXI wieku będąc oferowanym równolegle z następcą, który ostatecznie wyparł Vanette z oferty w 2016 roku – model Nissan NV200.

</doc>
<doc id="5267602" url="https://pl.wikipedia.org/wiki?curid=5267602" title="Władysław Miśkiewicz">
Władysław Miśkiewicz

Władysław Miśkiewicz (ur. w 1822 w Baszynach, zm. w 1885 w Gromadzicach) – polski wojskowy, uczestnik powstania wielkopolskiego (1848) i wojny krymskiej (1853–1856), weteran powstania styczniowego (1863–1864), żołnierz Legii Cudzoziemskiej. 
Życiorys.
Władysław Miśkiewicz był synem Nepomucena Miśkiewicza i Anieli Miśkiewicz z domu Orzechowskiej.
W 1848 roku wziął udział w powstaniu wielkopolskim, a po jego upadku udał się na emigrację do Francji. Od 1849 do 1853 roku służył w Legii Cudzoziemskiej w Algierze, a w latach 1853–1854 w legionie Michała Czajkowskiego podczas wojny krymskiej. Po kilkuletnim pobycie na emigracji powrócił do Królestwa Polskiego. 
W 1863 roku wziął udział w powstaniu styczniowym. Służył w stopniu rotmistrza pod dowództwem Edmunda Taczanowskiego oraz Kazimierza Mielęckiego. W dniu 1 marca 1863 roku pod Bieniszewem poprowadził atak polskiej kawalerii na pozycje piechoty rosyjskiej, doprowadzając do zwycięstwa w tej bitwie. Był również uczestnikiem późniejszych bitew, m.in. pod: Dobrosołowem (2 marca 1863 roku), Olszowym Młynem (22 marca 1863 roku), Pyzdrami (17 kwietnia 1863 roku) i Sieradzem (19 września 1863 roku), podczas której został ciężko ranny. Pod koniec powstania został awansowany do stopnia majora.
Po klęsce powstania styczniowego nie brał już udziału w działaniach zbrojnych.
Życie prywatne.
Miśkiewicz miał dwóch braci; Ignacego i Józefa (weteranów powstania styczniowego). Był bratem Antoniny Miśkiewicz, matki Jana Nepomucena Godlewskiego, w którego patriotyczne wychowanie był aktywnie zaangażowany. 
Zmarł bezdzietnie w 1885 r. w Gromadzicach pod Wieluniem. Spoczywa na cmentarzu w Czarnożyłach. 
Spuścizna.
Reprodukcja fotografii z okresu powstania styczniowego przedstawiającej braci Józefa, Władysława i Ignacego Miśkiewiczów została opublikowana w albumie Jana Grabca "Rok 1863", wydanym w Poznaniu w 1913 roku, w pięćdziesiątą rocznicę powstania styczniowego.

</doc>
<doc id="5267606" url="https://pl.wikipedia.org/wiki?curid=5267606" title="E116 (trasa europejska)">
E116 (trasa europejska)

E116 – byłe oznaczenie drogi międzynarodowej w Europie, funkcjonującej w latach 1968–1983 i przebiegającej na obszarze Wielkiej Brytanii (Anglia).
Według oficjalnych dokumentów droga E116 miała ustalony przebieg "Birmingham – Bristol – Exeter – Plymouth". Łączyła się z trasami E33 i E105.
Oznaczenie to obowiązywało do początku lat 80., kiedy wprowadzono nowy system numeracji tras europejskich. Od tamtej pory numer E116 pozostaje nieużywany.
Historyczny przebieg E116.
"Lista dróg opracowana na podstawie materiału źródłowego"

</doc>
<doc id="5267607" url="https://pl.wikipedia.org/wiki?curid=5267607" title="Iljiczowskij (obwód kurski)">
Iljiczowskij (obwód kurski)

Iljiczowskij () – chutor w zachodniej Rosji, w sielsowiecie niżnierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 5,5 km od centrum administracyjnego sielsowietu (Niżnij Rieutiec), 3,5 km na zachód od centrum administracyjnego rejonu (Miedwienka), 35 km na południowy zachód od Kurska, 6,5 km od drogi magistralnej (federalnego znaczenia) M2 «Krym».
W chutorze znajduje się 95 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 160 osób.

</doc>
<doc id="5267608" url="https://pl.wikipedia.org/wiki?curid=5267608" title="Iljiczowskij">
Iljiczowskij

Iljiczowskij () – nazwa toponimów w Rosji

</doc>
<doc id="5267617" url="https://pl.wikipedia.org/wiki?curid=5267617" title="Organizacyja">
Organizacyja

Organizacyja () – chutor w zachodniej Rosji, w sielsowiecie niżnierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 7 km od centrum administracyjnego sielsowietu (Niżnij Rieutiec), 7,5 km na zachód od centrum administracyjnego rejonu (Miedwienka), 34,5 km na południowy zachód od Kurska, 9 km od drogi magistralnej (federalnego znaczenia) M2 «Krym».
W chutorze znajdują się 84 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 69 osób.

</doc>
<doc id="5267618" url="https://pl.wikipedia.org/wiki?curid=5267618" title="Ada Gabrielyan">
Ada Gabrielyan

Ada Vasili Gabrielyan właściwie Aida Wasilij Gawriłowa (; ur. 4 listopada 1941 w Giumri) – ormiańska malarka, grafik, autorka książek o sztuce i malarstwie, pedagog akademicki.
Życiorys.
Ada urodziła się 4 listopada 1941 r. w Leninakanie, obecnie Giumri. W 1965 r. ukończyła studia w Państwowym Instytucie Sztuk Pięknych i Teatru w Erywaniu. W latach 1977–1987 wykładała malarstwo na Armeńskim Państwowym Uniwersytecie Pedagogicznym im. Chaczatura Abowiana. W latach 1991–2001 prowadziła zajęcia z ormiańskiego ubioru rytualnego na Armeńskiej Państwowej Akademii Sztuk Pięknych w Erywaniu. Wykładała także na The Open University. Zajmuje się malarstwem, rysunkiem, grafiką, prowadziła badania na temat historycznych strojów rytualnych Armenii, pisze i publikuje książki, albumy i artykuły z zakresu teorii sztuki starożytnej i jej związków ze sztuką współczesną; malarstwa, grafiki i haftu. 
Ada Gabrielyan miała indywidualne wystawy m.in. w Erywaniu (1983, 1985), Giumri (1985), Wanadzorze (1986), Paryżu (1982, 2001). W 2002 miała wystawę w Erywaniu razem z Rubenem Gondyanem i Ajtsemnikiem Gondyanem. Jej prace znajdują się w Armeńskiej Galerii Narodowej, w Miejskiej Galerii-Muzeum w Eczmiadzynie, w Muzeum Sztuk Pięknych w Wanadzorze i innych.
Życie prywatne.
Ada była żoną malarza Rubena Ghandyana (1942-2019). 

</doc>
<doc id="5267619" url="https://pl.wikipedia.org/wiki?curid=5267619" title="Organizacyja (chutor)">
Organizacyja (chutor)



</doc>
<doc id="5267635" url="https://pl.wikipedia.org/wiki?curid=5267635" title="Meute">
Meute

Meute – niemiecka orkiestra marszowa składająca się z jedenastu (11) muzyków wykonujących muzykę w stylu techno. Założona została w 2015 w Hamburgu przez Thomasa Burhorna. Rozgłos zespołowi dał opublikowany w 2016 roku na YouTube utwór "Rey". Formacja Meute aranżacje utwory techno, house i deep house znanych didżejów na orkiestrę z wykorzystaniem instrumentów dętych i perkusyjnych. Meute występuje na ulicznych festiwalach oraz w klasycznych salach koncertowych na całym świecie.

</doc>
<doc id="5267637" url="https://pl.wikipedia.org/wiki?curid=5267637" title="Działyńscy herbu Ogończyk">
Działyńscy herbu Ogończyk

Działyńscy herbu Ogończyk – polski ród magnacki wywodzący się z ziemi dobrzyńskiej. 
Historia.
Nazwisko rodu pochodzi od nazwy Działynia w ziemi dobrzyńskiej. Protoplastą rodu był podkomorzy dobrzyński Piotr z Działynia (zm. 1441), syn Mikołaja z Kutna, a wnuk kasztelana dobrzyńskiego Andrzeja Ogona z Radzików i Woli. W XVI w., wchodzący już wówczas w skład polskiego możnowładztwa, ród Działyńskich zaczął przenikać z Kujaw do Prus Królewskich. Związki z dworem królewskim pozwoliły na szybkie osiągnięcie godności senatorskich przez pruską linię rodziny i statusu rodu magnackiego. Od połowy XVII w. kolejni przedstawiciele rodu Działyńskich przenosili się do Wielkopolski. 
Początkowo większe znaczenia miała pomorska linia rodu. Jednak w XVIII wieku, poprzez związki z Tarłami i Radomickimi, wzrosło znaczenie wielkopolskiej linii rodu. W XVIII wieku powstała również trzecia, mazowiecka linia Działyńskich, która jednak w ciągu dwóch pokoleń spadła do rangi szlachty szaraczkowej.
Ostatnim męskim przedstawicielem magnackiej linii wielkopolskiej był Jan Kanty Działyński (zm. 1880). 
Przedstawiciele rodu.
Do Działyńskich herbu Ogończyk należeli, m.in.:

</doc>
<doc id="5267638" url="https://pl.wikipedia.org/wiki?curid=5267638" title="Raphael Lea‘i">
Raphael Lea‘i

Raphael Ohanua Lea‘i (ur. 9 września 2003 w Honiarze) – salomoński piłkarz grający na pozycji napastnika w bośniackim klubie Velež Mostar oraz reprezentacji Wysp Salomona. Jest pierwszym piłkarzem w historii Wysp Salomona grającym w Europie.
Kariera.
Seniorską karierę rozpoczynał w klubie Marist. W 2019 roku trafił do Henderson Eels. W klubie przez 4 lata zdobył 91 bramek w 44 meczach. W styczniu 2023 został powołany do obozu przygotowawczego w Turcji, gdzie odbywał się testy piłkarzy do bośniackiego klubu Velež Mostar. 29 stycznia podpisał z drużyną profesjonalny kontrakt. Stał się w ten sposób pierwszym piłkarzem w historii Wysp Salomona grającym w europejskim klubie.
W reprezentacji zadebiutował 17 marca 2022 w meczu z Wyspami Cooka w eliminacjach do MŚ 2022. 24 marca w starciu z Tahiti strzelił hat tricka. Ostatecznie eliminacje zakończył z dorobkiem 4 goli, a z drużyną przegrał w finale z Nową Zelandią 0:5.

</doc>
<doc id="5267639" url="https://pl.wikipedia.org/wiki?curid=5267639" title="Ernesto Crotti">
Ernesto Crotti

Ernesto "Tino" Crotti (ur. 18 lipca 1936 w Mediolanie, zm. w 1990) – włoski hokeista i trener, reprezentant kraju, olimpijczyk z Cortiny d'Ampezzo 1956.
Kariera klubowa.
W sezonie 1951/1952 w barwach HC Inter Mediolan zadebiutował w Serii A. Był zawodnikiem tej drużyny (od 1958 pod nazwą Diavoli Milano) do zakończenia kariery w 1969.
Kariera reprezentacyjna.
W reprezentacji Włoch zadebiutował w 1952 i grał w niej do 1967. Był w kadrze na Zimowe Igrzyska Olimpijskie 1956, podczas których wystąpił w 6 meczach i strzelił 4 bramki.
Ośmiokrotnie zagrał na mistrzostwach świata (nie wliczając igrzysk olimpijskich, które wówczas były jednocześnie mistrzostwami świata). Wystąpił w edycjach 1952, 1953, 1955, 1959, 1961, 1965, 1966 i 1967.
Kariera trenerska.
Po zakończeniu kariery hokeisty został trenerem hokeja. Był selekcjonerem reprezentacji Włoch w latach 1971-1973.

</doc>
<doc id="5267642" url="https://pl.wikipedia.org/wiki?curid=5267642" title="Lista meczów reprezentacji Macedonii Północnej w piłce nożnej mężczyzn">
Lista meczów reprezentacji Macedonii Północnej w piłce nożnej mężczyzn

Lista meczów reprezentacji Macedonii Północnej w piłce nożnej mężczyzn – kompletne zestawienie spotkań piłkarskich rozegranych przez reprezentację Macedonii Północnej.

</doc>
<doc id="5267649" url="https://pl.wikipedia.org/wiki?curid=5267649" title="Abbey Murphy">
Abbey Murphy

Abbey Murphy (ur. 14 kwietnia 2002 w Evergreen Park) – amerykańska hokeistka, reprezentantka kraju, wicemistrzyni olimpijska z Pekinu 2022 i wicemistrzyni świata.
Kariera klubowa.
Karierę rozpoczęła w juniorskich drużynach Chicago Mission (w latach 2014-2016 U14, w latach 2016-2018 U16 w High Performance Hockey League, w latach 2018-2020 U19 w Tier 1 Elite Hockey League).
Od sezonu 2020/2021 jest hokeistą drużyny Uniwersytetu Minnesoty, występującej w lidzie hokejowej National Collegiate Athletic Association.
Kariera reprezentacyjna.
W latach 2018 - 2020 była w kadrze reprezentacji Stanów Zjednoczonych do lat 18.
W 2021 zadebiutowała w reprezentacji seniorskiej, otrzymując powołanie na Mistrzostwa Świata 2021, na których wraz z drużyną wywalczyła wicemistrzostwo.
W 2022 znalazła się w olimpijskiej reprezentacji Stanów Zjednoczonych. Na igrzyskach w Pekinie w 2022 drużyna amerykańska zajęła 2. miejsce. Murphy zagrała we wszystkich 7 spotkaniach, które rozegrały Amerykanki.

</doc>
<doc id="5267651" url="https://pl.wikipedia.org/wiki?curid=5267651" title="Salem Al-Hajri">
Salem Al-Hajri

Salem Ali Salem al-Hajri (arab. سالم الهاجري; ur. 10 kwietnia 1996) – katarski piłkarz grający na pozycji pomocnika w klubie Al Sadd oraz reprezentacji Kataru. W juniorskiej karierze występował również w KAS Eupen. Zdobył z drużyną złoty medal na Pucharze Azji 2019. Został również powołany na Copa América 2019.
Przypisy.
 

</doc>
<doc id="5267653" url="https://pl.wikipedia.org/wiki?curid=5267653" title="Berdiabiakowicze">
Berdiabiakowicze

Berdiabiakowicze (tt. "Бердибековичи"), zwani również jako Biardiabiakowicze" – polski ród książęcy, pochodzenia tatarskiego".
Historia.
Polski historyk, Józef Wolff, wywodzi Berdiabiakowiczów od Tatarów. Sama legenda genealogiczna rodu wyprowadzała ich od syna Złotej Ordy, Chana o imieniu Berdi Beg, który po śmierci ojca przeszedł pod służbę litewską.
Od tatarskiego słowa Berdibek (tt. "Бер­ди­бек") nadali nazwę wsi (na południe od Smoleńska). 
O członkach tego rodu nie zachowało się zbyt wiele informacji do czasów obecnych. Po raz pierwszy wspomina o nich metryka litewska (191 A f. 424), skąd dowiadujemy się o istnieniu Iwana Berdiabiakowicza z tytułem kniazia (księcia). Żył on w dawnym województwie smoleńskim, pozostawił po sobie trzech synów; Miszka ("Mitka), Semena i Pawła, wymienionych w sporządzonym za czasów króla Aleksandra Jagiellończyka, spisie kniaziów i bojarów smoleńskich". 
Z tego rodu znany jest również Seńko Berdiabiakowicz, który pojawia się w dokumentach historycznych z 1482 roku wraz z informacją otrzymania 12 kop z karczem Mereckich i 8 kop z myta smoleńskiego. W 1495 r. natomiast, sądził się z bojarami smoleńskimi i Terechowiczami o wsie Rukowskie i Chodorykowskie. 
Kniaź Paweł Berdiabiakowicz otrzymał 6 kop ze skarbu państwa i konia w 1486 roku.

</doc>
<doc id="5267658" url="https://pl.wikipedia.org/wiki?curid=5267658" title="Okolnica (wieś)">
Okolnica (wieś)



</doc>
<doc id="5267659" url="https://pl.wikipedia.org/wiki?curid=5267659" title="Widlica (wieś)">
Widlica (wieś)



</doc>
<doc id="5267661" url="https://pl.wikipedia.org/wiki?curid=5267661" title="Innocent Love (singel Robina Bengtssona)">
Innocent Love (singel Robina Bengtssona)

Innocent Love – singel szwedzkiego piosenkarza Robina Bengtssona, wydany 26 lutego 2022 nakładem Universal Music. 
Utwór napisali oraz skomponowali David Lindgren Zacharias, Sebastian Atas, Victor Sjöström, Victor Crone oraz Viktor Broberg.
Singel dotarł do 10. miejsca na oficjalnej szwedzkiej liście sprzedaży.

</doc>
<doc id="5267668" url="https://pl.wikipedia.org/wiki?curid=5267668" title="Kopalnia Węgla Brunatnego Konin">
Kopalnia Węgla Brunatnego Konin



</doc>
<doc id="5267672" url="https://pl.wikipedia.org/wiki?curid=5267672" title="Wielkie Chochołowskie Wywierzysko">
Wielkie Chochołowskie Wywierzysko



</doc>
<doc id="5267673" url="https://pl.wikipedia.org/wiki?curid=5267673" title="Małe Chochołowskie Wywierzysko">
Małe Chochołowskie Wywierzysko

Małe Chochołowskie Wywierzysko lub Małe Chochołowskie Źródło – niewielkie wywierzysko w Dolinie Chochołowskiej w polskich Tatrach Zachodnich. Znajduje się po zachodniej stronie Chochołowskiego Potoku, naprzeciwko Wywierzyska Chochołowskiego.
Małe Chochołowskie Wywierzysko znajduje się na wysokości około 990 m n.p.m. przy zachodnim skraju Polany pod Jaworki. Ma wydajność około 20 l/s. Zasilane jest prawdopodobnie wodą wypływająca podziemnymi przepływami z doliny Głębowiec, a także wodą z ponorów w wyżej położonym korycie Chochołowskiego Potoku (potok ten gubi część wody przy Wyżniej Bramie Chochołowskiej).

</doc>
<doc id="5267674" url="https://pl.wikipedia.org/wiki?curid=5267674" title="Narodowa Galeria Armenii">
Narodowa Galeria Armenii

Narodowa Galeria Armenii (arm "Հայաստանի ազգային պատկերասրահ") – muzeum w Erywaniu, najważniejsza tego typu placówka w Armenii, w czasach ZSRR trzecia co do wielkości kolekcja malarstwa europejskiego. Muzeum znajduje się w gmachu, w którym mieści się także Muzeum Historii Armenii. Budynek leży po wschodniej stronie Placu Republiki.
Kolekcja.
W muzeum wystawione są prace m.in. Donatella, Tintoretta, Fragonarda, Courbeta, Théodora Rousseau, Rodina, Rubensa i Anthony'ego van Dycka, jak również rosyjskich i armeńskich malarzy i rzeźbiarzy - Martirosa Sariana, Yervanda Kochara czy Sedraka Arakelyana.

</doc>
<doc id="5267675" url="https://pl.wikipedia.org/wiki?curid=5267675" title="Ryjówka chińska">
Ryjówka chińska

Ryjówka chińska ("Sorex sinalis") – gatunek ssaka z rodziny ryjówkowatych. Mało znany endemit chiński.
Budowa.
Ryjówka chińska jest dużą ryjówką, zarówno pod względem długości głowy i ciała, jak również ogona. Długość głowy i ciała wynosi między 6,4 a 8,5 cm, a więc więcej niż u ryjówki średniej czy szinto, ale mniej niż u ryjówki pazurzastej. Ogon ryjówki chińskiej osiąga długość od 4,9 do 6,8 cm, również więcej niż u ryjówki szinto czy średniej. Tylna stopa ma od 1,3 do 1,7 cm. Wymiar od kłykci potylicznych do siekaczy wynosi między 2,04 a 2,16 cm. Rzędy zębów liczą od 8,9 do 9,6 mm. Masa ciała nie jest znana.
Ubarwienie ryjówki chińskiej jest ogólnie jednolicie szarobrązowe. Po dokładniejszej obserwacji można odróżnić grzbiet barwy orzechów laskowych, nieco jaśniejszy od mniej żywych barw brzucha.
Autorzy opisują długi pysk i wąską mózgoczaszkę. Zęby ubarwione są jasno. Na przednich siekaczach na środku powierzchni przyśrodkowej znajduje się niewielki ząbek.
Systematyka.
Opis ryjówki chińskiej (podobnie jak ryjówki szinto) opublikował w 1912 Oldfield Thomas. Jako miejsce typowe autor podał "45 miles S.E. of Feng-siang-fu, Shensi, 10,500"', a więc 72 km na południowy wschód od Fengxiangu w Shaanxi, na wysokości 3200 m.
Pozycja ryjówki chińskiej wśród innych ryjówek nie została jednoznacznie ustalona, badania jej poświęcone są dosyć skąpe. Na podstawie badań czaszki wnosi się o jej pokrewieństwie z ryjówką średnią i równozębną. Badania genetyczne wskazały natomiast bliskie pokrewieństwo ryjówek średniej i szinto. Różnica pomiędzy nimi nie jest do końca ewidentna. Gatunkiem blisko spokrewnionym z tymi dwoma jest właśnie ryjówka chińska. Wraz z ryjówką równozębną oraz ryjówką pazurzastą tworzą one grupę gatunkową "caecutiens". Wraz z kilkoma innymi grupami gatunków oraz gatunkami nieobjętymi żadną grupą zalicza się ona do podrodzaju "Sorex (Sorex)", jednego z dwóch podrodzajów w rodzaju "Sorex", zwanym po polsku ryjówką. Jest to jedyny rodzaj umieszczany w plemieniu Soricini, czyli ryjówki. Plemię to, wraz z plemionami Blarinini, Blarinellini, Anourosoricini, Notiosoricini i Nectogalini, należy z kolei do podrodziny Soricinae, jednej z trzech podrodzin rodziny ryjówkowatych Soricidae.
Ryjówka chińska to gatunek monotypowy.
Tryb życia.
Nie ma informacji na temat trybu życia i cyklu życiowego ryjówki chińskiej. Inne ryjówki prowadzą samotny tryb życia, wykazują terytorializm.
Rozmieszczenie geograficzne.
Ryjówka chińska żyje w Chinach. Dokładny zasięg występowania nie został jednoznacznie ustalony, a dostępne dane mogą sugerować zasięg większy, niż w rzeczywistości. Zaliczają się do niego góry na południu Gansu, południu Shaanxi i w zachodnim Syczuanie. Ponadto zwierzę to może występować w Tybecie, jednak IUCN go nie wymienia. Tereny te leżą na wysokości między 2700 a 3000 m nad poziomem morza. Zwierzę znane jest tak naprawdę z kilku oddalonych od siebie stanowisk.
Ekologia.
Zwierzę to żyje w górach, pośród skał i mchów na urwiskach czy szczytach górskich.
Zagrożenia i ochrona.
IUCN ostatnim razem ocenił status ryjówki chińskiej w 2015. Przyznał jej status braku danych. Całkowita liczebność populacji jest nieznana. Nie wiadomo również, jak przedstawia się trend populacyjny. Nie wiadomo, jakie zagrożenia zagrażają istnieniu gatunku.

</doc>
<doc id="5267676" url="https://pl.wikipedia.org/wiki?curid=5267676" title="Sorex isodon">
Sorex isodon



</doc>
<doc id="5267677" url="https://pl.wikipedia.org/wiki?curid=5267677" title="Věra Růžičková">
Věra Růžičková

Hana Růžičková, z domu Schulaková (ur. 10 sierpnia 1928 w Brnie, zm. 24 listopada 2018 tamże) – czeska gimnastyczka, mistrzyni olimpijska z 1948. W czasie swojej kariery sportowej reprezentowała Czechosłowację.
Kariera sportowa.
Zdobyła złoty medal w wieloboju drużynowym na igrzyskach olimpijskich w 1948 w Londynie. Jej koleżankami w reprezentacji Czechosłowacji były: Zdeňka Honsová, Marie Kovářová, Miloslava Misáková, Milena Müllerová, Olga Šilhánová, Božena Srncová i Zdeňka Veřmiřovská. Růžičková początkowo była zawodniczką rezerwową, a w zespole miała występować Eliška Misáková, młodsza siostra Miloslavy. Jednak po przylocie do Londynu wykryto u niej chorobę Heinego-Medina i umieszczono w szpitalu, w którym zmarła w czasie rozgrywanych zawodów olimpijskich w gimnastyce.
Wielobój drużynowy był jedyną kobiecą konkurencją gimnastyczną rozgrywaną na tych igrzyskach olimpijskich. Kolejność drużyn była ustalana na podstawie wyników indywidualnych sześciu najlepszych gimnastyczek spośród ośmiu tworzących drużynę. W nieoficjalnej klasyfikacji indywidualnej Růžičková zajęła 7. miejsce.
Przed II wojną światową Růžičková uprawiała pływanie i skoki do wody, a po wojnie grała w koszykówkę w pierwszoligowym klubie SK Židenice.
Po 1989 zaangażowała się w odbudowę ruchu sokolskiego, a także była jedną z założycielek czeskiego klubu olimpijczyków. W 2016 została odznaczona Medalem za Zasługi.

</doc>
<doc id="5267679" url="https://pl.wikipedia.org/wiki?curid=5267679" title="Helmuth Theodor Bossert">
Helmuth Theodor Bossert

Helmuth Theodor Bossert (ur. 11 września 1889 w Landau in der Pfalz, zm. 5 lutego 1961 w Stambule) – niemiecki i turecki historyk sztuki, filolog i archeolog.
Szkołę średnią ukończył w Karlsruhe, a następnie studiował historię sztuki na uniwersytetach w Heidelbergu, Monachium, Strasburg oraz Fryburgu Bryzgowijskim. W 1913 roku uzyskał na Uniwersytecie Albrechta i Ludwika we Fryburgu stopień doktora na podstawie rozprawy dotyczącej ołtarza w Tyrolu.
Przez dwa lata pracował w muzeum we Fryburgu Bryzgowijskim. W czasie I wojny światowej był oficerem rezerwy. Po wojnie pracował w wydawnictwie Wasmuth w Berlinie. W 1933 wziął udział w kierowanej przez Kurta Bittela, wyprawie naukowej do Boğazköy. Był w tym czasie aktywistą NSDAP
W 1934 roku został mianowany profesorem języków i kultury Bliskiego Wschodu na Uniwersytecie Berlińskim, a także dyrektorem instytutu zajmującego się tą samą tematyką na Uniwersytecie Stambulskim. Około 1930 roku rozpoczął badania hetyckiego pismem hieroglificznago i ogólnej struktury języka hetyckiego. Podczas wypraw do Turcji badał starożytne kultury anatolijskie. W lutym 1946 po raz pierwszy odwiedził Karatepe, rok później, pod jego kierownictwem rozpoczęto tam wykopaliska hetyckich pozostałości architektonicznych i rzeźb reliefowych. Podczas tej pracy Bossert odkrył dwujęzyczne, fenicko-hetyckie inskrypcje, które pozwoliły na dalsze badania języka hetyckiego.
W 1947 roku uzyskał obywatelstwo tureckie, w 1959 roku przeszedł na emeryturę.

</doc>
<doc id="5267681" url="https://pl.wikipedia.org/wiki?curid=5267681" title="Soricinae">
Soricinae



</doc>
<doc id="5267682" url="https://pl.wikipedia.org/wiki?curid=5267682" title="Jezioro Głębokie (Równina Torzymska)">
Jezioro Głębokie (Równina Torzymska)



</doc>
<doc id="5267683" url="https://pl.wikipedia.org/wiki?curid=5267683" title="Jezioro Głębokie (Pojezierze Lubuskie)">
Jezioro Głębokie (Pojezierze Lubuskie)



</doc>
<doc id="5267685" url="https://pl.wikipedia.org/wiki?curid=5267685" title="Echo (album)">
Echo (album)



</doc>
<doc id="5267686" url="https://pl.wikipedia.org/wiki?curid=5267686" title="Merkfolk">
Merkfolk

Merkfolk – polski zespół folkmetalowy i folkowy, powstały w Międzyrzecu Podlaskim w 2013 roku.
Zespół został założony w 2013 roku przez rodzeństwo, Irminę i Rafała Frąckiewiczów. Nazwa w swobodnym tłumaczeniu z języka norweskiego oznacza „niosący folk”. Muzyka zespołu jest inspirowana muzyką i kulturą dawnych Słowian, nawiązuje też do przedchrześcijańskiej religii Słowian.
Muzyka.
W 2015 roku ukazała się jego debiutancka płyta „The Folk Bringer”, która została uznana przez portal Folk-Metal.nl za najlepszy debiut roku 2015. Druga płyta, album koncepcyjny „Kolovrat” opiera się na rocznym cyklu świąt w religii Słowian. Oba albumy należą do nurtu folk-metalowego, ciężkim brzmieniom towarzyszy tam damski growl.
Trzeci album „Echo” został wydany pod szyldem „Merkfolk akustycznie” i reprezentuje inny styl muzyczny. Muzyce akustycznej towarzyszy czysty śpiew, w tym śpiew biały. Na płycie znalazły się nowe utwory, ale też nowe aranżacje wydanych wcześniej piosenek.
Merkfolk uczestniczył w wielu festiwalach muzycznych w Polsce i poza jej granicami, m.in. na Ogólnopolskich Zlotach Miłośników Folk Metalu, Cieszanów Rock Festiwal, Hellhammer Festival (Czechy), Ragnard Rock Festiwal (Francja) i Kilkim Žaibu Festival (Litwa). Występował wspólnie z zespołami takimi jak Percival Schuttenbach, Welicoruss, Arkona, Primordial, Nokturnal Mortum, Wardruna, Skiltron, The Moon and the Nightspirit i Nine Treasures.
W trakcie pandemii COVID-19 zespół przygotował i wydał album akustyczny "Echo", a oprócz koncertów klubowych wykonywał także koncerty online, z transmisją w internecie.
Utwory zespołu znalazły się na ścieżce dźwiękowej do wydanej w 2020 gry "Yes, Your Grace".
Muzycy.
Zespół obecnie (2022) koncertuje w składzie:
Byli członkowie zespołu:

</doc>
<doc id="5267688" url="https://pl.wikipedia.org/wiki?curid=5267688" title="Władimir Sołowjow">
Władimir Sołowjow



</doc>
<doc id="5267691" url="https://pl.wikipedia.org/wiki?curid=5267691" title="Wojciech Miaskowski">
Wojciech Miaskowski



</doc>
<doc id="5267695" url="https://pl.wikipedia.org/wiki?curid=5267695" title="Xhevdet Doda">
Xhevdet Doda

Xhevdet Doda (serb. Џевдет Дода/"Dževdet Doda", ur. 1906 w Prizrenie, zm. 1945 w obozie koncentracyjnym w Mauthausen) – kosowski polityk, bohater narodowy Jugosławii.
Życiorys.
Uczestniczył w konferencji w Bujanie (30 grudnia 1943 – 2 lutego 1944), gdzie postanowiono, że Albańczycy mieszkający w Kosowie powinni zjednoczyć się z jugosłowiańskimi partyzantami.
Zmarł w 1945 roku w obozie koncentracyjnym w Mauthausen.
Odznaczenia i tytuły.
Otrzymał pośmiertnie tytuł Bohatera Ludu ("Hero i Popullit") oraz jugosłowiański Order Bohatera Narodowego.
W 1973 roku pośmiertnie otrzymał tytuł bohatera narodowego Jugosławii.

</doc>
<doc id="5267696" url="https://pl.wikipedia.org/wiki?curid=5267696" title="Julian Rauchfuss">
Julian Rauchfuss

Julian Rauchfuss (ur. 2 września 1994 w Mindelheim) – niemiecki narciarz alpejski, srebrny medalista olimpijski.
Kariera.
Po raz pierwszy na arenie międzynarodowej pojawił się 19 grudnia 2009 roku w St. Moritz, gdzie w zawodach FIS w slalomie nie ukończył pierwszego przejazdu. Nigdy nie wystąpił na mistrzostwach świata juniorów. Wystartował za to na olimpijskim festiwal młodzieży Europy w Libercu w 2011 roku, gdzie był czwarty w gigancie i piąty w slalomie.
W zawodach Pucharu Świata zadebiutował 22 grudnia 2017 roku w Madonna di Campiglio, gdzie nie zakwalifikował się do pierwszego przejazdu slalomu. Pierwsze pucharowe punkty wywalczył 27 listopada 2020 roku w Lech, zajmując 22. miejsce w gigancie równoległym.
W 2022 roku brał udział w igrzyskach olimpijskich w Pekinie, gdzie razem z reprezentacją Niemiec zajął drugie miejsce w zawodach drużynowych. Był też dwudziesty w gigancie, a slalomu nie ukończył.
Osiągnięcia.
Puchar Świata.
Miejsca na podium w zawodach.
Rauchfuss nie stanął na podium zawodów PŚ.

</doc>
<doc id="5267701" url="https://pl.wikipedia.org/wiki?curid=5267701" title="Ramadanu">
Ramadanu



</doc>
<doc id="5267702" url="https://pl.wikipedia.org/wiki?curid=5267702" title="UTC +0">
UTC +0



</doc>
<doc id="5267703" url="https://pl.wikipedia.org/wiki?curid=5267703" title="UTC-0">
UTC-0



</doc>
<doc id="5267704" url="https://pl.wikipedia.org/wiki?curid=5267704" title="UTC -0">
UTC -0



</doc>
<doc id="5267705" url="https://pl.wikipedia.org/wiki?curid=5267705" title="Wojciech Miaskowski (zm. 1672)">
Wojciech Miaskowski (zm. 1672)

Wojciech Miaskowski (Miastkowski) herbu Leliwa (zm. w 1672 roku) – chorąży kamieniecki w latach 1667-1672, chorąży nowogrodzkosiewierski w latach 1655-1667, rotmistrz królewski.
Poseł na sejm 1655 roku, poseł sejmiku kamienieckiego na pierwszy sejm 1666 roku. 

</doc>
<doc id="5267706" url="https://pl.wikipedia.org/wiki?curid=5267706" title="Barań (sielsowiet Wuscie)">
Barań (sielsowiet Wuscie)

Barań (; ) – wieś na Białorusi, w obwodzie witebskim, w rejonie orszańskim, w sielsowiecie Wuscie.
Wieś położona jest u ujścia Chałastouki do Adroua, na którego przeciwległym brzegu leży miasto Barań.

</doc>
<doc id="5267713" url="https://pl.wikipedia.org/wiki?curid=5267713" title="Datsun Vanette">
Datsun Vanette



</doc>
<doc id="5267714" url="https://pl.wikipedia.org/wiki?curid=5267714" title="Daewoo Vanette">
Daewoo Vanette



</doc>
<doc id="5267715" url="https://pl.wikipedia.org/wiki?curid=5267715" title="Nissan Nomad">
Nissan Nomad



</doc>
<doc id="5267716" url="https://pl.wikipedia.org/wiki?curid=5267716" title="Beata Kowalska (socjolog)">
Beata Kowalska (socjolog)

Beata Kowalska (ur. 1965 w Krakowie) – polska socjolożka, wykładowczyni akademicka, profesor uczelni, feministka, działaczka równościowa.
Życiorys.
W 1996 roku obroniła doktorat na Wydziale Filozoficznym Uniwersytetu Jagiellońskiego na podstawie rozprawy "Kulturowe tło wielkich ruchów religijnych u progu ery nowożytnej". Promotorem jej pracy był prof. Andrzej Flis, prof UJ. W 2013 roku uzyskała stopień doktora habilitowanego rozprawą "Kobiety, rozwój, obywatelstwo w Haszymidzkim Królestwie Jordanii". Recenzentami byli: prof. Krzysztof Gorlach, prof. Marek Marian Dziekan, prof. Danuta Duch-Krzystoszek.
Jej badania naukowe obejmują tematy związane z muzułmańskim feminizmem i sytuacją kobiet w krajach Bliskiego Wschodu. W obszarze jej zainteresowań leży również zaangażowanie w programach na rzecz równości płci w kraju i za granicą. Podejmowane badania oraz zainteresowania znajdują odbicie w prowadzonych przez prof. UJ Kowalską kursach zarówno z dziedziny studiów rozwojowych, jak i studiów genderowych. Za swoją działalność została wyróżniona najważniejszą nagrodą JM Rektora Uniwersytetu Jagiellońskiego za dydaktykę – Pro Arte Docendi.
Najważniejsze stypendia i wykłady zagraniczne: Cambridge University, Instytut Nauk o Człowieku w Wiedniu, American Centre for Oriental Research w Ammanie, New School for Social Research w Nowym Jorku, Rutgers University, Bufflo University. Stypendystka Programu Fulbrighta.
Rzeczniczka Praw i Wartości Akademickich UJ na kadencję 2020–2025. Członkini Honorowa Rady Klimatycznej Uniwersytetu Jagiellońskiego na kadencję 2020–2024.
Wybrane publikacje.
"Opracowano na podstawie materiału źródłowego"
Wybrane projekty.
"Opracowano na podstawie materiału źródłowego"

</doc>
<doc id="5267717" url="https://pl.wikipedia.org/wiki?curid=5267717" title="Matka Koreanka">
Matka Koreanka

Matka Koreanka – obraz olejny malarza Wojciecha Fangora z 1951. Jedna z najsłynniejszych prac malarskich doby polskiego socrealizmu.
Tło historyczne i opis obrazu.
Na pierwszym planie widzimy tytułową matkę, która leży martwa na ziemi. Nie wiemy w jaki sposób straciła życie. Obok twarzy kobiety widać plamę krwi. Za matką znajduje się jej dziecko – kilkuletni syn, który obie ręcę trzyma na zwłokach. W tle widać kłęby dymu, unoszące się ponad miastem, gdzie rozgrywa się wojna. Obraz utrzymany jest w szarościach. Panuje nastrój przygnębienia i rozpaczy.
Praca Fangora powstała w trakcie wojny koreańskiej (1950-1953) i do niej nawiązuje również tytuł obrazu. Jest to malarski przykład realizmu socjalistycznego, który wówczas był obowiązującym nurtem w krajowej sztuce. W 2015 praca została pokazana w Muzeum Narodowym Korei w Seulu na wystawie "Sztuka Polska: Niezłomny Duch".

</doc>
<doc id="5267718" url="https://pl.wikipedia.org/wiki?curid=5267718" title="Adam Olczak">
Adam Olczak

Adam Olczak (ur. 2 kwietnia 1970 w Chełmie) – polski piłkarz, występujący na pozycji obrońcy lub pomocnika.
Życiorys.
Seniorską karierę rozpoczynał w Podlesiance Katowice, a następnie występował w Górniku Pszów. W sezonie 1992/1993 był piłkarzem francuskiego CS Avion. Następnie przeszedł do Górnika Lędziny, z którym w 1994 roku wywalczył awans do III ligi.
W 1997 roku został zawodnikiem GKS Katowice. W I lidze zadebiutował 9 sierpnia w wygranym 4:0 spotkaniu z Wisłą Kraków. W GKS występował do 2000 roku, rozgrywając w jego barwach 36 meczów w I lidze. W sezonie 2001/2002 reprezentował KS Myszków. Następnie grał jeszcze w Rozwoju Katowice, Podlesiance i GTS Bojszowy, po czym zakończył karierę.

</doc>
<doc id="5267723" url="https://pl.wikipedia.org/wiki?curid=5267723" title="Earl Fernandes">
Earl Fernandes

Earl Kenneth Mario Fernandes (ur. 21 września 1972 w Toledo) – amerykański duchowny katolicki, biskup diecezjalny Columbus od 2022.
Życiorys.
Prezbiterat.
Święcenia kapłańskie otrzymał 18 maja 2002 i został inkardynowany do archidiecezji Cincinnati. Pracował głównie jako duszpasterz parafialny, a w latach 2008-2016 był też wykładowcą w archidiecezjalnym seminarium. W latach 2016-2019 był współpracownikiem nuncjatury w Waszyngtonie.
Episkopat.
2 kwietnia 2022 papież Franciszek mianował go biskupem diecezjalnym Columbus. Sakry udzielił mu 31 maja 2022 metropolita Cincinnati – arcybiskup Dennis Schnurr.

</doc>
<doc id="5267724" url="https://pl.wikipedia.org/wiki?curid=5267724" title="Earl K. Fernandes">
Earl K. Fernandes



</doc>
<doc id="5267725" url="https://pl.wikipedia.org/wiki?curid=5267725" title="Fabio Ciollaro">
Fabio Ciollaro

Fabio Ciollaro (ur. 21 września 1961 w San Vito dei Normanni) – włoski duchowny katolicki, biskup Cerignola-Ascoli Satriano od 2022.
Życiorys.
Święcenia kapłańskie otrzymał 14 czerwca 1986 i został inkardynowany do archidiecezji Brindisi (późniejszej archidiecezji Brindisi-Ostuni). Pracował głównie jako duszpasterz parafialny, był także m.in. rektorem seminarium w Ostuni, dyrektorem kilku kurialnych wydziałów oraz wikariuszem generalnym archidiecezji.
2 kwietnia 2022 papież Franciszek mianował go ordynariuszem diecezji Cerignola-Ascoli Satriano. Sakry udzielił mu 14 czerwca 2022 metropolita Brindisi-Ostuni – arcybiskup Domenico Caliandro.

</doc>
<doc id="5267728" url="https://pl.wikipedia.org/wiki?curid=5267728" title="Anders Rowe">
Anders Rowe

Anders James Rowe (ur. 9 maja 2002 w Weymouth) – brytyjski żużlowiec. Od sezonu 2021 reprezentuje Ipswich Witches w lidze angielskiej, a w sezonie 2022 reprezentuje barwy Stali Gorzów Wielkopolski w rozgrywkach Ekstraligi U24.

</doc>
<doc id="5267729" url="https://pl.wikipedia.org/wiki?curid=5267729" title="Przedzisław Polakowski">
Przedzisław Polakowski

Przedzisław Polakowski (ur. 7 sierpnia 1932 roku w Łodzi, zm. 26 marca 2022) – polski farmakolog, prof. dr hab.
Życiorys.
W 1951 roku ukończył III Liceum Ogólnokształcące im. T. Kościuszki w Łodzi. W latach 1951–1957 odbył studia medyczne na Wydziale Lekarskim Akademii Medycznej w Łodzi.
Pracę dydaktyczną w Zakładzie Farmakologii Doświadczalnej i Toksykologii rozpoczął pod kierunkiem prof. Emila Leyko będąc studentem V roku. Doktoryzował się w 1965 roku.
Po otrzymaniu w 1966 roku stanowiska adiunkta, poza prowadzeniem ćwiczeń i seminariów ze studentami medycyny, stomatologii i farmacji oraz podchorążymi Wojskowej Akademii Medycznej (WAM), wykładał niektóre działy farmakologii studentom Wydziału Lekarskiego i Farmaceutycznego, wygłaszał referaty w ramach szkolenia podyplomowego lekarzy i farmaceutów, realizował filmy dydaktyczne.
Uzyskał uprawnienia inspektora ochrony radiologicznej. W Studium Doskonalenia Lekarzy Akademii Medycznej w Warszawie odbył przeszkolenie na temat zastosowania radioizotopów w biologii i medycynie. W 1966 roku zorganizował pracownię radioizotopową do badań czynnościowych in vivo i in vitro. W 1970 roku zapoznał się z metodami badania układu krążenia w pracowni radioizotopowej Instytutu Kardiologii Akademii Nauk Medycznych w Moskwie.
W 1973 roku był sekretarzem międzynarodowego sympozjum w Łodzi na temat zastosowania radioizotopów w farmakologii.
Przez całą karierę zawodową był związany z Zakładem Farmakologii AM, gdzie obronił pracę doktorską, a następnie uzyskał stopień doktora habilitowanego w 1975 roku. W 1976 roku na prośbę władz WAM został przeniesiony do tej uczelni na stanowisko docenta, kierownika Zakładu Farmakologii. Funkcję tę sprawował do 30 IX 1979 roku. Już od 1 X 1978 roku został ponownie zatrudniony w Akademii Medycznej w Łodzi. Od grudnia 1981 roku pełnił obowiązki kierownika, a od listopada 1985 r., do przejścia w dniu 30 IX 2002 roku na emeryturę, był kierownikiem Zakładu Farmakologii.
W 1991 roku został powołany na stanowisko profesora nadzwyczajnego AMŁ. Opublikował 56 prac oryginalnych, 2 poglądowe, 3 rozdziały w podręczniku, 7 rozdziałów w skryptach oraz 70 komunikatów zjazdowych, z czego 36 na zjazdach i konferencjach międzynarodowych. Był promotorem 7 doktoratów. W czasie kiedy kierował Zakładem Farmakologii, wykonano w nim 4 prace habilitacyjne.
W latach 1958–1968 kierował Poradnią Ogólną Zespołu Leczniczo-Profilaktycznego dla studentów.
Uczył farmakologii w Szkole Pielęgniarskiej przy AMŁ. W 1965 roku był członkiem założycielem Polskiego Towarzystwa Farmakologicznego, działał w Polskim Towarzystwie Fizjologicznym. Na wniosek WAM został odznaczony Medalem Komisji Edukacji Narodowej i Medalem Gen. dyw. Bolesława Szareckiego, a za pracę w Akademii Medycznej w Łodzi: Krzyżem Kawalerskim Orderu Odrodzenia Polski, Złotym Krzyżem Zasługi oraz 5 honorowymi medalami i 3 odznakami.
Zmarł 26 marca 2022, pochowany na Starym Cmentarzu w Łodzi.
Jego siostrą była Wanda Frontczakowa.

</doc>
<doc id="5267731" url="https://pl.wikipedia.org/wiki?curid=5267731" title="Tamara Mesikova">
Tamara Mesikova



</doc>
<doc id="5267733" url="https://pl.wikipedia.org/wiki?curid=5267733" title="Github">
Github



</doc>
<doc id="5267735" url="https://pl.wikipedia.org/wiki?curid=5267735" title="Prawo do dostępu do Internetu">
Prawo do dostępu do Internetu

Prawo do dostępu do Internetu – pogląd, że wszyscy ludzie muszą mieć dostęp do Internetu, aby korzystać i korzystać ze swoich praw do wolności wypowiedzi i opinii oraz innych podstawowych praw człowieka. Zakłada także, że państwa są odpowiedzialne za zapewnienie dostępu do Internetu i że państwa nie mogą w nieuzasadniony sposób ograniczać indywidualnego dostępu do Internetu.
Dostęp do Internetu jest uznawany za prawo człowieka m.in. w Finlandii, Francji, Hiszpanii i Indiach.

</doc>
<doc id="5267742" url="https://pl.wikipedia.org/wiki?curid=5267742" title="Winter X Games 26">
Winter X Games 26

Winter X Games 26 – dwudziesta szósta edycja zimowych X-Games. Została rozegrana w dniach 21–23 stycznia 2022 roku w ośrodku narciarskim Buttermilk w amerykańskim Aspen.

</doc>
<doc id="5267744" url="https://pl.wikipedia.org/wiki?curid=5267744" title="EuroMillions Volley League (2021/2022)">
EuroMillions Volley League (2021/2022)

EuroMillions Volley League 2021/2022 – 78. sezon rozgrywek o mistrzostwo Belgii w piłce siatkowej zorganizowany przez Volley Belgium. Zainaugurowany został 22 października 2021 roku i trwał do 7 maja 2022 roku.
W EuroMillions Volley League uczestniczyło 8 drużyn. Rozgrywki składały się z fazy zasadniczej, rundy kwalifikacyjnjej, fazy play-off, fazy play-down oraz finałów. W fazie zasadniczej drużyny rozgrywały między sobą po dwa spotkania. Na podstawie miejsc zajętych przez poszczególne zespoły w fazie zasadniczej powstały pary rundy kwalifikacyjnej, w której rywalizacja toczyła się do dwóch zwycięstw. Zwycięzcy w parach awansowały do fazy play-off, natomiast przegrani trafiali do fazy play-down. W fazie play-off oraz w fazie play-down zespoły rozgrywały między sobą po dwa spotkania. Dwie najlepsze drużyny fazy play-off rywalizowały w finałach o tytuł mistrza Belgii.
Po raz trzynasty mistrzostwo Belgii zdobył klub , który w finałach pokonał . Trzecie miejsce zajął .
W sezonie 2021/2022 w Lidze Mistrzów Belgię reprezentowały oraz , w Pucharze CEV – oraz , natomiast w Pucharze Challenge – .
System rozgrywek.
Rozgrywki EuroMillions Volley League w sezonie 2021/2022 składają się z fazy zasadniczej, rundy kwalifikacyjnej, fazy play-off, fazy play-down i finałów.
Faza zasadnicza.
W fazie zasadniczej uczestniczy 8 drużyn. Rozgrywają one między sobą po dwa spotkania systemem kołowym (każdy z każdym – mecz u siebie i rewanż na wyjeździe). Miejsce uzyskane w fazie zasadniczej decyduje o rozstawieniu w rundzie kwalifikacyjnej.
Runda kwalifikacyjna.
W rundzie kwalifikacyjnej drużyny zostają podzielone w pary na podstawie miejsc zajętych w fazie zasadniczej według klucza: 1-8, 2-7, 3-6, 4-5. Rywalizacja w parach toczy się do dwóch zwycięstw. Gospodarzem pierwszego meczu jest zespół, który w fazie zasadniczej zajął niższe miejsce, natomiast drugiego i trzeciego meczu – ten, który w fazie zasadniczej zajął wyższe miejsce.
Zwycięzcy w poszczególnych parach uzyskują awans do fazy play-off, natomiast przegrani trafiają do fazy play-down.
Faza play-off.
W fazie play-off uczestniczą zwycięzcy poszczególnych par rundy kwalifikacyjnej. Rozgrywają oni między sobą po dwa spotkania systemem kołowym (każdy z każdym – mecz u siebie i rewanż na wyjeździe). Dwa najlepsze zespoły uzyskują awans do finałów, pozostałe klasyfikowane są odpowiednio na trzecim i czwartym miejscu.
Finały.
O mistrzostwo grają dwie najlepsze drużyny fazy play-off. Rywalizacja toczy się do trzech wygranych meczów ze zmianą gospodarza po każdym spotkaniu. Gospodarzem pierwszego meczu jest zespół, który w fazie play-off zajął wyższe miejsce.
Faza play-down.
W fazie play-down uczestniczą drużyny, które przegrały rywalizację w parach rundy kwalifikacyjnej. Rozgrywają one między sobą po dwa spotkania systemem kołowym (każdy z każdym – mecz u siebie i rewanż na wyjeździe). Po rozegraniu wszystkich spotkań drużyny klasyfikowane są odpowiednio na miejscach 5-8. Żadna drużyna nie spada do niższej ligi.

</doc>
<doc id="5267745" url="https://pl.wikipedia.org/wiki?curid=5267745" title="Odwilż (serial)">
Odwilż (serial)



</doc>
<doc id="5267750" url="https://pl.wikipedia.org/wiki?curid=5267750" title="Spitfire Audio Labs">
Spitfire Audio Labs

Spitfire Audio Labs – darmowa wtyczka audio od Spitfire Audio, przeznaczona na komputery z systemem operacyjnym Windows. Została wprowadzona na rynek w połowie 2018 roku. Oferuje wiele bibliotek instrumentów w postaci wtyczki VST lub VST3, pracuje z większością programów DAW. Twórcy programu zarejestrowali próbki instrumentów na świetnych mikrofonach, a nad całością czuwali doświadczeni realizatorzy dźwięku.
Przed pobraniem wtyczek z serii LABS należy zainstalować na komputerze program Spitfire Audio App, który jest swego rodzaju menadżerem pośredniczącym w pobieraniu i instalacji produktów tej brytyjskiej firmy.
LABS są cały czas rozbudowywane, aktualnie składają się z 47 bibliotek instrumentów.

</doc>
<doc id="5267752" url="https://pl.wikipedia.org/wiki?curid=5267752" title="Cmentarz żbikowski">
Cmentarz żbikowski

Cmentarz żbikowski – cmentarz parafii Matki Bożej Częstochowskiej w Piastowie położony w Żbikowie.
Historia.
Cmentarz powstał na terenie wokół nieistniejącego już kościoła św. Krzyża w Żbikowie w 1743, kiedy ówczesny proboszcz Szymon Alshutt zapisał: "„Anno 1743. W tym roku zacząłem stawiać cmentarz, którego 4 przęsła postawiłem, resztę P.P. Parafianom obliguję, aby dokończyli mając tego roku znaczny początek do tego”". Na przestrzeni czasów teren cmentarza był powiększany i w XIX miejscowy gospodarz i parafianin Bartłomiej Kiliański przeznaczył grunta na ten cel. Najstarszy zachowany pochówek pochodzi z 1829 i należy do Ejchela Krauta. Na cmentarzu znajduje się kwatera sióstr benedyktynek-samarytanek oraz, przy bramie głównej, mogiła żołnierzy Wojska Polskiego z września 1939. Uwagę zwraca nagrobek Adama Mossakowskiego zastrzelonego w Lesznie k. Błonia przez mariawitów.
Pochowani na cmentarzu.
Niektórzy pochowani na cmentarzu w Żbikowie:

</doc>
<doc id="5267754" url="https://pl.wikipedia.org/wiki?curid=5267754" title="Baraucy (rejon orszański)">
Baraucy (rejon orszański)

Baraucy (; , "Borowcy") – wieś na Białorusi, w obwodzie witebskim, w rejonie orszańskim, w sielsowiecie Wuscie, nad Dnieprem.

</doc>
<doc id="5267757" url="https://pl.wikipedia.org/wiki?curid=5267757" title="Phenes">
Phenes



</doc>
<doc id="5267758" url="https://pl.wikipedia.org/wiki?curid=5267758" title="Bielewa">
Bielewa

Bielewa (; , "Bielewo") – wieś na Białorusi, w obwodzie witebskim, w rejonie orszańskim, w sielsowiecie Wuscie.
Historia.
W XIX i w początkach XX w. majątek ziemski należący do Sipajło-Rudnickich, położony w Rosji, w guberni mohylewskiej, w powiecie orszańskim.
Następnie w granicach Związku Radzieckiego. Od 1991 w niepodległej Białorusi.

</doc>
<doc id="5267759" url="https://pl.wikipedia.org/wiki?curid=5267759" title="Bielewo (obwód witebski)">
Bielewo (obwód witebski)



</doc>
<doc id="5267762" url="https://pl.wikipedia.org/wiki?curid=5267762" title="Brancawa">
Brancawa

Brancawa (; , "Briancewo", pol. hist. Brancewo) – wieś na Białorusi, w obwodzie witebskim, w rejonie orszańskim, w sielsowiecie Wuscie.
Historia.
W XIX i w początkach XX w. majątek ziemski należący do Sipajło-Rudnickich, położony w Rosji, w guberni mohylewskiej, w powiecie orszańskim.
Następnie w granicach Związku Sowieckiego. Od 1991 w niepodległej Białorusi.

</doc>
<doc id="5267763" url="https://pl.wikipedia.org/wiki?curid=5267763" title="Brancewo">
Brancewo



</doc>
<doc id="5267764" url="https://pl.wikipedia.org/wiki?curid=5267764" title="Stefan (estoński piosenkarz)">
Stefan (estoński piosenkarz)

Stefan Airapetjan (; ur. 24 grudnia 1997 w Viljandi) – estoński piosenkarz pochodzenia ormiańskiego. Reprezentant Estonii w 66. Konkursie Piosenki Eurowizji (2022).
Życiorys.
Jest synem imigrantów z Armenii, którzy są kucharzami. Ma siostrę Stefanię. Od wczesnego dzieciństwa uczy się śpiewu pod okiem trenera wokalnego Hedy-Kai Pai.
W 2010 dotarł do finału konkursu piosenki dla dzieci "Laulukarussell" organizowanego przez telewizję estońską. W 2018 zajął trzecie miejsce z utworem „Laura (Walk with Me)” w programie "Eesti laul" wyłaniającym reprezentanta Estonii w Konkursie Piosenki Eurowizji. Wynik powtórzył w następnym roku, tym razem solowo z piosenką „Without You”. W 2020 ponownie wziął udział w "Eesti laul", z piosenką „By My Side” zajął siódme miejsce w finale, ponadto zwyciężył w finale estońskiej wersji programu "The Masked Singer". W 2022 wygrał w programie z piosenką „Hope”, dzięki czemu został reprezentantem Estonii w 66. Konkursie Piosenki Eurowizji organizowanym w Turynie. 12 maja wystąpił jako dwunasty w kolejności w drugim półfinale konkursu i z piątego miejsca zakwalifikował się do finału, który został rozegrany 14 maja. Wystąpił w nim z dwudziestym-piątym numerem startowym i zajął 13. miejsce po zdobyciu 141 punktów w tym 98 punktów od telewidzów (10. miejsce) i 43 punkty od jurorów (15. miejsce).
Dyskografia.
Single.
Jako główny artysta
Jako gościnny artysta

</doc>
<doc id="5267765" url="https://pl.wikipedia.org/wiki?curid=5267765" title="Listopadowi zbrodniarze">
Listopadowi zbrodniarze



</doc>
<doc id="5267774" url="https://pl.wikipedia.org/wiki?curid=5267774" title="US Men’s Clay Court Championship 2022">
US Men’s Clay Court Championship 2022

US Men’s Clay Court Championship 2022, właśc. Fayez Sarofim &amp; Co. U.S. Men’s Clay Court Championship 2022 – tenisowy turniej ATP kategorii ATP Tour 250 w sezonie 2022 z cyklu US Men’s Clay Court Championships rozgrywany w dniach 4–10 kwietnia 2022 roku w Houston na kortach ceglanych o puli nagród wynoszącej 655 330 dolarów amerykańskich.

</doc>
<doc id="5267776" url="https://pl.wikipedia.org/wiki?curid=5267776" title="WRS (rumuński piosenkarz)">
WRS (rumuński piosenkarz)

WRS, właśc. Andrei-Ionuț Ursu (ur. 16 stycznia 1993 w Buzău) – rumuński piosenkarz, autor tekstów i tancerz. Reprezentant Rumunii w 66. Konkursie Piosenki Eurowizji (2022) w Turynie. 
Życiorys.
Jest synem tancerzy muzyki ludowej. Gdy miał 12 lat, za namową rodziców rozpoczął treningi tańca. Pracował jako tancerz dla znanych artystów, takich jak Inna, Antonia czy Carla's Dreams i był częścią baletu Pro TV towarzyszącej uczestnikom programów, takich jak "Vocea României" i "Românii au talent".
W 2015 rozpoczął karierę muzyczną w boysbandzie Shot. Po dwóch latach opuścił projekt, zamieszkał w Londynie i zaczął komponować. W styczniu 2020 podpisał kontrakt z wytwórnią Global Records i rozpoczął projekt muzyki elektropop pod pseudonimem WRS. Zadebiutował na rynku fonograficznym w styczniu 2020 utworem „Why”. W lutym 2022 wydał singiel „Llámame”, z którym zwyciężył w finale programu "Selecția Națională 2022", zostając reprezentantem Rumunii w 66. Konkursie Piosenki Eurowizji organizowanym w Turynie. 12 maja wystąpił jako trzynasty w kolejności w drugim półfinale konkursu i z dziewiątego miejsca zakwalifikował się do finału, który został rozegrany 14 maja. Wystąpił w nim z drugim numerem startowym i zajął 18. miejsce po zdobyciu 65 punktów w tym 53 punkty od telewidzów (13. miejsce) i 12 pkt od jurorów (21. miejsce).

</doc>
<doc id="5267777" url="https://pl.wikipedia.org/wiki?curid=5267777" title="KF Korabi Debar">
KF Korabi Debar

KF Korabi Debar – północnomacedoński klub piłkarski z siedzibą w Debarze. Obecnie występujący w II lidze w grupie zachodniej.
Historia.
Klub został założony w 1921 roku. W sezonie 2010/2011 i w sezonie 2017/2018 klub wygrał macedońską trzecią ligę w grupie południowo-zachodniej i otrzymał awans do drugiej ligi.
Skład.
Stan na sezon 2018/2019.

</doc>
<doc id="5267779" url="https://pl.wikipedia.org/wiki?curid=5267779" title="Lachen (Szwajcaria)">
Lachen (Szwajcaria)

Lachen – miasto i gmina (niem. "Einwohnergemeinde") w Szwajcarii, w kantonie Schwyz, stolica okręgu March. Liczy 9 137 mieszkańców (31 grudnia 2020). 

</doc>
<doc id="5267780" url="https://pl.wikipedia.org/wiki?curid=5267780" title="Marco Pfiffner">
Marco Pfiffner

Marco Pfiffner (ur. 25 marca 1994 w Walenstadt) – liechtenstieński narciarz alpejski, trzykrotny olimpijczyk z lat 2014 - 2022.
Podczas ceremonii otwarcia Zimowych Igrzyskach Olimpijskich 2018 w Pjongczangu był chorążym reprezentacji Liechtensteinu.

</doc>
<doc id="5267785" url="https://pl.wikipedia.org/wiki?curid=5267785" title="Prwa makedonska fudbałska liga (2019/2020)">
Prwa makedonska fudbałska liga (2019/2020)

Prva makedonska fudbałska liga 2019/2020 była 28. edycją najwyższej klasy rozgrywkowej piłki nożnej w Macedonii Północnej. 
Brało w niej udział 10 drużyn. Obrońcą tytułu była drużyna Shkëndija Tetovo. Rozgrywki rozpoczęły się 10 sierpnia 2019. 
12 marca 2020 (po rozegranych 23 kolejkach) podjęto decyzję o czasowym zawieszeniu zawodów organizowanych przez FFM z powodu pandemii COVID-19.
22 maja 2020 Federacja ogłosiła, że ​​mistrzostwa będą kontynuowane od 14 czerwca, ale ze zmienionym harmonogramem. 
Zamiast planownych 36 kolejek zostanie rozegranych 27, a następnie nastąpi podział na dwie grupy, sześcio- i czterozespołowe, w których zespoły zagrają po jednym meczu ze sobą.
Żadna z drużyna nie zostanie zdegradowana.
29 maja 2020 PMFL podjął decyzję o zmianie formatu w przyszłym sezonie. Liga będzie liczyła 12 drużyn i będzie rozgrywała mecze w systemie trzyrundowym z kończącymi rozgrywki barażami.
4 czerwca 2020 podczas nadzwyczajnej sesji Zarządu FFM 
ze względu na rosnącą liczbę przypadków COVID-19 w Macedonii Północnej podjęto decyzję o całkowitym zakończeniu mistrzostw bez wyłonienia mistrza
26 czerwca 2020 Zarządu FFM zdecydował o przyznaniu ​​Vardarowi Skopje tytułu mistrzowskiego.

</doc>
<doc id="5267787" url="https://pl.wikipedia.org/wiki?curid=5267787" title="Matias Nielsen">
Matias Nielsen

Matias Nielsen (ur. 28 lipca 1999) – duński żużlowiec.
Zdobywca srebrnych medali drużynowych mistrzostw świata juniorów (Outrup 2020) oraz drużynowych mistrzostw Europy juniorów (Łódź 2020). Dwukrotny srebrny medalista młodzieżowych indywidualnych mistrzostw Danii (Esbjerg 2019, Outrup 2020). 
W 2021 zajął II m. w turnieju o Łańcuch Herbowy miasta Ostrowa Wielkopolskiego, natomiast w 2022 – III m. w turnieju o Koronę Bolesława Chrobrego – Pierwszego Króla Polski w Gnieźnie.
W polskiej lidze żużlowej zawodnik klubów SpecHouse PSŻ Poznań (2021, II liga, średnia biegowa 1,926) oraz Arged Malesa Ostrów (2022, Ekstraliga).
W sezonie 2021 był członkiem kadry narodowej Danii U23.

</doc>
<doc id="5267788" url="https://pl.wikipedia.org/wiki?curid=5267788" title="Prwa makedonska fudbałska liga (2020/2021)">
Prwa makedonska fudbałska liga (2020/2021)

Prva makedonska fudbałska liga 2020/2021 – 29. edycja najwyższej klasy rozgrywkowej piłki nożnej w Macedonii Północnej. 
Liga została powiększona z 10 do 12 drużyn, które w okresie od 8 sierpnia 2020 do 16 maja 2021 rozegrały 33 kolejek meczów. 
Sezon zakończyły baraże o miejsce w przyszłym sezonie w Prva makedonska fudbałska liga. 
Obrońcą tytułu była drużyna Vardar Skopje.
Mistrzostwo po raz czwarty w historii zdobyła drużyna Shkëndija Tetovo.
Baraże o Prva Liga.
Druga drużyna grupy wschodniej Vtora Liga Tikvesh Kavadarci wygrała 1:0 mecz z Sileks Kratovo o miejsce w Prva liga.
Renova Džepčište wygrała rzutami karnymi mecz z Ohrid 2004 z drugą drużyną grupy zachodniej Vtora Liga o miejsce w Prva liga.

</doc>
<doc id="5267789" url="https://pl.wikipedia.org/wiki?curid=5267789" title="Kościół św. Mikołaja w Middelfart">
Kościół św. Mikołaja w Middelfart



</doc>
<doc id="5267794" url="https://pl.wikipedia.org/wiki?curid=5267794" title="Nissan NV300">
Nissan NV300



</doc>
<doc id="5267797" url="https://pl.wikipedia.org/wiki?curid=5267797" title="Eugeniusz Kuczyński">
Eugeniusz Kuczyński



</doc>
<doc id="5267798" url="https://pl.wikipedia.org/wiki?curid=5267798" title="Maria Blombergowa">
Maria Blombergowa

Maria Magdalena Blombergowa z d. Kossowska, także Maria Magdalena Blomberg (ur. 14 listopada 1936 w Wąwolnicy) – polska archeolog i historyk nauki.
Życiorys.
Maria Blombergowa urodziła się w rodzinie rotmistrza Jana Mikołaja Kossowskiego, ofiary zbrodni katyńskiej i Teodozji z d. Sienkowskiej. Urodziła się w Wąwolnicy, gdzie w 1950 ukończyła szkołę podstawową. Dzięki siostrze, będącej zakonnicą w klasztorze Urszulanek w Łodzi, przeprowadziła się do Łodzi, gdzie podjęła naukę w Liceum Sztuk Plastycznych w Łodzi i zdała maturę w 1955.
W latach 1955–1956 była projektantką tkanin w Południowo-Łódzkich Zakładach Przemysłu Jedwabniczego. Następnie podjęła naukę na Uniwersytecie Łódzkim, a od 1957 pracowała jako asystent naukowo-techniczny w Katedrze Archeologii Uniwersytetu Łódzkiego, by po obronie pracy magisterskiej w 1961 na Wydziale Filozoficzno-Historycznym Uniwersytetu Łódzkiego zostać starszym asystentem, którym była do 1973. W latach 1973–1992 pracowała jako pracownik naukowo-techniczny w Instytucie Archeologii Polski Środkowej Instytutu Historii Kultury Materialnej PAN, w międzyczasie w 1987 na Uniwersytecie Łódzkim broniąc doktorat „Polscy członkowie rosyjskich towarzystw archeologicznych”, pod opieką naukową prof. Konrada Jażdżewskiego. Habilitację uzyskała w 1995 w Instytucie Archeologii i Etnologii Polskiej Akademii Nauk w Warszawie, w tym samym roku zostając adiunktem w Instytucie Archeologii UŁ, a od 1998 profesorem nadzwyczajnym. W 2009 przeszła na emeryturę. W ramach pracy dydaktycznej jako wykładowca akademicki koncentrowała się na dziejach polskich badań archeologicznych, historii archeologii, a także konserwacji i ochronie zabytków archeologicznych.
Maria Blombergowa prowadziła badania terenowe w Polsce i za granicą, w tym m.in.: Drengsted (1966), Winchester (1967), na Węgrzech (1968), w Anglii, Danii i Białorusi. W okresie od 1994 do 1996 prowadziła badania w Rosji (Odry, Węsiory, Tatry Polskie, Lubiszewo, Łęczyca, Bąkowa Góra), prowadziła badania związane ze zbrodnią katyńską i uczestniczyła w pracach ekshumacyjnych w Katyniu i Charkowie.
Maria Blombergowa jest członkinią: Polskiego Towarzystwa Archeologicznego (od 1958, obecnie Stowarzyszenie Naukowe Archeologów Polskich), Stowarzyszenia „Rodzina Katyńska w Łodzi” (od 1990), Komisji Dziejów i Metodologii Badań Archeologicznych, Komitetu Nauk Pra- i Protohistorycznych Wydziału I Polskiej Akademii Nauk (od 1992), Komisji Syberyjskiej (obecnie Komisji do Badań Syberii) Komitetu Historii Nauki i Techniki PAN (od 1994), Łódzkiego Towarzystwa Naukowego (od 2000), Oddziału Łódzkiego Polskiego Towarzystwa Historii Medycyny i Farmacji (od 2007), Klubu Historycznego im. S. Roweckiego „Grota” (od 2008), a także Polskiej Akademii Umiejętności. Była w latach 1990–1997 członkinią prezydium Okręgowej Komisji Badania Zbrodni Hitlerowskich (obecnie: Komisja Ścigania Zbrodni przeciwko Narodowi Polskiemu), a w latach 2009–2015 członkinią Prezydium Komitetu Historii Nauki i Techniki.
Publikacje.
Maria Blombergowa jest autorką ponad 40 artykułów, notatek w czasopismach, stanowiących m.in. biogramy polskich badaczy oraz ofiar zbrodni katyńskiej. Ponadto jest autorką publikacji, takich jak:

</doc>
<doc id="5267800" url="https://pl.wikipedia.org/wiki?curid=5267800" title="Shahzoda">
Shahzoda

Shahzoda (; właśc. ; , "Ziłoła Bachodyrowna Musajewa"; ur. 28 lipca 1979 w Ferganie) – uzbecka piosenkarka i aktorka, popularna w Uzbekistanie, a także w Rosji i innych krajach Azji Środkowej.
Życiorys.
Jest córką socjologa.
Swoje utwory wykonuje w kilku językach (m.in. po rosyjsku, uzbecku i tadżycku). Oprócz tego zagrała kilka głównych ról w uzbeckich filmach ("Sevinch", "Sarvinoz", "Fotima va Zuhra", "Zumrad va Qimmat").
Jest zamężna i ma dwóch synów.

</doc>
<doc id="5267804" url="https://pl.wikipedia.org/wiki?curid=5267804" title="St George Wharf Tower">
St George Wharf Tower

St George Wharf Tower (eng. "St George Wharf Tower," czasem nazywany również Vauxhall Tower) - wieżowiec mieszkalny, składający się z 223 mieszkań, usytuowany w dzielnicy Vauxhall, bezpośrednio nad rzeką Tamizą, w Londynie. Wieża "St George Wharf" znajduje się na dziewiątym miejscu, na liście najwyższych budynków w Londynie.
Jest to najwyższy apartamentowiec w Londynie.
W trakcie budowy w 2013 roku helikopter zderzył się z dźwigiem na budowli i rozbił się o ziemię, powodując dwie ofiary śmiertelne.
Szczegóły konstrukcji.
Budynek jest podzielony na trzy odrębne części - biurowo-obsługową (hol główny, sala konferencyjna, siłownia, spa i basen), mieszkaniową (po pięć mieszkań na każde piętro) i część górną, gdzie się znajdują tarasy i turbina wiatrowa, wzieńczająca całą konstrukcję.
Dziesięciometrowa turbina wiatrowa wyprodukowana przez brytyjską firmę Matilda's Planet zapewnia ogólne oświetlenie wieży przy zerowym hałasie i wibracjach.
Właściciele mieszkań.
W maju 2016 r. gazeta "The Guardian" poinformowała, że ​​131 z 210 mieszkań należało do obcokrajowców. Rodzina rosyjskiego miliardera Andrieja Gurjewa jest właścicielem pięciopiętrowego penthouse'u. Pozostałymi właścicielami apartamentów m.in. są: król Ebitimi Banigo (były minister Nigerii), Chong Meng (przedsiębiorca, pochodzący z Singapuru), Sharshenbek Abdykerimov (producent wódki, pochodżący z Kirgistanu) i Witalij Orłow (właściciel rosyjskiej floty rybackiej, który kupił całe 39 piętro).
Wypadek helikoptera.
16 stycznia 2013 roku około godziny 8 rano śmigłowiec AgustaWestland AW109 uderzył w dźwig budowlany przymocowany do prawie ukończonego budynku, a następnie rozbił się na Wandsworth Road, uderzając w dwa samochody i podpalając dwa pobliskie budynki. Jednym z zabitych był pilot, który leciał sam; drugi był pieszym. Dźwig został poważnie uszkodzony w wypadku, ale jego operator spóźnił się do pracy, więc nie było go w kabinie w momencie kolizji. 

</doc>
<doc id="5267805" url="https://pl.wikipedia.org/wiki?curid=5267805" title="Eugeniusz Kuczyński (dyplomata)">
Eugeniusz Kuczyński (dyplomata)

Eugeniusz Kuczyński – polski dyplomata w służbie Austro-Węgier.
Życiorys.
W połowie lat 80. pracował w randze konsula i kierownika wicekonsulatu w Turn-Severin. W pierwszej połowie lat 90. był radcą sekcji C. K. Ministerstwie Domu Cesarskiego i Spraw Zagranicznych. Od około 1896 do około 1899 był szefem c. k. misji zagranicznej w Czarnogórze jako minister rezydent. Od około 1900 do około 1905 był szefem c. k. misji zagranicznej w Brazylii - poselstwo w Rio de Janeiro jako poseł nadzwyczajny i minister pełnomocny. We wrześniu 1905 został mianowoany przez cesarza posłem przy dworze cesarskim w Chinach, gdzie do około 1911 był szefem c. k. misji zagranicznej - poselstwo w Pekinie jako poseł nadzwyczajny i minister pełnomocny. Stanowisko sprawował do około 1911 (według informacji w polskiej prasie z 1908 został wtedy mianowany ambasadorem). Podczas pracy odbudował budynki misji zrujnowane podczas powstania bokserów w 1900 (plany nowego pałacu sporządził arch. Ferdynand Kowarski). Po pięciu latach służby odszedł ze stanowiska w sierpniu 1911.
Według stanu służbowego z 1912 był urlopowany. W 1912 otrzymał godność c. k. tajnego radcy. Do 1918 pozostawał członkiem kuratorium C. K. Austriackiego Muzeum Handlowego w Wiedniu.
W drugiej dekadzie XX wieku pozostając w charakterze pozasłużbowym publikował na temat Chin w prasie austriackiej. Był żonaty z Fridą.
Odznaczenia.
austro-węgierskie
inne odznaczenia

</doc>
<doc id="5267814" url="https://pl.wikipedia.org/wiki?curid=5267814" title="Wysokoje (rejon miedwieński)">
Wysokoje (rejon miedwieński)

Wysokoje () – wieś (ros. село, trb. sieło) w zachodniej Rosji, centrum administracyjne sielsowietu wysokskiego w rejonie miedwieńskim (obwód kurski).
Geografia.
Miejscowość położona jest nad Rieutem (lewy dopływ Sejmu), 7 km na zachód od centrum administracyjnego rejonu (Miedwienka), 33,5 km na południowy zachód od Kurska, 8 km od drogi magistralnej (federalnego znaczenia) M2 «Krym».
We wsi znajduje się 156 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 457 osób.

</doc>
<doc id="5267815" url="https://pl.wikipedia.org/wiki?curid=5267815" title="Elżbieta Stefanówna">
Elżbieta Stefanówna

Elżbieta Stefanówna (ur. 1353, zm. przed 6 kwietnia 1380) księżniczka sławońska, tytularna cesarzowa Konstantynopola w latach 1370-1373 jako żona Filipa II, jedyna córka Stefana Andegaweńskiego i Małgorzaty Bawarskiej.
Rodzina i pochodzenie.
Urodziła się w 1353 r. jako pierwsze dziecko Stefana, królewicza węgierskiego i księcia Sławonii, Dalmacji i Chorwacji oraz Małgorzaty Bawarskiej, cesarzówny rzymsko-niemieckiej. Ze strony ojca jej dziadkami byli Karol Robert, król Węgier i Elżbieta Łokietkówna, królewna polska, natomiast ze strony matki byli to Ludwik IV, cesarz rzymski i Małgorzata II, hrabina Flandrii i Hainaut. Miała młodszego brata Jana.
9 sierpnia 1354 r. zmarł ojciec Elżbiety. Wdowa po nim półtora roku później opuściła Węgry pozostawiając Elżbietę i Jana w Budzie.
W 1360 r. po śmierci brata Elżbieta została uznana za dziedziczkę tronu Węgier i Polski, gdyż jej stryj Ludwik Wielki (król Węgier i następca króla Polski Kazimierza Wielkiego) nie miał potomstwa.
Plany małżeńskie.
W 1356 r. została zaręczona z Jodokiem Luksemburczykiem, bratankiem i potencjalnym następcą cesarza Karola IV. 2 lutego 1361 r. w Wyszehradzie po uzyskaniu dyspensy papieskiej układ małżeński został potwierdzony. Zaręczyny jednak wkrótce zerwano wskutek pogorszenia się relacji króla Ludwika z cesarzem. Dodatkowo Karolowi urodził się syn Wacław, więc Jodok przestał być dziedzicem cesarskiej korony.
Elżbieta po śmierci ojca i brata jako jedyna spadkobierczyni węgierskich Andegawenów stanowiła atrakcyjną kandydatkę na żonę. W 1362 r. Andegawenowie i Habsburgowie zawarli umowę o wzajemnym dziedziczeniu i potencjalnym połączeniu Węgier z Austrią. Zwieńczeniem układu były zaręczyny Elżbiety z bratem księcia Austrii 12-letnim Albrechtem Habsburgiem. Perspektywa połączenia się obu rodów zaniepokoiła cesarza Karola, który wpłynął na papieża, aby nie udzielił narzeczonym wymaganej dyspensy. Papież Urban V 2 lipca 1365 r. poinformował księcia Rudolfa IV, że nie wyraża zgody na związek jego brata z księżniczką Elżbietą. Podobne listy zostały wysłane do króla Ludwika i jego matki.
Z uwagi na swoją odmowę dla małżeństwa pomiędzy Elżbietą a Albrechtem Habsburgiem papież zaproponował związek księżniczki z księciem Burgundii Filipem, bratem króla Francji Karola V, jednak król Ludwik nie był zainteresowany tą ofertą.
W listopadzie 1365 r. cesarz Karol przebywał z wizytą w Budzie. Jednym z tematów rozmów pomiędzy władcami był mariaż luksembursko-andegaweński. Pod koniec 1365 r. król Ludwik upoważnił księcia Władysława Opolczyka do przeprowadzenia negocjacji w sprawie układu małżeńskiego pomiędzy Elżbietą a jedynym synem Karola IV. 23 lutego 1366 r. papież udzielił dyspensy. 26 marca 1366 r. oficjalnie zaręczono Elżbietę z 5-letnim cesarzewiczem Wacławem, jednak trzy lata później wskutek starań Elżbiety Łokietkówny zrezygnowano z tych planów.
Ślub z Filipem II.
W 1370 r. Elżbieta wyszła za mąż za tytularnego cesarza Konstantynopola Filipa II, wdowca po Marii Neapolitańskiej (siostrze królowej Neapolu Joanny I). Filip również pochodził z dynastii Andegawenów, był najmłodszym synem Filipa I, księcia Tarentu i Katarzyny II Walezjuszki, cesarzowej Konstantynopola. Z tego małżeństwa pochodził syn Filip, lecz zmarł we wczesnym dzieciństwie. Elżbieta owdowiała 25 listopada 1373 r.
Śmierć.
Po śmierci męża powróciła na dwór królewski do Budy. Nie jest znana data jej śmierci, jednak stało się to przed 6 kwietnia 1380 r., gdyż w testamencie swojej babki została określona jako zmarła. Trony Węgier i Polski przypadły jej kuzynkom Marii i Jadwidze. 

</doc>
<doc id="5267817" url="https://pl.wikipedia.org/wiki?curid=5267817" title="Wysokoje">
Wysokoje

Wysokoje, Wysokaje, Wysoke, pol. hist. "Wysokie" – nazwa toponimów na Białorusi, w Rosji i na Ukrainie
Białoruś.
m.in.:
Rosja.
m.in.:
Ukraina.
m.in.:

</doc>
<doc id="5267818" url="https://pl.wikipedia.org/wiki?curid=5267818" title="Wysokaje">
Wysokaje



</doc>
<doc id="5267819" url="https://pl.wikipedia.org/wiki?curid=5267819" title="Orsières">
Orsières

Orsières – miasto i gmina w Szwajcarii, w kantonie Valais, w dystrykcie Entremont. Liczy 3 194 mieszkańców (31 grudnia 2020). 

</doc>
<doc id="5267820" url="https://pl.wikipedia.org/wiki?curid=5267820" title="Mongol Szuudan">
Mongol Szuudan

Mongol Szuudan () – operator pocztowy oferujący usługi pocztowe w Mongolii, z siedzibą w Ułan Bator. Powstał w 1935 roku. Według stanu na 2021 r. zatrudnia blisko tysiąc osób.

</doc>
<doc id="5267821" url="https://pl.wikipedia.org/wiki?curid=5267821" title="Marius Bear">
Marius Bear

Marius Bear, właśc. Marius Hügli (ur. 21 kwietnia 1993 w Appenzel) – szwajcarski piosenkarz i autor tekstów. Reprezentant Szwajcarii z utworem „Boys Do Cry” w 66. Konkursie Piosenki Eurowizji (2022).
Życiorys.
Studiował na kierunku mechanika budowlanego. Jak podkreśla w wywiadach, talent do śpiewania odkrył w wieku 22 lat podczas obowiązkowej służby wojskowej w armii szwajcarskiej. W 2016 podjął decyzję o odbyciu trasy koncertowej w Niemczech i Szwajcarii jako muzyk uliczny. Rok później zamieszkał w Wielkiej Brytanii, gdzie studiował produkcję muzyczną na "BIMM Institute" w Londynie, a jednocześnie brał udział w szeregu sesji ze znanymi autorami piosenek. W 2019 wydał debiutancki album pt. "Not Loud Enough" oraz zdobył nagrodę dla najlepszego talentu na Swiss Music Awards. W 2020 opublikował w sieci cover piosenki Whitney Houston „I Wanna Dance With Somebody”, który to wcześniej zaśpiewał w programie telewizyjnym "I Can See Your Voice". 
8 marca 2022 szwajcarski nadawca publiczny SRG SSR ogłosił go reprezentantem kraju z utworem „Boys Do Cry” w 66. Konkursie Piosenki Eurowizji (2022) w Turynie. 10 maja wystąpił jako czwarty w kolejności w pierwszym półfinale konkursu i z dziewiątego miejsca zakwalifikował się do finału, który został rozegrany 14 maja. Wystąpił w nim z piątym numerem startowym i zajął 17. miejsce po zdobyciu 78 punktów w tym 0 punktów od telewidzów (25. miejsce) i 78 pkt od jurorów (12. miejsce).

</doc>
<doc id="5267822" url="https://pl.wikipedia.org/wiki?curid=5267822" title="Bożena Werner">
Bożena Werner

Bożena Barbara Werner (ur. 1954) – polska pediatra i kardiolog, profesor dr hab. nauk medycznych, kierownik Kliniki Kardiologii Wieku Dziecięcego i Pediatrii Ogólnej Warszawskiego Uniwersytetu Medycznego.
Życiorys.
Bożena Werner po ukończeniu studiów medycznych uzyskała specjalizację II stopnia w zakresie pediatrii, kardiologii i kardiologii dziecięcej. W 1992 roku uzyskała stopień doktora nauk medycznych na podstawie rozprawy "Ocena czynności prawej komory serca u dzieci z ubytkiem w przegrodzie międzyprzedsionkowej przed i po zabiegu operacyjnym przy użyciu echokardiografii dopplerowskiej". W 2003 roku uzyskała stopień doktora habilitowanego nauk medycznych na podstawie oceny ogólnego dorobku naukowego i rozprawy habilitacyjnej pt. "Ocena przydatności echokardiografii przezprzełykowej w diagnostyce wrodzonych wad serca i monitorowaniu zabiegów kardiologii interwencyjnej u dzieci". W 2005 roku została powołana na stanowisko profesora nadzwyczajnego WUM. W 2012 roku uzyskała stopień profesora nauk medycznych. 
Pracuje na WUM (Warszawski Uniwersytet Medyczny) od 1981 roku i zajmuje się tamże również medyczną działalnością edukacyjną. Organizowała, prowadziła i koordynowała naukę pediatrii przez studentów II Wydziału Lekarskiego, Oddziału Nauczania w Języku Angielskim i Oddziału Fizjoterapii, była członkinią Rady Programowej ds. Nauczania II WL.
W latach 2011–2019 pełniła funkcję Prodziekana ds. Oddziału Nauczania w Języku Angielskim i była członkinią Senatu WUM. Ponadto w WUM pełniła funkcję Rzecznika Dyscyplinarnego ds. Nauczycieli Akademickich brała udział w pracach Komisji Nostryfikacyjnej, Senackiej Komisji ds. Dydaktyki, Rektorskiej Komisji ds. Nadawania Tytułu Doktora Honoris Causa, Uczelnianego Zespołu ds. Zapewnienia i Doskonalenia Jakości Kształcenia. Jest członkinią Rady Wydziału Lekarskiego i Rady Naukowej II Wydziału Lekarskiego.
Jest członkinią m.in.: Sekcji Kardiologii Dziecięcej (w latach 2013–2015 pełniła funkcję przewodniczącej, od 2003 do 2017 roku była w Zarządzie), Sekcji Echokardiografii, Kardiologii Sportowej, Elektrokardiologii Nieinwazyjnej i Telemedycyny PTK, Europejskiego Towarzystwa Kardiologicznego, Europejskiego Towarzystwa Kardiologii Dziecięcej, Polskiego Towarzystwa Pediatrycznego, Pediatrycznego Forum Profilaktyki Chorób Cywilizacyjnych.
Jest członkinią Komitetu Nauk Klinicznych PAN i przewodniczącą Zespołu ds. Prewencji Chorób Sercowo-Naczyniowych Komitetu Nauk Klinicznych Wydziału V Nauk Medycznych Polskiej Akademii Nauk.
Była promotorką 13 przewodów doktorskich (ponadto 5 przewodów jest w trakcie realizacji), 14 prac magisterskich i 12 licencjackich, kierownikiem specjalizacji 29 lekarzy. Jest autorką lub współautorką 179 publikacji, 25 rozdziałów w podręcznikach, 9 podręczników, w tym podręcznika „Wady serca u dzieci dla pediatrów i lekarzy rodzinnych”, jednej monografii oraz ponad 200 streszczeń. Opracowała nowatorskie elektroniczne narzędzie dydaktyczne „Repetytorium z pediatrii”. Opracowała też unowocześniony program nauczania pediatrii na II WL. Brała udział w krajowych i międzynarodowych akcjach prozdrowotnych. Jest orędowniczką akcji „Sprawdź cholesterol u dziecka”, propagując wprowadzenie przesiewowych badań zaburzeń lipidowych u dzieci w Polsce. 
Życie prywatne.
Bożena Werner jest żoną Stanisława, syna Barbary Szurig-Werner.

</doc>
<doc id="5267823" url="https://pl.wikipedia.org/wiki?curid=5267823" title="Tetrathemis yerburi">
Tetrathemis yerburi



</doc>
<doc id="5267825" url="https://pl.wikipedia.org/wiki?curid=5267825" title="The Mongol Messenger">
The Mongol Messenger

The Mongol Messenger – mongolska gazeta wydawana w języku angielskim, założona przez państwową agencję informacyjną MONCAME.

</doc>
<doc id="5267826" url="https://pl.wikipedia.org/wiki?curid=5267826" title="Wiechlina badeńska">
Wiechlina badeńska

Wiechlina badeńska ("Poa badensis" Haenke ex Willd.) – gatunek rośliny wieloletniej należący do rodziny wiechlinowatych ("Poaceae"), występująca w południowej i środkowej Europie.
Ekologia.
Roślina występuje na suchych glebach zasadowych, w murawach naskalnych.

</doc>
<doc id="5267828" url="https://pl.wikipedia.org/wiki?curid=5267828" title="MONCAME">
MONCAME

MONCAME () – państwowa agencja prasowa Mongolii. Została założona w 1921 roku pod nazwą MONTA. W 1957 r. zmieniła nazwę na MONCAME.
Prowadzi serwis informacyjny montsame.nn.

</doc>
<doc id="5267832" url="https://pl.wikipedia.org/wiki?curid=5267832" title="Mongolyn Ündesnij Olon Nijtijn Radio Telewidz">
Mongolyn Ündesnij Olon Nijtijn Radio Telewidz

Mongolyn Ündesnij Olon Nijtijn Radio Telewidz ( – MNB; ) – publiczny nadawca telewizyjny i radiowy w Mongolii. Powstał w 1931 roku. W 1967 r. rozpoczął nadawanie telewizji.

</doc>
<doc id="5267833" url="https://pl.wikipedia.org/wiki?curid=5267833" title="Mongol Post">
Mongol Post



</doc>
<doc id="5267835" url="https://pl.wikipedia.org/wiki?curid=5267835" title="MNB">
MNB



</doc>
<doc id="5267837" url="https://pl.wikipedia.org/wiki?curid=5267837" title="Zamach na Chruszczowa i Gomułkę">
Zamach na Chruszczowa i Gomułkę



</doc>
<doc id="5267839" url="https://pl.wikipedia.org/wiki?curid=5267839" title="Odwilż (serial telewizyjny 2022)">
Odwilż (serial telewizyjny 2022)

Odwilż – polski kryminalny serial telewizyjny trwający od 2022 roku, wyprodukowany przez HBO Europe na zlecenie serwisu strumieniowego HBO Max. Został wyreżyserowany przez Xaverego Żuławskiego na podstawie scenariuszy Marty Szymanek i Piotra Szymanka. Jego pierwszy, sześcioodcinkowy sezon był udostępniany przez HBO Max od 1 do 15 kwietnia 2022, a drugi jest w fazie produkcji.
Opis fabuły.
W Szczecinie owdowiała aspirant Katarzyna Zawieja wychowuje z pomocą teścia Jana kilkuletnią Hanię. Bohaterka wraz z partnerem, aspirantem Krzysztofem Trepą, badają sprawę morderstwa Magdy Kosińskiej, córki prokuratora Michała Strzeleckiego, oraz zaginięcia jej nowonarodzonego dziecka. Równocześnie Zawieja usiłuje odkryć przyczynę śmierci swojego męża Wojciecha.
Obsada.
Źródło:
Lista odcinków.
Źródła:
Produkcja.
11 grudnia 2019 HBO Polska zapowiedział produkcję sześcioodcinkowego serialu "Odwilż" w reżyserii Xawerego Żuławskiego na podstawie scenariusza Marty Szymanek. Producentem serialu jest Bogumił Lipski, zaś producentem wykonawczym jest Andrzej Besztak poprzez wytwórnię Magnolia Films. Projekt otrzymał finansowanie z Polskiego Instytutu Sztuki Filmowej w ramach systemu wspierania produkcji audiowizualnej. Zdjęcia rozpoczęły się 24 stycznia 2020 w Szczecinie i planowo miały trwać do maja tego samego roku. 14 lutego 2020 HBO ogłosiło, że w główną rolę wciela się Katarzyna Wajda. W marcu 2020 zdjęcia zostały tymczasowo przerwane w związku z wybuchem pandemii COVID-19 w Polsce, a kilka miesięcy później zostały wznowione.
W październiku 2021 koncern WarnerMedia ogłosił, że w 2022 w Polsce zadebiutuje serwis strumieniowy HBO Max, a "Odwilż" będzie na nim dystrybuowana jako serial oryginalny. 4 lutego 2022 HBO Polska zapowiedział jego datę premiery i opublikował zwiastun.
W listopadzie 2022 rozpoczęły się zdjęcia do drugiego sezonu.
Dystrybucja.
Premiera "Odwilży" odbyła się 1 kwietnia 2022. Serial był udostępniany równocześnie we wszystkich państwach, w których HBO Max funkcjonuje (w Stanach Zjednoczonych, Ameryce Łacińskiej i wybranych krajach europejskich). Co tydzień publikowane były po dwa odcinki. W dniach 1–10 kwietnia serial był najchętniej oglądanym programem na HBO Max w całej Europie, jak i w Polsce, zaś w analogicznym zestawieniu ogólnoświatowym zajął czternaste miejsce.
Od 1 maja 2022 serial był emitowany na antenie kanału telewizyjnego HBO Polska.
Serialowi towarzyszyła sześcioodcinkowa seria podcastów pod tytułem "Odwilż", wyprodukowana przez platformę Empik Go we współpracy z HBO Max. Justyna Mazur i Marcin Myszka przybliżyli w niej tajniki pracy policji i śledczych, nawiązując przy tym do wydarzeń z serialu.

</doc>
<doc id="5267846" url="https://pl.wikipedia.org/wiki?curid=5267846" title="Mongolian National Broadcaster">
Mongolian National Broadcaster



</doc>
<doc id="5267848" url="https://pl.wikipedia.org/wiki?curid=5267848" title="Herb gminy Kotlin">
Herb gminy Kotlin

Herb gminy Kotlin – jeden z symboli gminy Kotlin, ustanowiony 20 grudnia 1991.
Wygląd i symbolika.
Herb przedstawia na tarczy koloru czerwonego na barku srebrnego półpierścienia srebrną strzałę w słup. Symbol ten pochodzi z herbu Ogończyk, którym posługiwali się pierwsi znani właściciele Kotlina (Kotlińscy). 

</doc>
<doc id="5267852" url="https://pl.wikipedia.org/wiki?curid=5267852" title="Moncame">
Moncame



</doc>
<doc id="5267854" url="https://pl.wikipedia.org/wiki?curid=5267854" title="Sarantujaa">
Sarantujaa

Sarantujaa lub Saraa (, ; właśc. , "Batmönchijn Sarantujaa"; ur. 20 kwietnia 1970 w Ułan Bator) – mongolska piosenkarka, zaliczana do gwiazd mongolskiej kultury popularnej.
Rozkwit jej kariery przypadł na koniec lat 80. XX wieku. Swoje utwory wykonuje po mongolsku, rosyjsku i angielsku.

</doc>
<doc id="5267855" url="https://pl.wikipedia.org/wiki?curid=5267855" title="Adam Mikołaj Walewski">
Adam Mikołaj Walewski

Adam Mikołaj Walewski herbu Kolumna (ur. w 1538 roku – zm. w 1584 roku) – kasztelan elbląski od 1569 roku, podkomorzy sochaczewski, starosta jasiniecki i osiecki.
Poseł na sejm 1570 roku z województwa pomorskiego.
Podpisał dyplom elekcji Henryka III Walezego.

</doc>
<doc id="5267859" url="https://pl.wikipedia.org/wiki?curid=5267859" title="Franciszek Pawłowski (biskup płocki)">
Franciszek Pawłowski (biskup płocki)



</doc>
<doc id="5267864" url="https://pl.wikipedia.org/wiki?curid=5267864" title="Jurij Kosin">
Jurij Kosin

Jurij Ołeksandrowycz Kosin (; ur. 26 września 1948 w Kompanijiwijce) – ukraiński fotograf, artysta medialny, wykładowca, kurator wystaw fotograficznych. Między innymi Niezależnej Ukraińskiej Akademii Sztuk Fotograficznych. Członek Narodowego Związku Artystów Fotografików Ukrainy.
Życiorys.
Kosin urodził się na ukraińskiej wsi Kompanijiwka (obwód kirowohradzki). W 1974 roku ukończył Politechnikę Kijowską. Pracował w Instytucie Cybernetyki, a następnie jako inżynier w Elektrowni Jądrowej w Czarnobylu. W 1988 roku ukończył Kijowski Instytut Dziennikarstwa. Po uzyskaniu przez Ukrainę niepodległości Kosin poświęcił się fotografii. Mieszka w Irpieniu (obwód kijowski).
Kariera.
Kosin pierwszy aparat otrzymał, mając 10 lat. Przez pierwsze 30 lat nie wywoływał swoich fotografii. Robił stykówki, na podstawie których cały czas się uczył.
Od 1992 Kosin pracuje jako wykładowca i kurator Niezależnej Ukraińskiej Akademii Fotografii. W 1994 roku wstąpił do niemieckiego Związku „Kulturforum”. W 1998 roku założył galerię fotografii „Exar”, gdzie piastuje stanowisko kuratora wystaw.
Pierwsze wystawy poświęcił tragedii w Czarnobylskiej Elektrowni Jądrowej. Fotografie przedstawiały strefę nagłego, wymuszonego exodusu. W latach osiemdziesiątych Kosin zaczął eksperymentować z autorską techniką wywoływania zdjęć. Początkowo nazywał ją „transgresją”, później „procesem autokreacji”. Technika ta polegała na dodawaniu różnych chemikaliów do roztworów fotograficznych. Przypadkowość uzyskiwanych efektów powodowała, że poszczególne odbitki były nie do powtórzenia. Dopiero w późniejszych latach zastosowanie technik cyfrowych pozwoliło Kosinowi na multiplikowanie prac.
Kolekcje.
Prace Kosina znajdują się w kolekcjach publicznych:
oraz w prywatnych w Szwecji, Stanach Zjednoczonych, Rosji, Ukrainie, Izraelu, Francji, Belgii, Holandii oraz Polsce.

</doc>
<doc id="5267868" url="https://pl.wikipedia.org/wiki?curid=5267868" title="Ariunaa">
Ariunaa

Ariunaa (; właśc. , "Tөmөrijn Ariunaa"; ur. 15 marca 1967 w Ułan Bator) – mongolska piosenkarka, określana mianem „mongolskiej Madonny” i porównywana do Ałły Pugaczowej.

</doc>
<doc id="5267869" url="https://pl.wikipedia.org/wiki?curid=5267869" title="Mikuláš Karlík">
Mikuláš Karlík

Mikuláš Karlík (ur. 17 maja 1999 w Uściu nad Orlicą) – czeski biathlonista, trzykrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 15 grudnia 2016 roku w Hochfilzen, gdzie w zawodach Pucharu IBU juniorów zajął 54. miejsce w sprincie. Na rozgrywanych dwa lata później mistrzostwach świata juniorów w Otepää zdobył srebrny medal w sztafecie. Jeszcze trzykrotnie startował na imprezach tego cyklu, w tym zdobywając srebrny medal w sprincie i brązowy w sztafecie podczas mistrzostw świata juniorów w Obertilliach w 2021 roku.
W zawodach Pucharu Świata zadebiutował 13 listopada 2021 roku w Oberhofie, zajmując 99. miejsce w sprincie. Pierwsze pucharowe punkty zdobył dwa miesiące później, 11 marca 2021 roku w Novym Měscie, kiedy zajął 34. miejsce w sprincie. 
Wziął udział w igrzyskach olimpijskich w Pekinie w 2022 roku, zajmując między innymi 28. miejsce w sprincie i 12. w sztafecie mieszanej. 
Osiągnięcia.
Puchar Świata.
Miejsca na podium indywidualnie.
Karlík nie stanął na podium indywidualnych zawodów PŚ.

</doc>
<doc id="5267871" url="https://pl.wikipedia.org/wiki?curid=5267871" title="Exophytica">
Exophytica

Exophytica – takson ważek z podrzędu Epiprocta i infrarzędu ważek różnoskrzydłych.
Morfologia.
Owad dorosły.
Tułów tych ważek odznacza się zlanymi ze sobą zwojami nerwowymi śródtułowia i zatułowia – to samo rozwiązanie pojawiło się niezależnie w kladzie Euzygoptera wśród ważek równoskrzydłych. Użyłkowanie skrzydeł obu par cechuje się zanikiem żyłki ukośnej dodatkowej dystalnej, przy czym cecha ta obecna jest również u Neoaeshnida i niektórych Petaluridae. W linii Exophytica nastąpił zanik drobnych kolców po grzbietowej stronie drugiej gałęzi wtórnej żyłki medialnej przedniej, stanowiącej odsiebną granicę trójkąta dyskoidalnego. Odnóża wszystkich par wykazują dymorfizm płciowy. U samców przednia para ma w pierwotnym planie budowy na goleniach poduszeczki zwane "callum", według części autorów homologiczne z kilami na goleniach Carinitibiata. Odnóża środkowej i tylnej pary w pierwotnym planie budowy mają u samców natomiast sztywne i krótkie kolce zwane "tumidotrichae", jednak zanikają one wtórnie u licznych grup. Z wyjątkiem kladu Neolamellida obie płcie mają golenie odnóży środkowej i tylnej pary asymetryczne w przekroju poprzecznym, określane jako "plagiotibiae". 
Odwłok u samic Exophytica nie jest tak gruby jak u Petalurida i nie zachowuje ściśle walcowatego kształtu, często będąc miejscami przewężonym lub przypłaszczonym. Charakterystyczną jego cechą jest uwstecznienie niektórych elementów, w tym wtórny zanik mięśni trzeciego, siódmego i ósmego, silna redukcja metagonapofiz oraz co najmniej lekka redukcja progonapofiz i mezogonapofiz. Wiąże się to ze stosowanym w tej grupie składaniem licznym, owalnych jaj w locie (owipozycja egzofityczna). Tak jak u Aeschnoptera w podstawowym planie budowy odwłok samca ma wtórny aparat kopulacyjny z ostatnim segmentem pęcherzyka nasiennego ("vesicula spermalis") zaopatrzonym w parzyste "flagellae". Trzeci segment pęcherzyka nasiennego odznacza się całkowicie zamkniętą bruzdą nasienną, przy czym cechę tę znaleźć można także u niektórych Petaluridae, Austropetaliida i Neoaeshnida.
Larwa.
Larwy mają wyraźną piramidkę analną utworzoną przez wydłużone, spiczasto zwieńczone przysadki odwłokowe, paraprokty i wyrostki epiproktów, co łączy je z innymi Neoanisoptera. Wraz z Aeschnoptera wyróżniają się na tle wszystkich innych ważek redukcją liczby fałdek przedżołądka z ośmiu do czterech. Charakteryzują się obecnością mięśnia poprzecznego nie tylko w szóstym, ale także w piątym i czwartym segmencie odwłoka, co ułatwia im poruszanie się napędem odrzutowym – dzięki gwałtownemu wypuszczaniu wody z komory rektalnej. Przynajmniej dwa pierwsze segmenty odwłoka mają uwstecznione płaty lub kolce boczne. W grupie tej wstępuje również przystosowanie do przekowania podłoża w formie wydłużonej płytki czołowej.
Taksonomia.
Takson ten wprowadzony został w 1996 roku przez Güntera Bechly’ego. W pracy Hansa Lohmanna z tego samego roku analogiczny doń takson nazwany został Exophyticata. Zalicza się do niego wszystkie ważki różnoskrzydłe z wyjątkiem Petalurida i Aeschnoptera (te ostatnie tworzą wraz z nim Euanisoptera). Filogenetyczna systematyka Euanisoptera według pracy Bechly’ego z 2007 roku, do rangi rodziny z pominięciem podziału Valvulida przedstawia się następująco:

</doc>
<doc id="5267874" url="https://pl.wikipedia.org/wiki?curid=5267874" title="Exophyticata">
Exophyticata



</doc>
<doc id="5267875" url="https://pl.wikipedia.org/wiki?curid=5267875" title="Lesti">
Lesti

Lesti lub Lesti Kejora, właśc. Lestiani (ur. 5 sierpnia 1999 w Bandungu) – indonezyjska piosenkarka dangdut.
Wygrała telewizyjny talent show D’Academy, po czym wydała swój pierwszy singiel pt. „Kejora” (2014). W 2017 r. otrzymała AMI (Anugerah Musik Indonesia) w kategorii najlepszy solowy artysta dangdut (za utwór „Egois”).

</doc>
<doc id="5267876" url="https://pl.wikipedia.org/wiki?curid=5267876" title="Lesti Kejora">
Lesti Kejora



</doc>
<doc id="5267879" url="https://pl.wikipedia.org/wiki?curid=5267879" title="LPS (słoweński zespół)">
LPS (słoweński zespół)

LPS, pełna nazwa Last Pizza Slice – słoweński zespół założony w 2018 w miejscowości Celje. Grupa gra mieszankę muzyki soulowej, funkowej, popowej i jazzowej. Reprezentanci Słowenii w 66. Konkursie Piosenki Eurowizji (2022).
Historia.
Zespół został założony w 2018 w sali muzycznej szkoły "Grammar School Celje-Center", do której uczęszczali członkowie zespołu. W grudniu 2019 muzycy wystąpili na imprezie szkolnej "Centrovizija", na której otrzymali nagrodę jurorów. W 2020 zakwalifikowali się do udziału w ósmym sezonie konkursu dla młodych zespołów szkolnych "Špil liga". 22 czerwca 2022 wystąpili w finale konkursu, trzy dni wcześniej wydali EP-kę pt. "Live from Šiška", na której umieścili nagrania na żywo pięciu oryginalnych piosenek z ich półfinałowego występu w "Špil liga".
W 2021 wzięli udział w programie "EMA Freš", konkursie przeznaczonym do wybrania nowych i młodych artystów do stawki eliminacjach do słoweńskich eliminacji do 66. Konkursu Piosenki Eurowizji. W finale preeliminacji zakwalifikowali się do EMA poprzez głosowanie jury, zajmując 2. miejsce w głosowaniu jury oraz 4. miejsce w głosowaniu telewidzów. 19 lutego zwyciężyli w finale "EMA", dzięki czemu zostali reprezentantami Słowenii w 66. Konkursie Piosenki Eurowizji (2022) w Turynie. 10 maja wystąpili w pierwszym półfinale konkursu, jednak nie zakwalifikowali się do finału.
Członkowie.
Poniżej przedstawiono wszystkich członków zespołu oraz ich instrumenty:

</doc>
<doc id="5267880" url="https://pl.wikipedia.org/wiki?curid=5267880" title="Jan Vytrval">
Jan Vytrval

Jan Vytrval (ur. 8 maja 1998 w Jilemnicach) – czeski kombinator norweski, olimpijczyk z Pekinu 2022, dwukrotny brązowy medalista mistrzostw świata juniorów.
Kariera.
Po raz pierwszy na arenie międzynarodowej pojawił się w styczniu 2015 roku, startując na olimpijskim festiwalu młodzieży Europy w Tschagguns. Zajął tam czwarte miejsce w sztafecie, szesnaste w sprincie i w zawodach metodą Gundersena był dziewiętnasty. Na rozgrywanych w 2017 roku mistrzostwach świata juniorów w Park City wspólnie z kolegami z reprezentacji zdobył brązowy medal w sztafecie. Jednocześnie w obu konkurencjach indywidualnych zajął szóstą pozycję. Ponadto podczas mistrzostw świata juniorów w Kandersteg w 2018 roku wywalczył brązowy medal w sprincie.
W Pucharze Świata zadebiutował 4 grudnia 2016 roku w norweskim Lillehammer, zajmując 54. miejsce w Gundersenie. Pierwsze pucharowe punkty zdobył 23 grudnia 2018 roku w austriackim Ramsau, gdzie zajął 28. miejsce w Gundersenie.
Osiągnięcia.
Puchar Świata.
Miejsca na podium chronologicznie.
Jak dotąd zawodnik nie stawał na podium indywidualnych zawodów Pucharu Świata.
Puchar Kontynentalny.
Miejsca na podium chronologicznie.
Jak dotąd zawodnik nie stawał na podium indywidualnych zawodów Pucharu Kontynentalnego.
Letnie Grand Prix.
Miejsca na podium w zawodach.
Jak dotąd zawodnik nie stawał na podium indywidualnych zawodów LGP.

</doc>
<doc id="5267890" url="https://pl.wikipedia.org/wiki?curid=5267890" title="Kościół Świętej Anny w Trzęsówce (stary)">
Kościół Świętej Anny w Trzęsówce (stary)

Kościół Świętej Anny w Trzęsówce – rzymskokatolicki kościół znajdujący się w Trzęsówce.
Historia.
Kościół powstał w 1759 roku jako kaplica dworska rodziny Kuczkowskich. Pierwotnie nosił wezwanie św. Jana Ewangelisty. W 1778 roku stał się kościołem filialnym, a w 1786 roku kościołem rektoralnym parafii Przemienienia Pańskiego w Cmolasie. Od 1788 roku stał się kościołem parafialnym nowo powołanej parafii Świętej Anny. Postanowiono go wówczas rozbudować. Podczas remontu z drewna modrzewiowego dobudowano nawę, dzwonnicę, prezbiterium, zakrystię oraz pomieszczenie dla fundatorów. Zbudowano trzy późnobarokowe ołtarze, a ściany pokryto płótnem i pomalowano. Wymieniono również drewnianą podłogę.
W 1850 roku wymieniono gont na dachu kościoła, wymieniono podłogę, wstawiono nowe ławki oraz zamontowano nowe ogrodzenie. Zakupiono również nowe paramenty kościelne.
W 1903 roku przedłużono nawę o 9 metrów, dach pokryto ocynkowaną blachą, dobudowano kaplicę boczną oraz babiniec. Drewnianą podłogę wymieniono na posadzkę z płyt cementowych, a kwadratowe okna zastąpiono łukowatymi. W 1905 roku wnętrze otynkowano, położono polichromię, odnowiono ołtarze, naprawiono organy i ogrodzenie.
Nowe organy zakupiono w 1960 roku. W 1976 roku odnowiono ołtarze, a w 1977 roku polichromię. Prace wykonał pochodzący ze Starego Sącza Stanisław Kruczek.
Obiekt pełnił funkcję kościoła parafialnego do 2004 roku, kiedy do użytku oddano nową świątynię. 7 kwietnia 2004 roku wpisano go do rejestru zabytków.

</doc>
<doc id="5267891" url="https://pl.wikipedia.org/wiki?curid=5267891" title="Gomphides">
Gomphides



</doc>
<doc id="5267895" url="https://pl.wikipedia.org/wiki?curid=5267895" title="István Váncza">
István Váncza

István Krisztián Váncza (ur. 28 kwietnia 1999) – węgierski zapaśnik startujący w stylu klasycznym. Zajął siódme miejsce na mistrzostwach świata w 2018. Srebrny medalista mistrzostw Europy w 2022; piąty w 2020. Mistrz Europy U-23 w 2021. Trzeci na MŚ i ME juniorów w 2018 i na MŚ kadetów w 2014 roku.

</doc>
<doc id="5267898" url="https://pl.wikipedia.org/wiki?curid=5267898" title="Leyla Güven">
Leyla Güven

Leyla Güven (ur. 6 maja 1964 w Cihanbeyli) – turecka polityk, parlamentarzystka z ramienia Ludowej Partii Demokratycznej (HDP) wybrana w 2018 r., współprzewodnicząca Kongresu Społeczeństwa Demokratycznego, w 2009 r. burmistrzyni Viranşehiru. 
Życiorys.
Przed podjęciem aktywności politycznej żyła przez pewien czas na emigracji w Niemczech. W 1994 r. działała w sekcji kobiecej Partii Demokracji Ludowej (HADEP). 
Wczesna działalność.
W tureckich wyborach lokalnych w 2009 roku Güven została wybrana na burmistrzynię Viranşehiru. We wrześniu 2009 r. została powołana na członka Kongresu Rady Europy i była głównym mówcą podczas debaty na sesji plenarnej Kongresu 14 października 2009 r. na temat sytuacji samorządów w południowo-wschodniej Anatolii.
W dniu 24 grudnia 2009 r. została zatrzymana podczas masowych aresztowań polityków pochodzenia kurdyjskiego w Turcji. Aresztowano wówczas dziesiątki tysięcy polityków, samorządowców i aktywistów pochodzenia kurdyjskiego, działających głównie w prowincjach zamieszkiwanych przez Kurdów na południowym wschodzie kraju. 175 osób, które ostatecznie stanęły przed sądem, oskarżono o niszczenie integralności państwa, przynależność do organizacji terrorystycznej i wspieranie takiej organizacji. 
W lipcu 2014 roku, po czterech latach, Güven razem z 30 innymi samorządowcami, została zwolniona z aresztu, zanim jeszcze w jej sprawie zapadł wyrok. Została wybrana współprzewodniczącą Kongresu Społeczeństwa Demokratycznego, stowarzyszenia tureckich demokratycznych polityków, aktywistów, prawników, obrońców praw człowieka.
22 stycznia 2018 r. Güven została zatrzymana, a dziewięć dni później aresztowana za krytykę tureckiej interwencji wojskowej w Afrinie, wyrażaną w publicznych wypowiedziach i postach w mediach społecznościowych. Została też oskarżona o utworzenie nielegalnej zbrojnej organizacji, członkostwo w nielegalnej organizacji, propagowanie członkostwa w nielegalnej organizacji i wzywanie do udziału w nielegalnych zgromadzeniach. Działaczka odrzuca wszystkie te zarzuty jako bezpodstawne i będące wyrazem represji politycznych.
Parlamentarzystka. Protest przeciwko tureckiej interwencji w Rożawie i kolejne aresztowanie.
W wyborach parlamentarnych 24 czerwca 2018 r. Güven zdobyła mandat w okręgu Hakkari. Zgodnie z ustawą jako posłanka otrzymała immunitet, a decyzja o jej zwolnieniu z aresztu została wydana w dniu 29 czerwca 2018 r. Prokuratura odwołała się od wyroku, a decyzja została uchylona, zanim polityk zdążyła opuścić areszt. 
7 listopada 2018 r., nadal przebywając w areszcie Güven ogłosiła strajk głodowy, aby zaprotestować przeciwko warunkom, w jakich Abdullah Öcalan, przywódca Partii Pracujących Kurdystanu, przebywał w więzieniu na wyspie İmralı. Podczas strajku głodowego spożywała tylko witaminę B oraz słone i słodkie płyny. Do protestu, solidarnościowo, dołączyło kolejnych 250 więźniów. 25 stycznia 2019 r., po 79 dniach protestu, Güven został zwolniona z aresztu i mogła oczekiwać na swój proces w domu. Po uwolnieniu zadeklarowała, że będzie kontynuować strajk głodowy, ponieważ jej celem nie było wyjście na wolność, ale wstawienie się za Öcalanem. 4 lutego 2019 r. otrzymała Honorowe Obywatelstwo Paryża. 26 maja 2019 r. zadeklarowała, że zakończy strajk głodowy, gdyż jej postulat dotyczący Öcalana został zrealizowany. 
W lipcu tego samego roku zaczęła pełnić obowiązki parlamentarzystki. We wrześniu 2019 r. wyrok w sprawie, w której zatrzymano ją w 2009 r. – 6 lat i 3 miesięcy więzienia za kierowanie zakazaną organizacją – został potwierdzony przez Sąd Najwyższy. Nie trafiła jednak do więzienia ze względu na immunitet poselski.
W 2019 r. została oskarżona o propagandę terrorystyczną za publiczną krytykę tureckiej inwazji na północno-wschodnią Syrię (syryjski Kurdystan, Rożawa) . Międzynarodowa Federacja Praw Człowieka (FIDH) potępiła to oskarżenie i zażądała od władz tureckich przestrzegania standardów praw człowieka określonych przez ONZ. 4 czerwca 2020 r. została pozbawiona mandatu parlamentarzystki wraz z innym politykiem HDP Musą Farisoğulları oraz dziennikarzem i politykiem Republikańskiej Partii Ludowej (CHP) Enisem Berberoğlu, a następnie doprowadzona do zakładu karnego dla kobiet w Diyarbekirze w celu odbycia wyroku skazującego, jaki zapadł w jej sprawie. 9 czerwca została zwolniona, gdyż na poczet kary zaliczono jej pobyt w areszcie i zgodzono się na warunkowe wyjście przedterminowe.
21 grudnia 2020 r. w sprawie, jaka toczyła się przeciwko niej od 2018 r., została skazana na ponad 22 lata więzienia za zachęcanie do organizowania manifestacji i udział w nich oraz rzekomą przynależność do nielegalnej organizacji wspierającej kurdyjskich partyzantów w Turcji. 17 marca 2021 r. turecka prokuratura zażądała w Sądzie Konstytucyjnym pięcioletniego zakazu angażowania się w politykę dla 687 działaczy HDP, w tym dla Leyli Güven.

</doc>
<doc id="5267900" url="https://pl.wikipedia.org/wiki?curid=5267900" title="Kaplica pw. Matki Bożej Nieustającej Pomocy w Domatkowie">
Kaplica pw. Matki Bożej Nieustającej Pomocy w Domatkowie



</doc>
<doc id="5267903" url="https://pl.wikipedia.org/wiki?curid=5267903" title="Gela Bolkwadze">
Gela Bolkwadze

Gela Bolkwadze (gruz. გელა ბოლქვაძე; ur. 16 lutego 1995) – gruziński zapaśnik walczący w stylu klasycznym.
Zajął piąte miejsce na mistrzostwach świata w 2022. Srebrny medalista mistrzostw Europy w 2022. Trzynasty na Igrzyskach Europejskich w 2019. Mistrz świata U-23 w 2018; drugi w 2017. Mistrz Europy U-23 w 2016; drugi w 2017. Mistrz świata juniorów w 2015 i Europy w 2014. Drugi na MŚ kadetów w 2014 roku.

</doc>
<doc id="5267904" url="https://pl.wikipedia.org/wiki?curid=5267904" title="Andriej Kolesnikow">
Andriej Kolesnikow



</doc>
<doc id="5267905" url="https://pl.wikipedia.org/wiki?curid=5267905" title="Barbara Szurig-Werner">
Barbara Szurig-Werner

Barbara Szurig-Werner, pseud. "Basia", "Basia Amorkowa" (ur. 10 kwietnia 1924 w Warszawie, zm. 23 marca 2022 tamże) – polska lekarka kardiochirurg, zastępczyni kierownika II Kliniki Kardiochirurgii Instytutu Kardiologii w Warszawie, kapitan Wojska Polskiego, żołnierz Batalionu „Zośka”, uczestniczka powstania warszawskiego.
Życiorys.
Ukończyła Żeńskie Gimnazjum Państwowe im. Juliusza Słowackiego w Warszawie. W czasie okupacji znalazła się w środowisku Batalionu „Zośka” dzięki swojemu ojcu Wacławowi Szurigowi, członkowi Komitetu Centralnego Związku Młodzieży Polskiej „Zet”. Na „Zecie” wzorował się również Związek Młodzieży Polskiej „Przyszłość” „Pet”, którego odtworzycielem nawiązującym do „Petu” sprzed I wojny światowej i lat 20. XX wieku (którego animatorem był wtedy Tomasz Piskorski), a od wiosny 1940 roku kierownikiem i ideologiem był Stanisław Leopold „Rafał”, dowódca 1 kompanii batalionu „Parasol”, cioteczny brat Andrzeja Romockiego „Morro”. Zebrania „Petu” odbywały się w m.in. w warszawskim mieszkaniu Szurigów przy ul. Zawrat 3. 
W okresie konspiracji, od września 1942 roku była instruktorką sanitarną „Petu”, następnie służyła jako łączniczka w Grupach Szturmowych Szarych Szeregów w Warszawskim Okręgu Armii Krajowej.
Od 1943 roku pełniła funkcję łączniczki Kedywu Komendy Głównej Armii Krajowej w 2 Kompanii „Rudy” Batalionu „Zośka” dowodzonej początkowo przez Władysława Cieplaka ps. Giewont, a następnie od grudnia 1943 roku przez Andrzeja Romockiego „Morro". Pod dowództwem „Giewonta” brała udział w pierwszej akcji Batalionu o kryptonimie „Wilanów” w nocy z 26/27 września 1943 roku. W czasie akcji została zatrzymana z bronią przez patrol niemiecki. Przed przesłuchaniem i aresztowaniem uratowała się ucieczką, skacząc do fosy znajdującej się na dziedzińcu Pałacu w Wilanowie, kiedy rozpoczęła się wymiana ognia z Niemcami. Od 1943 roku służyła również jako sekcyjna w żeńskiej drużynie łączniczek „Oleńka”.
W czasie powstania warszawskiego w stopniu strzelca brała udział w walkach z Niemcami na Starym Mieście i na Woli w szeregach Brygady Dywersji Broda 53 Zgrupowania AK „Radosław”. Od pierwszych dni powstania warszawskiego towarzyszyła Andrzejowi „Morro” jako jego łączniczka. Była dwukrotnie ranna, w tym 19 sierpnia 1944 roku na Starym Mieście, gdy idąc z Andrzejem na odprawę do dowództwa do Polskiej Wytwórni Papierów Wartościowych została ciężko ranna po wybuchu pocisku „szafy". Została odesłana do punktu opatrunkowego, stamtąd trafiła do piwnic zbombardowanego już szpitala przy ul. Miodowej 23. Leżała w nim do 2 września, kiedy szpital został ponownie zbombardowany przez Niemców. Po wejściu żołnierzy niemieckich, dzięki wstawiennictwu dwóch niemieckich oficerów, którzy leżeli ranni w tym samym powstańczym szpitalu, nie rozstrzelano jej, została wywieziona ze Starego Miasta niemiecką sanitarką do Szpitala Wolskiego, a stamtąd przewieziona furmanką do Szczęśliwic, skąd trafiła do szpitala w Milanówku. Według innych źródeł 2 września 1944 roku wyszła z Warszawy wraz z ludnością cywilną.
Po wojnie studiowała medycynę, po studiach specjalizowała się w kardiochirurgii. Ukończyła studia w 1947 roku a dyplom uzyskała w 1949 roku. Była uczennicą prof. Leona Manteuffela-Szoege – twórcy polskiej szkoły chirurgii klatki piersiowej i serca. W 1966 roku uzyskała stopień doktora nauk medycznych. Pracowała w Szpitalu Powiatowym w Płońsku, a następnie w szpitalu przy ul. Płockiej 6 na warszawskiej Woli. Przez pewien okres pracowała też z, i była szefową, prof. Zbigniewa Religi. 
Zaangażowała się w pracę społecznego komitetu pod przewodnictwem Jadwigi Romockiej, matki Andrzeja i Jana Romockich, który zajmował się zachowaniem pamięci o poległych żołnierzach i dbaniem o miejsca ich pochówku. Odmówiła współpracy z funkcjonariuszami SB przy próbie jej werbunku zimą 1951 roku. Mając do wyboru podpisanie zobowiązania do współpracy w charakterze tajnego współpracownika lub „wywiezienie na skarpę nad Wisłę, z której się dobrze skacze do rzeki”, wybrała skok do Wisły. Po nieudanej próbie werbunku została zwolniona. W obawie przed zaszkodzeniem kolegom spaliła wszystkie spisane przez siebie i zebrane relacje z okresu okupacji i powstania. Była autorką biogramów lekarzy uczestniczących w powstaniu warszawskim w „Encyklopedii medyków Powstania Warszawskiego”.
Życie prywatne.
Była córką Wacława Szuriga i Marii z domu Sadkowskiej (1902–1994). Wyszła za mąż za Andrzeja Wernera, żołnierza Armii Krajowej w Górach Świętokrzyskich, z którym miała dwóch synów: Stanisława (męża Bożeny Werner) i Jana. Została pochowana 1 kwietnia 2022 roku w grobie rodzinnym na cmentarzu Powązkowskim w Warszawie.

</doc>
<doc id="5267909" url="https://pl.wikipedia.org/wiki?curid=5267909" title="Rosa Linn">
Rosa Linn

Rosa Linn, właśc. Roza Kostandian (; ur. 20 maja 2000 w Wanadzorze) – ormiańska piosenkarka, autorka tekstów i producentka muzyczna. Reprezentantka Armenii w 66. Konkursie Piosenki Eurowizji (2022).
Życiorys.
Urodziła się i spędziła dzieciństwo w Wanadzorze, które opisała jako „małe miasteczko ze ścisłymi i konserwatywnymi poglądami”. W 2013 wzięła udział w preselekcjach Armenii do 11. Konkursu Piosenki Eurowizji dla Dzieci. Profesjonalną karierę muzyczną zaczęła od współpracy z amerykańską wytwórnią płytową Nvak Collective, założoną przez ormiańsko-amerykańską piosenkarkę i autorkę tekstów Tamar Kaprelian. We wrześniu 2021 wydała swój debiutancki singiel „King” we współpracy z amerykańską piosenkarką Kiiarą. Zadebiutowała w telewizji podczas porannego programu Hajastani Hanrajin herrustajnkerut’jun (AMPTV) w listopadzie 2021.
11 marca 2022 ormiański nadawca publiczny Hajastani Hanrajin herrustajnkerut’jun (AMPTV) ogłosił, że Linn będzie reprezentować kraj w 66. Konkursie Piosenki Eurowizji w Turynie. Jej konkursowy utwór, „Snap”, został opublikowany 19 marca. 10 maja wystąpiła w pierwszym półfinale konkursu i z piątego miejsca zakwalifikowała się do finału. W finale zajęła 20. miejsce po zdobyciu 61 punktów w tym 21 punktów od telewidzów (17. miejsce) i 40 pkt od jurorów (16. miejsce). Po konkursie utwór stał się przebojem na TikToku, dzięki czemu trafił na listy przebojów w wielu europejskich krajach oraz w Stanach Zjednoczonych.

</doc>
<doc id="5267910" url="https://pl.wikipedia.org/wiki?curid=5267910" title="Konkurs Piosenki Eurowizji 2023">
Konkurs Piosenki Eurowizji 2023

67. Konkurs Piosenki Eurowizji odbędzie się 9, 11 i 13 maja 2023 w Liverpool Arena w Liverpoolu. Koncerty zorganizuje Europejska Unia Nadawców i brytyjski nadawca British Broadcasting Corporation (BBC) w imieniu ukraińskiego nadawcy Nacionalna suspilna tełeradiokompanija Ukrajiny (NSTU). Będzie to dziewiąty konkurs, który odbędzie się w Wielkiej Brytanii.
Lokalizacja.
Miejsce organizacji konkursu.
Telewizja BBC otrzymała prawa do organizacji 67. Konkursu Piosenki Eurowizji w imieniu ukraińskiego nadawcy NSTU, który nie mógł sprostać wymaganiom organizacji ze względu na obawy związane z bezpieczeństwem spowodowane rosyjską inwazją na Ukrainę. 7 października organizatorzy potwierdzili, że konkurs odbędzie się w Liverpool Arena w Liverpoolu w dniach 9, 11 i 13 maja. 9 grudnia ujawniono, że koszt organizacji konkursu wyniesie ponad 14 mln funtów, z czego 4 mln będą pochodzić z szeregu organów lokalnych, a 10 mln ze strony BBC, EBU i rządu brytyjskiego.
Podobnie jak w poprzednich latach, dla gości i akredytowanych dziennikarzy przygotowane zostanie kilka atrakcji, w tym m.in. wioskę eurowizyjną (ang. Eurovision Village; miejsce na spotkania artystów i członków delegacji z fanami imprezy oraz akredytowanymi dziennikarzami), zlokalizowaną na Pier Head, i euroklub (ang. EuroClub; miejsce imprez dla akredytowanych dziennikarzy i fanów), zlokalizowany w Camp and Furnace.
Wybór kraju gospodarza.
Ukraina dwukrotnie organizowała Konkurs Piosenki Eurowizji. Konkurs odbywał się w Kijowie w 2005 oraz 2017 roku (odpowiednio, w Pałacu Sportu i Międzynarodowym Centrum Wystawienniczym). Po zwycięstwie Ukrainy w konkursie w 2022 z utworem „Stefania” zespołu Kalush Orchestra, rozpoczęły się spekulacje, gdzie odbędzie się konkurs w 2023, na wypadek, gdyby ukraiński nadawca NSTU nie mógł być gospodarzem ze względu na rosyjską inwazję. Zainteresowanie organizacją konkursu wyraziły: Hiszpania (która później wycofała kandydaturę), Szwajcaria, Szwecja, Włochy, Wielka Brytania oraz Holandia. Jacek Kurski, prezes Telewizji Polskiej, ogłosił, że nadawca byłby chętny pomóc ukraińskiej telewizji w organizacji konkursu. Po finale konkursu prezydent Ukrainy Wołodymyr Zełenski ogłosił, że konkurs odbędzie się w Ukrainie, a 17 maja Mykoła Czernotycki, przewodniczący NSTU, stwierdził, że nadawca zrobi wszystko co możliwe, aby przeprowadzić Konkurs Piosenki Eurowizji 2023 w kraju. Oficjalne konsultacje NSTU z EBU dotyczące organizacji konkursu rozpoczęły się 20 maja, a w czerwcu ukraiński rząd utworzył komitet, który miał wspomóc organizację. Rozważano możliwość organizacji konkursu we Lwowie, Kijowie, lub na Zakarpaciu. Pierwszy zastępca szefa Kijowskiej Miejskiej Administracji Państwowej, Mykoła Poworoznyk, przekazał iż Kijów byłby gotowy do organizacji konkursu, gdyby został o to poproszony.
17 czerwca EBU ogłosiła, że z powodu rosyjskiej inwazji na Ukrainę przygotowania do konkursu nie będą mogły odbyć się z planem, przez co konkurs nie odbędzie się na Ukrainie, a organizacja rozpocznie rozmowy z brytyjskim nadawcą BBC, który w konkursie w 2022 zajął drugie miejsce. W odpowiedzi Czernotycki oraz Tkaczenko wraz z ukraińskimi zwycięzcami Eurowizji Rusłaną, Dżamałą i Ołehem Psiukiem wydali wspólne oświadczenie, poparte przez różnych polskich oraz brytyjskich polityków, w którym domagali się dalszych rozmów z EBU w sprawie organizacji imprezy na Ukrainie. Stanowisko to poparli: premier Wielkiej Brytanii, Boris Johnson; Telewizja Polska oraz polski wiceprezes rady ministrów i były minister kultury Piotr Gliński; oraz brytyjska sekretarz kultury Nadine Dorries. 23 czerwca EBU wydała kolejne oświadczenie, w którym utrzymała swoją decyzję o organizacji konkursu poza Ukrainą, podkreślając względy bezpieczeństwa, a jednocześnie wzywając do nieupolitycznienia procesu wyboru kraju gospodarza. 19 czerwca "The Guardian" doniósł, że Unia Europejska pracuje nad organizacją konkursu w 2023 roku w Brukseli w imieniu Ukrainy jako gest solidarności, a chęć organizacji wyraził frankofoński nadawca RTBF, jednak 25 lipca 2022 roku EBU potwierdziła, że konkurs zorganizuje brytyjski nadawca BBC.
Wybór miejsca organizacji.
Równolegle z potwierdzeniem kraju gospodarza, nadawca BBC rozpoczął proces przetargowy wyboru miasta organizatora. Proces wyboru miasta-gospodarza został zrealizowany w dwóch etapach. Po ogłoszeniu rozpoczęcia dyskusji z brytyjskim nadawcą BBC, chęć organizacji konkursu wyraziły miasta: Aberdeen, Belfast, Birmingham, Brighton, Bristol, Cardiff, Darlington, Derry, Edynburg, Glasgow, Manchester, Newcastle upon Tyne, Nottingham, Leeds, Liverpool, Londyn, Prudhoe, Sheffield, Sunderland i Wolverhampton. Osobowości publiczne, w tym byli zwycięzcy konkursu dla Wielkiej Brytanii: Lulu, Cheryl Baker (członkini Bucks Fizz) i Katrina Leskanich (członkini Katrina and the Waves), wyrazili swoje poparcie dla wybranych miast kandydujących.
Chętne brytyjskie miasta miały czas do 11 sierpnia zgłosić oficjalną kandydaturę do BBC i EBU. Miasta, które znalazły się w fazie finalnej, zostały ogłoszone 12 sierpnia 2022 podczas programu porannego BBC Radio 2. Do 8 września miasta te miały czas uzupełnienia swojej kandydatury oraz dostarczenie jej ostatecznej wersji do przetargu. Konsultacje z rządem brytyjskim mogły zostać przeprowadzone w celu pomocy w podjęciu decyzji o miejscu organizacji, ale ostateczna decyzja została podjęta wyłącznie przez BBC i EBU. 27 września podano do informacji publicznej, że w przetargu o organizację konkursu pozostały jedynie Glasgow i Liverpool.
7 października organizatorzy potwierdzili, że konkurs odbędzie się w Liverpool Arena w Liverpoolu. 
Przebieg konkursu.
Produkcją konkursu zajmie się BBC Studios, komercyjna spółka zależna BBC. W październiku 2022 nadawca BBC opublikował nazwiska ośmioosobowej grupy odpowiedzialnej za organizację konkursu. Andrew Cartell będzie pełnić rolę kierownika wykonawczego ze strony BBC, a trzeci rok z rzędu kierownikiem wykonawczym ze strony Europejskiej Unii Nadawców (EBU) został Martin Österdahl. Główne stanowisko dyrektora zarządzającego obejmie Martin Green, a scenariusz przygotuje Lee Smithurst. Dyrektorem muzycznym konkursu został Kojo Samuela, a głównym dyrektorem kreatywnym – Dan Shipton. Współpracować z nimi będą Rachel Ashdown, Twan van de Nieuwenhuijzen i James O’ Brien, oraz ze strony nadawcy NSTU – Oksana Sybińska, Tetiana Semenowa i Herman Nenow.
Wraz z ogłoszeniem mówiącym o organizacji konkursu poza Ukrainą EBU ogłosiła, że jej zamiarem jest odzwierciedlenie zwycięstwa Ukrainy podczas konkursu w 2023, oraz że ten czynnik będzie kluczowy oraz priorytetowy. Ukraiński nadawca publiczny NSTU, będzie współpracować z BBC w celu opracowania i wdrożenia do konkursu ukraińskich elementów m.in. w grafice tematycznej, podkładzie muzycznym, wyborze prezenterów, pocztówkach oraz aktach openingowych i interwałowych. Memorandum pomiędzy BBC a NSTU zostało podpisane 12 października.
System głosowania.
22 listopada 2022 EBU ogłosiła zmiany w systemie głosowania w konkursie. Na wyniki półfinałów, jak w latach 2004–2007, wpływ będzie miało wyłącznie głosowanie telewidzów, lecz w finale występować będzie dotychczasowy system głosowania, w którym komisje jurorskie oraz telewidzowie w każdym kraju przyznają osobne punkty dziesięciu najwyżej ocenionym przez siebie krajom. W przypadku, gdy kraj nie może przedstawić wyniku telewidzów w półfinałach, wykorzystany zostanie rezerwowy wynik jury, a jeśli problem będzie się powtarzał w finale, punkty przyznane jury w finale zostaną podwojone. Jeśli jury danego kraju zostanie zdyskwalifikowane, punkty telewizyjne z tego kraju zostaną podwojone i wykorzystane jako zamiennik w finale. Widzowie z krajów nieuczestniczących będą również mogli głosować w obydwu półfinałach i finale, a ich głosy zostaną zsumowane i przedstawione jako jeden indywidualny zestaw punktów jako „reszta świata”. Widzowie ci będą w stanie oddawać głosy za pośrednictwem platformy internetowej, która do weryfikacji wymaga posiadania karty kredytowej lub debetowej. Głosowanie internetowe, dostępne dla widzów międzynarodowych, występuje już w dziecięcej wersji konkursu od 2017 roku, jednak w innej wersji.
Prowadzący.
Po ogłoszeniu przez EBU rozmów z BBC rozpoczęły się spekulacje dotyczące prowadzących konkursu. Faworytami zostali Graham Norton, Davina McCall, Rylan Clark, AJ Odudu, jak i wieloletni ukraiński komentator konkursu i prowadzący konkursu w 2017, Timur Mirosznyczenko. Spekulowano również nad tym, że jedną z prowadzących będzie prowadząca konkursu w 2005, Marija Jefrosynina. W lutym 2023 ujawniono, że wszyskie konkursowe koncerty poprowadzą: brytyjska piosenkarka Alesha Dixon, brytyjska aktorka Hannah Waddingham i ukraińska osobowość sceniczna i wokalistka zespołu The Hardkiss, Julija Sanina. W finale dołączy do nich wieloletni komentator konkursu dla BBC, Graham Norton, kontynuując rozpoczętą w 1998 roku tradycję, według której brytyjski sprawozdawca pełni rolę komentatora oraz prowadzącego finału jednocześnie.
Projekt grafiki i sceny.
7 października 2022, wraz z ogłoszeniem miasta-gospodarza EBU ujawniła logotyp konkursu. Tradycyjny logotyp, zawierający tzw. "serce Eurowizji" (w którym umieszczano flagę kraju gospodarza), pod którym znajdował się napis zawierający miasto-gospodarza oraz rok organizacji konkursu zostało przerobione – zawiera wyłącznie flagę Ukrainy, a pomiędzy generycznym logotypem a podpisem „Liverpool 2023” znalazł się napis "United Kingdom". 31 stycznia 2023 odsłonięto grafikę tematyczną i slogan konkursu "United by Music" (tłum. Zjednoczeni przez muzykę). Logo, zaprojektowane przez dwie firmy produkcyjne: brytyjską Superunion i ukraińską Starlight Media, składa się z wielu dwuwymiarowych serc przypominających elektrokardiogram, co symbolizuje „bijące serca każdego uczestnika i widza”, a kolory motywowano flagami Ukrainy i Wielkiej Brytanii. Użyta typografia Penny Lane została zainspirowana XX-wiecznymi znakami ulicznymi Liverpoolu i muzycznym dziedzictwem miasta.
Scenografia konkursu, zaprojektowana przez nowojorskiego scenografa Julio Himede, została ujawniona 2 lutego 2023. Została oparta na „zasadach wspólnoty, świętowania i wspólnoty”, czerpiąc inspirację z uścisku całego świata wobec Ukrainy oraz „aspekty kulturowe i podobieństwa między Ukrainą, Wielką Brytanią, a zwłaszcza Liverpoolem. Od muzyki, tańca i sztuki do architektury i poezji”.
Losowanie półfinałów i kolejność występów.
Losowanie przydzielające poszczególne kraje do półfinałów odbyło się 31 stycznia 2023 w St George’s Hall. Podobnie jak w poprzednich latach, wszystkie kraje uczestniczące, poza Wielką Piątką (czyli Francją, Hiszpanią, Niemcami, Wielką Brytanią i Włochami) oraz automatycznie zakwalifikowaną do finału Ukrainą, zostały podzielone na tak zwane koszyki, a ich ułożenie będzie zależne od statystyk głosowania mieszkańców danych państw w poprzednich konkursach. Państwa biorące udział w półfinałach zostały podzielone na dwa półfinały, a członkowie Wielkiej Piątki zostali przydzieleni do jednego z półfinałów, w którym będą mogli głosować. Podział na koszyki został opublikowany 30 stycznia 2023.
Szczegółowa kolejność występów w półfinałach została ustalona przez produkcję i podana do wiadomości publicznej 22 marca. 13 marca podczas zjazdu delegacji, kraj gospodarz (Wielka Brytania) oraz poprzedni zwycięzca (Ukraina) wylosowali odpowiednio 26 i 19 pozycję w finale.
Kontrowersje.
Zamieszanie wokół wyników polskich preselekcji.
Wątpliwości dotyczące uczciwego przebiegu polskich preselekcji "Tu bije serce Europy! Wybieramy hit na Eurowizję!" zostały wyrażone przez wiele różnych organizacji oraz sympatyków Konkursu Piosenki Eurowizji. Podczas ogłoszenia wyników jury, zostały one wybuczane. Tuż po finale konkursu pojawiły się oskarżenia wobec TVP i jury o powiązania ze zwyciężczynią konkursu, Blanką, co miało wiązać się z wygraną w preselekcjach. Ponadto sympatycy konkursu zarzucili celowe zaniżenie przez jury głównego faworyta Janna na korzyść Blanki i domagali się z tego powodu anulowania wyników preselekcji. Powodami układów z Blanką miały być m.in. niepotwierdzona oficjalnie przyjaźń artystki i Allana Krupy, syna Edyty Górniak (przewodniczącej jury), który później zaprzeczył doniesieniom; pogląd, że jury miało zbyt duży wpływ na wybór reprezentanta, a głosy widzów, których według nieoficjalnych informacji oddano trzykrotnie więcej na zwycięzcę głosowania publiczności, Janna, niż na Blankę, miały wpływ za mały; występ tancerzy z grupy Volt Agustina Egurroli (jednego z członków jury) w trakcie wykonania Blanki; oraz wiadomość z serwisu TVP Rozrywka opublikowana dwie godziny przed rozpoczęciem gali, na co Telewizja Polska odparła, że wydawca serwisu tvp.pl pracę nad artykułem o reprezentancie Polski w 67. Konkursie Piosenki Eurowizji rozpoczął wcześniej, a w systemie zarządzania treścią rzekomo zapisany został moment utworzenia pliku, zamiast godziny publikacji, w późniejszym czasie pojawiły się również spekulacje jakoby mama zwyciężczyni preselekcji miała pracować dla TVP.
Po finale konkursu pojawiły się dwie petycje, w których internauci domagali się zmiany reprezentanta: w serwisie PetycjeOnline, podpisaną przez prawie 90 tysięcy osób; oraz w systemie Avaaz, podpisaną przez ponad 8 tysięcy osób. Dzień po ogłoszeniu wyników, polskie portale eurowizyjne złożyły petycję pod adresem Telewizji Polskiej o publikację liczby głosów oddanych na poszczególnych uczestników, co wraz z wątkiem niezależności członków jury od Blanki miało by zostać przebadane przez „niezależną firmę zewnętrzną”. Nadawcami tej petycji były: "Eurowizja.org", OGAE Polska, "Dziennik Eurowizyjny", "Dobry Wieczór Europo", "Misja Eurowizja" oraz "Let’s Talk About ESC". Nieścisłości zostały również zgłoszone przez media w różnych krajach. TVP w wydanym 9 marca oświadczeniu stwierdziła, że podczas finału konkursu „zastosowała się do zasad głosowania zgodnie z regulaminem” i wyjaśniła, że nad przebiegiem głosowania „czuwał obecny podczas finału notariusz”.
Kraje uczestniczące.
Kraje miały czas do 15 września 2022 na złożenie wniosków o udział w konkursie, a do 11 października na wycofanie ich bez narażania się na sankcje finansowe. 20 października 2022 EBU potwierdziła, że w konkursie wezmą udział reprezentacje 37 krajów. Z uczestnictwa z powodu problemów finansowych wycofały się telewizje z Bułgarii, Czarnogóry i Macedonii Północnej.
Powracający artyści.
W 67. Konkursie Piosenki Eurowizji wystąpi kilku wykonawców, którzy już w przeszłości występowali w konkursie. W barwach Szwecji ponownie wystąpi Loreen, laureatka 57. Konkursu Piosenki Eurowizji w 2012. Przedstawiciel Włoch, Marco Mengoni, reprezentował kraj już w 2013 roku. W barwach Litwy wystąpi Monika Linkytė, która reprezentowała kraj w 2015 roku wraz z Vaidasem Baumilą. Reprezentantem Mołdawii będzie Pasha Parfeny, który wystąpił jako przedstawiciel w finale konkursu w 2012, oraz był kompozytorem utworu „O mie”, który Aliona Moon zaśpiewała w barwach kraju podczas konkursu w 2013.
Konkursant z Belgii, Gustaph, wcześniej wystąpił w charakterze chórzysty w trakcie występów reprezentantów kraju Sennek w 2018 roku i Hooverphonic w 2021 roku. W barwach Gruzji wystąpi Iru Checzanowi, członkini zespołu Candy, który zwyciężył Konkurs Piosenki Eurowizji dla Dzieci 2011. Współautorem piosenki „Burning Daylight” reprezentujących Holandię Mię Nicolai i Diona Coopera jest Duncan Laurence, który w barwach kraju zwyciężył w finale konkursu w 2019.
Pozostałe kraje.
Możliwość wzięcia udziału w Konkursie Piosenki Eurowizji wymaga narodowego nadawcy z aktywnym członkostwem w Europejskiej Unii Nadawców, który będzie mógł nadawać konkurs za pośrednictwem sieci Eurowizji.
Aktywni członkowie EBU.
Poniższe kraje potwierdziły, że nie planują powrócić do udziału w konkursie w 2023 bez podania przyczyny:
Nadawcy publiczni i komentatorzy.
Poniższy spis uwzględnia nazwiska komentatorów poszczególnych nadawców publicznych transmitujących widowisko.

</doc>
<doc id="5267920" url="https://pl.wikipedia.org/wiki?curid=5267920" title="Colletes cunicularius">
Colletes cunicularius



</doc>
<doc id="5267925" url="https://pl.wikipedia.org/wiki?curid=5267925" title="Silent Spring">
Silent Spring

Silent Spring, "Milcząca Wiosna" – popularnonaukowa książka z dziedziny nauk o środowisku napisana przez Rachel Carson Książka, wydana 27. września 1962 r., dokumentuje wpływ na środowisko naturalne niekontrolowanego użytku pestydycydów z grupy chlorowanych węglowodorów (w tym DDT) oraz organicznych związków fosforu. Carson zarzucała przemysłowi chemicznemu rozsiewanie dezinformacji, a władzom publicznym bezkrytyczną akceptację żądań korporacji bez względu na koszta środowiskowe, zdrowotne i społeczne.
Ksiażka sprzedała się w ponad 2 milionach kopii, miała kluczowy wpływ na ukszatłowanie się ruchu ekologicznego oraz zmieniła sposób postrzegania przez opinię publiczną relacji człowieka ze środowiskiem naturalnym. Wywołana na skutek publikacji doprowadziła m.in. do powstania amerykańskiej Agencji Ochrony Środowiska oraz zakazu stosowania DDT w rolnictwie w USA.

</doc>
<doc id="5267926" url="https://pl.wikipedia.org/wiki?curid=5267926" title="Jean-Michel Aulas">
Jean-Michel Aulas

Jean-Michel Aulas (ur. 22 marca 1949 w L’Arbresle) – francuski biznesmen i właściciel oraz dyrektor generalny OL Groupe. Od 1987 roku jest prezydentem Olympique'u Lyon. 
W 2021 roku został uznany przez magazyn France Football najlepszym prezydentem w historii francuskiej piłki nożnej .
Jego majątek osobisty szacowany jest na 420 mln euro w 2021 roku.
Biografia.
Jego ojciec był nauczycielem literatury w college’u André-Lassane w L’Arbresle i felietonistą dziennika Lyon Matin, redaktorem naczelnym Villefranche-sur-Saône. Jego matka była nauczycielką matematyki w tej samej szkole.
Jean-Michel Aulas studiował informatykę (BTS (fr. Brevet de technicien supérieur tj. wyższy certyfikat technika w liceum La Martiniére w Lyonie), następnie zarządzanie (wydział zarządzania i ekonomii).
Był także zawodnikiem I ligi w ASCEM Lyon (pod przewodnictwem Ange Padovaniego) i Villefranche, następnie w II lidze krajowej w klubie piłki ręcznej du Pays de l’Arbresle (HBCPA). Był również delegatem związku studenckiego UNEF w 1968, co doprowadziło go do wzięcia udziału w wydarzeniach Maja 68.
Był żonaty w latach 80. XX wieku. W 1986 roku urodził mu się syn Alexandre. Jean-Michel Aulas rozwiódł się w 1993 roku. 
Jego syn Alexandre dołączył do firmy ICMI w 2011 roku po pracy jako analityk finansowy w Apax Partners.
Właściciel Olympique’u Lyon.
Druga pasja Jeana-Michela Aulasa, piłka nożna, pojawiła się później, w 1987 roku, niejako przez przypadek.
Aulas, stały gość programu Ambitions na TF1 prezentowanego przez Bernarda Tapiego, wziął udział pewnego wieczoru w 1987 roku w imprezie zorganizowanej po emisji programu.
Obecny był dziennikarz z Le Progrès, który zapytał Bernarda Tapiego, który, jego zdaniem, mógłby wyciągnąć Olympique Lyonnais z Ligue 2.
Odpowiedź była oczywista i trafiła na pierwszą stronę lyońskiej prasy w następnym tygodniu: „Prezes Aulas OL”.
Jean-Michel Aulas zgadza się „pomagać”. 15 czerwca 1987 r. rada dyrektorów OL mianowała go prezesem zadłużonego klubu, który był bliski spadku do niższej ligi.
Piętnaście lat później Olympique Lyonnais rozpoczyna swoją historyczną serię tytułów mistrzowskich francuskiej Ligue 1 czego jeszcze żaden francuski klub nie dokonał.
W międzyczasie Jean-Michel Aulas starał się uporządkować finanse klubu, a następnie promować jego rozwój sportowy poprzez dywersyfikację źródeł dochodów. Pod jego kierownictwem Olympique Lyonnais stało się punktem odniesienia we francuskiej piłce nożnej w 2000 roku ze względu na jakość zarządzania, co sprawiło, że przeszło ze statusu MŚP do statusu notowanej na giełdzie spółki holdingowej i ochrzciło OL Groupe.
Jego krytycy zarzucają mu wizję „piłkarskiego biznesu”, w którym marka klubu jest przywiązana do działań niezwiązanych ze sportem; jego zwolennicy chwalą szczególnie pochlebny rekord, który ich zdaniem próbują bezskutecznie kopiować inni francuscy liderzy piłki nożnej.
16 maja 2007 r. Aulas został wybrany na szefa G14, związku zrzeszającego 18 najbardziej wpływowych europejskich klubów piłkarskich, kontrowersyjnego ze względu na sprzeciw wobec UEFA. W swoim pierwszym przemówieniu po wyborach powiedział, że chce rozszerzyć G14 o 40 największych klubów europejskich, jakiś czas później G14 się rozpadło.
W październiku 2007 roku został wybrany prezesem nowego stowarzyszenia FAP (Football Avenir Professionnel), którego celem jest obrona interesów niektórych klubów Ligue 1. Związek był mocno krytykowany za jego elitarny charakter przez inne kluby Ligue 1.
W kwietniu 2009 r. Jean-Michel Aulas został wybrany „Nagrodą dla osobowości biznesu sportowego dekady 1998-2008”, nagrodą zorganizowaną z inicjatywy firm reklamowych, marketingowych i medialnych dedykowaną sportowcom TNS Sport i NZ Consulting w celu nagradzania zwycięskiej strategii przedsiębiorczości na przestrzeni dekady.
We wrześniu 2010 został ponownie wybrany jako jeden z jedenastu członków Rady Dyrektorów ECA. Aulas będzie przewodniczył grupie roboczej ds. „Financial Fair Play”, reprezentując ETO w spotkaniach dotyczących dialogu społecznego z Unią Europejską oraz reprezentując FIFA na klubowym forum rozgrywek światowych.
W listopadzie 2020 r. ogłosił, że pozostanie prezydentem Olympique’u do 2030 r. lub dłużej.
W czerwcu 2021 został powołany w miejsce Noëla Le Graëta do rady dyrektorów Profesjonalnej Ligi Piłki Nożnej jako członek powołany przez komitet wykonawczy Fédération Française de Football.
Osiągnięcia w Piłce Nożnej.
Drużyna mężczyzn
 Olympique Lyon
Drużyna kobiet
 Olympique Lyon (piłka nożna kobiet)

</doc>
<doc id="5267931" url="https://pl.wikipedia.org/wiki?curid=5267931" title="Narodowy Uniwersytet Politechniczny Armenii">
Narodowy Uniwersytet Politechniczny Armenii

Narodowy Uniwersytet Politechniczny Armenii () – armeńska publiczna szkoła wyższa, zlokalizowana w Erywaniu.
Historia.
Uczelnia została założona w 1933 roku jako Instytut Politechniczny Karola Marxa w Erywaniu. Naukę rozpoczęło wówczas 107 studentów, którzy mogli kształcić się na dwóch wydziałach: budownictwa i chemii przemysłowej. W latach 80. XX wieku na uczelni ksztłciło się ok. 25 tys. studentów. W 1991 roku, po uzyskaniu niepodległości przez Armenię, szkoła została przemianowana na Państwowy Uniwersytet Inżynieryjny Armenii, a 13 listopada 2014 uzyskał obecną nazwę - Narodowy Uniwersytet Politechniczny Armenii.
Struktura organizacyjna.
Główna siedziba uczelni znajduje się w Erywaniu, ale ma ona kampusy również w Giumri, Wanadzorze i Kapanie. W ramach uczelni funkcjonują następujące jednostki:

</doc>
<doc id="5267936" url="https://pl.wikipedia.org/wiki?curid=5267936" title="Walery Waczew">
Walery Waczew



</doc>
<doc id="5267940" url="https://pl.wikipedia.org/wiki?curid=5267940" title="Loie Fuller">
Loie Fuller

Loie Fuller, właśc. Marie Louise Fuller(ur. 15 stycznia 1862 Hinsdale, zm. 1 stycznia 1928 w Paryżu) – amerykańska aktorka i tancerka, pionier technik tańca współczesnego i oświetlenia scenicznego. Rewolucjonistka w ówczesnym środowisku artystycznym i naukowym. Była choreografem, wynalazcą, iluminatorem artystycznym, pisarką, modelką, producentem. Kobieta, którą podziwiali malarze, rzeźbiarze, filmowcy i naukowcy. Nauczycielka i rywalka wielkiej Isadory Duncan.
Kariera.
Fuller rozpoczęła karierę teatralną jako profesjonalna aktorka dziecięca w wieku czterech lat, a później tworzyła choreografię i występowała w burlesce, wodewilach i w cyrku. Na początku praktyki w tańcu współczesnym , opracowała własne naturalne techniki ruchu i improwizacji. Na wielu pokazach eksperymentowała z długą spódnicą, układając choreografię jej ruchów i bawiąc się sposobami odbijania światła. W 1891 Fuller połączyła swoją choreografię z jedwabnymi kostiumami oświetlonymi wielokolorowym światłem własnego projektu i stworzyła „taniec serpentyny”.
W nadziei na zdobycie uznania artystycznego, którego nie zdobywała w Ameryce, Fuller wyjechała do Europy w czerwcu 1892. Była jedną z pierwszych amerykańskich tancerzy współczesnych, którzy udali się do Europy w poszukiwaniu uznania. Pełna akceptacja w Paryżu, gdzie stała się sensacją z dnia na dzień, skłoniła Fuller do pozostania we Francji, gdzie stała się jedną z czołowych rewolucjonistek w sztuce. Jej regularna performerka w Folies Bergère z takimi dziełami jak Taniec ognia, Fuller stała się ucieleśnieniem ruchu Art Nouveau i często była utożsamiana z symbolizmem, ponieważ jej praca była postrzegana jako idealna wzajemność między ideą a symbolem. Fuller zaczęła dostosowywać i poszerzać swój kostium i oświetlenie, tak aby stały się głównym elementem jej występu – być może nawet ważniejszym niż sama choreografia, zwłaszcza że długość spódnicy została zwiększona i stała się centralnym punktem, podczas gdy ciało stało się głównie ukryte w głębi tkaniny. Film „Serpentine Dance” z 1896 autorstwa pionierów filmowych Auguste'a i Louisa Lumière daje wskazówkę, jak wyglądał jej występ (nieznana tancerka w filmie jest często błędnie identyfikowana jako sama Fuller; jednak nie ma faktycznego materiału filmowego przedstawiającego taniec Fuller).
Choreografia i osobowość Fuller przyciągnęła uwagę, szacunek i przyjaźń wielu francuskich artystów i naukowców. Byli wśród nich: Jules Cheret, Henri de Toulouse-Lautrec, François-Raoul Larche, Henri-Pierre Roche, Auguste Rodin, Jean-Léon Gérôme, Franz von Stuck, Maurice Denis, Thomas Theodor Heine, Paul-Léon Jazet, Koloman Moser, Demétre Chiparus, Stéphane Mallarmé. Fuller był również członkiem Société astronomique de France (Francuskiego Towarzystwa Astronomicznego). Pomysły na techniki oświetleniowe przyciągnęły tę parę noblistów: Maria Skłodowska-Curie i Pierre Curie. Jej krąg przyjaciół był bardzo zróżnicowany.
Galeria.
Fuller posiadała wiele patentów związanych z oświetleniem scenicznym, w tym związkami chemicznymi do tworzenia kolorowego żelu i stosowania soli chemicznych do luminescencyjnego oświetlenia sceny i kostiumów scenicznych.
Wspierała pionierskich wykonawców, takich jak urodzona w Stanach Zjednoczonych tancerka Isadora Duncan. Fuller pomogła Duncan rozpędzić jej europejską karierę w 1902, sponsorując niezależne koncerty w Wiedniu i Budapeszcie.
Fuller od czasu do czasu wracała do Ameryki na występy sceniczne swoich uczniów, ale koniec życia spędziła w Paryżu. Zmarła w wieku 65 lat 1 stycznia 1928 w Paryżu, dwa tygodnie przed swoimi 66. urodzinami. Została skremowana i pochowana w kolumbarium cmentarza Père-Lachaise (miejsce nr. 5382) w Paryżu.

</doc>
<doc id="5267943" url="https://pl.wikipedia.org/wiki?curid=5267943" title="Wydawnictwo Polskie R Wegnera">
Wydawnictwo Polskie R Wegnera



</doc>
<doc id="5267946" url="https://pl.wikipedia.org/wiki?curid=5267946" title="Borchüügijn Amarchüü">
Borchüügijn Amarchüü

Borchüügijn Amarchüü (; , "Amarchuu Borchuu"; ur. 1 lipca 1987) – rosyjski piosenkarz pochodzenia mongolskiego.
Popularność w Rosji zdobył po wygraniu telewizyjnego konkursu "Narodnyj Artist 3" (2006). W 2010 roku zagrał w mongolsko-rosyjskim filmie "Opieracyja «Tatar»".

</doc>
<doc id="5267948" url="https://pl.wikipedia.org/wiki?curid=5267948" title="Biblioteka Narodowa (Turcja)">
Biblioteka Narodowa (Turcja)

Turecka Biblioteka Narodowa (tur. "Millî Kütüphane") – jedna z dwóch bibliotek narodowych w Turcji z siedzibą w Ankarze.
Historia.
Turecka Biblioteka Narodowa powstała 15 kwietnia 1946 roku. Nadzór nad nią sprawowało Ministerstwo Edukacji za pośrednictwem Dyrekcji Publikacji. Biblioteka początkowo liczyła 8000 druków, ale w ciągu pierwszego roku zbiory zapełniły przyznane jej pomieszczenia, dlatego 17 kwietnia 1947 roku przeniesiono bibliotekę do tymczasowego gmachu. Oficjalne otwarcie miało miejsce 16 sierpnia 1948 roku. Osobowość prawną Biblioteka uzyskała na podstawie ustawy z 23 marca 1950 roku. W 1965 roku przygotowano plany nowego budynku biblioteki. Autorami projektu byli Şevki Vanlı i Ersen Gömleksiz. Budowę rozpoczęto w 1973 roku. Nowy gmach otwarto 5 sierpnia 1983 roku. Podlega Ministerstwu Kultury i Turystyki. 
Funkcję biblioteki narodowej pełni w również Biblioteka Prezydencka otwarta w 2020 roku. 
Zbiory.
Zgodnie z ustawą "Basma yazı ve resimleri derleme kanunu" z 1934 roku Biblioteka otrzymała prawo do jednego ma prawo do egzemplarza obowiązkowego każdej opublikowanej w Turcji publikacji oraz dwóch egzemplarzy publikacji wydanych przez jeśli zostały opublikowane zagranicznych badaczy prowadzących wykopaliska na terenie Turcji , nawet jeśli zostały opublikowane zagranicą. Zobowiązanie o przesłaniu publikacji musieli oni podpisać przed uzyskanie pozwolenia na wykopaliska. Ponieważ biblioteka jeszcze nie powstała jej zbiory miała przechowywać organizacja wyznaczona przez MEN. Według danych z 2020 roku zbiory Biblioteki liczyły 1 437 008 woluminów książek, 1505 rękopisów, około 272 695 czasopism, 154 056 materiałów nieksiążkowych, 26 0362 mikrofilmów. W bibliotece cyfrowej udostępniono 11 128 milionów dokumentów.

</doc>
<doc id="5267950" url="https://pl.wikipedia.org/wiki?curid=5267950" title="HOK Domaljevac">
HOK Domaljevac

HOK Domaljevac – bośniacki klub siatkarski z Domaljevac, założony 24 marca 1980 roku. Obecnie występuje w najwyższej klasie rozgrywkowej. Klub swoje mecze rozgrywa w Orašje.
Rozgrywki klubowe.
Klub w latach 1994–2003 uczestniczył w chorwackich rozgrywkach krajowych. W 2003 roku HOK przystąpił do rozgrywek ligowych w Bośni i Hercegowinie zaczynając od II ligi.

</doc>
<doc id="5267951" url="https://pl.wikipedia.org/wiki?curid=5267951" title="Leninskaja Iskra (obwód kurski)">
Leninskaja Iskra (obwód kurski)

Leninskaja Iskra () – wieś (ros. село, trb. sieło) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 2,5 km od centrum administracyjnego sielsowietu (Wysokoje), 4 km na zachód od centrum administracyjnego rejonu (Miedwienka), 33,5 km na południowy zachód od Kurska, 6 km od drogi magistralnej (federalnego znaczenia) M2 «Krym».
We wsi znajdują się 143 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 112 osób.

</doc>
<doc id="5267952" url="https://pl.wikipedia.org/wiki?curid=5267952" title="Michel Roux Jr">
Michel Roux Jr



</doc>
<doc id="5267953" url="https://pl.wikipedia.org/wiki?curid=5267953" title="Glechoma hirsuta">
Glechoma hirsuta



</doc>
<doc id="5267954" url="https://pl.wikipedia.org/wiki?curid=5267954" title="Leninskaja Iskra">
Leninskaja Iskra

Leninskaja Iskra () – nazwa toponimów w Rosji

</doc>
<doc id="5267957" url="https://pl.wikipedia.org/wiki?curid=5267957" title="Michel Roux">
Michel Roux



</doc>
<doc id="5267961" url="https://pl.wikipedia.org/wiki?curid=5267961" title="Zuchwil">
Zuchwil

Zuchwil – miasto i gmina (niem. "Politische Gemeinde") w Szwajcarii, w kantonie Solura, w dystrykcie Wasseramt. Liczy 9 235 mieszkańców (31 grudnia 2021). 
W Zuchwilu został pochowany pierwotnie Tadeusz Kościuszko.

</doc>
<doc id="5267963" url="https://pl.wikipedia.org/wiki?curid=5267963" title="Dichaea">
Dichaea

Dichaea – rodzaj roślin z rodziny storczykowatych ("Orchidaceae"). Obejmuje 127 gatunków występujących w Ameryce Południowej i Środkowej w takich krajach i regionach jak: Belize, Boliwia, Brazylia, Kolumbia, Dominikana, Ekwador, Salwador, Gujana Francuska, Gwatemala, Gujana, Haiti, Honduras, Jamajka, Meksyk, Nikaragua, Panama, Peru, Portoryko, Kostaryka, Kuba, Surinam, Trynidad i Tobago, Wenezuela, Wyspy Nawietrzne.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5267966" url="https://pl.wikipedia.org/wiki?curid=5267966" title="Dyrektywy wykładni II stopnia">
Dyrektywy wykładni II stopnia



</doc>
<doc id="5267968" url="https://pl.wikipedia.org/wiki?curid=5267968" title="Czesław Kazimierz Miłoszewski">
Czesław Kazimierz Miłoszewski

Czesław Kazimierz Miłoszewski herbu Kościesza – miecznik łęczycki w latach 1649-1650, sekretarz królewski. 
Poseł sejmiku łęczyckiego na sejm 1650 roku.

</doc>
<doc id="5267973" url="https://pl.wikipedia.org/wiki?curid=5267973" title="Dyrektywy preferencji">
Dyrektywy preferencji

Dyrektywy preferencji lub dyrektywy wykładni II stopnia (inaczej zwane również metadyrektywami wykładni albo dyrektywami wykładni wyższego rzędu) odnoszą się do tego kiedy i w jaki sposób należy dokonywać wykładni prawa, w szczególności rozstrzygają to, która z wykładni: językowa, systemowa czy celowościowa ma mieć pierwszeństwo. 

</doc>
<doc id="5267976" url="https://pl.wikipedia.org/wiki?curid=5267976" title="Leyla Birlik">
Leyla Birlik

Leyla Birlik (ur. 3 marca 1974 w Deriku) – turecka polityk, z pochodzenia Kurdyjka, działaczka Ludowej Partii Demokratycznej (HDP) i była posłanka do Wielkiego Zgromadzenia Narodowego Turcji.
Życiorys.
Zanim została posłanką, pełniła funkcję przewodniczącej rady miejskiej w Şırnaku. Została wybrana do tureckiego parlamentu w wyborach w czerwcu 2015 r. z listy Ludowej Partii Demokratycznej. W przedterminowych wyborach w listopadzie 2015 r. zdobyła mandat po raz drugi, również z listy HDP.
4 listopada 2016 r. została aresztowana razem z grupą innych posłów HDP: Nursel Aydoğan, Selahattinem Demirtaşem, İdrisem Balukenem, Figen Yüksekdag i Gülser Yildirim. Została oskarżona o znieważenie prezydenta Turcji Recepa Tayyipa Erdoğana, a także o członkostwo w nielegalnej Partii Pracujących Kurdystanu (PKK). Została zwolniona z aresztu w styczniu 2017 r.
W styczniu 2018 r. została uznana za winną znieważenia prezydenta i skazana na 19 miesięcy więzienia. Nie przyznała się do winy i odwołała się od wyroku. Według innego źródła początkowo skazano ją na 18 miesięcy, a w drugiej instancji wyrok został zaostrzony do 21 miesięcy.
W sierpniu 2018 Leyla Birlik uciekła do Grecji, dotarła do Orestiady i złożyła wniosek o azyl polityczny. W grudniu w Turcji została ponownie skazana na karę 18 miesięcy pozbawienia wolności, tym razem za złamanie prawa o zgromadzeniach i manifestacjach. Uznano ją za winną udziału w nielegalnych zgromadzeniach, organizowanych wbrew przepisom o stanie wyjątkowym wprowadzonym w południowo-wschodniej Turcji w 2015 r., gdy w regionie znowu wybuchły walki między kurdyjskimi partyzantami a wojskiem tureckim. Z Grecji udała się do Niemiec, gdzie również złożyła wniosek o azyl, który został pozytywnie rozpatrzony.
Zamężna z Mehmetem Birlikiem, ma dziecko.
Śmierć jej szwagra, Hacıego Lokmana Birlika, wzbudziła kontrowersje w Turcji. Według oficjalnej wersji, mężczyzna był partyzantem PKK i zginął w walce z wojskami tureckimi. Zdaniem Kurdów był nieuzbrojonym aktywistą i został zamordowany przez tureckich żołnierzy.

</doc>
<doc id="5267979" url="https://pl.wikipedia.org/wiki?curid=5267979" title="Kefersteinia">
Kefersteinia

Kefersteinia – rodzaj roślin z rodziny storczykowatych ("Orchidaceae"). Obejmuje 71 gatunków występujących w Ameryce Środkowej i Południowej w takich krajach i regionach jak: Boliwia, Kolumbia, Kostaryka, Ekwador, Gujana Francuska, Gwatemala, Meksyk, Nikaragua, Panama, Peru, Surinam, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5267983" url="https://pl.wikipedia.org/wiki?curid=5267983" title="Olma">
Olma

OLMA, a.s. – czeskie przedsiębiorstwo mleczarskie, którego właścicielem jest holding Agrofert. Jest to trzeci co do wielkości przetwórca mleka w Czechach.
Historia.
Firma została założona w 1970 roku. Od 2008 roku należy do holdingu Agrofert.

</doc>
<doc id="5267984" url="https://pl.wikipedia.org/wiki?curid=5267984" title="Slaw Blatton">
Slaw Blatton

Slaw Blatton "(wł. Stanisław Sławomir Blatton)" (ur. 1943 w Limanowej) – brytyjski malarz pochodzenia polskiego.
Życiorys.
Urodził się w Limanowej, gdzie jego rodzice ukrywali się podczas II wojny światowej. Po jej zakończeniu przez krótki czas mieszkał w Krakowie, a następnie w Warszawie. W latach 1963-1969 studiował na Wydziale Malarstwa i Grafiki Akademii Sztuk Pięknych w Warszawie, był członkiem Grupy AUT, uczestniczył w wielu wystawach indywidualnych i zbiorowych m.in. Festiwal Polskiej Sztuki i Wystawa Młodego Współczesnego Malarstwa. W 1970 otrzymał stypendium Ministra Kultury i Sztuki i wyjechał do Londynu, gdzie pozostał na stałe. W latach 1975–2004 uczył akwaforty w Working Men's College for Men and Women w centralnym Londynie. W 1980 został zaproszony przez Grupę Kontynentalną do uczestnictwa w wystawach w Warszawie i Kaliningradzie, w Warszawie jego prace wystawiono w Galerii Prezydenta Warszawy. Przez 20 lat był konserwatorem malarstwa w British National Gallery, wykłada na wydziale grafiki w londyńskiej Akademii Sztuki. Jest członkiem APA – Stowarzyszenia Polskich Artystów w Wielkiej Brytanii, UKIC – Zjednoczony Instytut Królestwa dla Konserwacji i Stowarzyszenia Polskich Wizualnych Artystów. Odznaczony medalem Duke of York w uznaniu edukacji dorosłych.
Slaw Blatton wystawiał swoje prace na wystawach indywidualnych i zbiorowych w londyńskich Międzynarodowym Centrum Sztuki, galerii Dowling Graeme, Bloomsbury Theatre. Wielokrotnie wystawiał w galeriach na terenie Wielkiej Brytanii i w Polsce, ale również w Norwegii i Niemczech.

</doc>
<doc id="5267985" url="https://pl.wikipedia.org/wiki?curid=5267985" title="Zollikofen">
Zollikofen

Zollikofen – miasto i gmina (niem. "Politische Gemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland. Liczy 10 640 mieszkańców (31 grudnia 2020). 
Transport.
Przez teren gminy przebiegają drogi główne nr 1, nr 6 i nr 12.

</doc>
<doc id="5267986" url="https://pl.wikipedia.org/wiki?curid=5267986" title="Koellensteinia">
Koellensteinia

Koellensteinia – rodzaj roślin z rodziny storczykowatych ("Orchidaceae"). Obejmuje 11 gatunków występujących w Ameryce Południowej w takich krajach jak: Belize, Boliwia, Brazylia, Kolumbia, Ekwador, Gujana Francuska, Gujana, Panama, Peru, Surinam, Trynidad i Tobago, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5267987" url="https://pl.wikipedia.org/wiki?curid=5267987" title="Ossi Savolainen">
Ossi Savolainen

Ossi Savolainen (ur. w 1956 w Imatrze) – fiński samorządowiec i działacz sportowy, od 2008 roku burmistrz regionu Uusimaa. Od 2014 roku pełni funkcję prezesa Fińskiego Związku Baseballowego. W latach 2005–2006 pełnił funkcję zastępcy burmistrza miasta Vantaa, a od 2006 do 2008 roku był burmistrzem Hyvinkää.
Życiorys.
W 1992 roku uzyskał tytuł magistra w zakresie ochrony zdrowia na uniwersytecie w Helsinkach. Pracował jako pielęgniarz w Imatrze i Helsinkach. Następnie pełnił funkcje dyrektora ds. operacji technicznych i dyrektora obszaru biznesowego opieki zdrowotnej w Heinola. Od 2002 roku był dyrektorem ds. socjalnych i zdrowia w Hyvinkää.
W 2010 roku został prezesem drużyny Tahko Hyvinkää. Od 2008 do 2012 roku był członkiem zarządu Fińskiego Związku Baseballowego, a w 2014 roku został wybrany jego prezesem. Jego kadencję przedłużano w 2018 oraz w 2020 roku.
Kariera samorządowa.
21 marca 2005 roku został wybrany zastępcą burmistrza miasta Vantaa ds. spraw społecznych i zdrowia. W maju 2006 roku Rada Miasta wybrała Savolainena burmistrzem miasta Hyvinkää, funkcje zaczął pełnić w październiku tego samego roku.
W 2008 roku został burmistrzem regionalnym w radzie regionu Uusimaa. Zastąpił na tej funkcji Aimo Lempinena. W 2013 roku został przewodniczącym Współpracy Subregionalnej Państw Morza Bałtyckiego (BSSSC), zastępując na tej funkcji Olgierda Geblewicza. Pozostał nim do 2016 roku.
Jest członkiem Komitetu Finansowego Konferencji Peryferyjnych Regionów Nadmorskich (CPMR), a także członkiem zarządu BSSSC jako reprezentant Finlandii.

</doc>
<doc id="5267989" url="https://pl.wikipedia.org/wiki?curid=5267989" title="Plan-les-Ouates">
Plan-les-Ouates

Plan-les-Ouates – miasto i gmina (fr. "commune"; niem. "Gemeinde") w Szwajcarii, w kantonie Genewa. 
Demografia.
W Plan-les-Ouates mieszka 10 601 osób. W 2020 roku 22,3% populacji gminy stanowiły osoby urodzone poza Szwajcarią.
Transport.
Przez teren miasta przebiegają autostrada A1 oraz drogi główne nr 104 i nr 114.

</doc>
<doc id="5267990" url="https://pl.wikipedia.org/wiki?curid=5267990" title="Kolba (szczyt)">
Kolba (szczyt)

Kolba (1162 m n.p.m.) – szczyt w Rudawach Weporskich w środkowej Słowacji.
Położenie.
Kolba wznosi się w Wewnętrznych Karpatach Zachodnich, w północno-zachodniej części Rudaw Weporskich, w grupie Čierťiaža. Szczyt leży w najwyższym fragmencie grzbietu tej grupy, biegnącym tu z południa na północ, ok. 4 km na północ od szczytu zwanego Vepor (1277 m n.p.m.) i jednocześnie ok. 2 km na południowy zachód od innego wysokiego szczytu tej grupy, Čierťiaža (1204 m n.p.m.). Jest szczytem zwornikowym. W kierunku północno-wschodnim odchodzi od niego długi grzbiet ze szczytami Veľké Čelno (1171 m n.p.m.) i Mitrová (1154 m n.p.m.), a w kierunku zachodnim – krótszy, lecz znacznie rozgałęziony rozróg, opadający ku dolinie potoku Peklo.
Charakterystyka.
Masyw Kolby zbudowany jest ze skał krystalicznych, głównie gnejsów, granodiorytów i granitów. Spiętrzenie szczytowe Kolby jest rozległe i płaskie, ma ok. 450 m średnicy. Poza nim jedynie grzbiety odchodzące od niego w kierunku południowym, północnym i północno-wschodnim nie schodzą poniżej 110 m n.p.m. Pozostałe zbocza opadają stromo, zwłaszcza ku zachodowi. Cały masyw jest zalesiony (w 2. dekadzie XX w. liczne, rozległe wyręby), jedynie po wschodniej stronie spiętrzenia szczytowego cięgnie się pas polan zwanych Žliabky. Kilka źródeł znajdujących się na północno-wschodnich stokach kopuły szczytowej, na wysokości ok. 1100 m n.p.m., daje początek lewobrzeżnemu dopływowi Hronu, potokowi Predajnianske Čelno.
Turystyka.
Ok. 2 km na południe od szczytu Kolby znajduje się znany hotel górski Chata pod Hrbom. Szlaki turystyczne, idące do tego obiektu od północy omijają wierzchowinę szczytową góry od wschodu, biegnąc nieco niżej trawersem przez polany Žliabky. Są to znaki niebieskie z Predajnej i znaki zielone z Lopeja, łączące się w siodle na północ od szczytu (Sedlo pod Kolbou, 1099 m n.p.m.), do których na skraju wspomnianych polan dołącza szlak żółty z Podbrezovej (z Chvatimecha).
Szczyt jest pozbawiony widoków, natomiast polany Žliabky dostarczają interesującej panoramy, obejmującej wschodnią część horyzontu. M. in. na północnym wschodzie widać łańcuch Niżnych Tatr, na wschodzie Fabovą holę i Stolicę, a na południu Polanę i Vepor.

</doc>
<doc id="5267991" url="https://pl.wikipedia.org/wiki?curid=5267991" title="Pescatoria">
Pescatoria

Pescatoria – rodzaj roślin z rodziny storczykowatych ("Orchidaceae"). Obejmuje 21 gatunków oraz 3 naturalne hybrydy występujące w Ameryce Południowej w takich krajach jak: Brazylia, Kolumbia, Kostaryka, Ekwador, Gujana Francuska, Gujana, Panama, Peru, Surinam, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5267993" url="https://pl.wikipedia.org/wiki?curid=5267993" title="Nomi Jean Cater">
Nomi Jean Cater

Nomi Jean Cater, znana także jako Nomindżin (; ur. 9 listopada 1989) – mongolska piosenkarka.
W wieku 16 lat wydała swój debiutancki album w Mongolii. W dalszym okresie aktywności rozwinęła karierę międzynarodową. Występowała w ponad 15 krajach świata. Włada czterema językami, a swoje utwory wykonuje w 15 językach (m.in. po rosyjsku, angielsku, koreańsku i japońsku).

</doc>
<doc id="5267995" url="https://pl.wikipedia.org/wiki?curid=5267995" title="Nomindżin">
Nomindżin



</doc>
<doc id="5267996" url="https://pl.wikipedia.org/wiki?curid=5267996" title="Most Mackinac">
Most Mackinac



</doc>
<doc id="5267999" url="https://pl.wikipedia.org/wiki?curid=5267999" title="Jacques Dubois (ebenista)">
Jacques Dubois (ebenista)

Jacques Dubois (ur. 7 kwietnia 1694 w Pontoise, zm. 23 października 1763 w Paryżu) – francuski ebenista, jego synem był René Dubois.
Tytuł mistrzowski otrzymał w 1742 roku w stosunkowo późnym wieku. W 1752 roku, jako twórca cieszący się renomą, został wybrany ekspertem cechu ebenistów; do którego obowiązków należało ocenianie mebli wykonanych przez innych członków cechu. W 1763 roku, po śmierci Jeana Françoisa Oebena, wraz z Gilles'em Joubertem został wyznaczony do oceny jego spuścizny.
Dubois był jednym z najwybitniejszych ebenistów tworzących w stylu Ludwika XV. W swojej twórczości opierał się, m.in. na projektach Nicolasa Pineau. W meblach stosował fornir, markieterię, lakę chińską i brązy. Do jego klientów należeli m.in. Ludwik XV i jego córka Ludwika Elżbieta.

</doc>
<doc id="5268000" url="https://pl.wikipedia.org/wiki?curid=5268000" title="Borowscy">
Borowscy

Borowscy – polski ród książęcy, pochodzenia moskiewskiego.
Etymologia nazwiska.
Nazwisko Borowskich ma charakter odmiejscowy, a konkretniej wywodzi się od miejscowości Borowsk, zlokalizowanej w obwodzie kałuskim.
Historia.
Ród udzielnych książąt Borowskich istniał w Moskwie pod koniec XIV-go i w pierwszej połowie XV-go wieku. Z nich znany jest Wasil Jarosławicz, który zbiegł z Moskwy do Wielkiego Księstwa Litewskiego, w której to znany jest wraz z potomkami pod nazwą kniaziów Jarosławiczów.

</doc>
<doc id="5268005" url="https://pl.wikipedia.org/wiki?curid=5268005" title="Stenia">
Stenia

Stenia – rodzaj roślin z rodziny storczykowatych ("Orchidaceae"). Obejmuje 22 gatunki występujące w Ameryce Południowej w takich krajach jak: Boliwia, Brazylia, Kolumbia, Ekwador, Gujana, Peru, Trynidad i Tobago, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268011" url="https://pl.wikipedia.org/wiki?curid=5268011" title="Flawil">
Flawil

Flawil – miasto i gmina w Szwajcarii, w kantonie St. Gallen, w dystrykcie Wil. Liczy 10 510 mieszkańców (31 grudnia 2020). 

</doc>
<doc id="5268012" url="https://pl.wikipedia.org/wiki?curid=5268012" title="Promenaea">
Promenaea

Promenaea – rodzaj roślin z rodziny storczykowatych ("Orchidaceae"). Obejmuje 15 endemicznych gatunków występujących we wschodniej regionach Brazylii.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268016" url="https://pl.wikipedia.org/wiki?curid=5268016" title="Huntleya">
Huntleya

Huntleya – rodzaj roślin z rodziny storczykowatych ("Orchidaceae"). Obejmuje 15 gatunków występujących w Ameryce Środkowej i Południowej w takich krajach jak: Belize, Boliwia, Brazylia, Kolumbia, Kostaryka, Ekwador, Gwatemala, Gujana, Honduras, Nikaragua, Panama, Peru, Trynidad i Tobago, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268020" url="https://pl.wikipedia.org/wiki?curid=5268020" title="Chondrorhyncha">
Chondrorhyncha

Chondrorhyncha – rodzaj roślin z rodziny storczykowatych ("Orchidaceae"). Obejmuje 5 gatunków występujących w Ameryce Południowej w Kolumbii, Ekwadorze, Wenezueli.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268023" url="https://pl.wikipedia.org/wiki?curid=5268023" title="Bussigny">
Bussigny

Bussigny – miasto i gmina w Szwajcarii, w kantonie Vaud, w dystrykcie Lozanna-Zachód. Liczy 9 603 mieszkańców (31 grudnia 2020). 

</doc>
<doc id="5268026" url="https://pl.wikipedia.org/wiki?curid=5268026" title="Cochleanthes">
Cochleanthes

Cochleanthes – rodzaj roślin z rodziny storczykowatych ("Orchidaceae"). Obejmuje 4 gatunki występujące w Ameryce Środkowej i Południowej w takich krajach jak: Belize, Brazylia, Kolumbia, Kostaryka, Kuba, Dominikana, Ekwador, Gwatemala, Honduras, Jamajka, Meksyk, Nikaragua, Panama, Portoryko, Trynidad i Tobago, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268027" url="https://pl.wikipedia.org/wiki?curid=5268027" title="Andrzej Radiuk">
Andrzej Radiuk

Andrzej Radiuk (ur. 1 kwietnia 1934 we Lwowie) – polski lekkoatleta, płotkarz, następnie trener lekkiej atletyki.
Życiorys.
Był zawodnikiem warszawskich klubów Ogniwo (1951–1952) i Spójnia. W 1952 został mistrzem Polski juniorów w biegu na 110 metrów przez płotki. W 1957 ukończył studia w Akademii Wychowania Fizycznego w Warszawie. Po studiach przez cztery lata pracował jako nauczyciel wychowania fizycznego.
Od 1961 pracował jako trener lekkoatletyki, najpierw w Lotniku Warszawa, następnie w Legii Warszawa. Jego zawodnikami byli m.in. Leszek Wodzyński i Edward Wysocki. Od 1963 prowadził reprezentantów Polski juniorów w biegach płotkarskich, od 1964 reprezentantów Polski seniorów w tej konkurencji. Jego zawodnikami w reprezentacji byli m.in. Adam Galant, Marek Jóźwik, Adam Kołodziejczyk, Jan Pusty, Leszek Wodzyński, Mirosław Wodzyński (ostatni dwaj byli także jego zawodnikami klubowymi). W latach 1988–1993 był kierownikiem szkolenia Polskiego Związku Lekkiej Atletyki. Przed igrzyskami olimpijskimi w Atlancie (1996) był w PZLA koordynatorem przygotowań olimpijskich, w latach 1997–1999 kierował w PZLA blokiem sprintu, był także głównym metodykiem związku. Od 2004 jego zawodnikiem był Artur Noga
Jest honorowym członkiem Polskiego Związku Lekkiej Atletyki. W 1999 został odznaczony Krzyżem Oficerskim Orderu Odrodzenia Polski

</doc>
<doc id="5268038" url="https://pl.wikipedia.org/wiki?curid=5268038" title="Andromache">
Andromache

Andromachi Dimitropoulou (, wym. ; ur. 1994 w Mannheim), znana również jako Andromache – niemiecko-grecka piosenkarka. Reprezentantka Cypru w 66. Konkursie Piosenki Eurowizji (2022).
Życiorys.
W 2015 wzięła udział w drugim sezonie programu "The Voice of Greece", z której odpadła na drugim występie na żywo. 
9 marca cypryjski nadawca Radiofonikó Ídruma Kúprou (RIK) ogłosił, że artystka będzie reprezentowała kraj z utworem "Ela" w 66. Konkursie Piosenki Eurowizji (2022) w Turynie. 12 maja wziął udział w drugim półfinale 66. Konkursu Piosenki Eurowizji z piosenką "Ela", jako 9 w kolejności startowej. Zajęła 12. miejsce, i tym samym nie zakwalifikowała się do finału konkursu.

</doc>
<doc id="5268039" url="https://pl.wikipedia.org/wiki?curid=5268039" title="Zygopetalinae">
Zygopetalinae

Zygopetalinae – podplemię roślin z rodziny storczykowatych ("Orchidaceae"). Obejmuje 36 rodzajów. Rośliny te występują w Ameryce Środkowej i Ameryce Południowej.
Systematyka.
Podplemię sklasyfikowane do plemienia "Cymbidieae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268042" url="https://pl.wikipedia.org/wiki?curid=5268042" title="Michael Ben Dawid">
Michael Ben Dawid

Michael Ben Dawid (; ur. 26 lipca 1996) – izraelski piosenkarz. Reprezentant Izraela w 66. Konkursie Piosenki Eurowizji (2022).
Życiorys.
Jest drugim z sześciorga dzieci. Jego rodzice są gruzińskimi żydami, którzy wyemigrowali do Izraela z Ukrainy. W młodym wieku zaczął brać lekcje śpiewu i studiować taniec pod opieką choreografa Oza Moraga. Pracował jako śpiewający kelner w barze w Tel Awiwie. Po odbyciu obowiązkowej służby wojskowej uczęszczał do Beit Zvi School of Performing Arts, którą ukończył w 2020.
W październiku 2021 wziął udział w przesłuchaniach do czwartego sezonu programu "The X Factor Israel", stanowiącego zarazem krajowe eliminacje do Konkursu Piosenki Eurowizji. Po udanym przesłuchaniu dołączył do drużyny Netty, ostatecznie 5 lutego zwyciężył z utworem „I.M” w finałowym odcinku talent show, zostając reprezentantem Izraela w 66. Konkursie Piosenki Eurowizji.
Eurowizja.
12 maja wystąpił w drugim półfinale 66. Konkursu Piosenki Eurowizji z piosenką "I.M". Nie zakwalifikował się do finału.
Życie prywatne.
Jest gejem. Gdy w wieku 16 lat ujawnił się swojej rodzinie jako homoseksualista, nie akceptowała go pobożnie religijna matka. Dawid tłumaczył: "Nie chciała, żebym był inny, żebym nie cierpiał".

</doc>
<doc id="5268045" url="https://pl.wikipedia.org/wiki?curid=5268045" title="Maro (portugalska piosenkarka)">
Maro (portugalska piosenkarka)

Mariana Brito da Cruz Forjaz Secca (ur. 30 października 1994 w Lizbonie) – portugalska piosenkarka i autorka tekstów. Reprezentantka Portugalii w 66. Konkursie Piosenki Eurowizji (2022).
Życiorys.
Jej matka jest nauczycielką muzyki, a ojciec miłośnikiem muzyki. Zaczęła uczyć się muzyki w młodym wieku, a także w swoim domu miała kontakt z różnorodną muzyką. Pierwszym instrumentem na którym nauczyła się grać, było pianino, jednak to nauka gry na gitarze zainspirowała ją do tworzenia muzyki. Początkowo chciała zostać weterynarką, jednak postanowiła zostać artystką. Studiowała w Berklee College of Music w Bostonie, po czym zamieszkała w Los Angeles. Współpracowała z Jacobem Collierem nad jego albumem "Djesse Vol. 2". Prowadzi kanał na portalu YouTube, na którym publikuje filmy, na których śpiewa z artystami, takimi jak António Zambujo, Rosa Passos, Eric Clapton, Mayra Andrade czy Salvador Sobral. W maju 2022 reprezentowała Portugalię z utworem „Saudade, saudade” w 66. Konkursie Piosenki Eurowizji organizowanym w Turynie. 10 maja wystąpiła jako dziesiąta w kolejności w pierwszym półfinale konkursu i z czwartego miejsca zakwalifikowała się do finału, który został rozegrany 14 maja. Wystąpiła w nim z trzecim numerem startowym i zajęła 9. miejsce po zdobyciu 207 punktów w tym 36 punktów od telewidzów (15. miejsce) i 171 pkt od jurorów (5. miejsce).
Dyskografia.
Single.
Jako główna artystka.
Jako gościnna artystka
Inne utwory.
Jako gościnna artystka

</doc>
<doc id="5268049" url="https://pl.wikipedia.org/wiki?curid=5268049" title="Nadir Rüstamli">
Nadir Rüstamli

Nadir Rəşid oğlu Rüstəmli (wym. ; ur. 8 lipca 1999 w Salyanie) – azerski piosenkarz, zwycięzca drugiej edycji "Səs Azərbaycan". Reprezentant Azerbejdżanu w 66. Konkursie Piosenki Eurowizji (2022).
Życiorys.
W latach 2005–2016 uczęszczał do szkoły średniej nr 3 w Salyanie. W młodości uczył się gry na fortepianie w Szkole Muzycznej Gulu Asgarov w swoim rodzinnym mieście. Od 2017 brał udział w różnych konkursach, m.in. zajął drugie miejsce w Międzynarodowym Konkursie Piosenki Youthvision 2019. W 2021 ukończył studia na Wydziale Administracji Biznesowej Azerskiego Uniwersytetu Turystyki i Zarządzania.
W 2021 wziął udział w przesłuchaniach do drugiego sezonu "The Voice of Azerbeijan", ostatecznie – jako podopieczny Eldara Qasımova – w styczniu 2022 wygrał program, zdobywając 42,6% głosów. 6 lutego 2022 został ogłoszony reprezentantem Azerbejdżanu z utworem „Fade to Black” w 66. Konkursie Piosenki Eurowizji organizowanym w Turynie.
Eurowizja.
12 maja wystąpił jako czwarty w kolejności w drugim półfinale konkursu i z dziesiątego miejsca zakwalifikował się do finału, który został rozegrany 14 maja. Wystąpił w nim z piętnastym numerem startowym i zajął 16. miejsce po zdobyciu 106 punktów w tym 3 punkty od telewidzów (23. miejsce) i 103 pkt od jurorów (10. miejsce).

</doc>
<doc id="5268050" url="https://pl.wikipedia.org/wiki?curid=5268050" title="Warczewiczella">
Warczewiczella

Warczewiczella – rodzaj roślin z rodziny storczykowatych ("Orchidaceae"). Obejmuje 11 gatunków występujących w Ameryce Środkowej i Południowej w takich krajach jak: Boliwia, Brazylia, Kolumbia, Kostaryka, Ekwador, Gujana Francuska, Gujana, Honduras, Panama, Peru, Surinam, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268051" url="https://pl.wikipedia.org/wiki?curid=5268051" title="Jordan Chadżikonstantinow-Dżinot">
Jordan Chadżikonstantinow-Dżinot

Jordan Chadżikonstantinow-Dżinot (, ; ur. 1818 w Wełesie, zm. 22 sierpnia 1882 tamże) – bułgarski i macedoński nauczyciel, pisarz i publicysta. W bułgarskiej historiografii ujmowany jest jako działacz bułgarskiego odrodzenia narodowego i jeden z pierwszych twórców dramatycznych piszących w języku bułgarskim, w macedońskim dialekcie z jego rodzinnego Wełesu. Z kolei nauka macedońska przedstawia go jako wyróżniającą się postać odrodzenia narodowego Macedończyków. Sam określał siebie i swoich rodaków mianem Bułgarów lub Bułgarów z Mezji Dolnej, chociaż posługiwał się też pojęciem Macedonii, w której sytuował Skopje.
Życiorys.
Był synem ubogiego sługi cerkiewnego, Konstantina (Koczo), pracującego przy cerkwi Przemienienia Pańskiego w Wełesie. Miał dwóch braci i siostrę. Uczył się w szkole w rodzinnym Welesie. W wieku 15 lat został wysłany przez ojca na naukę do Samokowa, skąd jednak wrócił zaledwie po półrocznym pobycie. Następnie kształcił się w Salonikach. Pozwoliło mu to gruntownie poznać literaturę cerkiewnosłowiańską, jak również opanować język grecki i zapoznać się z literaturą grecką. 
Ok. 1838–1839 r. wrócił do Wełesu i podjął pracę nauczyciela. Był równocześnie działaczem społecznym, działał na rzecz oświecenia Słowian macedońskich, dążył do podniesienia poziomu wykształcenia i kultury miejscowej słowiańskiej ludności, starał się budzić w nich odrębną tożsamość. Jego zaangażowanie w sprawy narodowe oraz wprowadzanie nowych metod pracy w szkole wielokrotnie doprowadzało go do konfliktów z tureckimi władzami, z greckimi duchownymi prawosławnymi oraz z zamożnymi właścicielami ziemskimi (czorbadżi), niezainteresowanymi rozwojem oświaty ludowej. Za sprawą donosu czorbadżich z Wełesu został fałszywie oskarżony o szpiegostwo na rzecz Serbii i Rosji. Przed aresztowaniem zbiegł do Salonik, a stamtąd na Athos. Przebywał przez pewien czas na Chios i Patras, po czym wrócił do rodzinnego miasta. Dalsze prowadzenie szkoły uniemożliwił mu jednak miejscowy prawosławny biskup Teoklet, z pochodzenia Grek. Również kolejny biskup, Auksencjusz, chociaż był z pochodzenia Bułgarem, nie aprobował metod Chadżikonstantinowa i nie pozwolił mu prowadzić szkoły w miejscowym języku. 
W 1848 r. wyjechał do Skopje, gdzie prowadził szkołę przy soborze Narodzenia Matki Bożej. Nauczał według własnego programu, obejmującego m.in. lekcje dobrego wychowania, arytmetyki, geografii, języków bułgarskiego, serbskiego i rosyjskiego, historii Cerkwi prawosławnej, historii ogólnej, katechezy, gramatyki cerkiewnosłowiańskiej oraz bułgarskiej. W szkole prowadził zajęcia z wykorzystaniem systemu Bella-Lancastera, dającego możliwość kształcenia większej liczby wychowanków. W mieście utworzył Dom Słowiański, razem z uczniami organizował przedstawienia teatralne. Kilkakrotnie wyjeżdżał ze Skopje do Konstantynopola, ponownie był też fałszywie oskarżany przez greckich duchownych o szpiegostwo. Posadę w szkole w Skopju ostatecznie stracił za sprawą starań miejscowego biskupa Joachima, Greka z pochodzenia, który doprowadził do tego, że w styczniu 1857 r. Jordan Chadżikonstantinow został aresztowany przez władze tureckie i usunięty z miasta. Przez rok żył w Belgradzie. 
W 1859 r. przyjechał do Prilepu i ponownie pracował tam jako nauczyciel. Już w roku następnym próbował wrócić do Wełesu, jednak został natychmiast zatrzymany i skazany na zesłanie do Azji Mniejszej i osadzony w więzieniu w Aydin. Przyczyną tak surowej kary było znalezienie w jego domu dzieł bułgarskiego rewolucjonisty Georgiego Rakowskiego. Podczas uwięzienia stracił prawe oko. Wrócił na Bałkany po dwóch latach i podjął ponownie działalność nauczycielską dzięki pomocy wpływowych Bułgarów z Konstantynopola. 
Zmarł w Wełesie i został pochowany przy miejscowej cerkwi Przemienienia Pańskiego. Całkowicie oddany sprawom oświaty, nigdy się nie ożenił. Mieszkał z siostrą Mariją, która przez całe życie wspierała działalność brata.
Jego imię nosi teatr dramatyczny w Wełesie.
Zarys twórczości.
Jordan Chadżikonstantinow był publicystą, autorem artykułów publikowanych na łamach „Carigradskiego westnika”, w których poruszał tematykę etnograficzną, geograficzną, moralną, pisał o metodach i zadaniach nowoczesnej szkoły, oświaty i wychowania. Do tworzonych przez siebie tekstów wprowadzał elementy żywych dialektów słowiańskich z Macedonii, dlatego macedońskie opracowania historyczne przedstawiają go jako pierwszego macedońskiego poetę i dramatopisarza. Dla nauki bułgarskiej, ujmującej zjawiska zachodzące w Macedonii w XIX w. za refleks procesów ogólnobułgarskich, Chadżikonstantinow jest natomiast jednym z kilku wczesnych twórców literackich, szczególnie przy tym zasłużonym dla edukacji i nauki.
Poszukiwał również zabytków dawnych literatur słowiańskich na Bałkanach, wyszukiwał i zbierał żywoty świętych oraz pieśni ludowe, interesował się bułgarską gramatyką, ortografią oraz historią języka bułgarskiego, publikując na te tematy w pismach „Byłgarski kniżnicy” i „Glasnik društva srpske slovesnosti”. Upowszechnianie wiedzy o języku bułgarskim, jego historii i zabytkach uważał za fundamentalną część procesu budowania świadomości narodowej. Sam pisał dla słowiańskich szkół podręczniki. 
W ramach swoich zainteresowań etnograficznych Chadżikonstantinow-Dżinot opublikował szereg artykułów poświęconych zwyczajom ludowym słowiańskiej ludności Macedonii, sporządził opisy miast w Macedonii ("Opisanieto na makedonski gradowe") oraz opisy regionów Macedonii ("Statisticzesko opisanie na Debyrska reka w Stara Byłgarija", "Statisticzesko opisanie na Weleszka okolija, Krystczowa, Ochrid i Bitola", "Statisticzesko opisanie, spomenik za seła, naziwaemij Moriewo, Prilepsko"). 
Ok. 1845 r. napisał dydaktyczny utwór pt. "Tablica perwaja", zainspirowany dziełem serbskiego działacza oświeceniowego, Dositeja Obradovicia pt. "Ižica" z 1830 r.. Publikacja ta zawierała zestawienie aforyzmów i pouczeń moralnych (w stylu "Boga się bój, największego Króla, Pana i Sędziego"). W 1851 r. opublikował opowiadanie "Bog", którego główny bohater i narrator jest bułgarskim patriotą, działającym na rzecz narodowego swojego ludu, pracującym dla jego rozwoju i wyzwolenia spod ucisku. Wyraża również przekonanie, że bycie Bułgarem oznacza umiłowanie wszelkiego dobra, życie z wiarą, nadzieją i miłością do człowieka. Następnie Chadżikonstantinow opublikował sparafrazowaną wersję "Boga" zatytułowaną "Wenec perwij", w której podobne przesłanie formułował jako radę i wzór postępowania dla wszystkich Bułgarów. 
Był jednym z pierwszych twórców piszących dramaty w macedońskiej odmianie języka bułgarskiego, czy też w języku bułgarskim w ogóle. Tworzył również wiersze. W latach 50. XIX w. opublikował w „Carigradskim westniku” wiersze "Dionis Wakcho, Trud mi e imeto, Płacz na Skopskoto ucziliszte mnogotrudnoe, Awrora, Basnia". Wartość poetycka tych tekstów nie jest wielka, gdyż autor, starając się tworzyć w duchu klasycyzmu, z trudnością panował nad poetycką formą, wersyfikacją, strukturą; cenniejsze jest ich przesłanie dydaktyczne, wpisujące się w ogólny kierunek działalności Chadżikonstantinowa. Jego dramaty nie zachowały się, przetrwały jedynie wzmianki o przygotowywaniu ich do publikacji na łamach „Carigradskiego westnika” z 1853 r. Przetrwały jedynie krótkie formy, wierszowane dialogi, łącznie sześć dzieł. Dwa z nich, "Minerwa i dewet muzi i Ostrimecz se razgowariat radi izgubena Bołgarija" oraz "Razgowor ili prawi czełowek", to najbardziej udane dzieła literackie Chadżikonstantinowa-Dżinota. 

</doc>
<doc id="5268054" url="https://pl.wikipedia.org/wiki?curid=5268054" title="Ojuunaa">
Ojuunaa

Ojuunaa (; właśc. , "D. Ojuuntülchüür"; ur. 10 listopada 1975 w Ułan Bator) – mongolska piosenkarka, zaliczana do grona gwiazd mongolskiej sceny muzycznej. Laureatka World Children’s Music Festival (Tokio, 1989).

</doc>
<doc id="5268055" url="https://pl.wikipedia.org/wiki?curid=5268055" title="Skënder Hyka">
Skënder Hyka

Skënder Hyka (ur. 6 września 1944 w Tiranie, zm. 5 lipca 2018) – albański piłkarz, grający na pozycji napastnika.
Kariera klubowa.
Całą karierę spędził w klubie 17 Nëntori Tirana, gdzie rozpoczął treningi w 1957 roku. Od 1962 roku grał w pierwszej drużynie tego klubu. Już w sezonie 1962/1963 zdobył z zespołem puchar Albanii. W sezonie 1964/1965 po raz pierwszy wywalczył z drużyną mistrzostwo Albanii, a w kolejnym obronił tytuł. W sezonie 1966/1967 drużyna 17 Nëntori, będąca liderem, została wykluczona z ligi na trzy kolejki przed końcem, w wyniku czego mistrzem zostało resortowe Dinamo Tirana. W 1968 roku 17 Nëntori ponownie zdobyło mistrzostwo, a Hyka został królem strzelców ligi albańskiej z 19 golami. W sezonie 1969/1970 po raz kolejny został mistrzem Albanii. Karierę zakończył po sezonie 1973/1974. Strzelił dla tego klubu łącznie 60 goli w lidze.
Kariera reprezentacyjna.
W reprezentacji Albanii zagrał raz – 8 kwietnia 1967 w Dortmundzie w meczu eliminacyjnym do Euro 1968 z RFN, przegranym 0:6.
Dalsze losy.
Po zakończeniu kariery do 1990 roku pracował jako nauczyciel wychowania fizycznego. W latach 1992–1995 był sekretarzem KF Tirana, w 1997 roku pełnił funkcję sekretarza generalnego Federata Shqiptare e Futbollit, a od 1992 roku był członkiem komitetu wykonawczego FSHF. Zmarł 5 lipca 2018 po długiej chorobie.
Życie osobiste.
W 1968 roku ukończył studia w Instytucie Kultury Fizycznej i Sportu Vojo Kushi w Tiranie.
Jego siostrzeniec, Renisi, również był piłkarzem i zdobył mistrzostwo Albanii w sezonie 1988/1989. Dwukrotnie (1995, 1996) mistrzostwo Albanii w piłce nożnej zdobył także syn Skëndera, Endi Hyka.

</doc>
<doc id="5268056" url="https://pl.wikipedia.org/wiki?curid=5268056" title="Michael Ben David">
Michael Ben David



</doc>
<doc id="5268059" url="https://pl.wikipedia.org/wiki?curid=5268059" title="Sheldon Riley">
Sheldon Riley

Sheldon Riley, właśc. Sheldon Hernandez (ur. 14 marca 1999 w Sydney) – australijski piosenkarz. Reprezentant Australii w 66. Konkursie Piosenki Eurowizji (2022). 
Życiorys.
Jego matka pochodzi z Australii, a ojciec z Filipin. Dorastał w Gold Coast.
W 2016 wziął udział w przesłuchaniach do ósmego sezonu programu "The X Factor Australia"; początkowo brał udział w kategorii 14-21, której mentorem był Adam Lambert, jednak po przegranej na etapie "bootcampu" powrócił do programu, tym razem jako członek nowo powstałego boysbandu Time and Place, który prowadziła Iggy Azalea. Oprócz Hernandeza, w zespole występowali Sami Afuni, Matthew McNaught i Leon Kroeber, ostatecznie zostali wyeliminowani z programu w pierwszym tygodniu występów na żywo. W 2018 wziął udział w przesłuchaniach do siódmej edycji programu "The Voice Australia", po czym dołączył do drużyny Boy Georga i dotarł do finału, w którym zajął trzecie miejsce. Po finale programu wydał singiel „Fire”. W 2019 wziął udział w kolejnej edycji programu "The Voice", tym razem odpadł w półfinale. W 2020 wziął udział w programie "America’s Got Talent", z którego odpadł w trzecim ćwierćfinale.
Konkurs Piosenki Eurowizji 2022.
19 lutego 2022 z utworem „Not the Same” zwyciężył w finale programu "Eurovision – Australia Decides", stając się reprezentantem Australii w 66. Konkursie Piosenki Eurowizji organizowanego w Turynie. 12 maja wystąpił jako ósmy w kolejności w drugim półfinale konkursu i z drugiego miejsca zakwalifikował się do finału, który został rozegrany 14 maja. Wystąpił w nim z dwudziestym pierwszym numerem startowym i zajął 15. miejsce po zdobyciu 125 punktów w tym 2 punkty od telewidzów (24. miejsce) i 123 pkt od jurorów (9. miejsce).
Życie prywatne.
W wieku sześciu lat zdiagnozowano u niego zespół Aspergera. Jest gejem. Ma chłopaka. Mieszka w Melbourne.

</doc>
<doc id="5268061" url="https://pl.wikipedia.org/wiki?curid=5268061" title="All of Us Are Dead">
All of Us Are Dead

All of Us Are Dead (hangul: 지금 우리 학교는, hancha:只今 우리 學校는) – południowokoreański serial telewizyjny z 2022 roku. Wyreżyserowany został przez Lee Jae-kyoo i Kim Nam-su, a w rolach głównych wystąpili Park Ji-hu, Yoon Chan-young, Cho Yi-hyun, Lomon, Yoo In-soo, Lee Yoo-mi, Kim Byung-chul, Lee Kyu-hyung oraz Jeon Bae-soo. Miał swoją premierę 28 stycznia 2022 roku na platformie Netflix. Akcja serialu rozgrywa się w liceum w Korei Południowej.
6 czerwca 2022 Netflix zapowiedział realizację drugiego sezonu.
Fabuła.
Serial opowiada o uczniach koreańskiego liceum – Hyosan High School, którzy zostali uwięzieni w swojej szkole, podczas gdy ich koledzy zostali zarażeni śmiertelnym wirusem zombie. Bez jedzenia i picia walczą o przetrwanie i szukają sposobu na ucieczkę.
Produkcja.
12 kwietnia 2020 Netflix ogłosił, że JTBC Studios i Film Monster wyprodukują serię zatytułowaną "All of Us Are Dead" w oparciu o popularny komiks internetowy "Now at Our School".
W sierpniu 2020 produkcja została tymczasowo zawieszona z powodu pandemii COVID-19 w Korei Południowej.

</doc>
<doc id="5268066" url="https://pl.wikipedia.org/wiki?curid=5268066" title="Felícia Leirner">
Felícia Leirner

Felícia Leirner (ur. 1904 w Warszawie, zm. 1996 w São Paulo, Brazylia) – brazylijska rzeźbiarka pochodzenia polskiego, uznawana za jedną z najważniejszych artystek brazylijskich XX wieku.
Życiorys.
Urodziła się w rodzinie warszawskich Żydów, Pinkusa i Szeli Aichembaumów, w 1927 razem z mężem Izajaszem Leirnerem emigrowała do Brazylii, początkowo mieszkała w São Paulo. W 1950, w wieku 44 lat rozpoczął studia malarstwa u Yolandy Mohalyi i rzeźbiarskie u Victora Brechereta. Jego pierwsze prace są zaliczane do fazy figuratywnej i pochodzą z lat 1950-1958, w 1953 i 1955 jej prace uczestniczyły w międzynarodowych biennale w São Paulo. W 1955 otrzymała "Prêmio de Aquisição" Muzeum Sztuki Nowoczesnej w Rio de Janeiro, jej twórczość cieszyła się już wówczas dużym uznaniem w kraju i za granicą. W 1957 jego rzeźby zostały włączone do zbiorów Museu de Arte de São Paulo (MASP) i Muzeum Sztuki Nowoczesnej w Paryżu. Prace Felícii Leirner prezentowały również inne ważne muzea w Europie, takie jak Stedelijk Museum w Amsterdamie i Tate Gallery w Londynie, część prac weszło do ich stałej kolekcji. W 1963 na Bienale de São Paulo przyznano artystce nagrodę dla najlepszego rzeźbiarza brazylijskiego. Między 1958 a 1962 będąc ugruntowaną artystką wkroczyła w nowy etap kariery artystycznej, jakim było wprowadzenie do twórczości abstrakcji. W 1962 wstrząśnięta wczesną śmiercią swojego męża przeprowadziła się z São Paulo do Campos do Jordão, gdzie mieszkała do 1978. W 1963 jej twórczość weszła w tzw. Fazę Krzyży, a następnie w latach 1964-1965 w Fazę Struktur. Uczestniczyła w VIII, IX i X Biennale, podczas X Biennale jej prace wystawiano w oddzielnej sali autorskiej, poczta brazylijska upamiętniając X Biennale wydała znaczek z reprodukcją jej rzeźby. Prace Leirner uczestniczyły wówczas w wystawach w Ermitażu w Rosji, Royale Galerie w Belgii, Ein-Hod w Izraelu i Galerii Współczesnej w Belgradzie. Poszukując nowych kształtów i materiałów przestaje stosować glinę, brąz i granit na rzecz dużych brył białego cementu, ten etap jest nazywany Domowym. Zaczął się on w 1966, jest to etap, gdzie jej twórczość zaczęła być elementem architektury. W 1970 kierując się miłością do fauny i flory rozpoczęła etap Zwierzęcy, w czasie którego powstała bogata kolekcja rzeźb o tematyce zoologicznej. Powstały wówczas rzeźby kolumnowe pełne wnęk i zagłębień, w których mogła się zatrzymywać woda deszczowa służąca ptakom do picia i chłodzenia się. Symbolem tej fazy jest rzeźba wyobrażająca Świętego Franciszka z otwartymi ramionami w oczekiwaniu na wizytę ptaków. Równocześnie stworzyła grupę rzeźb Człowiek i rodzina. Wersję o długości 8 metrów i wysokości 3 metrów wykonaną z granitu ustawiono w ogrodach przed Pałacem Rządu Stanowego São Paulo. Doceniając zaangażowanie artystki w działalność na rzecz natury rząd stanu São Paulo utworzył w 1978 Museu Felícia Leirner, w którym znalazło się 108 prac rzeźbiarki. Międzynarodowe Centrum Rzeźby w Waszyngtonie za pośrednictwem swojego magazynu Sculpture umieściło w 1987 roku park rzeźb Felícia Leirner wśród najważniejszych miejsc na świecie. Felicia Leirner kontynuowała swoją pracę, tworząc prace w pracowni umieszczonej w muzeum. Była to faza Portali, która rozpoczęła się w 1980 roku od wyciętych, płaskich kształtów, które artystka umieszczała w krajobrazie, miały one mieć charakter zagadkowego przesłania. W 1982 umieściła dwie rzeźby ramowe na pokrzywionym drzewie, była to ostatnia jej praca stworzona w muzeum. Przeszła wówczas na emeryturę i powróciła do swojego domu w Campos do Jordão, gdzie spędzała czas na haftowaniu, tkaniu dywaników, rysowaniu i pisaniu. Felicja kontynuowała również produkcję mniejszych rzeźb z gliny, które później odlewano z brązu, prawie wszystkie przedstawiały ptaki. Ostatnie lata spędziła między Campos do Jordão i São Paulo, gdy jest łagodniejszy klimat. 
Felicia Leirner zmarła w wieku 92 lat w swoim domu w São Paulo.
Felicia Leirner jest matką brazylijskiej pisarki, ilustratorki i artystki plastycznej Giseldy Leirner i malarza Nelsona Leirnera oraz babcią krytyczki kulturalnej Sheili Leirner i pisarza Laurence Klingera.

</doc>
<doc id="5268071" url="https://pl.wikipedia.org/wiki?curid=5268071" title="Emma Muscat">
Emma Muscat

Emma Louise Marie Muscat (ur. 27 listopada 1999 w St Julian’s) – maltańska piosenkarka i modelka pracująca we Włoszech. Reprezentantka Malty w 66. Konkursie Piosenki Eurowizji (2022) w Turynie.
Życiorys.
Pochodzi z zamożnej rodziny będącej właścicielem "Muscat’s Universal Limited", firmy specjalizującej się w produkcji odzieży dla kobiet w ciąży, niemowląt i dzieci.
Po ukończeniu obowiązkowej edukacji podjęła studia na Uniwersytecie Sztuk Scenicznych. Jako nastolatka wykazała się umiejętnościami śpiewania, tańca i posługiwania się instrumentami muzycznymi: specjalizowała się w szczególności w pianinie, a także zaczęła komponować zarówno muzykę, jak i teksty swoich piosenek. W 2016 opublikowała na swoim kanale na portalu YouTube debiutancki singiel „Alone”, w następnym roku wydała singiel „Without You”. W 2018 wzięła udział w siedemnastej edycji programu typu talent show "Amici di Maria De Filippi", w którym dotarła do tzw. fazy wieczornej, zajmując czwarte miejsce w kategorii śpiewu. Po udziale w programie podpisała kontrakt z wytwórnią Warner Music Italy
W latach 2018–2019 brała udział w programu "Isle of MTV". Później, wraz z Erosem Ramazzottim, wystąpiła na corocznym koncercie Josepha Calleji na Malcie. 6 lipca 2019 wydała swoją pierwszą EP-kę pt. "Moments", na której umieściła m.in. dwa single wydane wcześniej wyłącznie na YouTubie. Minialbum promowała singlem „I Need Somebody”. 26 kwietnia 2019 wydała utwór „Avec moi”, który nagrała z Biondem. 14 listopada 2019 wzięła udział w remiksie przeboju raperki Junior Cally ps. „Sigarette”. 10 grudnia wydała singiel „Vicolo Cieco”, a po wydaniu piosenki w wywiadzie ogłosiła, że będzie to pierwszy oficjalny fragment jej nowego albumu. 3 lipca 2020 wydała singiel „Sangria”, który nagrała z włoskim raperem Astolem. Piosenka stała się przebojem, zgromadziła 21 mln wyświetleń na YouTube i zapewniła Muscat status złotej płyty za wysoką sprzedaż we Włoszech. 7 grudnia 2019 piosenkarka wydała swój pierwszy album studyjny pt. "Moments Christmas Edition" zawierającym świąteczne przeboje.
Eurowizja.
W lutym 2022 wzięła udział z utworem „Out of Sight” w programie "Malta Eurovision Song Contest", preselekcjach Malty do 66. Konkursu Piosenki Eurowizji w Turynie. Ostatecznie zwyciężyła w finale konkursu, zyskując tym samym prawo do reprezentowania swojego kraju w 66. Konkursie Piosenki Eurowizji w Turynie. 14 marca 2022 wydała nowy konkursowy utwór – „I Am What I Am”.
12 maja wystąpiła w drugim półfinale 66. Konkursu Piosenki Eurowizji z piosenką "I Am What I Am", jako 6. Nie zakwalifikowała się do finału konkursu.

</doc>
<doc id="5268075" url="https://pl.wikipedia.org/wiki?curid=5268075" title="Yoon Chan-young">
Yoon Chan-young

Yoon Chan-young (hangul: 윤찬영, ur. 25 kwietnia 2001 w Seulu) – południowokoreański aktor. Szerszą popularność przyniosła mu rola Lee Cheong-san w serialu "All of Us Are Dead".

</doc>
<doc id="5268080" url="https://pl.wikipedia.org/wiki?curid=5268080" title="Jordan Hadżikonstantinow-Dżinot">
Jordan Hadżikonstantinow-Dżinot



</doc>
<doc id="5268083" url="https://pl.wikipedia.org/wiki?curid=5268083" title="Zdzisław Czoska">
Zdzisław Czoska

Zdzisław Czoska (ur. 19 czerwca 1945 w Sopocie) - polski piłkarz ręczny, następnie trener, mistrz Polski jako zawodnik (1966) i trener (1984, 1985, 1986, 1987) z Wybrzeżem Gdańsk.
Życiorys.
W 1965 ukończył technikum komunikacyjne w Gdańsku.
Od 1960 trenował piłkę ręczną w Wybrzeżu Gdańsk, jego trenerami byli m.in. Leon Wallerand i Jan Wadych. Z gdańskim klubem zdobył wśród juniorów mistrzostwo Polski w 1963, wicemistrzostwo Polski w 1964, wśród seniorów mistrzostwo Polski w 1966, wicemistrzostwo Polski w 1967 i 1968, brązowy medal mistrzostw Polski w 1965 i 1969. W latach 1965-1967 wystąpił 9 razy w reprezentacji Polski seniorów, zdobywając 6 bramek, w tym w 1965 zagrał w 3 spotkaniach zwycięskiej dla Polski pierwszej edycji Pucharu Bałtyku, a pozostałej 6 spotkań rozegrał jesienią 1967. W 1967 zdobył z drużyną srebrny medal Światowych Igrzysk Młodzieży (nieoficjalnych mistrzostw świata). Zakończył karierę zawodniczą w 1972. W latach 1968-1973 pracował w Milicji Obywatelskiej, w latach 1974-1975 w gospodarstwie rolnym, następnie krótko w Przedsiębiorstwie Spedycji Krajowej (1975), w latach 1975-1977 w Wojewódzkiej Federacji Sportu w Gdańsku.
Od 1977 pracował w macierzystym klubie jako kierownik sekcji piłki ręcznej i kierownik szkolenia. W 1983 został trenerem drużyny seniorskiej i poprowadził ją do tytułu wicemistrza w 1983 i czterech kolejnych tytułów mistrzowskich (19984, 1985, 1986, 1987). Dwukrotnie (1986, 1987) jego zespół zagrał też w finale Pucharu Europy Mistrzów Krajowych (w obu przypadkach przegrał). W latach 1988-1992 pracował we wschodnioniemieckim zespole Dessauer SC. W latach 1992-1994 ponownie był trenerem Wybrzeża Gdańsk, zajmując z nim odpowiednio 5. i 6 miejsce w I lidze. W kolejnych latach prowadził jeszcze m.in. żeńskie drużyny Styroplastu Startu Gdańsk i w latach 2002-2006 Start Elbląg, w I połowie 2007 męski zespół Vetrex Sokół Kościerzyna, w sezonie 2007/2008 męski zespół Travelandu Olsztyn.
Ukończył zaocznie studia w Akademii Wychowania Fizycznego i Sportu w Gdańsku.
W 1996 otrzymał Diamentową Odznakę Związku Piłki Ręcznej w Polsce.
Mistrzem Polski w piłce ręcznej był także jego syn, Artur Czoska, natomiast jego wnuk, Nikodem Czoska jest koszykarzem. 

</doc>
<doc id="5268084" url="https://pl.wikipedia.org/wiki?curid=5268084" title="Cho Yi-hyun">
Cho Yi-hyun

Cho Yi-hyun (hangul: 조이현, ur. 8 grudnia 1999 w Gwangmyeong) – południowokoreańska aktorka. W 2018 roku podpisała kontrakt z JYP Entertainment.

</doc>
<doc id="5268087" url="https://pl.wikipedia.org/wiki?curid=5268087" title="Kopalnia Węgla Brunatnego Adamów">
Kopalnia Węgla Brunatnego Adamów



</doc>
<doc id="5268093" url="https://pl.wikipedia.org/wiki?curid=5268093" title="Ołeksandr Hruszyn">
Ołeksandr Hruszyn

Ołeksandr Ihorowycz Hruszyn (ukr. Олександр Ігорович Грушин; ur. 19 lipca 1998) – ukraiński zapaśnik walczący w stylu klasycznym. Zajął piętnaste miejsce na mistrzostwach świata w 2019. Brązowy medalista mistrzostw Europy w 2022. Trzeci na MŚ U-23 w 2018. Drugi na MŚ juniorów w 2017. Mistrz Europy juniorów w 2018; trzeci w 2016. Mistrz świata kadetów w 2015 roku.

</doc>
<doc id="5268095" url="https://pl.wikipedia.org/wiki?curid=5268095" title="Amarchuu Borchuu">
Amarchuu Borchuu



</doc>
<doc id="5268096" url="https://pl.wikipedia.org/wiki?curid=5268096" title="Emre Mutlu">
Emre Mutlu

Emre Mutlu (ur. 1 stycznia 2003) – turecki zapaśnik walczący w stylu klasycznym. Brązowy medalista mistrzostw Europy w 2022. Mistrz Europy U-23 w 2022 roku.

</doc>
<doc id="5268100" url="https://pl.wikipedia.org/wiki?curid=5268100" title="Ahmet Uyar">
Ahmet Uyar

Ahmet Uyar (ur. 1 stycznia 1998) – turecki zapaśnik walczący w stylu klasycznym. Zajął dziewiętnaste miejsce na mistrzostwach świata w 2021. Brązowy medalista mistrzostw Europy w 2022. Czwarty w Pucharze Świata w 2022, a także piąty w zawodach indywidualnych w 2020. Wicemistrz świata U-23 w 2021. Trzeci na MŚ kadetów w 2015 roku.

</doc>
<doc id="5268105" url="https://pl.wikipedia.org/wiki?curid=5268105" title="Konsta Mäenpää">
Konsta Mäenpää

Konsta Johannes Mäenpää (ur. 23 października 1997) – fiński zapaśnik walczący w stylu klasycznym. Zajął czternaste miejsce na mistrzostwach świata w 2022. Brązowy medalista mistrzostw Europy w 2022. Trzeci na ME juniorów w 2017 i MŚ juniorów w 2017 roku.

</doc>
<doc id="5268113" url="https://pl.wikipedia.org/wiki?curid=5268113" title="Dáriusz Vitek">
Dáriusz Vitek

Dáriusz Attila Vitek (ur. 23 października 1997) – węgierski zapaśnik walczący w stylu klasycznym. Zajął dziewiąte miejsce na mistrzostwach świata w 2022. Brązowy medalista mistrzostw Europy w 2022. Trzeci na MŚ U-23 w 2021. Mistrz Europy U-23 w 2022; trzeci w 2021. Trzeci na MŚ i ME juniorów w 2019 roku.

</doc>
<doc id="5268122" url="https://pl.wikipedia.org/wiki?curid=5268122" title="Wiazawaja (obwód witebski)">
Wiazawaja (obwód witebski)

Wiazawaja (; , "Wiazowaja") – wieś na Białorusi, w obwodzie witebskim, w rejonie orszańskim, w sielsowiecie Wuscie, nad Dnieprem.

</doc>
<doc id="5268126" url="https://pl.wikipedia.org/wiki?curid=5268126" title="Oprogramowanie wolne">
Oprogramowanie wolne



</doc>
<doc id="5268129" url="https://pl.wikipedia.org/wiki?curid=5268129" title="Cadillaki i dinozaury">
Cadillaki i dinozaury

Cadillaki i dinozaury (ang. "Cadillacs and Dinosaurs", 1993-1994) – kanadyjsko–amerykański serial animowany powstały w oparciu o komiks, "Xenozoic Tales". Zadebiutował w 1993 roku na kanale CBS. Został on wyprodukowany przez Galaxy Films, De Souza Productions i kanadyjskie studio Nelvana.

</doc>
<doc id="5268133" url="https://pl.wikipedia.org/wiki?curid=5268133" title="Zdeňka Honsová">
Zdeňka Honsová

Zdeňka Honsová po mężu Lišková (ur. 3 lipca 1927 w Igławie, zm. 16 maja 1994 tamże) – czeska gimnastyczka, mistrzyni olimpijska z 1948. W czasie swojej kariery sportowej reprezentowała Czechosłowację.
Kariera sportowa.
Zdobyła złoty medal w wieloboju drużynowym na igrzyskach olimpijskich w 1948 w Londynie. Jej koleżankami w reprezentacji Czechosłowacji były: Marie Kovářová, Miloslava Misáková, Milena Müllerová, Věra Růžičková, Olga Šilhánová, Božena Srncová i Zdeňka Veřmiřovská. Pierwotnie w zespole miała występować Eliška Misáková, młodsza siostra Miloslavy. Jednak po przylocie do Londynu wykryto u niej chorobę Heinego-Medina i umieszczono w szpitalu, w którym zmarła w czasie rozgrywanych zawodów olimpijskich w gimnastyce.
Wielobój drużynowy był jedyną kobiecą konkurencją gimnastyczną rozgrywaną na tych igrzyskach olimpijskich. Kolejność drużyn była ustalana na podstawie wyników indywidualnych sześciu najlepszych gimnastyczek spośród ośmiu tworzących drużynę. W nieoficjalnej klasyfikacji indywidualnej Honsová zajęła 1. miejsce.
Po zamążpójściu za swego trenera Josefa Liškę występowała pod nazwiskiem Lišková. W czerwcu 1952 urodziła córkę Hanę, co uniemożliwiło jej występ na igrzyskach olimpijskich w 1952 w Helsinkach. Zdobyła srebrny medal w wieloboju drużynowym na mistrzostwach świata w 1954 w Rzymie, a w wieloboju zajęła 13. miejsce. Zakończyła karierę reprezentacyjną w 1955.
Później wraz z mężem zajmowała się trenowaniem gimnastyków.
Rodzina.
Jej córka Hana Lišková również była gimnastyczką sportową, dwukrotną olimpijką, wicemistrzynią olimpijską w wieloboju drużynowym w 1968.

</doc>
<doc id="5268136" url="https://pl.wikipedia.org/wiki?curid=5268136" title="Kojetice">
Kojetice

Gminy w Czechach:
Dzielnica miasta w Czechach:

</doc>
<doc id="5268138" url="https://pl.wikipedia.org/wiki?curid=5268138" title="Tramea calverti">
Tramea calverti



</doc>
<doc id="5268141" url="https://pl.wikipedia.org/wiki?curid=5268141" title="Eliška Misáková">
Eliška Misáková

Eliška Misáková (ur. 12 października 1926 w Kojeticach, zm. 14 sierpnia 1948 w Londynie) – czeska gimnastyczka. W czasie swojej kariery sportowej reprezentowała Czechosłowację.
Życiorys.
Zakwalifikowała się do reprezentacji Czechosłowacji w wieloboju drużynowym na igrzyska olimpijskie w 1948 w Londynie, m.in. ze swą starszą siostrą Miloslavą. Jednak po przylocie do Londynu poczuła się chora. Podejrzewała grypę. Trafiła do szpitala, gdzie wykryto u niej chorobę Heinego-Medina. Stan jej raptownie się pogarszał, została umieszczona w żelaznym płucu. Otrzymała również transfuzję krwi od lekarza reprezentacji Czechosłowacji, który wcześniej przeszedł tę chorobę (przypuszczano, ze w jego krwi mogą być odpowiednie przeciwciała).
Misákovą zastąpiła w drużynie rezerwowa Věra Růžičková. Gimnastyczki czechosłowackie wywalczyły złoty medal w wieloboju drużynowym (była to jedyna kobieca konkurencja gimnastyczna na tych igrzyskach). Kilka godzin po zakończeniu zawodów Eliška Misáková zmarła. Podczas dekoracji zwyciężczyń flaga Czechosłowacji była przepasana żałobną wstążką.
Eliška Misáková otrzymała pośmiertnie złoty medal olimpijski "in memoriam". Jej ciało zostało skremowane w Londynie, a urna z prochami przewieziona do Czechosłowacji.

</doc>
<doc id="5268143" url="https://pl.wikipedia.org/wiki?curid=5268143" title="Powłocznik różowy">
Powłocznik różowy

Powłocznik różowy ("Corticium roseum" Pers.) – gatunek grzybów z rodziny powłocznikowatych ("Corticiaceae").
Systematyka i nazewnictwo.
Pozycja w klasyfikacji: "Corticium, Corticiaceae, Corticiales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy opisał go Christiaan Hendrik Persoon na topoli osice w 1794 r. w Niemczech. Ma 10 synonimów, najpóźniej utworzony to "Laeticorticium roseum" (Pers.) Donk, 1956.
Franciszek Błoński w 1896 r. nadał mu nazwę nalotek różowy, Władysław Wojewoda w 2003 r. zmienił ją na powłocznik różowy.
Morfologia.
Rozpostarty, o grubości 0,1–0,5 mm i mniej więcej kolistym kształcie. Powierzchnia różowoczerwona, z wiekiem blaknąca, czasami biaława od licznych kryształków inkrustujących strzępki hymenium. W eksykatach powierzchnia początkowo jest jasnoochrowoczerwona, potem ochrowa. Brzeg u młodych osobników strzępiasty, u starszych mało zróżnicowany. Konsystencja młodych, żywych osobników miękko błoniasta, starych, twarda. Hymenium przeważnie nierówne z niskimi guzkami i niskimi czopkami.
System strzępkowy monomityczny. Strzępki silnie rozgałęzione, w subikulum głównie poziome o pogrubionych ścianach. Subhymenium złożone z cienkościennych strzępek, podstawek w różnych stadiach rozwoju i licznych, inkrustowanych dendrohyfid (zwłaszcza w starych okazach). Cystyd brak. Dendrohyfidy liczne, bogato i nieregularnie rozgałęzione, tworzące w miejscach sterylnych warstwę okrywową, w miejscach płodnym penetrowane przez podstawki. Są inkrustowane kryształkami i ziarenkami, przeważnie szklistymi, ale często żółtawymi pod mikroskopem. Elipsoidalne lub kanciaste podstawki zaczynają się tworzyć jesienią. Późną wiosną rozwija się na nich rurkowata część metapodstawną o różnej długości, w zależności od położenia podstawki, ale najczęściej podstawka całkowita ma wymiary 40–60 (–70) × 5–7 µm, 4 sterygmy i sprzążkę bazalną. Zarodniki elipsoidalne, gładkie, cienkościenne, nieamyloidalne 9–16 × 6–10 µm. Wysyp zarodników jasnoczerwony.
Występowanie.
Powłocznik różowy występuje na wielu wyspach i na wszystkich kontynentach poza Antarktydą i Ameryką Południową. W Europie występuje na całym obszarze z wyjątkiem jej południowo-wschodniej części. W. Wojewoda przytacza liczne stanowiska w Polsce z uwagą, że jest to gatunek nieczęsty. Bardziej aktualne stanowiska podaje internetowy atlas grzybów. Zaliczony w nim jest do gatunków zagrożonych i wartych objęcia ochroną.
Nadrzewny grzyb saprotroficzny występujący w liściastych lasach, zaroślach i ogrodach botanicznych na martwych pniach i konarach drzew i krzewów: olsza szara, brzoza, grab, leszczyna, topola, wierzba, buk, bez czarny, lilak pospolity. Najczęściej występuje na wierzbach i topoli osice, na martwych gałęziach na drzewie oraz na gałęziach i pniach leżących na ziemi, na tych ostatnich osiąga większe rozmiary niż na wiszących gałęziach. Często występuje razem z kisielnicą wierzbową "Exidia recisa", powłocznicą wierzbową "Peniophora violaceolivida" i talerzykiem szkarłatnym "Cytidia salicina".

</doc>
<doc id="5268144" url="https://pl.wikipedia.org/wiki?curid=5268144" title="Corticium roseum">
Corticium roseum



</doc>
<doc id="5268147" url="https://pl.wikipedia.org/wiki?curid=5268147" title="Miloslava Misáková">
Miloslava Misáková

Miloslava Misáková po mężu Čamková (ur. 25 lutego 1922 w Mokrej-Horákovie, zm. 1 lipca 2015 w Pradze ) – czeska gimnastyczka, mistrzyni olimpijska z 1948. W czasie swojej kariery sportowej reprezentowała Czechosłowację.
Kariera sportowa.
Zdobyła złoty medal w wieloboju drużynowym na igrzyskach olimpijskich w 1948 w Londynie. Jej koleżankami w reprezentacji Czechosłowacji były: Zdeňka Honsová, Marie Kovářová, Milena Müllerová, Věra Růžičková, Olga Šilhánová, Božena Srncová i Zdeňka Veřmiřovská. Pierwotnie w zespole miała występować jej młodsza siostra Eliška Misáková. Jednak po przylocie do Londynu wykryto u niej chorobę Heinego-Medina i umieszczono w szpitalu, w którym zmarła w czasie rozgrywanych zawodów olimpijskich w gimnastyce.
Wielobój drużynowy był jedyną kobiecą konkurencją gimnastyczną rozgrywaną na tych igrzyskach olimpijskich. Kolejność drużyn była ustalana na podstawie wyników indywidualnych sześciu najlepszych gimnastyczek spośród ośmiu tworzących drużynę. W nieoficjalnej klasyfikacji indywidualnej Misáková zajęła 4.–5. miejsce.
Po zakończeniu kariery pracowała jako zagraniczna korespondentka, a także trenowała młodzież w gimnastyce.
Zmarłą w wieku 93 lat. Została pochowana na cmentarzu Olszańskim w Pradze.

</doc>
<doc id="5268149" url="https://pl.wikipedia.org/wiki?curid=5268149" title="Turecka Biblioteka Narodowa">
Turecka Biblioteka Narodowa



</doc>
<doc id="5268152" url="https://pl.wikipedia.org/wiki?curid=5268152" title="Laeticorticium roseum">
Laeticorticium roseum



</doc>
<doc id="5268156" url="https://pl.wikipedia.org/wiki?curid=5268156" title="Tyriobapta kueckenthali">
Tyriobapta kueckenthali



</doc>
<doc id="5268158" url="https://pl.wikipedia.org/wiki?curid=5268158" title="Systur">
Systur

Systur, znane również jako Sigga, Betta og Elín, dawniej Tripolia – islandzki zespół założony w 2011, grający muzykę folkową. Składa się z trzech sióstr: Sigríður, Elísabet i Elín Eyþórsdóttir. Reprezentantki Islandii w 66. Konkursie Piosenki Eurowizji (2022) w Turynie. 
Historia.
Siostry Eyþórsdóttir dorastały w Vesturbær i Grafarvogur w Reykjaviku. Ich matką jest piosenkarka Ellen Kristjánsdóttir, a ojcem – kompozytor i klawiszowiec Eyþór Gunnarsson. Rozpoczęły karierę muzyczną w 2011 wraz z DJ Friðfinnurem „Oculus” Sigurðssonem jako część zespołu Sísý Ey, który nazwały imieniem swojej babci. Jako zespół w 2013 wydały debiutancki singiel „Ain't Got Nobody” w 2013 i wystąpiły na Glastonbury Festival w 2016. 
W 2017 wydały swój pierwszy singiel jako trio Tripolia – „Bounce from the Bottom”. 5 lutego 2022 zostały ogłoszone przez RÚV uczestniczkami programu "Söngvakeppnin", islandzkich selekcji do Konkursu Piosenki Eurowizji. 5 marca 2022 zwyciężyły w finale programu, stając się reprezentantkami Islandii w 66. Konkursie Piosenki Eurowizji w Turynie. 10 maja wzięły udział w pierwszym półfinale konkursu i zakwalifikowały się do jego finału.
Wspierają ludzi zmarginalizowanych w swojej społeczności oraz są aktywistkami praw dla osób transpłciowych, szczególnie dla transpłciowych dzieci. 

</doc>
<doc id="5268159" url="https://pl.wikipedia.org/wiki?curid=5268159" title="Pia Maria">
Pia Maria

Pia Maria Außerlechner (ur. 21 maja 2003) – austriacka piosenkarka. Reprezentantka Austrii w 66. Konkursie Piosenki Eurowizji (2022) w Turynie.
Życiorys.
Pochodzi z austriackiego Tyrolu. Jest z wykształcenia wizażystką i pracuje w Tyrolskim Teatrze Państwowym w Innsbrucku. Pisze własne piosenki od 16 roku życia.
W maju 2022 wraz z DJ-em Lumixem reprezentowała Austrię z utworem „Halo” w 66. Konkursie Piosenki Eurowizji w Turynie. 10 maja wystąpili w pierwszym półfinale konkursu, jednak nie zakwalifikowali się do finału.
Dyskografia.
Single.
Jako gościnna artystka

</doc>
<doc id="5268161" url="https://pl.wikipedia.org/wiki?curid=5268161" title="So Yi-hyun">
So Yi-hyun

So Yi-hyun (hangul: 소이현), właśc. Jo Woo-jung (hangul: 조우정; ur. 28 sierpnia 1984 w Jeonju) – południowokoreańska aktorka.
Życiorys.
Jej mężem jest aktor In Gyo-jin, za którego wyszła 4 października 2014 r. Kiedy nie byli jeszcze parą, razem zagrali w Aeja’s Older Sister, Minja (2008) i Happy Ending (2012). Ich pierwsze dziecko, córka, przyszła na świat 4 grudnia 2015 r. W październiku 2017 roku Yi-hyun urodziła drugą córkę.

</doc>
<doc id="5268164" url="https://pl.wikipedia.org/wiki?curid=5268164" title="Reddi">
Reddi

Reddi – duńsko-szwedzki kobiecy zespół pop-rockowy, grający muzykę inspirowaną punkiem lat 70. i rockiem lat 80. XX wieku. Reprezentantki Danii w 66. Konkursie Piosenki Eurowizji (2022) w Turynie.
Historia.
Zespół powstał z myślą o udziale w programie "Dansk Melodi Grand Prix", duńskich preselekcjach do 66. Konkursie Piosenki Eurowizji. Perkusistka Ihan Haydar wcześniej grała w duńskim zespole L.I.G.A i wystąpiła jako u boku Soluny Samay reprezentującej kraj na Eurowizji 2012 w Baku. 5 marca 2022 z utworem "The Show" artystki zwyciężyły w finale "Dansk Melodi Grand Prix", stając się reprezentantkami Danii w 66. Konkursie Piosenki Eurowizji w Turynie. 10 maja wystąpiły w pierwszym półfinale konkursu, jednak nie zakwalifikowały się do finału.

</doc>
<doc id="5268165" url="https://pl.wikipedia.org/wiki?curid=5268165" title="Meczet Alladyna w Synopie">
Meczet Alladyna w Synopie

Meczet Alladyna (tur. Alâeddin Camii) – meczet położony w miejscowości Synopa w północnej Turcji nad Morzem Czarnym. Zbudowany przez sułtana seldżuckiego Kajkubada I. Dziedziniec meczetu otoczony jest szerokim murem.
Meczet posiada pięć kopuł, ozdobny marmurowy mihrab, minaret oraz rozległy dziedziniec, na którym znajduje się fontanna.

</doc>
<doc id="5268167" url="https://pl.wikipedia.org/wiki?curid=5268167" title="Zygonyx geminunca">
Zygonyx geminunca



</doc>
<doc id="5268168" url="https://pl.wikipedia.org/wiki?curid=5268168" title="Lumix (DJ)">
Lumix (DJ)

Lumix (stylizowane jako LUM!X lub Lum!x), właśc. Luca Michlmayr (ur. 23 lipca 2002 w Rohrbach-Bergu) – austriacko-włoski DJ i producent muzyczny. Reprezentant Austrii w 66. Konkursie Piosenki Eurowizji (2022).
Kariera.
Zaczął produkować muzykę w wieku 11 lat. Publikował bootlegi i oryginalne piosenki na platformy SoundCloud i YouTube, dzięki czemu szwedzka niezależna wytwórnia i sieć "Bounce United" odkryła go i podpisała z nim kontrakt. W maju 2018 wydał singiel „Underground”, który wyprodukował we współpracy z hiszpańskim muzykiem Moha. Z okazji zdobycia 700 tys. subskrybentów na oficjalnym kanale Bounce United na YouTube wyprodukował piosenkę „Bounce United (700K)”. Zaledwie kilka miesięcy później wydał utwór „Bounce United (1 Million)”, którego współproducentem był szef wytwórni Helion i Mike Emilio.
Na początku 2019 wydał single „Jägermeister” i „Waiting for Me” poprzez szwedzką wytwórnię Nelation, które już w 2017 ukazały się na SoundCloud i YouTube. Po tym, gdy jego bootleg z piosenką Meg &amp; Dia „Monster” stał się popularny na YouTubie, zremiksował go z włoskim muzykiem Gabrym Ponte i wydał nową wersję jako singiel za pośrednictwem wytwórni Spinnin' Records. Dzięki piosence osiągnął międzynarodowy przełom, a singel znalazł się na kilku europejskich listach przebojów. Za ponad 400 tys. sprzedanych egzemplarzy tego singla w Niemczech otrzymał platynową płytę. Z ponad 70 tygodniami na niemieckich listach singli „Monster” jest również jedną z piosenek, które najdłużej utrzymywały się na niemieckich listach singli. W 2020 wydał kolejne dwa single z Ponte – „The Passenger (LaLaLa)” i „Scare Me”.
8 lutego 2022 austriacki nadawca publiczny ORF ogłosił, że wraz z wokalistką Pią Marią będzie reprezentował Austrię z utworem „Halo” w 66. Konkursie Piosenki Eurowizji w Turynie. Teledysk do utworu okazała się drugim najczęściej wyświetlanym w tej edycji konkursu. 10 maja wystąpili w pierwszym półfinale konkursu, jednak nie zakwalifikowali się do finału.
Życie prywatne.
Jego matka pochodzi z Włoch. Mówi biegle po włosku. W 2020 zamieszkał w Turynie, rok później przeprowadził się do Mediolanu.

</doc>
<doc id="5268169" url="https://pl.wikipedia.org/wiki?curid=5268169" title="Zygonyx luctifera">
Zygonyx luctifera



</doc>
<doc id="5268172" url="https://pl.wikipedia.org/wiki?curid=5268172" title="Subwoolfer">
Subwoolfer

Subwoolfer – norweski duet muzyki pop założony w 2021. Nazwa duetu to połączenie słów „subwoofer” (głośnik superniskotonowy, jeden z charakterystycznych symboli widzianych podczas występów duetu) i „wolf” (wilk).
Członkowie zespołu ukrywają swoją tożsamość i noszą pseudonimy Keith i Jim. Na scenie występują w czarnych garniturach z białymi koszulami z charakterystycznymi żółtymi maskami w kształcie głowy wilka oraz żółtymi rękawiczkami i krawatami o humorystycznym wydźwięku. Po wygraniu "Melodi Grand Prix 2022" z utworem „Give That Wolf a Banana” stali się reprezentantami Norwegii w 66. Konkursie Piosenki Eurowizji (2022) w Turynie. Członkami duetu Subwoolfer są Ben Adams i Gaute Ormåsen i wcielający się kolejno w Keitha i Jima.
Historia.
10 stycznia 2022 norweski nadawca publiczny Norsk rikskringkasting (NRK) ujawnił, że Subwoolfer będą brali udział w finale programu "Melodi Grand Prix 2022", norweskich eliminacji do 66. Konkursie Piosenki Eurowizji w Turynie. Swój utwór mieli początkowo zaprezentować w trzecim półfinale "MGP", który odbył się 29 stycznia 2022, jednak z powodu zakażenia COVID-19 zostali zmuszeni wystąpić podczas czwartego półfinału, który został rozegrany tydzień później. 19 lutego wygrali konkurs, zdobywając 368 106 głosów. Dzięki charakterystycznym ubiorom prawdziwe tożsamości duetu pozostały nieujawnione aż do finału kolejnej edycji Melodi Grand Prix mającej miejsce w 2023 roku. Fikcyjna opowieść o ich pochodzeniu znalazła się na stronie "eurovision.tv", na której podano, że rozpoczęli karierę 4,5 mld lat temu na księżycu. Po prawie miesiącu od zwycięstwa zespołu w krajowej selekcji ich piosenka została odsłuchana ponad 4 mln razy w serwisie Spotify. 11 lutego 2022 wydali walentynkową wersję swojej piosenki – „Give That Wolf a Romantic Banana”. 10 maja wystąpili jako 16 w kolejności w pierwszym półfinale konkursu i z szóstego miejsca zakwalifikowali się do finału, który został rozegrany 14 maja. Wystąpili w nim z siódmym numerem startowym i zajęli 10. miejsce po zdobyciu 182 punktów w tym 146 punkty od telewidzów (7. miejsce) i 36 pkt od jurorów (17. miejsce). Podczas przygotowań i po konkursie wydali 3 nowe single: „Turin” (zainspirowany „Jolene” Dolly Parton), „Dragma” (zainspirowany „Baby” Justina Biebera) oraz „Space Kelly” (zainspirowany „Grace Kelly” Miki).
4 lutego 2023 roku specjalnego występu w ramach aktu interwałowego podczas emisji finału Melodi Grand Prix 2023 jako część premiery nowego singla „Worst Kept Secret” ujawniono personalia wokalistów zespołu jako Ben Adams i Gaute Ormåsen i wcielający się kolejno w Keitha i Jima. Jednocześnie potwierdzono dalsze funkcjonowanie zespołu mimo ujawnienia większości z jego fundamentalnej tajemnicy.

</doc>
<doc id="5268173" url="https://pl.wikipedia.org/wiki?curid=5268173" title="Waleri Waczew">
Waleri Waczew



</doc>
<doc id="5268174" url="https://pl.wikipedia.org/wiki?curid=5268174" title="Krystyna Ostrowska">
Krystyna Ostrowska

Krystyna Teresa Ostrowska (ur. 17 października 1940 w Warszawie, zmarła 28 marca 2023r.) – polska psycholog i kryminolog, doktor habilitowana nauk prawnych, profesor nadzwyczajna Uniwersytetu Warszawskiego.
Życiorys.
Córka Jana, powstańca warszawskiego, zamordowanego w obozie koncentracyjnym KL Buchenwald. Absolwentka XV Liceum Ogólnokształcącego im. Narcyzy Żmichowskiej i dwuletniej Szkoły Pielęgniarstwa Dziecięcego w Warszawie. Przez 8 lat pracowała jako pielęgniarka. W 1972 ukończyła studia psychologiczne w Akademii Teologii Katolickiej (praca magisterska "Ocena postaw i potrzeb psychicznych pielęgniarek a staż pracy" pod kierunkiem Stanisława Sieka). W 1976 uzyskała stopień doktora nauk humanistycznych w zakresie psychologii na Wydziale Psychologii i Pedagogiki Uniwersytetu Warszawskiego na podstawie napisanej pod kierunkiem Zofii Ostrihanskiej i Marii Żebrowskiej pracy pt. "Zaburzenia procesu socjalizacji i ich psychologiczne uwarunkowania u młodocianych więźniów sprawców przestępstw o charakterze chuligańskim". W 1981 otrzymała stopień doktora habilitowanego nauk prawnych na Uniwersytecie Łódzkim po obronie rozprawy pt. "Psychologiczne determinanty przestępczości młodocianych. Analiza kryminologiczna". W pracy naukowej specjalizowała się w zakresie psychologii kryminalistycznej i resocjalizacyjnej, w tym problematyką systemu wartości, emocji i strategii działania oraz systemem wartości dzieci i młodzieży.
W latach 1976–1982 kierownik Zakładu Badań nad Młodzieżą w ramach Instytutu Problematyki Przestępczości, stanowisko utraciła ze względu na przynależność do NSZZ „Solidarność”. Następnie objęła Katedrę Psychologii Społecznej i Penitencjarnej na ATK (przekształconą później w Uniwersytet Kardynała Stefana Wyszyńskiego). Od 1991 wykładała także na Wydziału Stosowanych Nauk Społecznych i Resocjalizacji Uniwersytetu Warszawskiego, gdzie dwukrotnie była prodziekanem ds. badań naukowych i współpracy i szefowała Zakładowi Psychologii Dewiacji. Objęła funkcję prodziekana Wydziału Stosowanych Nauk Społecznych i Resocjalizacji Uniwersytetu Warszawskiego. Nauczała ponadto w Wyższym Metropolitalnym Seminarium Duchownym w Warszawie (psychologia wartości i osobowości), w Wyższej Szkole Ekonomiczno-Humanistycznej w Skierniewicach oraz Nauczycielskim Kolegium Rewalidacji, Resocjalizacji i Wychowania Fizycznego w Białymstoku. Wypromowała 10 doktorów, była recenzentką w 2 przewodach habilitacyjych i 21 doktorskich. Autorka publikacji naukowych z zakresu psychologii, a także książek o tematyce religijnej i społecznej. W 2020 z okazji jej 80. urodzin wydano księgę pamiątkową "W poszukiwaniu dobra w perspektywie jednostkowej i społecznej" pod redakcją Tomasza Przesławskiego.
Od 1994 do 2000 kierowała Centrum Metodycznym Pomocy Psychologiczno-Pedagogicznej w Ministerstwie Edukacji Narodowej, później była ekspertką tego resortu. W wyborach w 1997 otwierała białostocką listę okręgową Bloku dla Polski. Zajęła się także działalnością społeczną, kierowała Stowarzyszeniem Penitencjarnym „Patronat”, należała do założycieli Polskiego Towarzystwa Kryminologicznego im. prof. Stanisława Batawii. Od lat 80. zaangażowana także w ruch pro-life, kierowała Stowarzyszeniem „Pozwólcie im żyć” zrzeszonym w Polskiej Federacji Ruchów Obrony Życia.
Odznaczenia.
Odznaczona m.in. Medalem Komisji Edukacji Narodowej (1999), Złotą Odznaką „Za zasługi w pracy penitencjarnej” (2008) i Złotym Krzyżem Zasługi (2012), a także wyróżnieniami ministra sprawiedliwości i Regionu Wielkopolskiego NSZZ „Solidarność”.

</doc>
<doc id="5268175" url="https://pl.wikipedia.org/wiki?curid=5268175" title="Alvan (francuski piosenkarz)">
Alvan (francuski piosenkarz)

Alexis Morvan-Rosius (ur. 17 marca 1993 w Lorient), znany zawodowo jako Alvan – francuski muzyk. Reprezentant Francji w 66. Konkursie Piosenki Eurowizji w Turynie wraz z zespołem Ahez z utworem „”.

</doc>
<doc id="5268177" url="https://pl.wikipedia.org/wiki?curid=5268177" title="Zygonyx speciosa">
Zygonyx speciosa



</doc>
<doc id="5268178" url="https://pl.wikipedia.org/wiki?curid=5268178" title="Bazylika Wniebowzięcia Najświętszej Maryi Panny i Sanktuarium Św. Maksymiliana w Zduńskiej Woli">
Bazylika Wniebowzięcia Najświętszej Maryi Panny i Sanktuarium Św. Maksymiliana w Zduńskiej Woli



</doc>
<doc id="5268179" url="https://pl.wikipedia.org/wiki?curid=5268179" title="Ahez">
Ahez

Ahez – francuska folkowa bretońska grupa wokalna z Carhaix-Plouguer, składająca się z Marine Lavigne, Sterenn Diridollou i Sterenn Le Guillou. Reprezentantki Francji w 66. Konkursie Piosenki Eurowizji w Turynie wraz z Alvanem z utworem „”.
Historia.
Poznały się podczas studiów w liceum Diwan w Carhaix w Bretanii, gdzie praktykowały tradycyjny styl śpiewu kan ha diskan. Nazwa „Ahez” pochodzi od "Ker Ahez", popularnej etymologii bretońskiego imienia miejscowości Carhaix (Karaez) i Ahes, mitologicznej postaci bretońskiej. Grupa zaczęła występować na festiwalach fest-noz w 2018 roku, a wraz z zespołem Eben wzięła udział w edycji 2018 Inter-Celtic Festival of Lorient. Latem 2021 roku w barze w Rennes spotkały piosenkarza i producenta Alvana. Razem wzięli udział w "Eurovision France, c'est vous qui décidez !," francuskiej selekcji do 66. Konkursu Piosenki Eurowizji w Turynie, z piosenką „Fulenn”, którą zwyciężyli, stając się reprezentantkami kraju w konkursie. „Fulenn" jest pierwszą piosenką eurowizyjną od 1996 roku śpiewaną w całości po bretońsku.
Dyskografia.
Single.
Jako główne artystki

</doc>
<doc id="5268181" url="https://pl.wikipedia.org/wiki?curid=5268181" title="Sam Ryder">
Sam Ryder

Sam Ryder Robinson (ur. 25 czerwca 1989 w Maldon) – brytyjski piosenkarz, influencer i osobowość medialna. Reprezentant Wielkiej Brytanii w 66. Konkursie Piosenki Eurowizji (2022).
Życiorys.
Urodził się w Essex. Ma siostrę, która mieszka w Sydney. W latach 2000–2007 uczęszczał do katolickiej szkoły St John Payne w Chelmsford. Zaczął śpiewać, gdy był dzieckiem i zdecydował się na prowadzenie kariery muzycznej po obejrzeniu na żywo kanadyjskiego zespołu rockowego Sum 41, kiedy był w szkole. Na konferencji prasowej podczas Konkursu Piosenki Eurowizji 2022 powiedział, że od 14. roku życia regularnie odwiedza Włochy na snowboarding, wyjawił także, że zainspirował go do nauki gry na gitarze fiński zespół rockowy Lordi.
Rozpoczął pracę w przemyśle muzycznym jako wokalista i gitarzysta w 2009, pracując jako muzyk sesyjny dla grup The Morning After, Blessed by a Broken Heart i Close Your Eyes. Większość swojego dorosłego życia spędził, koncertując, pisząc i występując dla zespołów. Zyskał rozgłos dzięki platformie TikTok, na której począwszy od pandemii COVID-19 w marcu 2020 zaczął publikować swoje covery znanych piosenek. Po kilku miesiącach stał się najpopularniejszym artystą działającym na platformie, co doprowadziło go do podpisania kontraktu płytowego z wytwórnią Parlophone i agencją zarządzającą TaP Music. 10 marca 2022 został ogłoszony reprezentantem Wielkiej Brytanii z utworem „Space Man” w 66. Konkursie Piosenki Eurowizji organizowanym w Turynie. W finale konkursu wystąpił z 22. numerem startowym i zajął 2. miejsce po zdobyciu 466 punktów, w tym 183 punktów od telewidzów (5. miejsce) i 283 pkt od jurorów (1. miejsce).
Życie prywatne.
Kiedyś mieszkał na Hawajach. Jest weganinem i kiedyś był właścicielem wegańskiej kawiarni. W wolnym czasie lubi surfować na angielskim wybrzeżu. Pozostaje w długotrwałym związku ze swoją partnerką Lois.

</doc>
<doc id="5268185" url="https://pl.wikipedia.org/wiki?curid=5268185" title="Malik Harris">
Malik Harris

Malik Harris (ur. 27 sierpnia 1997 w Landsberg am Lech) – niemiecki piosenkarz. Reprezentant Niemiec w 66. Konkursie Piosenki Eurowizji (2022).
Życiorys.
Urodził się 27 sierpnia 1997 w Landsberg am Lech. Jego ojcem jest Ricky Harris, mieszkający w Niemczech amerykański prezenter telewizyjny i aktor z Detroit. W wieku 13 lat Harris zajął się muzyką, robiąc covery piosenek na swojej gitarze.
W 2021 wydał debiutancki album pt. "Anonymous Colonist". W lutym 2022 zakwalifikował się z utworem „Rockstars” do finału programu "Germany 12 Points" wyłaniającym reprezentanta Niemiec w 66. Konkursie Piosenki Eurowizji, a 4 marca 2022 zwyciężył w głosowaniu telewidzów, zostając reprezentantem kraju w konkursie organizowanym w Turynie. W finale wystąpił z trzynastym numerem startowym i zajął ostatnie 25. miejsce po zdobyciu 6 punktów w tym 6 punktów od telewidzów (20. miejsce) i 0 pkt od jurorów (25. miejsce).

</doc>
<doc id="5268186" url="https://pl.wikipedia.org/wiki?curid=5268186" title="Rzutnia granatów">
Rzutnia granatów

Rzutnia granatów – przygotowany i zabezpieczony teren do nauki rzucania granatami ręcznymi.
Rzutnie granatów występują jako:

</doc>
<doc id="5268187" url="https://pl.wikipedia.org/wiki?curid=5268187" title="Zygonyx torrida">
Zygonyx torrida



</doc>
<doc id="5268188" url="https://pl.wikipedia.org/wiki?curid=5268188" title="Worobża (rejon miedwieński)">
Worobża (rejon miedwieński)

Worobża () – chutor w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Worobżą (lewy dopływ Sejmu), 10 km od centrum administracyjnego sielsowietu (Wysokoje), 16 km na północny zachód od centrum administracyjnego rejonu (Miedwienka), 27 km na południowy zachód od Kurska, 8 km od drogi magistralnej (federalnego znaczenia) M2 «Krym».
W chutorze znajduje się 21 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5268192" url="https://pl.wikipedia.org/wiki?curid=5268192" title="Austropetaliata">
Austropetaliata



</doc>
<doc id="5268193" url="https://pl.wikipedia.org/wiki?curid=5268193" title="Austropetaliida">
Austropetaliida



</doc>
<doc id="5268202" url="https://pl.wikipedia.org/wiki?curid=5268202" title="Markkus Alter">
Markkus Alter

Markkus Alter (ur. 27 czerwca 2002) – estoński skoczek narciarski i kombinator norweski, reprezentant klubu Põhjakotkas. Medalista mistrzostw kraju.
Przebieg kariery.
Kombinacja norweska.
W styczniu 2017 w Otepää zadebiutował w Pucharze Kontynentalnym – zawodów tych nie ukończył. Po raz pierwszy sklasyfikowany w konkursie cyklu był w styczniu 2019 w Ruce po zajęciu 36. pozycji. W latach 2018–2021 trzykrotnie wystąpił na mistrzostwach świata juniorów. Najwyżej klasyfikowany był w pierwszym starcie, na 42. miejscu. Wystąpił na Zimowych Igrzyskach Olimpijskich Młodzieży 2020, zajmując 15. lokatę indywidualnie.
Skoki narciarskie.
W lipcu 2016 zadebiutował w FIS Cupie, zajmując 59. miejsce w Villach. Pierwsze punkty tego cyklu zdobył w marcu 2018, za zajęcie 28. lokaty w Falun. W marcu 2019 w Zakopanem zadebiutował w Pucharze Kontynentalnym, zajmując 54. miejsce. Wystartował na Zimowych Igrzyskach Olimpijskich Młodzieży 2020, gdzie zajął 24. miejsce indywidualnie. Wystąpił na Mistrzostwach Świata Juniorów 2022 w Zakopanem, gdzie zajął 32. lokatę indywidualnie.
Zdobywał medale mistrzostw Estonii – indywidualnie złoty w 2022 – drużynowo złoty latem 2017 i 2019 oraz zimą 2018, srebrny latem i zimą 2021 oraz brązowy latem 2018.

</doc>
<doc id="5268207" url="https://pl.wikipedia.org/wiki?curid=5268207" title="Ivan Hladík">
Ivan Hladík

Ivan Hladík (ur. 30 stycznia 1993 w Starej Turze) – słowacki piłkarz, występujący na pozycji obrońcy. 
Kariera klubowa.
W 2018 zdobył mistrzostwo Słowacji z klubem Spartak Trnawa, dla którego rozegrał łącznie 49 meczów w najwyższej klasie rozgrywkowej w latach 2016–2018. W 2019 roku zdobył mistrzostwo Litwy z Sūduvą Mariampol.
W 2021 rozegrał 30 meczów dla Puszczy Niepołomice w pierwszej lidze. 18 lutego 2022 został graczem trzecioligowej Stali Stalowa Wola, w której zadebiutował 12 marca meczem z Wisłoką Dębica. W tym spotkaniu zdobył swojego debiutanckiego gola dla klubu oraz został upomniany czerwoną kartką. Do końca sezonu 2021/2022 wystąpił jeszcze w ośmiu spotkaniach dla Stali.
14 lipca 2022 został zaprezentowany jako nowy zawodnik, występującego w trzeciej lidze słowackiej, klubu ŠKF Sereď.

</doc>
<doc id="5268208" url="https://pl.wikipedia.org/wiki?curid=5268208" title="Spółdzielnia ogrodniczo-pszczelarska">
Spółdzielnia ogrodniczo-pszczelarska

Spółdzielnia ogrodniczo-pszczelarska – forma spółdzielczości rolniczej zrzeszającej producentów owoców, warzyw, kwiatów i produktów pszczelarskich. Spółdzielnia prowadziła skup, zbyt oraz przetwórstwo produktów, oraz organizowała współpracę członków w zakresie specjalizacji ogrodniczej, warzywnej i pszczelarskiej.
W Polsce spółdzielczość ogrodniczo-pszczelarską charakteryzowała się specyfiką, wynikające z kształtowania swoich form działalności pod różnymi zaborami. Dopiero po odzyskaniu niepodległości kraju powstały warunki prawno-organizacyjne do integracji spółdzielczości ogrodniczej ze spółdzielczością pszczelarską.
Początki działalności spółdzielczości ogrodniczo-pszczelarskiej.
Współpraca producentów owoców i warzyw oraz pszczelarzy na ziemiach polskich rozpoczęła się pod koniec XIX wieku. W 1884 r. we Lwowie powstała Galicyjska Spółka Miodowa, a dwa lata później w Warszawie zorganizowano Warszawską Spółkę Owocową. Przed I wojną światową funkcjonowało około 37 spółdzielni oraz spółek ogrodniczych i pszczelarskich.
W latach 1944–1949 powstało w kraju ogółem 152 spółdzielni zrzeszających 37,5 tys. członków. Pod koniec 1949 r. spółdzielnie posiadały 580 punktów skupu, 600 punktów sprzedaży detalicznej oraz 111 przetwórni owocowo-warzywnych.
Na początku 1950 r. działalność spółdzielni ogrodniczo-pszczelarskich została przejęta przez państwowe przedsiębiorstwa skupu owoców i warzyw.
W 1957 r. powrócono do idei spółdzielczej, która pozwoliła na reaktywowanie dotychczas upaństwowionych jednostek organizacyjnych. Opracowano statut mówiąca o tym, że spółdzielnia jest dobrowolnym i samorządnym zrzeszeniem osób, która prowadzi działalność gospodarczo-społeczną. W 1961 r. do statutu spółdzielni ogrodniczo-pszczelarskiej włączono dodatkowe elementy:
W 1961 r. istniało 138 spółdzielni ogrodniczo-pszczelarskich, w tym 135 spółdzielni rejonowych działających na terenie jednego bądź więcej powiatów, oraz 3 okręgowe spółdzielnie obejmujące teren 4–7 województw. Liczba członków spółdzielni wynosiła 200 tys. osób, w tym 2 tys. członków będących osobami prawnymi (PGR, RSP, kółka rolnicze i inne organizacje).
Członkostwo w spółdzielni ogrodniczo-pszczelarskiej.
Członkami spółdzielni mogły być osoby fizyczne posiadające pełną zdolność do działań prawnych (ukończone 18 lat) i zajmowały się sadownictwem, warzywnictwem, pszczelarstwem, kwiaciarstwem, uprawą pieczarek na terenie działalności spółdzielni. Członkami mogli być także konsumenci, działacze spółdzielczości i pracownicy spółdzielni. Przystępujący do spółdzielni członek podpisywał deklarację członkowską, którą akceptował zarząd spółdzielni.
Prawa członków spółdzielni ogrodniczo-pszczelarskiej.
Członkowie spółdzielni ogrodniczo-pszczelarskiej mieli prawo:
Obowiązki członków spółdzielni ogrodniczo-pszczelarskiej.
Członkowie spółdzielni ogrodniczo-pszczelarskiej zobowiązani byli do:
Zmiany organizacyjne w spółdzielczości ogrodniczo-pszczelarskiej.
W 1976 r. nastąpiła integracja spółdzielni ogrodniczo-pszczelarskiej, spółdzielczości mleczarskiej oraz spółdzielczości zaopatrzenia i zbytu w jedną jednostkę organizacyjną – Centralny Związek Spółdzielni Rolniczych. W 1980 r. nastąpiło rozdzielenie tej spółdzielczości na samodzielne związki.
Ustawą z 1990 r. o zmianach w organizacji i działalności spółdzielczości związek spółdzielni ogrodniczo-pszczelarski przeszedł w stan likwidacji.
Po pozbawieniu spółdzielni ogrodniczo-pszczelarskiej związku spółdzielczego, jako organu wspierającego działalność członków, spółdzielnie nadal funkcjonują w zmienionej formie i w oparciu o własne, wypracowane statuty. Jednym z kierunków zmian było rozszerzenie działalności o nowe dziedziny produkcji. Powstawały nowe miejsca sprzedaży (sklepy, stoiska) oraz punkty skupu produktów rolnych. Spółdzielnie ogrodnicze podjęły sprzedaż materiału szkółkarskiego (drzewa, krzewy) pochodzącego z kwalifikowanych szkółek. Spółdzielnie pszczelarskie zaopatrują swoich członków w nowoczesny sprzęt oraz zajmują się przetwórstwem miodu, uzyskując nowe jakościowo produkty (propolis, pyłek pszczeli, wosk pszczeli).
Spółdzielnie ogrodniczo-pszczelarskie dostosowały swoją działalność do wymogów Unii Europejskiej. Wprowadziły nowoczesne sposoby zarządzanie majątkiem trwałym, finansami a także zasobami ludzkimi. 

</doc>
<doc id="5268211" url="https://pl.wikipedia.org/wiki?curid=5268211" title="Spokojewka">
Spokojewka

Spokojewka () – chutor w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest 8 km od centrum administracyjnego sielsowietu (Wysokoje), 12 km na północny zachód od centrum administracyjnego rejonu (Miedwienka), 26 km na południowy zachód od Kurska, 5,5 km od drogi magistralnej (federalnego znaczenia) M2 «Krym».
W chutorze znajduje się 14 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 9 osób.

</doc>
<doc id="5268213" url="https://pl.wikipedia.org/wiki?curid=5268213" title="Ebro (motoryzacja)">
Ebro (motoryzacja)



</doc>
<doc id="5268216" url="https://pl.wikipedia.org/wiki?curid=5268216" title="Agata Kasprolewicz">
Agata Kasprolewicz

Agata Kasprolewicz – polska dziennikarka, wydawczyni, reportażystka i podkasterka. 
Kariera.
Od 2006 była związana z Polskim Radiem, gdzie należała do Naczelnej Redakcji Publicystyki Międzynarodowej Polskiego Radia i pełniła rolę wydawczyni oraz prowadzącej. Początkowo związana z redakcją „Czterech Pór Roku”, później prowadziła audycję „Więcej Świata” w Polskim Radiu Program I. W 2017 dostała nagrodę Grand Press za reportaż radiowy „Kenia – wojna o trawę”, opisujący kenijskich polityków, którzy do zdobywania głosów w wyborach wykorzystują nienawiść rasową. 
W 2019 została zawieszona i odsunięta od prowadzenia audycji. 77 pracowników Polskiego Radia podpisało list do dyrektorki stacji w jej obronie, prosząc o przemyślenie decyzji i przywrócenie Agaty Kasprolewicz na antenę. W jej sprawę zaangażowany był również Rzecznik Praw Obywatelskich Adam Bodnar, który skierował pytania o powody zawieszenia do dyrektorki radiowej Jedynki, Agnieszki Kamińskiej. Ostatecznie dziennikarka została zwolniona z Polskiego Radia w 2020. 
W lutym 2020, po zwolnieniu z Polskiego Radia, rozpoczęła współpracę z serwisem Holistic.news, tworząc autorski podcast Radio Antropocenu. Podcast ukazywał się od lutego, a ostatni odcinek ukazał się w maju 2020. W marcu 2020 rozpoczęła współpracę z Dariuszem Rosiakiem i zaczęła współtworzyć z nim audycję „Raport o stanie świata”. W redakcji „Raportu” jest wydawczynią, a także autorką dodatkowych programów, takich jak cykliczna seria „Raport o książkach” czy 12 odcinków „Raportu z przyszłości”. W 2021 otrzymała nominację do nagrody Grand Press, za odcinek „Raportu z przyszłości” poświęcony jedzeniu.

</doc>
<doc id="5268217" url="https://pl.wikipedia.org/wiki?curid=5268217" title="Blanco (piosenkarz)">
Blanco (piosenkarz)

Blanco, właśc. Riccardo Fabbriconi (ur. 10 lutego 2003 w Brescii) – włoski piosenkarz i raper. Zwycięzca 72. Festiwalu Piosenki Włoskiej w San Remo (2022). Reprezentant Włoch w 66. Konkursie Piosenki Eurowizji (2022).
Życiorys.
Jego ojciec pochodzi z Rzymu, a matka z Lombardii. Dorastał w Calvagese della Riviera, małym miasteczku nad Lago di Garda. Większość dzieciństwa spędził w rodzinnej Brescii oraz w Desenzano del Garda, gdzie uczęszczał do szkoły. 9 czerwca 2020 wydał swoją EP-kę pt. "Quarantine Paranoid" na SoundCloud. Po podpisaniu kontraktu z wytwórniami Universal i Island Records zadebiutował albumem studyjnym "Blu celeste", który osiągnął najwyższe miejsce na liście albumów FIMI, a później otrzymał czterokrotną platynę. Wiele jego singli dotarło do pierwszego miejsca list przebojów we Włoszech.
W grudniu 2021 nadawca Rai ogłosił, że Mahmood i Blanco wezmą udział z piosenką „Brividi” w 72. Festiwalu Piosenki Włoskiej w San Remo. W lutym 2022 wygrali w finale festiwale, zdobywając ponad 50% głosów. Na konferencji prasowej, która odbyła się wkrótce po wygraniu San Remo, ogłosili, że wezmą udział w 66. Konkursie Piosenki Eurowizji organizowanym w Turynie. W finale konkursu wystąpili w nim z dziewiątym numerem startowym i zajęli 6. miejsce po zdobyciu 268 punktów w tym 110 punktów od telewidzów (8. miejsce) i 158 pkt od jurorów (7. miejsce).
Kontrowersje.
W grudniu 2021 włoski raper i producent Tha Supreme publicznie oskarżył jednego ze swoich rówieśników o kopiowanie jego muzyki (w wersji pop) i udawanie, że nie wie o nim podczas wywiadów. Choć nigdy nie podał bezpośrednio imienia Blanco, sugerowano, że miał go na myśli.

</doc>
<doc id="5268218" url="https://pl.wikipedia.org/wiki?curid=5268218" title="Marie Kovářová">
Marie Kovářová

Marie Kovářová, po mężu Ďurovičová (ur. 11 maja 1927 w Lulču, zm. 4 stycznia 2023) – czeska gimnastyczka, mistrzyni olimpijska z 1948. W czasie swojej kariery sportowej reprezentowała Czechosłowację.
Kariera sportowa.
Zdobyła złoty medal w wieloboju drużynowym na igrzyskach olimpijskich w 1948 w Londynie. Jej koleżankami w reprezentacji Czechosłowacji były: Zdeňka Honsová, Miloslava Misáková, Milena Müllerová, Věra Růžičková, Olga Šilhánová, Božena Srncová i Zdeňka Veřmiřovská. Pierwotnie w zespole miała występować Eliška Misáková, młodsza siostra Miloslavy. Jednak po przylocie do Londynu wykryto u niej chorobę Heinego-Medina i umieszczono w szpitalu, w którym zmarła w czasie rozgrywanych zawodów olimpijskich w gimnastyce.
Wielobój drużynowy był jedyną kobiecą konkurencją gimnastyczną rozgrywaną na tych igrzyskach olimpijskich. Kolejność drużyn była ustalana na podstawie wyników indywidualnych sześciu najlepszych gimnastyczek spośród ośmiu tworzących drużynę. W nieoficjalnej klasyfikacji indywidualnej Kovářová zajęła 28. miejsce.
Po igrzyskach jeszcze przez kilka lat uprawiała gimnastykę, ale zakończyła ją, gdy władze Czechosłowacji rozwiązały organizację Sokół, z którą była związana w Brnie. Później pracowała w firmie Stavoprojekt w Brnie, a po przejściu na emeryturę zamieszkała w Pradze.

</doc>
<doc id="5268224" url="https://pl.wikipedia.org/wiki?curid=5268224" title="Zdeněk Pěkný">
Zdeněk Pěkný

Zdeněk Pěkný (ur. 25 listopada 2001 w Jabloncu nad Nysą‎) – czeski saneczkarz, olimpijczyk z Pekinu 2022.
Startuje w parze z Filipem Vejdělkiem.

</doc>
<doc id="5268225" url="https://pl.wikipedia.org/wiki?curid=5268225" title="Barbara Namysłowska-Wilczyńska">
Barbara Namysłowska-Wilczyńska

Barbara Maria Namysłowska-Wilczyńska (ur. 1947 r.) – polska geolożka. Absolwentka Uniwersytetu Wrocławskiego. Od 2009 r. profesor na Wydziale Budownictwa Lądowego i Wodnego Politechniki Wrocławskiej.

</doc>
<doc id="5268227" url="https://pl.wikipedia.org/wiki?curid=5268227" title="Kajetan Stefanowicz (polityk)">
Kajetan Stefanowicz (polityk)

Kajetan Stefanowicz (ur. 6 września 1877 w Bojanach) – polski ziemianin pochodzenia ormiańskiego, działacz i polityk na Bukowinie.
Życiorys.
Urodził się 6 września 1877 w Bojanach na Bukowinie. Pochodził z rodziny spolonizowanych Ormian, właścicieli ziemskich, był synem Stefana (1853-1900).
Ukończył szkoły średnie i studia w Theresianum. Potem kontynuował kształcenie na uniwersytetach w Wiedniu, Berlinie, Lipsku, Pradze. W wieku 23 lat uzyskał stopień doktora praw, po czym kształcił się w naukach społecznych i ekonomicznych. W 1900 podjął pracę w służbie rządowej i przez rok był zatrudniony w Prokuratorii Skarbu w Wiedniu. Po śmierci ojca (1900) odszedł ze służby państwowej i w 1901 zajął się zarządzaniem dobrami rodzinnymi. Zamieszkiwał w Czerniowcach. W 1905 objął stanowisko wiceprezydenta Banku Krajowego Bukowińskiego. W 1906 został radnym miejskim w Czerniowcach. Jako przedstawiciel Polonii w 1908 został wybrany posłem z grupy większych posiadłości i objął mandat w Sejmie Krajowym Bukowiny w miejsce posła Bohdanowicza. W 1911 został prezesem polskiego klubu sejmowego. Zasiadł w bukowińskim Wydziale Krajowym, gdzie pełnił funkcję referenta spraw kultury krajowej. Wiosną 1912 został wybrany prezydentem Rady kultury krajowej na Bukowinie. Był jednym z przywódców większej własności ormiańsko-polskiej. Za swoją działalność przed 1912 został wyróżniony tytułem członka honorowego stowarzyszeń polskich na Bukowinie. Do około 1914 był asesorem w Wydziale Krajowym Bukowiny.
W 1914 został odznaczony Krzyżem Kawalerskim Orderu Franciszka Józefa.

</doc>
<doc id="5268229" url="https://pl.wikipedia.org/wiki?curid=5268229" title="Kajetan Stefanowicz">
Kajetan Stefanowicz



</doc>
<doc id="5268230" url="https://pl.wikipedia.org/wiki?curid=5268230" title="Zdzisław Nawrocki">
Zdzisław Nawrocki

Zdzisław Nawrocki (ur. 27 lipca 1942 w Kościanie, zm. 1 października 2019) – polski inżynier elektryk.
Życiorys.
Urodzony jako syn Władysława i Jadwigi. W 1961 ukończył Technikum Energetyczne w Poznaniu, a następnie podjął studia na Wydziale Elektrycznym Politechniki Wrocławskiej, które ukończył 1967 r. Pracę doktorską obronił w 1973 r. pod kierunkiem prof. Ryszarda Gotszalka, a habilitację uzyskał w 1991 r. Nominację profesorską otrzymał z w 2010 r. i został profesorem w Instytucie Maszyn, Napędów i Pomiarów Elektrycznych na Wydziale Elektrycznym Politechniki Wrocławskiej. W swojej karierze zawodowej był m.in. kierownikiem Zakładu Przyrządów i Systemów Pomiarowych.
Specjalista się w zakresie metrologii elektrycznej, twórca licznych urządzeń pomiarowych, m.in. systemu do pomiaru napięć, prądów i mocy skrajnie małych wartości czy do pomiaru impedancji obwodów zwarciowych oraz indukcyjnych dzielników wysokiego napięcia. Autor lub współautor ok. 100 artykułów i 25 patentów. Członek Polskiego Towarzystwa Elektrotechniki Teoretycznej i Stosowanej i członek zarządu jego wrocławskiego oddziału (w tym zastępca przewodniczącego w latach 1996-1999, 2002-2005, 2008-2011 oraz przewodniczący w latach 1999-2002 i 2005-2008). 
Odznaczony Złotym Krzyżem Zasługi (1987), a także wyróżniony Złotą Odznakę Politechniki Wrocławskiej oraz Złotą Odznakę PTETiS (2008), a także licznymi nagrodami Rektora Politechniki Wrocławskiej oraz dziekana i dyrektora Instytutu. Pochowany został na Cmentarzu Grabiszyńskim we Wrocławiu.

</doc>
<doc id="5268235" url="https://pl.wikipedia.org/wiki?curid=5268235" title="Filip Vejdělek">
Filip Vejdělek

Filip Vejdělek (ur. 25 listopada 1998 w Jabloncu nad Nysą‎) – czeski saneczkarz, olimpijczyk z Pekinu 2022.
Startuje w parze z Zdenkiem Pěkným.

</doc>
<doc id="5268243" url="https://pl.wikipedia.org/wiki?curid=5268243" title="Final Fantasy 1">
Final Fantasy 1



</doc>
<doc id="5268244" url="https://pl.wikipedia.org/wiki?curid=5268244" title="Final Fantasy 2">
Final Fantasy 2



</doc>
<doc id="5268246" url="https://pl.wikipedia.org/wiki?curid=5268246" title="Final Fantasy 3">
Final Fantasy 3



</doc>
<doc id="5268247" url="https://pl.wikipedia.org/wiki?curid=5268247" title="Final Fantasy 4">
Final Fantasy 4



</doc>
<doc id="5268248" url="https://pl.wikipedia.org/wiki?curid=5268248" title="Final Fantasy 5">
Final Fantasy 5



</doc>
<doc id="5268249" url="https://pl.wikipedia.org/wiki?curid=5268249" title="Final Fantasy 6">
Final Fantasy 6



</doc>
<doc id="5268250" url="https://pl.wikipedia.org/wiki?curid=5268250" title="Final Fantasy 7">
Final Fantasy 7



</doc>
<doc id="5268251" url="https://pl.wikipedia.org/wiki?curid=5268251" title="Final Fantasy 8">
Final Fantasy 8



</doc>
<doc id="5268252" url="https://pl.wikipedia.org/wiki?curid=5268252" title="Final Fantasy 9">
Final Fantasy 9



</doc>
<doc id="5268253" url="https://pl.wikipedia.org/wiki?curid=5268253" title="Radek Houser">
Radek Houser

Radek Houser (ur. 2 lipca 1996 w Třebíči) – czeski snowbordzista specjalizujący się w snowcrossie.

</doc>
<doc id="5268254" url="https://pl.wikipedia.org/wiki?curid=5268254" title="Final Fantasy 10">
Final Fantasy 10



</doc>
<doc id="5268255" url="https://pl.wikipedia.org/wiki?curid=5268255" title="Final Fantasy 11">
Final Fantasy 11



</doc>
<doc id="5268256" url="https://pl.wikipedia.org/wiki?curid=5268256" title="Adam Negrusz">
Adam Negrusz

Adam Negrusz (ur. 1921, zm. 1994) – polski inżynier mechanik. Absolwent Politechniki Śląskiej. Od 1971 r. profesor na Wydziale Mechaniczno-Energetycznym Politechniki Wrocławskiej.

</doc>
<doc id="5268257" url="https://pl.wikipedia.org/wiki?curid=5268257" title="Final Fantasy 12">
Final Fantasy 12



</doc>
<doc id="5268258" url="https://pl.wikipedia.org/wiki?curid=5268258" title="Final Fantasy 14">
Final Fantasy 14



</doc>
<doc id="5268259" url="https://pl.wikipedia.org/wiki?curid=5268259" title="Final Fantasy 15">
Final Fantasy 15



</doc>
<doc id="5268260" url="https://pl.wikipedia.org/wiki?curid=5268260" title="Karol Nitsch">
Karol Nitsch

Karol Nitsch (ur. 1944 w Rudniku) – polski inżynier elektronik. 
Maturę uzyskał w 1962 w II Liceum Ogólnokształcącym im. A. Mickiewicza w Raciborzu. Absolwent Politechniki Wrocławskiej. Od 2009 profesor na Wydziale Elektroniki Mikrosystemów i Fotoniki Politechniki Wrocławskiej. W grudniu 2011 uzyskał tytuł profesora zwyczajnego. Odznaczony Złotym Krzyżem Zasługi oraz Medalem Komisji Edukacji Narodowej

</doc>
<doc id="5268261" url="https://pl.wikipedia.org/wiki?curid=5268261" title="Bernard MacLaverty">
Bernard MacLaverty

Bernard MacLaverty (ur. 14 września 1942 w Belfast) – irlandzki pisarz i nowelista.
Życiorys.
MacLaverty urodził się w Belfaście, w Irlandii Północnej, uczęszczał do Holy Family Primary School w dzielnicy Duncairn, a następnie do Kolegium św. Malachiasza. Pracował jako technik w laboratorium medycznym i był studentem Queen’s University w Belfaście. Mieszkał tam do 1975, kiedy to wraz z żoną Madeline i czwórką dzieci (Ciara, Claire, John i Jude) przeniósł się do Szkocji. Początkowo mieszkał w Edynburgu, potem na wyspie Islay, a następnie osiedlił się w dzielnicy West End w Glasgow.

</doc>
<doc id="5268263" url="https://pl.wikipedia.org/wiki?curid=5268263" title="Ernest Niemczyk">
Ernest Niemczyk

Ernest Niemczyk (ur. 1941 r.) – polski inżynier architekt. Absolwent z 1965 Politechniki Wrocławskiej. Od 2001 r. profesor na Wydziale Architektury Politechniki Wrocławskiej. Autor "Cztery żywioły w architekturze", "Hala Ludowa we Wrocławiu".

</doc>
<doc id="5268264" url="https://pl.wikipedia.org/wiki?curid=5268264" title="Rajmund Michalski">
Rajmund Michalski

Rajmund Michalski (ur. 1 lutego 1963 w Gliwicach) – polski chemik, profesor nauk ścisłych i przyrodniczych. Specjalizuje się w chemii analitycznej. Obszar jego zainteresowań badawczych obejmuje m.in. zastosowania metod instrumentalnych (w szczególności chromatografii jonowej) w badaniach próbek środowiskowych, żywności oraz biomedycznych. Profesor zwyczajny w Instytucie Podstaw Inżynierii Środowiska Polskiej Akademii Nauk w Zabrzu. Prezes Ogólnopolskiego Stowarzyszenia Moje Nerki.
Życiorys.
Ukończył Wydział Matematyki, Fizyki i Chemii Uniwersytetu Śląskiego w Katowicach, gdzie w 1987 roku uzyskał tytuł magistra na podstawie pracy pt. "Wykrywanie organicznych związków siarki metodą chromatografii cienkowarstwowej".
W 1994 roku obronił doktorat z nauk chemicznych na Wydziale Matematyki, Fizyki i Chemii Uniwersytetu Śląskiego w Katowicach, gdzie napisał pracę pt. ""Oznaczanie nieorganicznych jonów w powietrzu i w wodzie techniką chromatografii jonowej". 
W 2007 roku uzyskał tytuł doktora habilitowanego nauk chemicznych na Wydziale Chemicznym Politechniki Gdańskiej na podstawie monografii pt. "Nowe rozwiązania w zakresie analityki specjacyjnej bromków/bromianów(V) oraz chromu(III)/chromu(VI) w próbkach środowiskowych z wykorzystaniem chromatografii jonowej"." Recenzentami pracy byli prof. dr hab. Bogusław Buszewski, prof. dr hab. Rajmund S. Dybczyński, prof. dr hab. Krystyna Pyrzyńska, prof. dr hab. inż. Zygfryd Witkiewicz. 
Od 11 maja 2020 roku decyzją Prezydenta Rzeczypospolitej Polskiej jest profesorem nauk ścisłych i przyrodniczych. Jego recenzentami byli: prof. dr hab. Inż. Irena Staneczko-Baranowska, prof. dr hab. Piotr Stepnowski, prof. dr hab. Zbigniew Hubicki, prof. dr hab. Joanna Karpińska, prof. dr hab. Jacek Nawrocki. 
Autor lub współautor 25 książek i monografii, 52 rozdziałów w monografiach, 68 publikacji w czasopismach międzynarodowych z IF, 45 publikacji w innych recenzowanych czasopismach naukowych oraz 123 artykułów w czasopismach popularnonaukowych.
Odbywał staże naukowe w:
Od roku 2007 przedstawiciel Polskiej Akademii Nauk w European Academies Science Advisory Council, Environmental Steering Panel. Członek Komitetu Narodowego ds. Współpracy z Naukową Radą Doradczą Akademii Europejskich (od 2010), Komitetu Chemii Analitycznej (2016-2024), dwóch Komitetów Technicznych w Polskim Komitecie Normalizacyjnym oraz Polskiego Towarzystwa Chemicznego (od 1996). Przewodniczy Radzie Naukowej Krajowej Izby Gospodarczej Przemysłu Rozlewniczego. Od roku 2005 organizuje i przewodniczący Komitetowi Naukowemu międzynarodowych konferencji na temat teorii i zastosowań chromatografii jonowej. W latach 2012-2016 pełnił funkcję Dyrektora ds. Naukowych IPIŚ PAN. Jako nauczyciel akademicki pracował min. na Politechnice Śląskiej, Uniwersytecie im. Jana Długosza w Częstochowie i Śląskiej Wyższej Szkole Zarządzania w Katowicach.
Prowadził wiele szkoleń w kraju i za granicą w tym z zakresu:
Działalność społeczna.
W 1992 roku wykryto u niego kłębuszkowe przewlekłe zapalenie nerek, które po 20 latach doprowadziło do konieczności poddawania się dializom otrzewnowym. Następnie w 2013 roku przeszczepiono mu nerkę, którą otrzymał w przededniu swoich 50. urodzin. Nadzwyczajne Walne Zebranie Członków Ogólnopolskiego Stowarzyszenia Osób Dializowanych 2 października 2022 roku podjęło decyzję o powołaniu prof. Rajmunda Michalskiego na stanowisko prezesa stowarzyszenia, które obecnie nazywa się Ogólnopolskie Stowarzyszenie Moje Nerki (OSMN). OSMN opiekuje się pacjentami z przewlekłą chorobą nerek (PChN) i ich rodzinami. Edukuje w tym zakresie społeczeństwo i promuje profilaktykę i ideę transplantacji. 

</doc>
<doc id="5268265" url="https://pl.wikipedia.org/wiki?curid=5268265" title="Namysłowska">
Namysłowska

Osoby o tym nazwisku:

</doc>
<doc id="5268266" url="https://pl.wikipedia.org/wiki?curid=5268266" title="Dana Brooke">
Dana Brooke

Ashley Mae Sebera (ur. 29 listopada 1988) – amerykańska profesjonalna wrestlerka. Obecnie związana jest kontraktem z federacją WWE, występując w brandzie Raw pod pseudonimem ringowym Dana Brooke.
Sebera podpisała kontrakt z WWE w lipcu 2013, rozpoczynając szkolenie w placówce szkoleniowej WWE Performance Center i rozwojowym brandzie federacji, NXT. Podczas swojej kadencji w NXT sprzymierzyła się z Emmą, natomiast po transferze do głównego składu zawarła sojusz z Charlotte Flair. Brooke była również częścią frakcji Titus Worldwide, którą tworzyła wraz z Apollo Crewsem oraz Titusem O’Neilem. Po rozpadzie drużyny z Mandy Rose, który nastąpił w połowie 2021 roku, Brooke dwukrotnie sięgnęła po WWE 24/7 Championship, będąc najdłużej panującą kobiecą mistrzynią, która kiedykolwiek wygrała owe wyróżnienie. 
Kariera profesjonalnej wrestlerki.
NXT (2013–2016).
Po podpisaniu kontraktu z WWE w lipcu 2013, Sebera została skierowana na szkolenie w WWE Performance Center i została przydzielona do brandu rozwojowego NXT, przyjmując pseudonim Dana Brooke. Jej pierwszy występ miał miejsce podczas segmentu za kulisami, towarzysząc Tylerowi Breeze’owi na gali . 

</doc>
<doc id="5268267" url="https://pl.wikipedia.org/wiki?curid=5268267" title="Negrusz">
Negrusz

Osoby o tym nazwisku:

</doc>
<doc id="5268269" url="https://pl.wikipedia.org/wiki?curid=5268269" title="Andrianowka (rejon miedwieński)">
Andrianowka (rejon miedwieński)

Andrianowka () – wieś (ros. деревня, trb. dieriewnia) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Worobżą (lewy dopływ Sejmu), 12 km od centrum administracyjnego sielsowietu (Wysokoje), 17 km na północny zachód od centrum administracyjnego rejonu (Miedwienka), 26 km na południowy zachód od Kurska, 8,5 km od drogi magistralnej (federalnego znaczenia) M2 «Krym».
We wsi znajduje się 5 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś nie była zamieszkana.

</doc>
<doc id="5268273" url="https://pl.wikipedia.org/wiki?curid=5268273" title="Marian Nowak (inżynier)">
Marian Nowak (inżynier)

Marian Nowak (ur. 1929, zm. 5 czerwca 2014) – polski inżynier mechanik. Absolwent z 1958 Politechniki Wrocławskiej. Od 1984 profesor na Wydziale Mechanicznym Politechniki Wrocławskiej. Odznaczony Krzyżem Oficerskim Orderu Odrodzenia Polski. Pochowany 9 czerwca 2014 na Cmentarzu Grabiszyńskim we Wrocławiu.

</doc>
<doc id="5268274" url="https://pl.wikipedia.org/wiki?curid=5268274" title="Ankara (1904)">
Ankara (1904)

Ankara – turecki torpedowiec z początku XX wieku, jedna z siedmiu zbudowanych we Włoszech jednostek typu "Antalya". Okręt został zwodowany w 1904 roku w stoczni Ansaldo w Genui, a w skład marynarki Imperium Osmańskiego wszedł w grudniu 1906 roku. Torpedowiec wziął udział w wojnie włosko-tureckiej, podczas której został 24 lutego 1912 roku samozatopiony w bitwie pod Bejrutem podczas ostrzału przez włoskie krążowniki.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
„Ankara” zbudowana została w stoczni Ansaldo w Genui (numer stoczniowy 136). Stępkę okrętu położono w kwietniu 1904 roku i w tym samym roku został zwodowany. W 1905 roku przeprowadzono próby morskie, zaś 29 listopada 1906 roku torpedowiec został odebrany przez zamawiającego w Genui.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanego dwoma śrubami okrętu wynosiła 26 węzłów. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Ankara” została wcielona w skład marynarki wojennej Imperium Osmańskiego w grudniu 1906 roku w Stambule. 24 lutego 1912 roku, podczas wojny włosko-tureckiej, pod Bejrut podeszły okręty włoskiego 4. dywizjonu krążowników („Giuseppe Garibaldi”, „Francesco Ferruccio” i „Varese”), żądając wydania przybywających w porcie osmańskich okrętów: okrętu pancernego „Avnillah” oraz torpedowca „Ankara”. Wobec odmowy spełnienia żądań przez gubernatora wywiązała się bitwa, podczas której „Giuseppe Garibaldi” i „Francesco Ferruccio” (osłaniane od strony morza przez „Varese”) rozpoczęły ostrzał osmańskich jednostek. „Avnillah” został zatopiony ogniem artylerii i torpedą przez „Giuseppe Garibaldiego”, zaś „Ankara” została samozatopiona w porcie przez własną załogę, jednak tonący okręt był do końca ostrzeliwany przez „Francesco Ferruccio”.

</doc>
<doc id="5268276" url="https://pl.wikipedia.org/wiki?curid=5268276" title="Henryk Nowak (inżynier)">
Henryk Nowak (inżynier)

Henryk Nowak (ur. 1952) – polski inżynier budownictwa. Absolwent z 1977 Politechniki Wrocławskiej. Od 2013 profesor na Wydziale Budownictwa Lądowego i Wodnego Politechniki Wrocławskiej.

</doc>
<doc id="5268278" url="https://pl.wikipedia.org/wiki?curid=5268278" title="Henryk Nowak">
Henryk Nowak



</doc>
<doc id="5268279" url="https://pl.wikipedia.org/wiki?curid=5268279" title="Kanał Przemysłowy w Gdyni">
Kanał Przemysłowy w Gdyni

Kanał Przemysłowy w Gdyni – nieukończony kanał wodny na terenie Gdyni, mający połączyć port z planowanym obszarem przemysłowym w dolinie Chylonki.
W związku z szybkim tempem budowy portu w Gdyni niektóre zakłady przemysłowe, jak np. łuszczarnia ryżu i olejarnia, powstały bezpośrednio przy basenach portowych zajmując długie odcinki nabrzeży. Przy dalszej rozbudowie portu zaplanowano teren dedykowany przemysłowi z dostępem do akwatorium portowego przez kanał. Miał tu się znaleźć przemysł okrętowy oraz przetwórczy surowców krajowych przeznaczonych na eksport, jak i surowców zagranicznych importowanych na potrzeby krajowe lub reeksport.
Kanał stanowił przedłużenie głównego kanału portowego. W pierwszej kolejności planowano wybudować odcinek o długości 600 m. Połączenie drogowe z Obłużem i Kępą Oksywską miało być zapewnione przez „Aleję Leszczynek”- nową arterię komunikacyjną poprowadzoną na nasypie i wiaduktach nad torami kolejowymi oraz mostem zwodzonym nad kanałem. Kanał miał mieć docelową szerokość 120 m i głębokość 11 m. W miarę potrzeb miał być wydłużany w stronę Rumi i Redy, a docelowo planowano połączenie go z Wewnętrzną Zatoką Pucką w rejonie ujścia rzeki Redy. Jego długość wyniosłaby wtedy ok. 16 km. Rozważano także budowę kanału żeglugowego do Bydgoszczy.
Budowę rozpoczęto wiosną 1938 r. dzięki dotacji z Funduszu Pracy. Do marca 1939 r. wykonano kanał o szerokości 60 m, głębokości 5 m i długości 300 m oraz nasypy pod planowaną drogę. Budowę przerwał wybuch II wojny światowej. Po jej zakończeniu nie podjęto już prac nad dokończeniem kanału. Obecnie w miejscu wykopanego fragmentu kanału znajduje się basen Bałtyckiego Terminalu Kontenerowego.

</doc>
<doc id="5268282" url="https://pl.wikipedia.org/wiki?curid=5268282" title="Kanał Gdynia – Bydgoszcz">
Kanał Gdynia – Bydgoszcz

Kanał Gdynia – Bydgoszcz – niezrealizowany projekt kanału żeglugowego z lat 30. XX wieku. Planowany na terenie województwa pomorskiego kanał miał połączyć Port morski Gdynia z dorzeczem Wisły omijając terytorium Wolnego Miasta Gdańsk.
Budowa kanału oraz regulacja Wisły umożliwiłyby transport węgla drogą wodną z Górnośląskiego Zagłębia Węglowego do portu w Gdyni, co pozwoliłoby znacznie obniżyć koszty jego eksportu w porównaniu do transportu kolejowego magistralą węglową. Inwestycja miałby także istotny wpływ na ożywienie gospodarcze polskiego Pomorza i Kaszub. Koszty budowy kanału szacowano na 150 milionów złotych, a regulacji Wisły na 350 mil. zł. Plan budowy kanału i związane z nim zagadnienia gospodarcze przedstawiono 9 sierpnia 1937 r. na konferencji Izby Przemysłowo-Handlowej w Gdyni.

</doc>
<doc id="5268283" url="https://pl.wikipedia.org/wiki?curid=5268283" title="Ronde van Vlaanderen 2022">
Ronde van Vlaanderen 2022

Ronde van Vlaanderen 2022 – 106. edycja wyścigu kolarskiego Ronde van Vlaanderen, która odbyła się 3 kwietnia 2022 na liczącej ponad 272 kilometry trasie z Antwerpii do Oudenaarde. Impreza kategorii 1.UWT była częścią UCI World Tour 2022.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5268285" url="https://pl.wikipedia.org/wiki?curid=5268285" title="Lomon">
Lomon

Lomon (hangul: 로몬), właśc. Park Solomon (hangul: 박솔로몬; ur. 11 listopada 1999 w Taszkencie) – południowokoreański aktor i model. Zadebiutował w 2014 roku. Najbardziej znany jest z głównych ról w "Boksunoteu" (2017) i "All of Us Are Dead" (2022).
Lomon zadebiutował w 2014 roku w dwóch serialach koreańskich: "Baengnyeon-ui sinbu" i "Jeonseor-ui manyeo". W 2019 Lomon zagrał w chińskim serialu "Lookism". 
W 2022 roku zagrał w serialu Netflixa "All of Us Are Dead" wcielając się w role Su-hyeoka. 19 stycznia 2022 podpisał kontrakt z Big Smile Entertainment.

</doc>
<doc id="5268288" url="https://pl.wikipedia.org/wiki?curid=5268288" title="Tomasz Nowakowski (inżynier)">
Tomasz Nowakowski (inżynier)

Tomasz Tadeusz Nowakowski (ur. 1953 r.) – polski inżynier mechanik. Absolwent z 1976 Politechniki Wrocławskiej. Od 2012 r. profesor na Wydziale Mechanicznym Politechniki Wrocławskiej.

</doc>
<doc id="5268289" url="https://pl.wikipedia.org/wiki?curid=5268289" title="Indywidualne Międzynarodowe Mistrzostwa Ekstraligi 2022">
Indywidualne Międzynarodowe Mistrzostwa Ekstraligi 2022

Indywidualne Międzynarodowe Mistrzostwa Ekstraligi 2022 – ("PGE Indywidualne Międzynarodowe Mistrzostwa Ekstraligi im. Zenona Plecha") dziewiąta edycja corocznego żużlowego turnieju indywidualnego mającego na celu wyłonienie najlepszego zawodnika Speedway Ekstraligi w sezonie. Zawody zostały rozegrane 2 kwietnia 2022 na Motoarenie w Toruniu.
Jason Doyle bronił tytułu wywalczonego przed rokiem. Turniej zakończył na 11. miejscu z dorobkiem 6 punktów. Zwycięzcą został Bartosz Zmarzlik, dla którego był to trzeci triumf w tych zawodach (wcześniej w 2019 i 2020).
W odróżnieniu od wcześniejszych edycji, turniej rozegrano przed inauguracją rozgrywek Speedway Ekstraligi.
Nominowani uczestnicy.
Do udziału w zawodach nominowanych zostało 14. zawodników z najwyższymi średnimi biegowymi z edycji Speedway Ekstraligi, najskuteczniejszy zawodnik młodzieżowy z biegów juniorskich – Wiktor Lampart oraz zawodnik z dziką kartą – Dominik Kubera.
Artiom Łaguta oraz Emil Sajfutdinow znajdowali się na liście nominowanych żużlowców (odpowiednio 3. i 14. średnia), jednak ze względu na rosyjską inwazję na Ukrainę, Polski Związek Motorowy wykluczył Rosjan z zawodów rozgrywanych w Polsce. Ich miejsce zajęli kolejni zawodnicy z listy rankingowej.
Lista zawodników w kolejności średnich biegowych:
Lista startowa.
Losowanie numerów startowych zostało przeprowadzone 24 marca 2022.
Numery startowe zawodników:
Finał.
Rundę zasadniczą z 13. punktami wygrał Bartosz Zmarzlik. Bezpośrednio do finału awansował również Nicki Pedersen. O pozostałe miejsca w biegu finałowym rozegrano dwa półfinały. W pierwszym z nich zmierzyli się Jack Holder, Leon Madsen, Martin Vaculík oraz Patryk Dudek. Gonitwa zakończyła się zwycięstwem Madsena. W drugim półfinale pod taśmą startową stanęli Tai Woffinden, Janusz Kołodziej, Maciej Janowski oraz Mikkel Michelsen. Pierwszy na mecie zameldował się Woffinden i uzupełnił stawkę finału. 
Bieg finałowy zakończył się zwycięstwem Bartosza Zmarzlika, dla którego był to trzeci tytuł Indywidualnego Międzynarodowego Mistrza Ekstraligi (wcześniej triumfował w 2019 i 2020). Drugie miejsce zajął Tai Woffinden, a na najniższym stopniu podium stanął Leon Madsen.

</doc>
<doc id="5268291" url="https://pl.wikipedia.org/wiki?curid=5268291" title="Jerzy Nowak (fizyk)">
Jerzy Nowak (fizyk)

Jerzy Nowak (ur. 1942 r.) – polski fizyk. Absolwent Uniwersytetu Wrocławskiego. Od 2001 r. profesor na Wydziale Podstawowych Problemów Techniki Politechniki Wrocławskiej.

</doc>
<doc id="5268292" url="https://pl.wikipedia.org/wiki?curid=5268292" title="Romuald Nowicki">
Romuald Nowicki

Romuald Nowicki (ur. 1931, zm. 1 lutego 2010) – polski fizyk i inżynier łączności. Absolwent Uniwersytetu Wrocławskiego i Politechniki Wrocławskiej. Od 1980 r. profesor na Wydziale Elektroniki Politechniki Wrocławskiej i dziekan tego wydziału (1984-1985, 1996-1999). Prorektor Politechniki Wrocławskiej (1990-1993). Odznaczony Krzyżem Oficerskim Krzyżem Kawalerskim Orderu Odrodzenia Polski, Złotym Krzyżem Zasługi oraz Medalem Komisji Edukacji Narodowej i Złotą Odznaką Politechniki Wrocławskiej. Zbierał z pasją porcelanę europejską i orientalia. Licząca ponad 600 eksponatów prywatna kolekcja sztuki Dalekiego Wschodu prof. Romualda Nowickiego i Danuty Kohlberger-Nowickiej trafiła w grudniu 2021 do zbiorów Muzeum Narodowego we Wrocławiu. 

</doc>
<doc id="5268293" url="https://pl.wikipedia.org/wiki?curid=5268293" title="Christian Duma">
Christian Duma

Christian Duma (ur. 5 lutego 1982 w rumuńskim mieście Kluż-Napoka) – niemiecki lekkoatleta specjalizujący się w biegach płotkarskich i sprinterskich.
Na arenie międzynarodowej odniósł następujące sukcesy:
Sukcesy w lekkoatletycznych mistrzostwach Niemiec:
Rekordy życiowe:

</doc>
<doc id="5268294" url="https://pl.wikipedia.org/wiki?curid=5268294" title="Butorowa Woda">
Butorowa Woda



</doc>
<doc id="5268299" url="https://pl.wikipedia.org/wiki?curid=5268299" title="Böztal">
Böztal

Böztal – gmina (niem. "Einwohnergemeinde") w północnej Szwajcarii, w kantonie Argowia, w okręgu Laufenburg. Powstała 1 stycznia 2022 z połączenia gminy Hornussen z trzema gminami z okręgu Brudd: Bözen, Effingen oraz Elfingen. 
Transport.
Przez gminę przebiega autostrada A3 oraz droga główna nr 3.

</doc>
<doc id="5268300" url="https://pl.wikipedia.org/wiki?curid=5268300" title="Boeztal">
Boeztal



</doc>
<doc id="5268302" url="https://pl.wikipedia.org/wiki?curid=5268302" title="Nissan Trade">
Nissan Trade

Ebro F-Series – samochód osobowo-dostawczy klasy wyższej produkowany pod hiszpańską marką Ebro w latach 1977 – 1987 i pod japońską marką Nissan jako Nissan Trade w latach 1987 – 2002.
Historia i opis modelu.
W drugiej połowie lat 70. XX wieku hiszpańskie przedsiębiorstwo Ebro zdecydowało się obszernie zmodernizować model F-108, odchodząc od dotychczas jedynie nieznacznie zmodernizowanej stylistyki Alfa Romeo F12 z 1966 roku. Inwestycja w modernizację pojazdu zbiegła się z intensywnym rozwojem i zwiększeniem mocy produkcyjnych. Przy takich samych proporcjach i niezmienionej m.in. linii szyb, model F-Series stał się odtąd bardziej kanciasty i zyskał charakterystyczny, nisko opadający pas przedni.
Gama nadwoziowa Ebro F-Series utworzona została zarówno przez osobowego vana i minibusa, jak i szeroki zakres wariantów dostawczych tworzony przez furgona, jak i pickupa oraz podwozie do zabudowy z różną długością rozstawu osi. Nazwa poszczególnych modeli z Serii F różniła się w zależności od wielkości nadwozia i dopuszczalnej masy całkowitej. 
Restylizacje i zmiana nazwy.
W 1987 roku Nissan, posiadający już udziały w hiszpańskim Ebro Motor Ibérica, całkowicie przejął tę firmę wraz z zakładami produkcyjnymi ulokowanymi w Barcelonie i Ávili. W efekcie, wytwarzane w nich samochody zostały obszernie zmodernizowane i zmieniły swoje nazwy, a Ebro F-Series przemianowano na Nissan Trade. Wraz ze zmianą nazwy samochód przeszedł obszerną restylizację nadwozia, zyskując m.in. nowy wygląd pasa przedniego i tylnego. Kolejną modernizację przeprowadzono w 1994 roku, przynosząc przemodelowaną przednią część nadwozia
Sprzedaż.
Zarówno wcześniejszy model marki Ebro, jak i późniejsza seria produkowana przez Nissana oferowana była tylko na rynku europejskim. Samochód w wariantach użytkowych zdobył szczególnie dużą popularność na lokalnym rynku hiszpańskim, gdzie powszechnie stosowany był przez służby mundurowe i publiczne jako m.in. ambulans czy policyjny radiowóz. W czasie gdy produkcja Ebro F-Series trwała 10 lat, tak Nissan Ebro produkowany był przez kolejne 15 lat, do 2002 roku, gdy zaprezentowano następcę - znacznie nowocześniejszego, zapożyczonego od Renault Nissana Interstara.

</doc>
<doc id="5268303" url="https://pl.wikipedia.org/wiki?curid=5268303" title="Ebro F-Series">
Ebro F-Series



</doc>
<doc id="5268304" url="https://pl.wikipedia.org/wiki?curid=5268304" title="Niechęć">
Niechęć

Niechęć – polski zespół jazzowy założony w Warszawie.
Zespół.
Zespół istnieje od co najmniej 2008, kiedy zagrał podczas zamknięcia Akwarium Jazz Club w Warszawie. Wystąpił m.in. na Open’er Festival (2011), Copenhagen Jazz Festival (Dania) oraz Glimps Festival (Belgia), Colours of Ostrava (Czechy, 2017).
Nagrodzeni przez Piotra Stelmacha w audycji „Offensywa” jako „Nadzieja Roku”.

</doc>
<doc id="5268305" url="https://pl.wikipedia.org/wiki?curid=5268305" title="Zastępca dowódcy">
Zastępca dowódcy

Zastępca dowódcy – stanowisko etatowe w wojsku; w imieniu dowódcy jego zastępca kieruje określoną dziedziną działalności służbowej, ma ściśle ustalone obowiązki i uprawnienia dyscyplinarne; jest przełożonym wszystkich żołnierzy jednostki. Niekiedy występuje odrębne stanowisko pierwszego zastępcy dowódcy.
Zastępca dowódcy zastępuje dowódcę w razie jego nieobecności, a wtedy posiada jego kompetencje. Zazwyczaj jednak pewne obszary działalności służbowej zarezerwowane są dla etatowego dowódcy (sprawy personalno-kadrowe, finansowe itp.). W ramach swych obowiązków nadzoruje i koordynuje realizację zleconych przez dowódcę zadań oraz ma prawo do wydawania poleceń i wytycznych wszystkim osobom funkcyjnym dowództwa. W każdej chwili jest gotowy do przejęcia dowodzenia, a jego obowiązkiem jest znajomość bieżącej sytuacji podległych wojsk, ich zadań oraz przyjętego do realizacji planu działania. W czasie działań bojowych zastępca dowódcy na ogół wykonuje swoje zadania na innym niż dowódca kierunku czy stanowisku dowodzenia.

</doc>
<doc id="5268308" url="https://pl.wikipedia.org/wiki?curid=5268308" title="Józef Płocha">
Józef Płocha

Józef Płocha, polski działacz społeczny na terenie Panewnik, żołnierz WP im. Tadeusza Kościuszki.
Upamiętnienie.
Jego imieniem została nazwana ulica w Panewnikach-Kokociniec w Katowicach.

</doc>
<doc id="5268313" url="https://pl.wikipedia.org/wiki?curid=5268313" title="Anna Berreiter">
Anna Berreiter

Anna Berreiter (ur. 3 września 1999 w Berchtesgaden‎) – niemiecka saneczkarka, wicemistrzyni olimpijska z Pekinu 2022, wicemistrzyni świata i Europy oraz mistrzyni świata juniorek U23.

</doc>
<doc id="5268314" url="https://pl.wikipedia.org/wiki?curid=5268314" title="Napoleon I w Fontainebleau 31 marca 1814">
Napoleon I w Fontainebleau 31 marca 1814

Napoleon I w Fontainebleau 31 marca 1814 (fr. "Napoléon Ier à Fontainebleau le 31 mars 1814") – obraz olejny namalowany przez francuskiego malarza Paula Delaroche’a w 1840 roku, znajdujący się w zbiorach Musée de l’Armée w Paryżu.
Kopia tego obrazu, mylnie uważana za oryginał, także autorstwa Delaroche’a znajduje się w zbiorach Muzeum Sztuk Pięknych w Lipsku.
Opis.
Inspiracją dla artysty do namalowania tego dzieła, był fragment wspomnień de Bourrienne’a (sekretarza Napoleona), mówiący o tym że cesarz Francuzów przybył do pałacu w Fontainebleau o szóstej rano i udał się do swojego ulubionego pokoju, gdzie zamknął się i pozostał sam przez cały dzień 31 marca 1814 roku.
Scena na obrazie nie przedstawia cesarza już po swojej pierwszej abdykacji jak to się często opisuje, ale w momencie w którym zdał sobie sprawę, że jego sytuacja wobec postępów wojsk VI koalicji, stała się krytyczna. Napoleon ubrany w wypłowiały płaszcz i pokryte błotem buty siedzi zgarbiony na krześle, a jego posępna twarz i oczy wpatrzone w niewidoczne dla widza miejsce, mówią, że widzimy człowieka pokonanego i porzuconego przez wielu swoich niegdysiejszych zwolenników; chwała odwróciła się od niego i rozumie, że jego upadek jest bliski. Dopełnieniem tej tragedii jest bikorn rzucony na ziemię i teczka z dokumentami rzucona na kanapę.
Paul Delaroche który namalował ten obraz w roku powrotu szczątków Napoleona z Wyspy Świętej Heleny, ukazał cesarza jako antybohatera w banalnej pozie, ale przeniesionej w wielkim stylu na duży format.

</doc>
<doc id="5268319" url="https://pl.wikipedia.org/wiki?curid=5268319" title="FK Astana-1964">
FK Astana-1964



</doc>
<doc id="5268321" url="https://pl.wikipedia.org/wiki?curid=5268321" title="Józef Kannenberg">
Józef Kannenberg

Józef Kannenberg (ur. 24 sierpnia 1862, zm. 8 kwietnia 1925) – polski nauczyciel.
Życiorys.
Urodził się 24 sierpnia 1862. W 1880 ukończył naukę w C. K. Gimnazjum w Brodach. Został absolwentem studiów na Wydziale Filozoficznym Uniwersytetu Lwowskiego. Uzyskał stopień doktora.
Pracę nauczycielską podjął w 1885. Na początku pracował w Zakładzie Naukowo-Wychowawczym Ojców Jezuitów w Chyrowie. Potem jako nauczyciel gimnazjalny pracował w Stryju i w Gimnazjum św. Jacka w Krakowie. Od 1905 był dyrektorem C. K. Gimnazjum w Bochni. Z tego stanowiska 29 sierpnia 1906 został mianowany dyrektorem Wyższej Szkoły Handlowej w Krakowie i jednocześnie otrzymał urlop na rok 1906/1907. W szkole uczył języka niemieckiego, języka polskiego. Stanowisko sprawował w charakterze prowizorycznego kierownika. W 1908 szkołę przemianowano na Akademię Handlową. Jednocześnie w 1908 otrzymał stabilizację na stanowisku dyrektora i został przyjęty na etat państwowy w C. K. Ministerstwie Oświaty, mimo że szkoła pozostawała nieupaństwowiona. Przed 1915 otrzymał tytuł c. k. radcy rządu. Dyrektorem AH pozostawał także po odzyskaniu niepodległości przez Polskę. Od 1919 przygotowywał programy naukowe nowej uczelni.
Zmarł 8 kwietnia 1925. Został pochowany w grobowcu rodzinnym na Cmentarzu Rakowickim w Krakowie.

</doc>
<doc id="5268325" url="https://pl.wikipedia.org/wiki?curid=5268325" title="Grand Prix Hassan II 2022">
Grand Prix Hassan II 2022

Grand Prix Hassan II 2022 – tenisowy turniej ATP kategorii ATP Tour 250 w sezonie 2022 z cyklu Grand Prix Hassan II rozgrywany w dniach 4–10 kwietnia 2022 roku w Marrakeszu na kortach ceglanych o puli nagród wynoszącej 597 900 euro.

</doc>
<doc id="5268329" url="https://pl.wikipedia.org/wiki?curid=5268329" title="Periodyzacja historii Polski">
Periodyzacja historii Polski

Periodyzacja historii Polski – zagadnienie dotyczące tego, jakie chronologiczne okresy historyczne wyróżnić w historii Polski. Istnieje szereg różnych periodyzacji, niektórych wyspecjalizowanych w zagadnieniach historii ustroju lub prawa. Najbardziej zgodną datą w tych periodyzacjach jest data upadku I Rzeczypospolitej w 1795 r., choć i tu zdarzają się wyjątki. Różnice w wielu periodyzacjach wynikają m.in. z faktu, że różni autorzy przyjmowali różne kryteria, np. elementy prawno-formalne (takie jak poszczególne akty prawne) albo aspekty świadomości społecznej.
Wielu historyków historii Polski podejmowało się prób systematyzacji, organizacji i periodyzacji, zaczynając od Adama Naruszewicza w XVIII wieku. Podział Naruszewicza widać w jego częściowo zrealizowanym projekcie "Historia narodu polskiego," gdzie zastosował podział na okres przedchrześcijański, okres dynastii Piastów, i zarysował propozycję dalszego podziału (na okres dynastii Jagiellońskiej i okres wolnej elekcji).
Poniżej przedstawiono późniejsze periodyzacje według kolejności chronologicznej.
Periodyzacja Towarzystwa Przyjaciół Nauk.
Już na początku XIX wieku Towarzystwo Warszawskie Przyjaciół Nauk, z którym związany był m.in. Stanisław Staszic, zaproponowało następujący podział (w "Odezwie w sprawie prospektu historii narodu polskiego", 1809):
Periodyzacja Lelewela.
Joachim Lelewel w 1813 r. zaproponował następujący podział ("Historii Polski do końca panowania Stefana Batorego"):
Periodyzacja Moraczewskiego.
W 1838 r. Jędrzej Moraczewski zaproponował podział ("Jak najdogodniej oznaczać epoki historii"):
Periodyzacja Szajnochy.
W latach 50. XIX wieku Karol Szajnocha zaproponował do podziału dziejów Polski triadę heglowską (niepublikowane zapiski):
Periodyzacja Plebańskiego.
W 1854 r. Józef Kazimierz Plebański zaproponował podział ("O zadaniu dziejopisarstwa polskiego") na cztery epoki:
Periodyzacja Bobrzyńskiego.
Michał Bobrzyński wyróżniał w 1881 r. ("Dzieje Polski"):
Periodyzacja Dylewskiego.
Edmund Dylewski wyróżniał w 1890 r. ("O podziale historii prawa polskiego na okresy"):
Periodyzacja Kutrzeby.
Stanisław Kutrzeba w okresie przedwojennym wyróżniał ("Historia ustroju Polski w zarysie", 1905; i prace późniejsze):
Periodyzacja Siemieńskiego.
Józef Jan Siemieński w okresie przedwojennym wyróżniał ("Podział historii ustroju polski na okresy", 1925; "Historia ustroju Polski w zarysie", 1925):
Periodyzacja Balzera.
Oswald Balzer wyróżniał w okresie przedwojennym ("Historia ustroju Polski" (1933) i dzieła wcześniejsze):
Periodyzacja Bardacha.
Według Juliusza Bardacha ("Historia państwa i prawa polskiego" (1955) i inne), reprezentującego podejście marksistowskie, wyróżnić można:
Periodyzacja Uruszczaka.
Wacław Uruszczak, opisując problemy periodyzacji historii polskiej, przedstawił w 2002 r. własny podział dla okresów przedrozbiorowych ("O periodyzacji historii ustroju dawnej Polski"):

</doc>
<doc id="5268334" url="https://pl.wikipedia.org/wiki?curid=5268334" title="Morawitzella nana">
Morawitzella nana

Morawitzella nana – gatunek pszczoły z rodziny smuklikowatych (Haltictidae); jedyny przedstawiciel rodzaju Morawitzella. Oryginalnie została opisana jako "Epimethea nana" przez F. Morawitza . Opisana z okolic Ordos w Mongolii Wewnętrznej na podstawie dwóch samców, samice tego gatunku są nieznane. Endemiczna dla pustynnych rejonów Ordos.
Posiada dwie komórki submarginalne w przednim skrzydle, z czego pierwsza jest ponad dwa razy większa niż druga. Komórka marginalna jest krótsza od pterostygmy. Na głowie, tarczce, zapleczu i tylnych częściach tergitów znajdują się żółte znaczenia.

</doc>
<doc id="5268336" url="https://pl.wikipedia.org/wiki?curid=5268336" title="Blood Falls">
Blood Falls

Blood Falls – obszar nieregularnego wypływu słonej wody o charakterystycznym pomarańczowo-czerwonym zabarwieniu spowodowanym dużą zawartością tlenków żelaza z jęzora Lodowca Taylora w Taylor Valley, jednej z dolin McMurdo Dry Valleys, na Ziemi Wiktorii na Antarktydzie Wschodniej. 
Nazwa.
Nazwa opisowa "Blood Falls" (dosł. „Krwawy Wodospad”) została zatwierdzona przez Advisory Committee on Antarctic Names (tłum. „Komitet doradczy ds. nazewnictwa Antarktyki”) przy United States Board on Geographic Names (tłum. „Radzie ds. Nazw Geograficznych Stanów Zjednoczonych”) na potrzeby badań i publikacji naukowych. Wypływ z 1962 roku został opisany w artykule z 1965 roku "Saline Discharge from Taylor Glacier" autorstwa Roberta F. Blacka, M. L. Jacksona i Thomasa E. Berga}. Nie wiadomo jest jednak kiedy nazwa "Blood Falls" weszła do użycia w literaturze naukowej; stosowana jest od ok. 1993–1994. 
Geografia.
Obszar wypływu słonej wody z jęzora Lodowca Taylora na zachodnim krańcu Lake Bonney w Taylor Valley, jednej z dolin McMurdo Dry Valleys, na Ziemi Wiktorii na Antarktydzie Wschodniej. Do wypływów dochodzi nieregularnie, a ich mechanizm nie został do końca poznany. 
Wypływ powstaje kiedy podlodowcowa woda wydostaje się poprzez szczeliny i pęknięcia, wylewając się na powierzchnię lodowca. Charakteryzuje się wysokim zasoleniem oraz pomarańczowo-czerwonym zabarwieniem spowodowanym dużą zawartością tlenków żelaza. Kiedy woda wypływa na powierzchnię, żelazo zaczyna się utleniać i zabarwia lód na kolor rdzy. 
Jest to woda morska, która została prawdopodobnie uwięziona po nasunięciu się lodowca. W pliocenie ok. 3–5 milionów lat temu trwał okres ocieplenia klimatu, podczas którego mogło dojść do wlania się wody morskiej, a podczas jej ustępowania do utworzenia na dnie doliny słonego jeziora "Greater Lake Priscu". Po ekspansji Lodowca Taylora w okresie późnego pliocenu lub plejstocenu wody jeziora zostały uwięzione pod lodowcem. Jezioro znajduje się pod ok. 400 metrami lodu. 
Mikrobiologia.
W Blood Falls stwierdzono występowanie ekstremofilnych organizmów uznanych za kriofile – organizmów żyjących w niskich temperaturach, poniżej 15°C. Badania przeprowadzone przez amerykańską mikrobiolog Jill Mikucki wykazały obecność 17 rodzajów różnych mikroorganizmów. 
Ochrona.
Blood Falls i dolny Taylor Glacier to Szczególnie Chroniony Obszar Antarktyki (ang. "Antarctic Specially Protected Area", ASPA) – ASPA 172 "Lower Taylor Glacier and Blood Falls, McMurdo Dry Valleys, Victoria Land". 
Historia.
Pomarańczowo-czerwony wypływ został odkryty przez brytyjskiego geografa Thomasa Griffitha Taylora (1880–1963) w 1911 roku, podczas badania Taylor Valley. W połowie lat 60. XX w. dalsze badania prowadził Robert F. Black z University of Wisconsin-Madison.

</doc>
<doc id="5268337" url="https://pl.wikipedia.org/wiki?curid=5268337" title="Cemre Melis Çınar">
Cemre Melis Çınar

Cemre Melis Çınar (ur. 13 maja 1991 w Ankarze) – turecka aktorka teatralna, filmowa i telewizyjna.
Życiorys.
Cemre Melis Çınar urodziła się 13 maja 1991 w Ankarze. Absolwentka Uniwersytetu Toros oraz Wydziału Telewizji Uniwersytetu Marmara. W 2005 została aktorką teatru Mask-kara Tiyatrosu. W 2014 wystąpiła w serialach "Arka Sokaklar" w roli Aslı, "Wspaniałe stulecie", wcielając się w postać Cariye, oraz "Kaçak Gelinler". W tym samym roku została zaangażowana do roli Arzu Karapınar w serialu telewizyjnym "Elif", w którym występowała do 2017. W 2017 wcieliła się w postać Serpil w komedii pt. "Cenaze İşleri" w reżyserii Korhana Uğura oraz zagrała w sztuce teatralnej pt. "Aşk Tamircisi" w reżyserii Barbarosa Uzunönera. W 2018 wystąpiła w miniserialu telewizyjnym "Yeni Dalga", w roli Semy w filmie pełnometrażowym "İçimdeki Hazine", który wyreżyserował Hakan Gürtop, a także w serialu "Bir Umut Yeter". W 2019 została obsadzona w roli Melis Saraç w serialu telewizyjnym "Zranione ptaki". W 2020 wcieliła się w postać Süreyyi w telenoweli pt. "Kırmızı Oda". W 2021 wystąpiła w serialach "Kefaret" w roli Berny Dondar i "Gönül Dağı", w którym zagrała Fadime. W tym samym roku otrzymała nagrodę "9. Dijital Dünyanın Enleri" w kategorii "Najlepsza przełomowa aktorka roku". W latach 2021–2022 zaangażowana do roli Meral w serialu telewizyjnym "Kaderimin Oyunu", a w latach 2022–2023 w spektaklu pt. "Ermişler Ya Da Günahkarlar" w reżyserii Onura Erbilena.

</doc>
<doc id="5268344" url="https://pl.wikipedia.org/wiki?curid=5268344" title="Ukraina na Mistrzostwach Świata w Lekkoatletyce 2019">
Ukraina na Mistrzostwach Świata w Lekkoatletyce 2019

Ukraina na Mistrzostwach Świata w Lekkoatletyce 2019 – reprezentacja Ukrainy podczas mistrzostw świata w Doha liczyła 40 zawodników.

</doc>
<doc id="5268354" url="https://pl.wikipedia.org/wiki?curid=5268354" title="Havsa">
Havsa

Havsa – miasto i dystrykt w prowincji Edirne w Turcji. Według danych na rok 2011 miasto zamieszkiwało 8814 osób, a gęstość zaludnienia wyniosła 35 os./km2.
Klimat.
Średnia temperatura wynosi 14 °C. Najcieplejszym miesiącem jest lipiec (28 °C), a najzimniejszym jest styczeń (–2 °C). Średnie opady wynoszą 844 milimetrów rocznie. Najbardziej wilgotnym miesiącem jest styczeń (155 milimetrów opadów), a najbardziej suchym jest lipiec (17 milimetrów opadów). 

</doc>
<doc id="5268356" url="https://pl.wikipedia.org/wiki?curid=5268356" title="Dasypoda hirtipes">
Dasypoda hirtipes



</doc>
<doc id="5268358" url="https://pl.wikipedia.org/wiki?curid=5268358" title="Charleston Open 2022">
Charleston Open 2022

Charleston Open 2022, właśc. Credit One Charleston Open 2022 – tenisowy turniej WTA kategorii WTA 500 w sezonie 2022 z cyklu Charleston Open rozgrywany w dniach 4–10 kwietnia 2022 roku w Charleston na kortach ceglanych o puli nagród wynoszącej 899 500 dolarów amerykańskich.

</doc>
<doc id="5268360" url="https://pl.wikipedia.org/wiki?curid=5268360" title="Hadżhir">
Hadżhir

Hadżhir () – pasmo górskie w Jemenie, na Sokotrze, najwyższy szczyt: lub , około 1525-1600 m n.p.m. (różne źródła podają różne nazwy i wysokości najwyższego szczytu od 1506 do 1609 m n.p.m.).
Topografia.
Postrzępione pasmo znajduje się w północno-wschodniej części wyspy i stanowi jej najwyższą część. W rejonie najwyższej grupie szczytowej znajdują się m.in. strome wierzchołki . Góry Hadżhir są trudno dostępne, przecinają je głębokie kaniony. U podnóża gór leży miejscowość Hadibu.
Geologia.
Pasmo wyniesione we wschodniej części wyspy układa się w asymetryczny łuk. Trzon gór Hadżhir stanowią wulkaniczne skały prekambryjskie, w tym granity (powstały około 720 mln lat temu) i gabra z hornblendami i biotytami. Skały krystaliczne rozciągają się na płaszczyźnie długości 40 km na osi wschód-zachód i 25 km na osi północ-południe. Dookoła gór rozciągają się wapienne płaskowyże, dochodzące do 1000 m n.p.m. w przypadku płaskowyżu Diksam.
Środowisko.
Góry Hadżhir zamieszkuje wiele gatunków endemicznych, np. ptak ', który występuje na północnym pogórzu w liczbie około 50 osobników. Inne ptaki występujące w tym rejonie to m.in.: ścierwnik. W pobliżu najwyższego szczytu Dżabal Skand w 2017 roku odkryto endemiczną turzycę, '.

</doc>
<doc id="5268362" url="https://pl.wikipedia.org/wiki?curid=5268362" title="Jerzy Butowtt">
Jerzy Butowtt

Jerzy Marek Butowtt (ur. 25 lutego 1931 w Morawicy, zm. 6 marca 2022) – polski specjalista w zakresie geodezji i kartografii, prof. dr hab. inż.
Życiorys.
Obronił pracę doktorską, następnie uzyskał stopień doktora habilitowanego. Został zatrudniony na stanowisku profesora w Katedrze Fotogrametrii i Teledetekcji na Wydziale Inżynierii Środowiska i Geodezji Akademii Rolniczej im. Hugona Kołłątaja w Krakowie, oraz w Zakładzie Teledetekcji i Fotogrametrii na Wydziale Inżynierii Lądowej i Geodezji Wojskowej Akademii Technicznej im. Jarosława Dąbrowskiego.
Był kierownikiem Katedry Fotogrametrii i Teledetekcji Wydziału Inżynierii Środowiska i Geodezji Akademii Rolniczej im. Hugona Kołłątaja w Krakowie.
Zmarł 6 marca 2022.

</doc>
<doc id="5268364" url="https://pl.wikipedia.org/wiki?curid=5268364" title="Okręg wyborczy Dumfries and Galloway">
Okręg wyborczy Dumfries and Galloway

Okręg wyborczy Dumfries and Galloway powstał w 2005 roku i wysyła do Izby Gmin jednego posła. Okręg obejmuje większą część jednostki administracyjnej Dumfries and Galloway.

</doc>
<doc id="5268365" url="https://pl.wikipedia.org/wiki?curid=5268365" title="Wieże ciśnień w Lwówku Śląskim">
Wieże ciśnień w Lwówku Śląskim

Wieże ciśnień w Lwówku Śląskim – zabytkowe wieże ciśnień znajdujące się przy ul. Towarowej w Lwówku Śląskim. Wieże znajdują się w gminnej ewidencji zabytków (GEZ).
Żelbetowa.
Żelbetowa wieża ciśnień, znajdująca się w odległości 400 metrów w linii prostej od dworca kolejowego w Lwówku Śląskim, została wybudowana przed 1925 rokiem. Budynek wzniesiono na planie koła z rozszerzającym się ku górze trzonem. Szczyt budynku zwieńczono kopulastym sklepieniem żelbetowym i latarnią. Wieża może pomieścić 20 tysięcy litrów wody. Obiekt postawiono na potrzeby infrastruktury kolejowej.
Ceglana.
Ceglana, trzykondygnacyjna wieża ciśnień, została wybudowana między ulicami Towarową, Rzeczną i Działkową, obok zabudowań dawnej parowozowni. Infrastruktura towarzysząca dworcowi kolejowemu w Lwówku Śląskim pochodzi z końca XIX wieku, a sam dworzec z 1885 roku. Postawienie ceglanej wieży ciśnień datuje się na 3 ćw. XIX w.
Wieża znajduje się w odległości 600 metrów w linii prostej od dworca kolejowego, w tym 200 metrów od żelbetowej wieży ciśnień. Konstrukcja wieży ciśnień, według typowego projektu kolei niemieckich, powstała na planie ośmiokąta. Wartym zwrócenia uwagi jest klinkierowa elewacja (pasowy układ dwukolorowej, czerwono-żółtej cegły zestawionej poziomo). 
Otwory okienne obiektu zostały zwieńczone łukami. Sama wieża pozbawiona jest zadaszenia. Jej głowicę zdobi częściowo uszkodzony, ceglany gzyms, który nadaje wieży cech budowli obronnej, a który wkomponowano w bryłę budynku ze względu na popularny w czasie budowy obiektu nurt historyzmu w architekturze. Pompa w dawnej wieży ciśnień nadal jest sprawna. W bezpośrednim sąsiedztwie obiektu znajduje się pochodzący z tego samego okresu budynek mieszkalny dla pracowników kolei, który jako jedyny z całego kompleksu jest zadbany i zamieszkiwany. W latach 1950–1995, wraz ze stopniową likwidacją infrastruktury kolejowej (w tym lokomotywowni), reszta obiektów zaczęła popadać w ruinę.

</doc>
<doc id="5268366" url="https://pl.wikipedia.org/wiki?curid=5268366" title="Jerzy Ringwelski">
Jerzy Ringwelski

Jerzy Andrzej Ringwelski (ur. 10 stycznia 1951 w Czersku) – polski trener piłki ręcznej, zdobywca tytułu mistrza Polski z żeńskim zespołem Startu Elbląg (1994).
Życiorys.
Ukończył liceum w Czersku i studia w Akademii Wychowania Fizycznego i Sportu w Gdańsku. 
W młodości grał w piłkę ręczną w klubie MKS Borowiak Czersk. Po ukończeniu studiów zamieszkał w Elblągu. W latach 1976-1977 był asystentem Andrzeja Drużkowskiego prowadzącego seniorską drużynę kobiecą Startu Lublin. W tej roli wywalczył kolejno awans do II ligi (1976) i I ligi (1977). Od 1978 prowadził w elbląskim klubie juniorki młodsze. W 1992 i 1993 zdobył z Truso Elbląg mistrzostwo Polski juniorek. W latach 1993-1996 prowadził seniorską drużynę Startu i sięgnął z nią po mistrzostwo Polski i Puchar Polski w 1994 oraz brązowy medal mistrzostw Polski w 1995. Następnie zajął się w klubie trenowaniem juniorek. Ponownie objął ten zespół w trakcie sezonu 1998/1999 i prowadził go do 2002. W tym czasie wywalczył dwa brązowe medale mistrzostw Polski (1999, 2000) oraz Puchar Polski (1999). W kolejnych latach pracował w juniorskim klubie MKS Truso Elbląg, w 2009 zdobył z nim wicemistrzostwo Polski, w 2010 mistrzostwo Polski juniorek.
W 2004 otrzymał Diamentową Odznakę Związku Piłki Ręcznej w Polsce. W 50. plebiscycie Gazety Olsztyńskiej i Dziennika Elbląskiego na najpopularniejszego sportowca Warmii i Mazur 2010 roku został wybrany trenerem roku
Piłkarzem ręcznym był także jego syn, Kamil Ringwelski, który po zakończeniu kariery zawodniczej został trenerem.

</doc>
<doc id="5268367" url="https://pl.wikipedia.org/wiki?curid=5268367" title="Teofilia Konstancja Radziwiłł">
Teofilia Konstancja Radziwiłł



</doc>
<doc id="5268373" url="https://pl.wikipedia.org/wiki?curid=5268373" title="Swiridow (obwód kurski)">
Swiridow (obwód kurski)

Swiridow () – chutor w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest w dorzeczu Rieuta (lewy dopływ Sejmu), 4 km od centrum administracyjnego sielsowietu (Wysokoje), 8,5 km na północny zachód od centrum administracyjnego rejonu (Miedwienka), 30 km na południowy zachód od Kurska, 5,5 km od drogi magistralnej (federalnego znaczenia) M2 «Krym».
W chutorze znajduje się 79 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 69 osób.

</doc>
<doc id="5268377" url="https://pl.wikipedia.org/wiki?curid=5268377" title="Waikiki Beach">
Waikiki Beach



</doc>
<doc id="5268378" url="https://pl.wikipedia.org/wiki?curid=5268378" title="Holstein-Gottorp-Romanow">
Holstein-Gottorp-Romanow



</doc>
<doc id="5268379" url="https://pl.wikipedia.org/wiki?curid=5268379" title="Derywacja (wojskowość)">
Derywacja (wojskowość)

Derywacja (wojskowość) - odchylenie lotu pocisku od pionowej płaszczyzny strzału. Następuje pod wpływem: ruchu obrotowego pocisku, działających na pocisk sił ciężkości oraz oporu powietrza. Na krótkich dystansach nie ma większego wpływu na celność strzału, jednak na dystansie średnim i długim istnienie tego zjawiska wymaga od strzelca przyjęcia odpowiednich poprawek przy celowaniu.
Charakterystyka.
Wystrzelony pocisk podlega tym samym siłom fizycznym, jak inne ciała znajdujące się w ziemskiej atmosferze oraz w sferze oddziaływania magnetyzmu Ziemi. Siła Coriolisa powoduje odchylenie toru ciała poruszającego się i swobodnie opadającego na powierzchni Ziemi, w tym pocisku lecącego w kierunku biegunów lub ku równikowi. W przypadku pocisku lecącego równolegle do osi obrotu Ziemi, sił tych nie wlicza się do poprawek celowniczych. Siły Coriolisa należy brać pod uwagę przy strzałach na odległość większą niż 1000 metrów. Na trajektoria lotu pocisku ma wpływ również gęstość powietrza wynikająca z jego temperatury.
Kolejnym czynnikiem wpływającym tor lotu pocisku jest kierunek wiania wiatru.
Wpływ na odchylenie kuli ma również konstrukcja broni. Zależnie od kierunku gwintowania lufy broni, lot pocisku odchylony jest w innym kierunku: w lufach z gwintem prawoskrętnym odchył następuje w prawo, w lufach z gwintem lewoskrętnym odchył następuj w lewo. Również długość lufy (ale i jakość wykonania tego elementu broni) może mieć wpływ na celność na dłuższych dystansach. Zwykle dłuższe lufy oferują większe spłaszczenie lotu pocisku.

</doc>
<doc id="5268380" url="https://pl.wikipedia.org/wiki?curid=5268380" title="Irpień (ujednoznacznienie)">
Irpień (ujednoznacznienie)



</doc>
<doc id="5268381" url="https://pl.wikipedia.org/wiki?curid=5268381" title="Dimension Point">
Dimension Point

 – działające od lipca 2013 do 16 września 2018 roku wydawnictwo muzyczne Avex Entertainment, z którego korzystała Namie Amuro. Rozwiązane z powodu przejścia Namie Amuro na emeryturę.
Historia.
10 lipca 2013 roku jako pierwsze dzieło wytwórni ukazał się album „FEEL”, ostatnim był album z największymi przebojami Namie Amuro „Finally”, który ukazał się 8 listopada 2017 roku.
Wydania.
Japoński standardowy numer magazynowy zaczyna się od: AVCN-99*** (CD), AVBN-99*** (DVD), AVXN-99*** (Blu-ray), AVJN-99*** (Winyl）

</doc>
<doc id="5268386" url="https://pl.wikipedia.org/wiki?curid=5268386" title="Kantoria (staw)">
Kantoria (staw)

Kantoria – zbiornik wodny znajdujący się w tarnowskiej dzielnicy Piaskówka, powstały w wyniku zatopienia wyrobisk gliny.
Etymologia.
Nazwa zbiornika wodnego wywodzi się od nazwy ulicy "Kantoria" (do początku 1930, od 27 stycznia 1930 – Legionów, od 31 stycznia 1950 – Stalingradzka, i ponownie po 1990 – Legionów, początkowy jej fragment, rozpoczynający się na Starym Mieście przy ulicy Wałowej nosił nazwę ulica Pocztowa). W XVIII wieku była to droga polna przechodząca przez folwark kanonika Józefa Krolińskiego, kantora tarnowskiej katedry.
Lokalizacja.
Staw Kantoria leży w dzielnicy Piaskówka, w okolicy Parku Strzeleckiego oraz tarnowskiego parku wodnego. Od północy graniczy z rowem odwadniającym zwanym "Rowem od Strzelnicy" oraz ogródkami działkowymi im. Kopernika. Od wschodu, południa i zachodu zbiornik otoczony jest wysokimi na 8–11 m skarpami powstałymi wskutek wybrania materiału dla cegielni. Na zachód od stawu biegnie ulica Józefa Piłsudskiego.
Charakterystyka.
Kantoria jest bezodpływowym zbiornikiem antropogenicznym o powierzchni 2,12 ha, którego głębokość przekracza 15 metrów. Jego brzegi są gęsto porośnięte trzciną. Staw powstał na terenie byłej kopalni gliny, w której eksploatowano iły mioceńskie do produkcji ceramiki czerwonej w cegielni Kantoria.
W akwenie nie ma warunków do uprawiania sportów wodnych, ponieważ wraz z wyrobiskiem zalane zostały pozostałości elementów dawnej kopalni. Staw Kantoria jest dzierżawiony Polskiemu Związkowi Wędkarskiemu.
W stawie występują ryby, dominującymi gatunkami są płoć, karp, karaś, leszcz, lin, amur, sum, szczupak oraz węgorz.
Okolice stawu uznawane są za tereny zieleni miejskiej o dużych walorach krajobrazowych i przyrodniczych.
Historia.
W latach 1902–1906, na obszarze 24 morgów, w okolicy obecnie istniejącego stawu, powstała cegielnia, zbudowana z inicjatywy Emila Brocha i Arnolda Lewenheima. Fabryka miała własne wyrobisko surowca"." Wytwarzano w niej cegły, dachówki, sączki drenarskie oraz piece kaflowe. Z biegiem lat zmieniali się jego właściciele, chociaż przylgnęła doń nazwa „Kantorya/Kantoria”. Zakład zaczął wykorzystywać maszynę parową o mocy 60 HP i zatrudniał około 100 osób. Był nowoczesny jak na swoje czasy: zatrudnienie rosło, miał m.in. własną bocznicę kolejową odchodzącą od linii kolejowej z Tarnowa do Szczucina.
W latach 60. XX wieku potwierdzono istnienie złoża gliny znajdującego się na powierzchni ok. 14 ha, przewidując perspektywę 70-letniego wydobycia. Pod koniec XX w. kopalnia zaprzestała działalności, a złoże z dniem 31 grudnia 1997 roku, mimo jego niewyeksploatowania, zostało wykreślone z ewidencji zasobów Ministerstwa Środowiska. W wyniku zarzucenia odwadniania, wyrobisko wypełniło się wodą pochodzącą z dopływów wód podziemnych oraz opadów atmosferycznych.
W 2019 roku tereny leżące przy ulicy Piłsudskiego, po zachodniej stronie zbiornika, zagospodarowano, tworząc tam strefę wypoczynku i rekreacji.

</doc>
<doc id="5268388" url="https://pl.wikipedia.org/wiki?curid=5268388" title="Natalia Kubaty">
Natalia Kubaty

Natalia Gizela Kubaty (ur. 10 listopada 1995) – polska zapaśniczka walcząca w stylu wolnym. Zajęła dwudzieste miejsce na mistrzostwach świata w 2017. Brązowa medalistka mistrzostw Europy w 2022. Trzecia na MŚ kadetów w 2012 roku. Zdobyła dziewięć medali mistrzostw Polski.
Jest absolwentką szkoły podstawowej nr 41 w Rudzie Śląskiej oraz zapaśniczej klasy sportowej w gimnazjum nr 5, a także technikum organizacji usług gastronomicznych.

</doc>
<doc id="5268389" url="https://pl.wikipedia.org/wiki?curid=5268389" title="Kryzys zadłużenia">
Kryzys zadłużenia

Kryzys zadłużenia (również kryzys zadłużeniowy, ang. "debt crisis") – niezdolność do obsługi zobowiązań wynikających z zadłużenia.

</doc>
<doc id="5268390" url="https://pl.wikipedia.org/wiki?curid=5268390" title="Aeschnosoma rustica">
Aeschnosoma rustica



</doc>
<doc id="5268393" url="https://pl.wikipedia.org/wiki?curid=5268393" title="Kryzys zadłużeniowy">
Kryzys zadłużeniowy



</doc>
<doc id="5268394" url="https://pl.wikipedia.org/wiki?curid=5268394" title="Milena Müllerová">
Milena Müllerová

Milena Müllerová, po mężu Folberová (ur. 8 czerwca 1923 w Babicach, zm. 15 grudnia 2009 w Pradze) – czeska gimnastyczka, mistrzyni olimpijska z 1948. W czasie swojej kariery sportowej reprezentowała Czechosłowację.
Kariera sportowa.
Zdobyła złoty medal w wieloboju drużynowym na igrzyskach olimpijskich w 1948 w Londynie. Jej koleżankami w reprezentacji Czechosłowacji były: Zdeňka Honsová, Marie Kovářová, Miloslava Misáková, Věra Růžičková, Olga Šilhánová, Božena Srncová i Zdeňka Veřmiřovská. Pierwotnie w zespole miała występować Eliška Misáková, młodsza siostra Miloslavy. Jednak po przylocie do Londynu wykryto u niej chorobę Heinego-Medina i umieszczono w szpitalu, w którym zmarła w czasie rozgrywanych zawodów olimpijskich w gimnastyce.
Wielobój drużynowy był jedyną kobiecą konkurencją gimnastyczną rozgrywaną na tych igrzyskach olimpijskich. Kolejność drużyn była ustalana na podstawie wyników indywidualnych sześciu najlepszych gimnastyczek spośród ośmiu tworzących drużynę. W nieoficjalnej klasyfikacji indywidualnej Müllerová zajęła 10.–11. miejsce.
Zakończyła wyczynowe uprawianie gimnastyki po wyjściu za mąż w 1950. Zmarła w wieku 86 lat. Została skremowana w krematorium Strašnice.

</doc>
<doc id="5268408" url="https://pl.wikipedia.org/wiki?curid=5268408" title="Niania (niemiecki serial telewizyjny)">
Niania (niemiecki serial telewizyjny)

Niania (niem. "Das Kindermädchen") niemiecki serial telewizyjny, który od 2017 r. wyświetlany jest w "Endlich Freitag im Ersten", paśmie kanału Das Erste. Odcinki mają długość ok. 90 minut. Główną rolę Henrietty Höffner, która uciekając przed urzędem pracy, podróżuje przez świat jako samozwańcza opiekunka do dzieci i pomaga rodzinom w rozwiązywaniu ich problemów, gra Saskia Vester
Fabuła.
Kiedy po prawie 40 latach prowadzenia kiosku, Henrietta Höffner nie była już w stanie prowadzić swojego małego kiosku, musiała udać się do urzędu pracy i zdała sobie sprawę, że w jej grupie wiekowej prawie nie można już znaleźć posady. Pan Loibinger, sympatyczny doradca zawodowy, próbuje nauczyć ją kilku rzeczy i doradza przekwalifikowanie, ale uparta Henriette ma swój własny pomysł i chociaż nie ma żadnego fachowego wykształcenia ani uprawnień, ogłasza się online jako opiekunka do dzieci, na stronie internetowej, którą pomógł jej stworzyć wnuk. Strategia ta jest skuteczna i Henrietta wybiera najbardziej lukratywne propozycje, które pozwalają jej poznać świat. Ponieważ jej klienci są zawsze niemieckiego pochodzenia, nigdy nie ma w rodzinach problemów językowych, ale ma je za to w kraju, do którego przybywa. Ale Henriette zawsze jednak wie, jak dać sobie radę, a w razie potrzeby posługuje się językiem migowym. Pewna siebie i odważna, idzie własną drogą i wychowuje nie tylko cudze dzieci, ale często także ich rodziców. Tego, co działa u obcych ludzi, Henriette nie potrafi zastosować w swojej rodzinie. Często między nią a córką panuje cisza, a jedynym łącznikiem między nimi jest tylko wnuk Toby. Doradca zawodowy, pan Loibinger (odcinek 1–3: Jürgen Tonkel, odcinek 4: Gerhard Wittmann), zwykle jest pewien, że Henriette podróżuje na własną rękę, ale ponieważ ją lubi, stara się ukryć jej eskapady.

</doc>
<doc id="5268409" url="https://pl.wikipedia.org/wiki?curid=5268409" title="Konstantin Iwlijew">
Konstantin Iwlijew

Konstantin Aleksiejewicz Iwlijew (; ur. 7 sierpnia 2000 w Moskwie) – rosyjski łyżwiarz szybki specjalizujący się w short tracku, wicemistrz olimpijski z Pekinu 2022, mistrz Europy i wicemistrz świata juniorów.
Życie prywatne.
Syn Aleksieja Iwlijewa i Elizawiety Iwlijewej, reprezentantów Rosji w short tracku, a następnie trenerów tej dyscypliny.

</doc>
<doc id="5268411" url="https://pl.wikipedia.org/wiki?curid=5268411" title="Akademia Muzyczna w Krakowie">
Akademia Muzyczna w Krakowie



</doc>
<doc id="5268413" url="https://pl.wikipedia.org/wiki?curid=5268413" title="Olga Šilhánová">
Olga Šilhánová

Olga Šilhánová (ur. 21 grudnia 1920 w Vysokim nad Jizerou, zm. 27 sierpnia 1986 w Pradze) – czeska gimnastyczka, mistrzyni olimpijska z 1948. W czasie swojej kariery sportowej reprezentowała Czechosłowację.
Kariera sportowa.
Zdobyła złoty medal w wieloboju drużynowym na igrzyskach olimpijskich w 1948 w Londynie. Jej koleżankami w reprezentacji Czechosłowacji były: Zdeňka Honsová, Marie Kovářová, Miloslava Misáková, Milena Müllerová, Věra Růžičková, Božena Srncová i Zdeňka Veřmiřovská. Pierwotnie w zespole miała występować Eliška Misáková, młodsza siostra Miloslavy. Jednak po przylocie do Londynu wykryto u niej chorobę Heinego-Medina i umieszczono w szpitalu, w którym zmarła w czasie rozgrywanych zawodów olimpijskich w gimnastyce.
Wielobój drużynowy był jedyną kobiecą konkurencją gimnastyczną rozgrywaną na tych igrzyskach olimpijskich. Kolejność drużyn była ustalana na podstawie wyników indywidualnych sześciu najlepszych gimnastyczek spośród ośmiu tworzących drużynę. W nieoficjalnej klasyfikacji indywidualnej Šilhánová zajęła 26. miejsce.
Zakwalifikowała się do reprezentacji Czechosłowacji na mistzostywa świata w 1950 w Bazylei, ale Czechosłowacja ostatecznie w nich nie wystąpiła.

</doc>
<doc id="5268415" url="https://pl.wikipedia.org/wiki?curid=5268415" title="Kopalnia Węgla Brunatnego Turów">
Kopalnia Węgla Brunatnego Turów



</doc>
<doc id="5268417" url="https://pl.wikipedia.org/wiki?curid=5268417" title="Koto Hoxhi">
Koto Hoxhi

Koto Hoxhi, znany także jako Konstandin Hoxhi (ur. 1824 w Qestoracie, zm. 1895 w Stambule) – albański nauczyciel.
Życiorys.
Był nauczycielem w greckojęzycznym seminatium w Qestoracie. Mimo to, potajemnie nauczał w języku albańskim. Poprosił osmańskiego gubernatora wilajetu Janina o założenie albańskojęzycznej szkoły, przez co popadł w konflikt z konsulatem greckim w Janinie, ekskomunikowany z Ekumenicznego Patriarchatu Konstantynopolitańskiego oraz aresztowany.
W 1874 roku napisał jedną z pierwszych albańskich sztuk artystycznych, zatytułowaną "Dasma në Lunxhëri", która była wystawiana w Gjirokastrze.
Zmarł w 1895 roku w więzieniu położonym w twierdzy Yedikule.
Upamiętnienia.
Jego imieniem nazwano założoną w 1920 roku szkołę podstawową dla dziewcząt w Gjirokastrze.

</doc>
<doc id="5268418" url="https://pl.wikipedia.org/wiki?curid=5268418" title="Kalifornijka">
Kalifornijka



</doc>
<doc id="5268419" url="https://pl.wikipedia.org/wiki?curid=5268419" title="Konstandin Hoxhi">
Konstandin Hoxhi



</doc>
<doc id="5268421" url="https://pl.wikipedia.org/wiki?curid=5268421" title="Kopalnia Węgla Brunatnego Bełchatów">
Kopalnia Węgla Brunatnego Bełchatów



</doc>
<doc id="5268425" url="https://pl.wikipedia.org/wiki?curid=5268425" title="Thérèse Louise de Sureda (obraz Francisca Goi)">
Thérèse Louise de Sureda (obraz Francisca Goi)

Thérèse Louise de Sureda (hiszp. "Teresa Luisa de Sureda") – obraz olejny hiszpańskiego malarza Francisca Goi znajdujący się w Narodowej Galerii Sztuki w Waszyngtonie. Przedstawia Thérèse Louise Suredę, żonę hiszpańskiego inżyniera Bartolomé Suredy.
Okoliczności powstania.
Okres pomiędzy nominacją Goi na pierwszego nadwornego malarza Karola IV w 1799 a inwazją napoleońską w 1808 r. był dla artysty czasem wielkiej aktywności i finansowej stabilizacji. W tym czasie powstało wiele portretów burżuazji. Do tej klasy należeli wszechstronny inżynier i artysta Bartolomé Sureda oraz jego żona Francuzka Thérèse Louise Sureda, osoby z bliskiego kręgu przyjaciół Goi. Artystów i osoby związane ze sztuką przemysłową – jak Bartolomé Sureda – Goya przedstawiał jako postaci wyrafinowane i o dobrym guście. Również Thérèse Louise została przedstawiona jako elegancka i modna dama. Pomimo że są to pendanty, malarz zerwał z barokową tradycją i zastosował różne kompozycje: formalną dla Thérèse Louise, która siedzi w fotelu, i swobodniejszą dla Bartolomé, który stoi lekko oparty o piedestał.
Thérèse Louise Chapronde Saint Armand była Francuzką, poznała Bartolomé Suredę w Paryżu, gdzie ten przebywał na stypendium w latach 1800–1803. Możliwe, że poznali się poprzez zegarmistrza i wynalazcę Abrahama-Louisa Brégueta, który od lat przyjaźnił się z Thérèse Louise. Pobrali się w 1803 roku i wyjechali do Madrytu, gdyż Sureda otrzymał zadanie modernizacji Królewskiej Fabryki Porcelany Buen Retiro. W 1804 roku został dyrektorem tej manufaktury, być może z tej okazji powstały portrety małżonków, chociaż dokładna data nie jest znana. Goya i Sureda prawdopodobnie spotkali się wcześniej, po powrocie inżyniera z Londynu w 1795 roku. Sureda poznał tam techniki drukarskie i grawerskie takie jak akwatinta i mezzotinta. Możliwe, że podzielił się z Goyą swoją wiedzą, gdy malarz przygotowywał swoją serię rycin "Kaprysy", którą wydał w 1799 roku. Według syna Suredy Goya namalował portrety małżonków w podziękowaniu za pomoc udzieloną mu w doskonaleniu techniki grawerskiej.
Po przyjeździe do Hiszpanii Thérèse Louise utrzymywała korespondencję z Bréguetem, z której wiadomo, że miała trudności z aklimatyzacją w obcym kraju. Była też rozczarowana statusem społecznym swojego męża oraz ich finansowymi możliwościami. Kiedy pod koniec życia Sureda wrócił na rodzinną Majorkę, Thérèse Louise prawdopodobnie wróciła do Paryża, gdyż nie była przy nim, gdy zmarł w 1851 roku.
Opis obrazu.
Thérèse Louise została przedstawiona w trzech czwartych postaci, na neutralnym, ciemnym tle. Siedzi w eleganckim fotelu w stylu empire obitym żółtym adamaszkiem z jasnoniebieskim wzorem. Jego podłokietniki mają złocony profil i są rzeźbione na kształt sfinksów, według francuskiej mody zainspirowanej kampanią Napoleona w Egipcie. Możliwe, że jest to mebel, który przywiozła ze sobą z Paryża. Jej ułożona, wyprostowana postura jest nieco wymuszona. Modelka wydaje się spięta, co dodatkowo podkreśla pozycja rąk, która może być inspirowana Moną Lisą Leonarda da Vinci (kopia tego obrazu znajdowała się w królewskiej kolekcji w Madrycie). Twarz jest lekko obrócona, spogląda wprost na widza nieco melancholijnym spojrzeniem, w którym Elizabeth du Gué Trapier dostrzega nutę pogardy. Podobną kompozycję Goya zastosował malując "Portret Sebastiána Martíneza y Péreza", który siedzi na krześle ustawionym profilem do widza i zwraca ku niemu głowę.
Thérèse Louise ma na sobie typową dla dam z oświeconej burżuazji suknię w stylu empire. Niebieski jedwab o różowych refleksach kontrastuje z żółtym obiciem fotela. Fason sukni jest prosty, pozbawiony ozdobnych falbanek czy koronek. Fałdy trenu upiętego wysoko na plecach są udrapowane wokół podłokietnika fotela i podkreślają piramidalny kontur postaci. Spod sukni wystaje biały kołnierzyk koszuli. Jej młodzieńcza twarz została namalowana z delikatnością, wyróżniają się duże oczy i drobne usta. Na czoło opadają starannie ułożone i niemal symetryczne loki. Ciemne włosy są upięte w wysoki kok, w którym wyróżnia się złoty grzebień w kształcie półksiężyca, podobny do tego z "Portretu markizy de Villafranca" z 1804 roku. Jest to jedyna ozdoba nowoczesnego, modnego stroju, który daleko odbiega od pudrowanych peruk, wstążek i piór noszonych w czasie ancien régime.
Gudiol zwraca uwagę, że z technicznego punktu widzenia Goya antycypuje tu gusty impresjonistyczne i japonistyczne, eksponując kolory w podobny sposób jak w pracach Maneta i niektórych francuskich malarzy końca XIX wieku.
Proweniencja.
Portrety Thérèse Louise i jej męża prawdopodobnie znajdowały się w kolekcji Pedra Escata w Palmie, skąd przeszły do rodziny Sureda w Madrycie. Calvert podaje, że były ich własnością do 1907, a następnie zostały nabyte przez Amerykanów Henry’ego i Louisine Havemeyer. Jednak Louisine Havemeyer w swoich wspomnieniach wydanych w pośmiertnie w 1930 roku sugeruje, że portrety Suredów trafiły do ich kolekcji przed śmiercią jej męża w 1907. Możliwe, że zostały zakupione w Hiszpanii, gdyż cena zakupu została podana w pesetach. Cooney Frelinghuysen podaje datę zakupu 28 września 1897. Informacja o galerii Durand-Ruel w Paryżu, którą Desparmet Fitz-Gérald podaje jako pośrednika sprzedaży, jest prawdopodobnie błędna. Obraz odziedziczyła córka Havemeyerów Adeline, która podarowała obraz Narodowej Galerii Sztuki w Waszyngtonie w 1941.

</doc>
<doc id="5268427" url="https://pl.wikipedia.org/wiki?curid=5268427" title="Thérèse Louise de Sureda">
Thérèse Louise de Sureda



</doc>
<doc id="5268428" url="https://pl.wikipedia.org/wiki?curid=5268428" title="Kopalnia Węgla Brunatnego Sieniawa">
Kopalnia Węgla Brunatnego Sieniawa



</doc>
<doc id="5268431" url="https://pl.wikipedia.org/wiki?curid=5268431" title="Fregaty rakietowe typu 31">
Fregaty rakietowe typu 31

Fregaty rakietowe typu 31 (znane też jako fregaty typu Inspiration oraz pod nazwą handlową Arrowhead 140) – planowane brytyjskie fregaty rakietowe ogólnego przeznaczenia budowane przez stocznię Babcock International. Ich konstrukcja bazuje na projekcie kadłuba fregat rakietowych typu "Iver Huitfeldt". 
Mają wejść na uzbrojenie Royal Navy w 2027 roku wraz z fregatami rakietowymi typu 26 do zwalczania okrętów podwodnych i docelowo zastąpić fregaty rakietowe typu 23. Projekt fregat typu 31 jest częścią narodowej strategii przemysłu okrętowego Wielkiej Brytanii. 
Historia.
Strategiczny Przegląd Obrony i Bezpieczeństwa (SDSR) z 2010 roku zatwierdził program Global Combat Ship (GCS), który miał na celu zastąpienie trzynastu fregat typu 23 będących w służbie Royal Navy. Wcześniej w tym samym roku Ministerstwo Obrony przyznało BAE Systems czteroletni kontrakt o wartości 127 milionów funtów na wykonanie projektu jednostek nowego typu. Planowano budowę dwóch wariantów: pięciu fregat ogólnego przeznaczenia i ośmiu fregat do zwalczania okrętów podwodnych. Obydwa podtypy miały się od siebie tylko nieznacznie różnić, między innymi zastosowaniem Sonaru 2087. Pierwotnie oczekiwano, iż budowa nowych jednostek rozpocznie się w 2016 roku, a okręty będą stopniowo zastępować fregaty typu 23 do połowy lat 30. XX wieku. Jednakże przeprowadzony w 2015 roku przegląd obronny zadecydował o zamówieniu tylko ośmiu fregat nowego typu 26 do zwalczania okrętów podwodnych, natomiast pozostałe pięć fregat ogólnego przeznaczenia miało powstać według odrębnego projektu tak, aby oddać co najmniej 13 fregat brytyjskiej marynarce wojennej.
General Purpose Frigate.
Według nowych założeń programowych powstający typ fregat ogólnego przeznaczenia (ang. "General Purpose Frigate", GPFF) miał być lżejszy, bardziej elastyczny i tańszy od analogicznych typów tej klasy okrętów. Brytyjski przegląd strategicznej obrony i bezpieczeństwa z 2015 roku sugerował, że niższy koszt tych fregat może doprowadzić do zakupienia więcej niż pięciu okrętów przez Royal Navy, co zwiększy w ten sposób ogólną liczbę fregat i niszczycieli do jej dyspozycji. Podczas wykładu na temat obronności i bezpieczeństwa z lipca 2016 roku Pierwszy Lord Morski, adm. Sir Philip Jones nadał powstającym GPFF nazwę typ 31. Stwierdził on również, że nowe fregaty mogą stale operować „na wschód od Suezu”; od regionu Zatoki Perskiej do rejonów Azji i Pacyfiku. W tym samym miesiącu firma BAE Systems ujawniła dwa własne projekty fregat ogólnego przeznaczenia: typ "Avenger" oparty na okrętach patrolowych typu "River" oraz typ "Cutlass" scharakteryzowany jako „znacznie rozciągnięta i ulepszona pochodna projektu korwet typu "Asz-Szamich"”. The Sunday Times stwierdził również, iż Babcock International i BMT również przedłożyły po jednym projekcie nowych fregat.
Narodowa Strategia Przemysłu Okrętowego.
W październiku 2017 roku dziennik „Financial Times” w swoim artykule stwierdził, że „..urzędnicy w Ministerstwie Obrony, Skarbu i Królewskiej Marynarce Wojennej od dawna nie zgadzają się z ustanowionym dekadę temu obowiązkiem utrzymania zdolności do budowania okrętów w stoczniach BAE nad rzeką Clyde, niezależnie od potrzeb marynarki”. Cytowano w nim Francisa Tusa, analityka obrony, który twierdził, że konkurs wydaje się mieć na celu przełamanie dominacji BAE w dziedzinie budowy okrętów: „Gdyby złożyli ofertę jako BAE Systems, nie wygraliby. To absolutnie oczywiste. Faktem jest, że konkurs na typ 31 jest stronniczy, prawdopodobnie w celu wykluczenia jakiejkolwiek oferty, która obejmuje BAE”. Zaprzeczyło temu Ministerstwo Obrony twierdząc, że konkurs ma na celu poprawę szybkości dostaw i obniżenie kosztów produkcji. 
W celu utrzymania krajowych zdolności stoczniowych, Narodowa Strategia Przemysłu Okrętowego z 2017 roku zawierała propozycję zamówienia pierwszej partii pięciu fregat typu 31e, zakładając ich wejście do służby już w 2023 roku, przy czym ich koszt miał być ograniczony do maksymalnie 250 mln GBP za pojedynczy okręt, a następnie zamówienie drugiej partii typu 31 dla Royal Navy. Typ 31 ma być zaprojektowany do budowy w formie modułowej, podobnie jak lotniskowce typu "Queen Elizabeth" - poszczególne elementy miałyby powstawać w kilku stoczniach handlowych tak, by finalnie zostały złożone w jednej centralnej stoczni.
Przetargi projektowe.
W 2017 roku kilka firm zgłosiło swoje projekty na planowany typ fregat typu 31. BAE przedstawiło dwa projekty: "Avenger", zasadniczo ulepszony okręt patrolowy typu "River" trzeciej serii oraz "Cutlass", znacznie wydłużony i ulepszony projekt korwety typu "Asz-Szamich". BMT przedstawiło projekt o nazwie "Venator 110", Steller Systems zaprezentowało projekt "Spartan", a Babcock zaproponował projekt o nazwie "Arrowhead 120".
W październiku 2017 roku BAE Systems ogłosiło, że wycofa się z konkursu na nowy typ 31e jako główny wykonawca. Firma powołała się na ograniczenia zdolności produkcyjnych swoich stoczni na Clyde, zajętych w tym czasie pracami nad nowymi okrętami patrolowymi typu River i fregatami typu 26. Zamiast tego ogłosili oni partnerstwo z Cammell Laird, w ramach którego BAE zapewniało swoją wiedzę w zakresie projektowania i integracji systemów, a Cammell Laird miało być głównym wykonawcą, odpowiedzialnym za montaż statków w swojej stoczni w Birkenhead. Planowany projekt został nazwany "Leander", nawiązując do istniejących poprzednio typów lekkich krążowników i fregat w służbie Royal Navy. 
W dniu 20 lipca 2018 konkurs na fregaty typu 31 został zawieszony z powodu niesatysfakcjonującego wypełnienia wymogów projektowych przez oferentów, jednak dziennik „The Times” sugerował, że wstrzymanie postępowania było spowodowane kryzysem finansowym. Konkurs został wznowiony w sierpniu 2018 roku.
Wybór wykonawcy.
10 grudnia 2018 roku wybrano trzy projekty do konkurencyjnej fazy projektowania:
Propozycje BAE Systems i Babcock International były już prezentowane przed czasowym zawieszeniem konkursu. Trzecią propozycję zgłosiło konsorcjum pod przewodnictwem brytyjskiego oddziału Atlas Elektronik. Zarówno propozycja Babcock, jak i Atlasa, zakładała wykorzystanie stoczni Ferguson Marine i Harland and Wolff, jednak do sierpnia 2019 roku obydwie stocznie ogłosiły, iż mają trudności finansowe. 
12 września 2019 roku ogłoszono, iż projekt Arrowhead 140 został wybrany dla przyszłych fregat typu 31. Kontrakt został formalnie przyznany firmie Babcock 15 listopada 2019 roku, przy średnim koszcie produkcji 250 milionów funtów na okręt. Całkowity koszt programu ustalono na 2 miliardy funtów, przy czym 1,25 miliarda funtów przypadnie zakładom Babcock.
W dniu 20 stycznia 2020 roku Komitet ds. Rachunków Publicznych został poinformowany przez Stałego Sekretarza Obrony, że pierwszy statek zostanie zwodowany do 2023 roku, ale jego wejście do służby odbędzie się w 2027 roku. Kontrastuje to z wcześniejszymi zapowiedziami, że nowe okręty rozpoczną służbę w 2023 roku.
Charakterystyka.
W trakcie posiedzenia komisji do spraw obrony Pierwszy Lord Morski adm. Sir Philip Jones opisał nowo projektowany okręt jako „niebędący aż tak wysokiej klasy. To nadal zaawansowana jednostka zdolna w dalszym ciągu chronić, bronić i wywierać wpływ na całym świecie, lecz jest on celowo tworzony z wyciągnięciem lekcji z szerokiego przemysłu i wykorzystaniu gotowej technologii w celu... uczynienia go bardziej odpowiednim do wykonywania operacji Royal Navy na nieco niższym poziomie”. Specjalizujące się w białym wywiadzie IHS Janes opisało okręt jako „wiarygodną fregatę” będącą w stanie zapewnić „bezpieczeństwo na morzu, antypirackie i antyterrorystyczne morskie operacje oraz wykonywać zadania eskortowe przy wsparciu ogniowym lokującym się pomiędzy wysokimi możliwościami fregat typu 26 i niszczycieli typu 45 a pełniącymi zadania patrolowe planowanymi okrętami patrolowymi typu River drugiej serii”. 
Wypuszczona przez Royal Navy we wrześniu 2017 roku wizualizacja okrętu akcentowała jego modułowość i elastyczną konstrukcję tworzoną pod kątem możliwości eksportowych. Podstawowymi wymaganiami stawianymi dla typu 31e było posiadanie armaty średniego kalibru, systemów obrony punktowej, hangaru wraz z pokładem lotniczym dla śmigłowca Wildcat lub innego typu o masie 10 ton oraz załogi liczącej około stu marynarzy z miejscem dla kolejnych czterdziestu. W tym samym miesiącu rząd brytyjski wydał wniosek o udzielenie informacji (RFI) uszczegółowiający wymagane wyposażenie jednostek eksportowych o między innymi kaliber działa na powyżej 57 mm (2,2 in), punktowy system obrony przeciwlotniczej oraz opcjonalną możliwość operowania z okrętu bezzałogowych statków powietrznych. Serwis Forces News raportował, że nowe fregaty będą wyposażone w rakiety Sea Ceptor, zaawansowany radar dozorujący i wskazujący cele na lądzie i w powietrzu taki jak Thales NS100 oraz będą w stanie z nich operować śmigłowce AgustaWestland Wildcat HMA2 oraz AgustaWestland Merlin HM2. 1 października 2020 roku BAE Systems ogłosiło, że zgodnie z umową zapewni dla pierwszych pięciu okrętów nowego typu armaty Bofors 57 Mk3 oraz Bofors 40 Mk4. 
2 listopada 2021 roku pierwszy lord morski Tony Radakin ogłosił, że okręty będą mogły być opcjonalnie wyposażone w pionowe wyrzutnie Mark 41 Vertical Launching System. 
Lista okrętów.
Pięć brytyjskich okrętów będzie znanych jako typ "Inspiration". Ich imiona zostały ogłoszone 19 maja 2021 roku przez Pierwszego Lorda Morskiego; nazwy zostały wybrane tak, by reprezentowały kluczowe tematy dla planów rozwoju Royal Navy oraz Royal Marines:
Planowo wszystkie jednostki mają wejść do służby do 2030 roku. 
Eksport.
Indonezja.
30 czerwca 2021 roku dziennik „The Telegraph” informował, iż Babcock prowadzi negocjacje w sprawie potencjalnej sprzedaży nowych fregat z Grecją, Polską, Indonezją oraz dwoma innymi państwami. Negocjacje te zakończyły się podpisaniem 16 września z PT PAL Indonesia umowy licencyjnej, wedle której indonezyjska stocznia może zaprojektować okręty bazujące na typie 31 dla Indonezyjskiej Marynarki Wojennej. Zezwala ona również na budowę okrętów w stoczni w Surabaya oraz możliwość wdrożenia modyfikacji związanych z lokalnymi wymogami operacyjnymi.
Polska.
W lipcu 2021 roku podpisano umowę ramową w celu pozyskania trzech fregat o kryptonimie „Miecznik” dla Marynarki Wojennej. 4 marca 2022 roku Babcock ogłosił zwycięstwo w prowadzonym przez polską Agencję Uzbrojenia w programie pozyskania brytyjska propozycja AH140PL pokonała konkurencyjny projekt niemiecki A-300PL oraz hiszpański F100PL. Harmonogram prac przewiduje, że od marca 2022 do stycznia 2023 roku będzie trwała druga faza programu, w ramach którego na bazie wybranego projektu okrętu nastąpi przygotowanie i zatwierdzenie projektu wstępnego wraz z analizą techniczno-ekonomiczną. W 2023 roku planuje się rozpoczęcie budowy prototypowej jednostki, która ma wejść do służby w 2028 roku. Budowa dwóch kolejnych jednostek ma zacząć się po zakończeniu badań eksploatacyjno-wojskowych prototypu, a zgodnie z harmonogramem mają one wejść do służby odpowiednio w 2033 i 2034 roku. 
21 marca 2022 roku rzecznik Agencji Uzbrojenia ppłk Krzysztof Płatek ujawnił częściowo konfigurację przyszłych fregat „Miecznik”. Na uzbrojenie artyleryjskie okrętów składać się będzie armata morska kal. 76 mm oraz system OSU-35K kal. 35 mm polskiej produkcji, wykorzystywany na niszczycielach min projektu 258. Uzbrojeniem przeciwokrętowym będą pociski RBS15, zaś do obrony przeciwlotniczej służyć będą pociski krótkiego zasięgu z rodziny CAMM. Na okrętach zabudowane zostaną także wyrzutnie rakiet pionowego startu Mk 41 VLS oraz wyrzutnie torped MU90 Impact. Na zintegrowany system walki wybrano Tacticos.

</doc>
<doc id="5268434" url="https://pl.wikipedia.org/wiki?curid=5268434" title="Arrowhead 140">
Arrowhead 140



</doc>
<doc id="5268435" url="https://pl.wikipedia.org/wiki?curid=5268435" title="Steven Dubois">
Steven Dubois

Steven Dubois (ur. 1 maja 1997 w Terrebonne) – kanadyjski łyżwiarz szybki specjalizujący się w short tracku, mistrz i multimedalista olimpijski z Pekinu 2022.

</doc>
<doc id="5268436" url="https://pl.wikipedia.org/wiki?curid=5268436" title="Lina Gjorczeska">
Lina Gjorczeska



</doc>
<doc id="5268437" url="https://pl.wikipedia.org/wiki?curid=5268437" title="Ochman (album)">
Ochman (album)

Ochman – debiutancki album studyjny polskiego piosenkarza Krystiana Ochmana. Wydawnictwo ukazało się 19 listopada 2021 nakładem wytwórni muzycznej Universal Music Polska.
Album dotarł na 5. miejsca polskiej listy sprzedaży – OLiS. W czerwcu 2022 uzyskał certyfikat złotej płyty.
Płyta promowana była singlami: „Światłocienie”, „Wielkie tytuły”, „Wspomnienie”, „Prometeusz”, „Ten sam ja” oraz „Złodzieje wyobraźni”. Do wszystkich powstały teledyski.
Lista utworów.
Opracowano na podstawie materiału źródłowego.

</doc>
<doc id="5268439" url="https://pl.wikipedia.org/wiki?curid=5268439" title="Galicznik">
Galicznik

Galicznik (mac. Бабино; ang. Babino) – wieś w Macedonii Północnej położona w gminie Mawrowo-Rostusza. Według danych na rok 2002 wieś zamieszkiwały zaledwie 3 osoby.
Klimat.
Średnia temperatura wynosi 7 °C. Najcieplejszym miesiącem jest lipiec (19 °C), a najzimniejszym jest styczeń (–6 °C). Średnie opady wynoszą 1160 milimetrów rocznie. Najbardziej wilgotnym miesiącem jest listopad (133 milimetry opadów), a najbardziej suchym jest sierpień (34 milimetry opadów).

</doc>
<doc id="5268442" url="https://pl.wikipedia.org/wiki?curid=5268442" title="Strzępkoząb skorupiasty">
Strzępkoząb skorupiasty

Strzępkoząb skorupiasty ("Lyomyces crustosus" (Pers.) P. Karst.) – gatunek grzybów z rodziny drewniczkowatych ("Schizoporaceae").
Systematyka i nazewnictwo.
Pozycja w klasyfikacji według Index Fungorum: "Schizoporaceae, Hymenochaetales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1800 r. Christiaan Hendrik Persoon nadając mu nazwę "Odontia crustosa". Obecną, uznaną przez Index Fungorum nazwę nadał mu w 1881 r. Petter Adolf Karsten.
Synonimy:
Franciszek Błoński w 1896 r. nadał mu nazwę gradówka skorupiasta, Władysław Wojewoda w 2003 r. zmienił ją na strzępkoząb skorupiasty (dla naukowej nazwy "Hyphodontia crustosa"). Obydwie polskie nazwy są niespójne z aktualną nazwą naukową.
Morfologia.
Rozpostarty, o grubości 0,1–0,3 mm i mniej więcej kolistym kształcie. Sąsiednie owocniki zlewają się z sobą. Powierzchnia biaława, żółtawobiała lub kremowa, w stanie dojrzałym bladoochrowa. Hymenofor zróżnicowany; u młodych osobników gładki z małymi, wyraźnie oddzielonymi kolcami, z wiekiem coraz gęściejszymi, w końcu stłoczonymi. Subikulum w młodych owocnikach ciągłe, w starszych, zwłaszcza po wysuszeniu, spękane na małe wielokąty. Brzeg zmienny, przeważnie wyraźny i płodny, czasami występuje jednak strefa brzeżna, w powiększeniu drobnowłókienkowata lub oprószona.
System strzępkowy monomityczny. Strzępki o szerokości 2–3 µm, cienkościenne, bogato rozgałęzione, ze sprzążkami na wszystkich septach. Strzępki generatywne raczej luźno splecione, strzępki w subhymenium gęsto połączone, w starych okazach zawierające dużo kryształów. Cystyd brak. W hymenium i wierzchołku kolców liczne szydłowate końce strzępek (cystydiole), lekko wystające, niekiedy z nabrzmiałym wierzchołkiem, co nadaje im wygląd konidioforów z konidium wierzchołkowym, jak u pasożytniczych "Hyphomycetes". Podstawki początkowo wąsko maczugowate, potem prawie cylindryczne ze zwężeniem na środku i wymiarami 20–30(–35) × 4–5 µm, czasem dłuższe. Mają 4 sterygmy i sprzążki bazalne. Zarodniki wąsko elipsoidalne do prawie cylindrycznych, cienkościenne, gładkie, przeważnie z jedną gutulą, 5–6,5 × 2,5–3 µm.
Występowanie.
Występuje na wszystkich kontynentach, łącznie z Antarktydą. W Europie występuje na całym obszarze z wyjątkiem południowo-wschodniej części. W. Wojewoda przytacza 10 stanowisk w Polsce z uwagą, że częstość jego występowania nie jest znana.
Nadrzewny grzyb saprotroficzny występujący w liściastych i mieszanych lasach na martwych pniach i konarach drzew, zarówno na ich korze, jak i bezpośrednio na drewnie. Występuje głównie na drzewach i krzewach liściastych: na grabie pospolitym, buku, topoli osice, leszczynie, różnych gatunkach jeżyn, wierzb, rzadziej na drzewach iglastych: jodła pospolita, sosna zwyczajna. Owocniki tworzy zazwyczaj od września do października.

</doc>
<doc id="5268443" url="https://pl.wikipedia.org/wiki?curid=5268443" title="Lyomyces crustosus">
Lyomyces crustosus



</doc>
<doc id="5268444" url="https://pl.wikipedia.org/wiki?curid=5268444" title="Basidioradulum crustosum">
Basidioradulum crustosum



</doc>
<doc id="5268445" url="https://pl.wikipedia.org/wiki?curid=5268445" title="Hyphodontia crustosa">
Hyphodontia crustosa



</doc>
<doc id="5268452" url="https://pl.wikipedia.org/wiki?curid=5268452" title="Synthemis feronia">
Synthemis feronia



</doc>
<doc id="5268458" url="https://pl.wikipedia.org/wiki?curid=5268458" title="Andrzej Noworyta">
Andrzej Noworyta

Andrzej Noworyta (ur. 1947 r.) – polski inżynier chemii. Absolwent Politechniki Wrocławskiej. Od 1990 r. profesor na Wydziale Chemicznym Politechniki Wrocławskiej.

</doc>
<doc id="5268459" url="https://pl.wikipedia.org/wiki?curid=5268459" title="Noworyta">
Noworyta

Osoby o tym nazwisku:

</doc>
<doc id="5268460" url="https://pl.wikipedia.org/wiki?curid=5268460" title="Ta róża zgubiona">
Ta róża zgubiona

Ta róża zgubiona – debiutancki album studyjny polskiej piosenkarki Aldony Orłowskiej, wydany w 2002 nakładem wytwórni płytowej Polskie Nagrania „Muza”.
Muzykę do większości utworów z płyty skomponował Eugeniusz Polok, a za teksty utworów odpowiadali komponujący dla wokalistki zaprzyjaźnieni poeci, w tym między innymi Marcin Lenda, Carl la Corbiniere, Krystian Koda oraz Kazimierz Drobik.
Lista utworów.
Opracowano na podstawie materiału źródłowego.

</doc>
<doc id="5268461" url="https://pl.wikipedia.org/wiki?curid=5268461" title="Józef Oleksyszyn">
Józef Oleksyszyn

 
Józef Oleksyszyn (ur. 1950) – polski inżynier chemii. Absolwent z 1974 Politechniki Wrocławskiej. Od 2011 profesor na Wydziale Chemicznym Politechniki Wrocławskiej.

</doc>
<doc id="5268462" url="https://pl.wikipedia.org/wiki?curid=5268462" title="5 Armia Ogólnowojskowa">
5 Armia Ogólnowojskowa

5 Armia Ogólnowojskowa odznaczona Orderem Czerwonego Sztandaru () – związek operacyjny wojsk lądowych Sił Zbrojnych Federacji Rosyjskiej, stacjonujący we Wschodnim Okręgu Wojskowym.
Dowództwo i sztab stacjonuje w mieście Ussuryjsk.

</doc>
<doc id="5268464" url="https://pl.wikipedia.org/wiki?curid=5268464" title="Zbigniew Olszak">
Zbigniew Olszak

Zbigniew Olszak (ur. 1946 r.) – polski matematyk. Absolwent Uniwersytetu Wrocławskiego. Od 2004 r. profesor na Wydziale Podstawowych Problemów Techniki Politechniki Wrocławskiej i dziekan tego wydziału (2008−2012).

</doc>
<doc id="5268465" url="https://pl.wikipedia.org/wiki?curid=5268465" title="Morgan Super 3">
Morgan Super 3

Morgan Super 3 – trójkołowy samochód sportowy klasy miejskiej produkowany pod brytyjską marką Morgan od 2022 roku.
Historia i opis modelu.
Tuż po zakończeniu produkcji 3 Wheelera pierwszej generacji obecnej na rynku niespełna dekadę, w 2021 roku Morgan rozpoczął zaawansowaną fazę testów przedprodukcyjnych egzemplarzy zupełnie nowego następcy. W styczniu 2022 z kolei przedstawiono oficjalne zdjęcia przedprodukcyjnych egzemplarzy z maskowaniem nadwozia, a miesiąc później zadebiutował oficjalnie seryjny model pod nazwą Morgan Super 3.
Brytyjski samochód sportowy nowej generacji przeszedł ewolucyjną metamorfozę, zachowując koncepcję trójkołowego roadstera z szeroko rozstawionymi kołami i okrągłymi reflektorami. Samochód wykonany został w oparciu o nadwozie samonośne mieszczące dwóch pasażerów, wyróżniając się niewielką masą całkowitą w celu zapewnienia optymalnych osiągów. Kabina pasażerska wyposażona została w bogaty zakres przyrządów, obejmujący m.in. podgrzewane fotele, złącza USB, nawigację satelitarną i wyściółkę drzwi.
Silnik w Morganie Super 3ponownie umieszczony został przed przednią osią, nie włączając go w bryłę nadwozia. Morgan zastosował tym razem większą, trzycylindrową widlastą jednostkę napędową o pojemności 1,5 litra. Jest to konstrukcja amerykańskiego Forda z rodziny Ecoboost.
Sprzedaż.
Morgan Super 3 trafił do małoseryjnej produkcji tuż po premierze, swoim zasięgiem rynkowym obejmując zarówno rynki europejskie, jak i odleglejsze jak m.in. Stany Zjednoczone. Trójkołowiec dostępny jest w sprzedaży także za pośrednictwem polskiego przedstawicielstwa Morgana, który cenę podaje w walucie oryginalnej - 35 tysięcy funtów netto, ok. 193 tysięcy złotych netto.

</doc>
<doc id="5268466" url="https://pl.wikipedia.org/wiki?curid=5268466" title="Teresa Orłowska-Kowalska">
Teresa Orłowska-Kowalska

Teresa Bronisława Orłowska-Kowalska (ur. 1948 r.) – polska inżynier elektryk. Absolwentka z 1972 Politechniki Wrocławskiej. Od 2004 profesor na Wydziale Elektrycznym Politechniki Wrocławskiej.

</doc>
<doc id="5268467" url="https://pl.wikipedia.org/wiki?curid=5268467" title="Andrzej Ożyhar">
Andrzej Ożyhar

Andrzej Janusz Ożyhar (ur. 1954 we Wrocławiu) – polski inżynier chemii. Absolwent Politechniki Wrocławskiej. Od 2006 r. profesor na Wydziale Chemicznym Politechniki Wrocławskiej.
Jego dorobek naukowy obejmował w 2006 roku: 41 publikacji, w tym 5 w języku polskim i 36 po angielsku. Był promotorem sześciu prac doktorskich, z których pięć zostało wyróżnionych (stan w 2006). Jest laureatem 4 nagród Rektora Politechniki Wrocławskiej i 6 nagród Dziekana Wydziału Chemicznego.

</doc>
<doc id="5268470" url="https://pl.wikipedia.org/wiki?curid=5268470" title="Halowe Mistrzostwa Świata w Lekkoatletyce 2022 – bieg na 60 m przez płotki mężczyzn">
Halowe Mistrzostwa Świata w Lekkoatletyce 2022 – bieg na 60 m przez płotki mężczyzn

Bieg na 60 metrów przez płotki mężczyzn – jedna z konkurencji biegowych rozgrywanych podczas halowych lekkoatletycznych mistrzostw świata w Štark Arena w Belgradzie.
Tytułu mistrzowskiego z 2018 nie obronił Brytyjczyk Andrew Pozzi, który odpadł w półfinale.
Rekordy.
W poniższej tabeli przedstawiono (według stanu przed rozpoczęciem mistrzostw) halowy rekord świata, rekord halowych mistrzostw świata, rekordy poszczególnych kontynentów oraz najlepszy wynik na listach światowych w 2022.
Wyniki.
Eliminacje.
Awans: Trzech najlepszych z każdego biegu (Q) oraz sześciu z najlepszymi czasami wśród przegranych (q)..
Półfinały.
Awans: Dwóch najlepszych z każdego biegu (Q) oraz dwóch z najlepszymi czasami wśród przegranych (q)..

</doc>
<doc id="5268477" url="https://pl.wikipedia.org/wiki?curid=5268477" title="Friedrich Stapss">
Friedrich Stapss



</doc>
<doc id="5268479" url="https://pl.wikipedia.org/wiki?curid=5268479" title="Hana Lišková">
Hana Lišková

Hana Lišková (ur. 4 czerwca 1952 w Pradze) – czeska gimnastyczka, wicemistrzyni olimpijska z 1968. W czasie swojej kariery sportowej reprezentowała Czechosłowację.
Kariera sportowa.
Zdobyła srebrny medal w wieloboju drużynowym na igrzyskach olimpijskich w 1968 w Meksyku. W wieloboju indywidualnym zajęła 11. miejsce, w ćwiczeniach na równoważni 10. miejsce, w ćwiczeniach na poręczach 12. miejsce, a w ćwiczeniach wolnych i skoku przez konia 13. miejsce. Na mistrzostwach Europy w 1969 w Landskronie zajęła 7. miejsce w wieloboju i 6. miejsca w ćwiczeniach wolnych, ćwiczeniach na równoważni i skoku.
Zdobyła brązowy medal w wieloboju drużynowym na mistrzostwach świata w 1970 w Lublanie, a indywidualnie w wieloboju zajęła 35. miejsce. Wystąpiła na igrzyskach olimpijskich w 1972 w Monachium, gdzie zajęła 32. miejsce w wieloboju indywidualnym, 5. miejsce w wieloboju drużynowym, 19. miejsce w skoku, 26. miejsce w ćwiczeniach na poręczach, 42. miejsce w ćwiczeniach na równoważni i 43. miejsce w ćwiczeniach wolnych.
Rodzina.
Jej matka Zdeňka Honsová również była gimnastyczką sportową, mistrzynią olimpijską w wieloboju drużynowym w 1948. 

</doc>
<doc id="5268482" url="https://pl.wikipedia.org/wiki?curid=5268482" title="1. liga słoweńska w piłce siatkowej mężczyzn (2021/2022)">
1. liga słoweńska w piłce siatkowej mężczyzn (2021/2022)

1. liga słoweńska w piłce siatkowej mężczyzn 2021/2022 (słoweń. "1. državna odbojkarska liga 2021/2022", w skrócie "1. DOL 2021/2022"; oficjalna nazwa ze względów sponsorskich: Sportklub prva odbojkarska liga 2021/2022) – 31. sezon mistrzostw Słowenii zorganizowany przez Słoweński Związek Piłki Siatkowej ("Odbojkarska zveza Slovenije", OZS). Zainaugurowany został 2 października 2021 roku i trwał do 25 kwietnia 2022 roku.
Rozgrywki składały się z fazy zasadniczej oraz fazy play-off. W fazie zasadniczej drużyny podzielone zostały na dwie dywizje (1A. i 1B.) na podstawie rezultatów z poprzedniego sezonu. W obu dywizjach drużyny rozgrywały między sobą po trzy spotkania. W fazie play-off brały udział wszystkie zespoły z 1A. DOL i dwa najlepsze z 1B. DOL. Faza play-off składała się z 1/8 finału, ćwierćfinałów, półfinałów i finałów.
Po raz osiemnasty mistrzem Słowenii został klub , który w finałach fazy play-off pokonał . Trzecie miejsce zajął .
W sezonie 2021/2022 w Lidze Mistrzów Słowenię reprezentował klub , w Pucharze CEV – , natomiast w Pucharze Challenge – .
System rozgrywek.
Faza zasadnicza.
W fazie zasadniczej uczestniczy 16 drużyn. Zostają one podzielone na dwie dywizje: 1A. DOL i 1B. DOL. Do 1A. DOL trafia osiem najlepszych zespołów sezonu 2020/2021, natomiast do 1B. DOL te, które poprzedni sezon zakończyły na miejscach 9-15 oraz najlepsza drużyna z 2. DOL.
W ramach dywizji drużyny rozgrywają ze sobą po trzy spotkania. Sześć najlepszych drużyn 1A. DOL uzyskuje bezpośredni awans do ćwierćfinałów fazy play-off. Zespoły z miejsc 7-8 1A. DOL oraz dwa pierwsze zespoły z 1B. DOL rywalizują w 1/8 finału fazy play-off.
Drużyny z miejsc 3-6 w 1B. DOL kończą rozgrywki i w klasyfikacji końcowej zajmują odpowiednio pozycje 11-14. Zespół z siódmego miejsca rywalizuje w barażach o utrzymanie z drugą drużyną 2. DOL, natomiast drużyna z ósmego miejsca w 1B. DOL spada do 2. DOL.
Faza play-off.
Faza play-off składa się z 1/8 finału, ćwierćfinałów, półfinałów, meczów o 3. miejsce i finałów.
1/8 finału
Pary w 1/8 finału tworzone są według klucza:
Rywalizacja toczy się do dwóch wygranych meczów. Gospodarzami pierwszego i potencjalnie trzeciego spotkania są zespoły z 1B. DOL, natomiast drugiego – zespoły z 1A. DOL. Zwycięzcy w poszczególnych parach uzyskują awans do ćwierćfinałów i prawo gry w 1A. DOL w sezonie 2022/2023. Przegrani kończą rozgrywki, podlegają klasyfikacji na odpowiednio 9. i 10. miejscu na podstawie pozycji z fazy zasadniczej, a w sezonie 2022/2023 uzyskują prawo gry w 1B. DOL.
Ćwierćfinały
Pary w ćwierćfinałach tworzone są według klucza:
Rywalizacja toczy się do dwóch zwycięstw. Gospodarzami pierwszego i potencjalnie trzeciego spotkania są zespoły, które w fazie zasadniczej zajęły wyższe miejsce w tabeli, natomiast drugiego – drużyny z 1B. DOL lub te, które w fazie zasadniczej zajęły niższe miejsce w tabeli. Zwycięzcy w poszczególnych parach uzyskują awans do półfinałów. Przegrani kończą rozgrywki i podlegają klasyfikacji odpowiednio na miejscach 5-8 na podstawie pozycji z fazy zasadniczej.
Półfinały
Pary w półfinałach tworzone są według klucza:
Rywalizacja toczy się do dwóch zwycięstw. Gospodarzami pierwszego i potencjalnie trzeciego spotkania są zespoły, które w fazie zasadniczej zajęły wyższe miejsce w tabeli, natomiast drugiego – drużyny z 1B. DOL lub te, które w fazie zasadniczej zajęły niższe miejsce w tabeli. Zwycięzcy w poszczególnych parach uzyskują awans do finałów, natomiast przegrani grają o 3. miejsce.
Mecze o 3. miejsce
O 3. miejsce grają przegrani w parach półfinałowych. Rywalizacja toczy się do dwóch zwycięstw. Gospodarzem pierwszego i potencjalnie trzeciego spotkania jest zespół, który w fazie zasadniczej zajął wyższe miejsce w tabeli, natomiast drugiego – drużyna z 1B. DOL lub ta, która w fazie zasadniczej zajęła niższe miejsce w tabeli.
Finały
O mistrzostwo grają zwycięzcy w parach półfinałowych. Rywalizacja toczy się do trzech wygranych meczów ze zmianą gospodarza po każdym meczu. Gospodarzem pierwszego spotkania jest zespół, który w fazie zasadniczej zajął wyższe miejsce w tabeli.
Drużyny uczestniczące.
Uwaga: Klub zdecydował się zgłosić do 1B. DOL, stąd zgodę na grę w 1A. DOL otrzymał klub .

</doc>
<doc id="5268483" url="https://pl.wikipedia.org/wiki?curid=5268483" title="Kütahya (1904)">
Kütahya (1904)

Kütahya – turecki torpedowiec z początku XX wieku, jedna z siedmiu zbudowanych we Włoszech jednostek typu "Antalya". Okręt został zwodowany w 1904 roku w stoczni Ansaldo w Genui, a w skład marynarki Imperium Osmańskiego wszedł 8 stycznia 1907 roku. Torpedowiec wziął udział w I wojnie bałkańskiej i I wojnie światowej, podczas której 13 września 1916 roku zatonął na Morzu Czarnym po wejściu na minę.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
„Kütahya” zbudowana została w stoczni Ansaldo w Genui (numer stoczniowy 139). Stępkę okrętu położono w kwietniu 1904 roku i w tym samym roku został zwodowany. W 1905 roku przeprowadzono próby morskie, zaś 29 listopada 1906 roku torpedowiec został odebrany przez zamawiającego w Genui. Nazwę otrzymał od tureckiego miasta Kütahya.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanego dwoma śrubami okrętu wynosiła 26 węzłów. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Kütahya” została wcielona w skład marynarki wojennej Imperium Osmańskiego 8 stycznia 1907 roku w Stambule. W maju 1909 roku torpedowiec wziął udział w pierwszych manewrach floty tureckiej na Morzu Marmara. 10 października 1912 roku, tuż po wybuchu I wojny bałkańskiej, okręt stacjonował w Bosforze, a od 16 października przebywał w stoczni Tersane-i Amire w Stambule. Od lipca do sierpnia 1914 roku okręty 1. dywizjonu torpedowców („Kütahya” wraz z siostrzanymi „Draç” i „Musul” oraz „Akhisar”) uczestniczyły w patrolowaniu zachodnich podejść do Dardaneli, zapuszczając się pod Imroz. 27 października 1914 roku, przed przystąpieniem Imperium Osmańskiego do I wojny światowej po stronie państw centralnych, okręt, którym dowodził kpt. mar. (tur. "yüzbaşı") Kasimpasali Ibrahim Halil, nadal wchodził w skład 1. dywizjonu torpedowców.
26 kwietnia 1915 roku nieopodal Çanakkale torpedowiec eskortował pancernik „Barbaros Hayreddin”, który został zaatakowany torpedą wystrzeloną przez australijski okręt podwodny HMAS AE2. Torpeda okazała się niecelna, a „Kütahya” zmusił przeciwnika do zejścia na głębokość 30 metrów i ucieczki z Dardaneli. 18 czerwca okręt stał się celem ataku brytyjskiego okrętu podwodnego HMS E14, jednak torpeda przeszła przed dziobem torpedowca. 29 czerwca w pobliżu miasta Erdek HMS E14 powtórnie obrał za cel „Kütahyę”, jednak i tym razem atak nie przyniósł skutku. W 1915 roku na torpedowcu dokonano modyfikacji uzbrojenia: zdemontowano jedną wyrzutnię kal. 450 mm, instalując w zamian działo kalibru 57 mm SK L/45 C/99, z zapasem 100 nabojów. Załoga okrętu liczyła w tym czasie czterech Niemców i 39 Turków.
Po postawieniu w sierpniu 1916 roku przez Rosjan dużej ilości min morskich u wejścia do Bosforu, prócz trałowców do likwidacji zagrożenia zostały przystosowane również torpedowce i niszczyciele „Kütahya”, „Draç”, „Musul”, „Yunus”, „Samsun” oraz kanonierka „Malatya” (typu "Taşköprü"). 12 września, uczestnicząc w pracach trałowych razem z „Musulem” i „Yunusem”, „Kütahya” weszła na minę nieopodal Karaburun, doznając uszkodzeń. Torpedowiec został wzięty na hol, jednak zaczął nabierać wody i ostatecznie zatonął 13 września na wschód od Bosforu ze stratą trzech członków załogi.

</doc>
<doc id="5268485" url="https://pl.wikipedia.org/wiki?curid=5268485" title="Edward Osada">
Edward Osada

Edward Osada (ur. 9 sierpnia 1947 we Wrocławiu) – polski inżynier geodezji urządzeń rolnych.
Życiorys.
Ukończył Lotnicze Zakłady Naukowe we Wrocławiu i po zdaniu matury studiował na Oddziale Geodezji i Urządzeń Rolnych Akademii Rolniczej we Wrocławiu. Pracę na tej samej uczelni rozpoczął w 1973 i trzy lata później obronił pracę doktorską, a stopień doktora habilitowanego uzyskał na Akademii Górniczo-Hutniczej w Krakowie w 1991 r. W 1997 r. został mianowany na stanowisko profesora nadzwyczajnego Akademii Rolniczej we Wrocławiu i objął posadę kierownika Zakładu Geodezji Gospodarczej w Katedrze Geodezji i Fotogrametrii. Od 2001 r. profesor na Wydziale Górniczym (od 2004 r. Wydziale Geoinżynierii, Górnictwa i Geologii) Politechniki Wrocławskiej.
Odbył staże naukowe na uniwersytetach w Stuttgarcie (l. 1992, 1995), Bonn (1993 r.) i Kopenhadze (1994 r.). Promotor dwóch doktorów, autor podręcznika akademickiego z zakresu analizy, wyrównywania i modelowania geo-danych oraz 73 artykułów. 
W latach 1965–1975 uczestniczył w działalności eksploracyjnej Klubu Wysokogórskiego Polskiego Związku Alpinizmu we Wrocławiu.

</doc>
<doc id="5268489" url="https://pl.wikipedia.org/wiki?curid=5268489" title="Orłowska">
Orłowska

Osoby o tym nazwisku:
Inne:

</doc>
<doc id="5268491" url="https://pl.wikipedia.org/wiki?curid=5268491" title="Galeottia">
Galeottia

Galeottia – rodzaj roślin z rodziny storczykowatych ("Orchidaceae"). Obejmuje 12 gatunków występujących w Ameryce Środkowej i Południowej w takich krajach jak: Belize, Boliwia, Brazylia, Kolumbia, Kostaryka, Ekwador, Gwatemala, Gujana, Honduras, Meksyk, Panama, Peru, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268495" url="https://pl.wikipedia.org/wiki?curid=5268495" title="Jarosław Konopka">
Jarosław Konopka

Jarosław Konopka (ur. 3 kwietnia 1960, zm. 12 kwietnia 2019) – polski piłkarz występujący na pozycji obrońcy, trener piłkarski.
Życiorys.
Pierwszym klubem w jego karierze był CKS Czeladź. W 1979 roku przeszedł do Zagłębia Sosnowiec. W sosnowieckim klubie oficjalnie zadebiutował 28 lipca w przegranym 2:3 spotkaniu z Górnikiem Zabrze. W tym okresie był młodzieżowym reprezentantem Polski. Piłkarzem Zagłębia był do końca 1982 roku, rozgrywając w tym okresie 72 mecze w I lidze. Następnie grał w ROW Rybnik, a w latach 1987–1991 w Górniku Wojkowice. Na dalszym etapie kariery był grającym trenerem Cyklonu Rogoźnik, a także piłkarzem Błękitnych Sarnów i ponownie Górnika Wojkowice.
W 1997 roku został asystentem trenera Krzysztofa Tochela w Zagłębiu Sosnowiec. W sezonie 2000/2001 był asystentem Władysława Szaryńskiego, a następnie Jerzego Dworczyka. W ostatnich sześciu kolejkach sezonu był pierwszym trenerem klubu, utrzymując go w lidze. W sezonie 2001/2002 był asystentem Franciszka Krótkiego. Następnie prowadził zespoły amatorskie.

</doc>
<doc id="5268496" url="https://pl.wikipedia.org/wiki?curid=5268496" title="Maksymilian Pająk">
Maksymilian Pająk

Maksymilian Wiktor Pająk (ur. 14 grudnia 1938 w Trzebini, zm. 2019) – polski inżynier chemii. Absolwent z 1962 Politechniki Wrocławskiej. Od 1989 profesor na Wydziale Chemicznym Politechniki Wrocławskiej.

</doc>
<doc id="5268498" url="https://pl.wikipedia.org/wiki?curid=5268498" title="Biblioteka Materiałów Orkiestrowych">
Biblioteka Materiałów Orkiestrowych



</doc>
<doc id="5268499" url="https://pl.wikipedia.org/wiki?curid=5268499" title="Dzial Zbiorów Nutowych">
Dzial Zbiorów Nutowych



</doc>
<doc id="5268500" url="https://pl.wikipedia.org/wiki?curid=5268500" title="Batemannia">
Batemannia

Batemannia – rodzaj roślin z rodziny storczykowatych ("Orchidaceae"). Obejmuje 5 gatunków występujących w Ameryce Południowej w Boliwii, Brazylii, Kolumbii, Ekwadorze, Gujanie Francuskiej, Gujanie, Peru, Surinamie, Trynidadzie i Tobago, Wenezueli.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268501" url="https://pl.wikipedia.org/wiki?curid=5268501" title="Alexis Vega">
Alexis Vega

Ernesto Alexis Vega Rojas (ur. 25 listopada 1997 w mieście Meksyk) – meksykański piłkarz występujący na pozycji lewego skrzydłowego, reprezentant Meksyku, od 2019 roku zawodnik Guadalajary.

</doc>
<doc id="5268503" url="https://pl.wikipedia.org/wiki?curid=5268503" title="Benzingia">
Benzingia

Benzingia – rodzaj roślin z rodziny storczykowatych ("Orchidaceae"). Obejmuje 11 gatunków występujących w Ameryce Południowej w Kolumbii, Kostaryce, Ekwadorze, Panamie, Peru.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268506" url="https://pl.wikipedia.org/wiki?curid=5268506" title="Carlos Rodríguez (meksykański piłkarz)">
Carlos Rodríguez (meksykański piłkarz)

Carlos Alberto „Charly” Rodríguez Gómez (ur. 3 stycznia 1997 w San Nicolás de los Garza) – meksykański piłkarz występujący na pozycji środkowego pomocnika, reprezentant Meksyku, od 2022 roku zawodnik Cruz Azul.

</doc>
<doc id="5268511" url="https://pl.wikipedia.org/wiki?curid=5268511" title="Həsrət Cəfərov">
Həsrət Cəfərov

Həsrət Valeh oğlu Cəfərov (ur. 5 października 2002) – azerski zapaśnik startujący w stylu klasycznym. Brązowy medalista mistrzostw świata w 2022 i piąty w 2021. Trzeci na mistrzostwach Europy w 2022. Triumfator igrzysk solidarności islamskiej w 2021. Drugi w Pucharze Świata w 2022. Mistrz świata i trzeci na ME U-23 w 2021. Mistrz świata i Europy juniorów w 2021. Trzeci na MŚ kadetów w 2018. Mistrz Europy kadetów w 2017 i trzeci w 2018 roku.

</doc>
<doc id="5268512" url="https://pl.wikipedia.org/wiki?curid=5268512" title="Kościół Podwyższenia Krzyża Świętego w Gubinach">
Kościół Podwyższenia Krzyża Świętego w Gubinach

Kościół Podwyższenia Krzyża Świętego w Gubinach – rzymskokatolicki kościół filialny należący do parafii św. Bartłomieja w Szembruku (dekanat Łasin diecezji toruńskiej).
Kościół został zbudowany wkrótce po lokalizacji wsi, około 1342 roku. W 1628 roku świątynia została gruntownie zniszczona przez wojska szwedzkie, stając się jedną wielką ruiną stojącą na pustkowiu. Kościół został częściowo odbudowany w latach 1703–1709, natomiast gruntowna odbudowa została przeprowadzona dopiero w latach 1723–1733 dzięki fundacji Tomasza Franciszka Czapskiego, biskupa ordynariusza chełmińskiego. W tym okresie została nadbudowana najwyższa kondygnacja świątyni. Kolejny większy remont został przeprowadzony w latach 1915–1916, dzięki staraniom proboszcza księdza Bolesława Heesego. Z jego inicjatywy w 1923 roku w świątyni została wykonana polichromia (we wnękach okien i na ambonie), która w następnych latach została przez któregoś z następców zamalowana białą emulsją. Podczas II wojny światowej budowla była nieczynna. W 1972 roku, dzięki staraniom księdza Jana Grzywacza, do budowli została doprowadzona instalacja elektryczna. W 1981 roku oraz w 1992 roku (wtedy proboszczem był ksiądz Mieczysław Barzowski) pomalowana została cała świątynia, w 1993 roku został nałożony tynk na zewnętrzne ściany, a w kolejnym roku zostały założone rynny i rury spustowe z blachy ocynkowanej. Po objęciu parafii przez księdza kanonika Kazimierza Flisikowskiego (1995 rok) zostało przeprowadzonych kilka prac zabezpieczających budowlę przed zniszczeniem. W 1996 roku został zabezpieczony tymczasowo dach przed przeciekaniem, natomiast w 1997 roku zoastały usunięte pęknięcia na lewej ścianie nawy przez uzupełnienie i nałożenie nowego tynku oraz naprawione zostało zawieszenie dzwonów na wieży świątyni. W 1999 roku zostały odnowione trzy skrzyniowe podstawy i mensy ołtarzowe, wykonane zostały nowe podesty i obramowanie listwowe ołtarzy oraz naprawione zostały zniszczone ławki. W 2004 roku została wykonana częściowo nowa instalacja elektryczna w prezbiterium, wieży i na poddaszu budowli oraz naprawiony i poddany został gruntownej konserwacji i renowacji obraz Trójcy Świętej z ołtarza głównego. Do gruntownego remontu świątyni przystąpiono w 2007 roku. W dniu 13 września 2015 roku ordynariusz toruński ksiądz biskup Andrzej Suski konsekrował kościół.

</doc>
<doc id="5268515" url="https://pl.wikipedia.org/wiki?curid=5268515" title="Musul (1904)">
Musul (1904)

Musul – turecki torpedowiec z początku XX wieku, jedna z siedmiu zbudowanych we Włoszech jednostek typu "Antalya". Okręt został zwodowany w 1904 roku w stoczni Ansaldo w Genui, a w skład marynarki Imperium Osmańskiego wszedł 8 stycznia 1907 roku. Torpedowiec wziął udział w I wojnie bałkańskiej i I wojnie światowej, a po remoncie w latach 20. służył pod banderą Republiki Turcji do 1929 roku. Okręt został złomowany w 1936 roku.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
„Musul” zbudowany został w stoczni Ansaldo w Genui (numer stoczniowy 140). Stępkę okrętu położono w kwietniu 1904 roku i w tym samym roku został zwodowany. W 1905 roku przeprowadzono próby morskie, zaś 29 listopada 1906 roku torpedowiec został odebrany przez zamawiającego w Genui. Nazwę otrzymał od irackiego miasta Mosul.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanego dwoma śrubami okrętu wynosiła 26 węzłów. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Musul” został wcielony w skład marynarki wojennej Imperium Osmańskiego 8 stycznia 1907 roku w Stambule. W maju 1909 roku torpedowiec wziął udział w pierwszych manewrach floty tureckiej na Morzu Marmara. 10 października 1912 roku, tuż po wybuchu I wojny bałkańskiej, okręt stacjonował w Bosforze, a od 16 października wszedł w skład zespołu floty osmańskiej skierowanego do obrony Dardaneli. 14 grudnia torpedowce „Musul” i „Akhisar” oraz niszczyciel „Yarhisar” zostały przebazowane na Morze Marmara. Po podpisaniu zawieszenia broni w kwietniu 1913 roku torpedowce „Musul” i „Draç” patrolowały rejon miast Tekirdağ i Silivri
Od lipca do sierpnia 1914 roku okręty 1. dywizjonu torpedowców („Musul” wraz z siostrzanymi „Draç” i „Kütahya” oraz „Akhisar”) uczestniczyły w patrolowaniu zachodnich podejść do Dardaneli, zapuszczając się pod Imroz. 27 października 1914 roku, przed przystąpieniem Imperium Osmańskiego do I wojny światowej po stronie państw centralnych, okręt, którym dowodził kpt. mar. (tur. "yüzbaşı") Piyaleli Ahmet Naim Hüsnü, nadal wchodził w skład 1. dywizjonu torpedowców.
7 sierpnia 1915 roku „Musul” oraz niszczyciele „Yarhisar” i „Gayret-i Vataniye” wyszły ze Stambułu i przybyły w rejon, gdzie poprzedniego dnia brytyjski okręt podwodny HMS E11 zatopił krążownik torpedowy „Peyk-i Şevket”, uczestnicząc w zdejmowaniu z wraku uzbrojenia, wyposażenia i amunicji. W 1915 roku na torpedowcu zainstalowano pojedyncze działo kalibru 47 mm SK L/45 C/99, z zapasem 150 nabojów.
Po postawieniu w sierpniu 1916 roku przez Rosjan dużej ilości min morskich u wejścia do Bosforu, prócz trałowców do likwidacji zagrożenia zostały przystosowane również torpedowce i niszczyciele „Musul”, „Kütahya”, „Draç”, „Yunus”, „Samsun” oraz kanonierka „Malatya” (typu "Taşköprü"). 12 września „Musul”, „Kütahya” i „Yunus” uczestniczyły w pracach trałowych na wschód od Bosforu, podczas których „Kütahya” weszła na minę nieopodal Karaburun, tonąc następnego dnia.
Od 14 lipca 1918 roku torpedowce „Musul”, „Draç”, „Akhisar” oraz „Sultanhisar” wraz z krążownikami torpedowymi „Berk-i Satvet” i „Peyk-i Şevket” jako jedyne okręty floty osmańskiej operowały aktywnie na Morzu Czarnym. W październiku okręt odstawiono do rezerwy. 29 października 1923 roku „Musul” został formalnie wcielony do nowo powstałej marynarki wojennej Republiki Turcji, choć jego stan techniczny nie pozwalał na eksploatację. W 1924 roku jednostka podjęła czynną służbę. Okręt wycofano ze składu floty w 1929 roku i złomowano w 1936 roku.

</doc>
<doc id="5268517" url="https://pl.wikipedia.org/wiki?curid=5268517" title="Tamás Lévai">
Tamás Lévai

Tamás Lévai (ur. 1999) – węgierski zapaśnik startujący w stylu klasycznym. Brązowy medalista mistrzostw świata w 2022; piąty w 2021. Trzeci na mistrzostwach Europy w 2022. Dwunasty w Pucharze Świata w 2020. Mistrz świata U-23 w 2021 i trzeci w 2018. Drugi na ME U-23 w 2021; trzeci w 2018. Mistrz Europy juniorów w 2019 i trzeci w 2018 roku.

</doc>
<doc id="5268518" url="https://pl.wikipedia.org/wiki?curid=5268518" title="Chaubardia">
Chaubardia

Chaubardia – rodzaj roślin z rodziny storczykowatych ("Orchidaceae"). Obejmuje 3 gatunki występujące w Ameryce Południowej w takich krajach jak: Boliwia, Brazylia, Kolumbia, Ekwador, Gujana Francuska, Gujana, Peru, Surinam, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268520" url="https://pl.wikipedia.org/wiki?curid=5268520" title="Kościół św. Jana Pawła II Papieża w Grajewie">
Kościół św. Jana Pawła II Papieża w Grajewie

Kościół świętego Jana Pawła II Papieża w Grajewie – rzymskokatolicki kościół parafialny należący do parafii pod tym samym wezwaniem (dekanat Grajewo diecezji łomżyńskiej).
30 kwietnia 2003 roku proboszcz parafii pod wezwaniem Trójcy Przenajświętszej w Grajewie ksiądz prałat Czesław Oleksy nabył działkę pod budowę nowej świątyni znajdującą się przy ulicy Piłsudskiego 34. Na wiosnę 2007 roku została podjęta budowa nowego kościoła zaprojektowanego przez architektów Piotra i Pawła Kuczyńskich. W dniu 23 sierpnia 2008 roku został uroczyście wmurowany kamień węgielny przez Biskupa Łomżyńskiego Stanisława Stefanka. Świątynia została pobłogosławiona w dniu 27 kwietnia 2014 roku przez ordynariusza łomżyńskiego Janusza Stepnowskiego. W tym samym dniu przy kościele została erygowana nowa parafia, wydzielona z obszaru parafii pod wezwaniem Trójcy Przenajświętszej

</doc>
<doc id="5268528" url="https://pl.wikipedia.org/wiki?curid=5268528" title="Chaubardiella">
Chaubardiella

Chaubardiella – rodzaj roślin z rodziny storczykowatych ("Orchidaceae"). Obejmuje 8 gatunków występujących w Ameryce Południowej w takich krajach jak: Kolumbii, Kostaryce, Ekwadorze, Gujanie Francuskiej, Gujanie, Panamie, Peru, Surinamie, Wenezueli.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268531" url="https://pl.wikipedia.org/wiki?curid=5268531" title="Čierťiaž (1204 m)">
Čierťiaž (1204 m)

Čierťiaž (1204 m n.p.m.) – szczyt w Rudawach Weporskich w środkowej Słowacji.
Położenie.
Čierťiaž wznosi się w Wewnętrznych Karpatach Zachodnich, w północno-zachodniej części Rudaw Weporskich, jako najwyższy w grupie Čierťiaža. Szczyt leży w wysokim, dość równym grzbiecie tej grupy, biegnącym tu z południa na północ, ok. 4 km na północ od szczytu zwanego Vepor (1277 m n.p.m.) i jednocześnie ok. 2 km na północ od szczytu Kolby (1162 m n.p.m.). Jest szczytem zwornikowym. W kierunku północno-wschodnim odchodzi od niego długi grzbiet, który przez Holý vrch (1096 m n.p.m.) schodzi ku dolinie Hronu w Predajnej, natomiast w kierunku zachodnim i północno-zachodnim Čierťiaž opada szeregiem krótszych, rozgałęziających się grzbietów ku dolinie Hronu między Brusnem i Nemecką oraz ku dolinie jego lewobrzeżnego dopływu, Brusnianki.
Charakterystyka.
Masyw Čierťiaža zbudowany jest w większości ze skał metamorficznych, głównie gnejsów, migmatytów i łupków łyszczykowych. Jego wierzchowina jest spłaszczona, rozciągnięta w linii północ-południe. Zbocza północno-zachodnie i południowo-zachodnie góry opadają stromo ku głęboko wciętym dolinkom lokalnych, drobnych cieków wodnych, natomiast zbocza wschodnie obniżają się łagodniej ku wysoko położonej górnej części doliny potoku Predajnianske Čelno. Cały masyw jest zalesiony.
Turystyka.
Zalesiony szczyt, pozbawiony widoków, nie jest sam w sobie celem wycieczek turystycznych. Przez jego masyw, omijając wierzchowinę szczytową góry od wschodu, biegną niebieskie znaki szlaku turystycznego z Predajnej do chaty pod Hrbom.

</doc>
<doc id="5268532" url="https://pl.wikipedia.org/wiki?curid=5268532" title="Zdzisław Walczewski">
Zdzisław Walczewski

 Zdzisław Walczewski (ur. 10 listopada 1939 w Warszawie) – generał brygady Wojska Polskiego w stanie spoczynku, szef logistyki–zastępca dowódcy Krakowskiego Okręgu Wojskowego w latach 1992–1998.
Życiorys.
Zdzisław Walczewski syn Teodora urodził się 10 listopada 1939 w Warszawie. We wrześniu 1959 jako podchorąży rozpoczął służbę wojskową w Oficerskiej Szkole Łączności w Zegrzu. Promowany na stopień podporucznika w 1962. Rozpoczął zawodową służbę w 4 Ośrodku Przeciwdziałania Radioelektronicznego w Giżycku, gdzie był dowódcą centrum napraw oraz dowódcą plutonu zakłóceń łączności dowodzenia. W 1970 po zmianach organizacyjnych objął funkcję starszego pomocnika szefa sztabu–szefa łączności 4 Pułku Zakłóceń Radiolokacyjnych w Giżycku. 
W latach 1973–1976 słuchacz Wojskowej Akademii Tyłów i Transportu ZSRR. Po studiach powrócił do macierzystego pułku, gdzie objął stanowisko kwatermistrza–zastępcy dowódcy. Od 1977 pełnił służbę w Głównym Kwatermistrzostwie WP na stanowisku starszego oficera oddziału szkolenia. We wrześniu 1980 po rocznej praktyce na stanowisku kwatermistrza–zastępcy dowódcy 10 Dywizji Pancernej w Opolu został szefem sztabu–zastępcą kwatermistrza Warszawskiego Okręgu Wojskowego. W roku 1984 ukończył Podyplomowe Studia Operacyjno-Strategiczne w ASG. W 1989 został skierowany do służby w Sztabie Zjednoczonych Sił Zbrojnych Państw Układu Warszawskiego w Moskwie, gdzie był starszym oficerem kierunku zachodniego Zarządu Tyłów Operacyjnych. Od sierpnia 1991 współtworzył Krakowski Okręg Wojskowy w składzie grupy organizacyjno-przygotowawczej. 
9 listopada 1992 został awansowany na stopień generała brygady przez prezydenta Rzeczypospolitej Polskiej Lecha Wałęsę. W latach 1992–1998 piastował funkcję szefa logistyki–zastępcy dowódcy KOW. Od 1998 do czasu zwolnienia z zawodowej służby wojskowej 10 listopada 1999 był komendantem Komendy Rejonu Logistycznego Kraków. 
15 sierpnia 2000 z okazji Święta Wojska Polskiego został uhonorowany listem gratulacyjnym przez prezydenta RP Aleksandra Kwaśniewskiego w związku z zakończeniem służby wojskowej.
Ordery, odznaczenia i wyróżnienia.
i inne

</doc>
<doc id="5268535" url="https://pl.wikipedia.org/wiki?curid=5268535" title="Roberto Alvarado">
Roberto Alvarado

Roberto Carlos „Piojo” Alvarado Hernández (ur. 7 września 1998 w Irapuato) – meksykański piłkarz występujący na pozycji skrzydłowego lub ofensywnego pomocnika, reprezentant Meksyku, od 2022 roku zawodnik Guadalajary.

</doc>
<doc id="5268536" url="https://pl.wikipedia.org/wiki?curid=5268536" title="Władłen Kozluk">
Władłen Kozluk

Władłen Serhijowycz Kozluk (ukr. Владлен Сергійович Козлюк; ur. 19 lipca 1997) – ukraiński zapaśnik walczący w stylu klasycznym. Zajął siedemnaste miejsce na mistrzostwach świata w 2022. Brązowy medalista mistrzostw Europy w 2022. Trzynasty w Pucharze Świata w 2020. Drugi na ME U-23 w 2018; trzeci w 2019. Mistrz świata juniorów w 2017. Drugi na ME juniorów w 2017; trzeci w 2017. Mistrz świata kadetów w 2014 i trzeci na ME w 2014 roku.

</doc>
<doc id="5268537" url="https://pl.wikipedia.org/wiki?curid=5268537" title="Cmentarz komunalny Północny w Warszawie">
Cmentarz komunalny Północny w Warszawie



</doc>
<doc id="5268539" url="https://pl.wikipedia.org/wiki?curid=5268539" title="Arsen Sargsyan">
Arsen Sargsyan

Arsen Sarkysjan (ur. 13 grudnia 1984 roku w Wanadzor) – ormiański lekkoatleta specjalizujący się w skoku w dal, uczestnik letnich igrzysk olimpijskich w 2012 roku.

</doc>
<doc id="5268542" url="https://pl.wikipedia.org/wiki?curid=5268542" title="Cryptarrhena">
Cryptarrhena

Cryptarrhena – rodzaj roślin z rodziny storczykowatych ("Orchidaceae"). Obejmuje trzy gatunki występujące w Ameryce Środkowej i Południowej w takich krajach i regionach jak: Belize, Boliwia, Brazylia, Kolumbia, Kostaryka, Ekwador, Gujana Francuska, Gwatemala, Gujana, Honduras, Jamajka, Meksyk, Zatoka Meksykańska, Nikaragua, Panama, Peru, Surinam, Trynidad i Tobago, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268543" url="https://pl.wikipedia.org/wiki?curid=5268543" title="Czerteńscy">
Czerteńscy

Czerteńscy – polski ród książęcy, pochodzenia ruskiego.
Etymologia nazwiska.
Nazwisko Czerteńskich ma charakter odmiejscowy, a konkretniej wywodzi się od miejscowości Czerten lub Czertensk, zlokalizowanych na Smoleńszczyźnie.
Historia.
W sporządzonym pod koniec XV-go wieku, za panowania wielkiego księcia Aleksandra, spisie kniaziów (książąt) i bojarów smoleńskich, wymienieni są "kniaziowie Czertenscy Andrzej z dwoma synami i Iwan". 
Kniaź Andrzej i kniaź Semen Iwanowicz Czertenski podpisali się pod dokumentem związanym z funduszem przeznaczonym na cerkiew Balską w 1516 roku. 
Według źródeł ruskich kniaziowie Czertenscy wynieśli się do Moskwy, gdzie spotkać ich można w latach 1661–1691 na dworze carskim.

</doc>
<doc id="5268544" url="https://pl.wikipedia.org/wiki?curid=5268544" title="Ming-Na">
Ming-Na



</doc>
<doc id="5268546" url="https://pl.wikipedia.org/wiki?curid=5268546" title="Liberty University">
Liberty University

Liberty University – prywatny uniwersytet ewangelikalny w Lynchburgu, we wschodniej części Stanów Zjednoczonych, w stanie Wirginia. Jest to jeden z największych chrześcijańskich uniwersytetów na świecie i największy prywatny uniwersytet non-profit w Stanach Zjednoczonych. W 2020 roku liczba studentów studiów licencjackich na kampusie w środkowej Wirginii wynosiła 15 tysięcy, ale łącznie ze studentami online ich liczba zbliżała się do 100 tysięcy. 
Liberty University prowadzi programy studiów stowarzyszonych, licencjackich, magisterskich i doktoranckich, w tym oferuje 17 kolegiów (np. szkołę prawniczą, medyczną i teologiczną). Szkoła została założona w 1971 roku przez teleewangelistę południowych baptystów – Jerry'ego Falwella. 
Studia na uniwersytecie mają konserwatywną orientację chrześcijańską, a studenci Liberty University muszą podpisać tzw. kodeks honorowy, który opisuje akceptowalne i zabronione zachowania. Liberty University nie uznaje m.in. związków osób tej samej płci, picia alkoholu i uprawiania seksu przedmałżeńskiego.
Ważnym regularnym wydarzeniem dla studentów jest duże cotygodniowe nabożeństwo o nazwie "Campus Community". "Liberty Flames" wystawia 20 drużyn NCAA Division I i rywalizuje w Big South Conference. Popularne zjazdy mówców przyciągają co roku do kampusu znanych dziennikarzy, polityków, sportowców i innych ważnych osobistości. Uczelnia znana jest z nauczania kreacjonizmu młodej Ziemi.

</doc>
<doc id="5268547" url="https://pl.wikipedia.org/wiki?curid=5268547" title="Luis Romo">
Luis Romo

Luis Francisco Romo Barrón (ur. 5 czerwca 1995 w Los Mochis) – meksykański piłkarz występujący na pozycji środkowego lub defensywnego pomocnika, reprezentant Meksyku, od 2022 roku zawodnik Monterrey.

</doc>
<doc id="5268548" url="https://pl.wikipedia.org/wiki?curid=5268548" title="Alister Jack">
Alister Jack

Alister Jack (ur. 7 lipca 1963 w Dumfriesie) − brytyjski polityk, członek Partii Konserwatywnej. Od 2017 poseł do Izby Gmin. 24 lipca 2019 objął stanowisko ministra ds. Szkocji w pierwszym gabinecie Borisa Johnsona, stanowisko utrzymał po .
Życiorys.
Kształcił się kolejno w Dalbeattie Primary School, Crawfordton House i Glenalmond College. Studiował na .
Jako biznesmen zajmujący się wynajmem powierzchni magazynowych zgromadził majątek wartości kilkudziesięciu milionów funtów.
W 1997 roku bez powodzenia kandydował do Izby Gmin z . W 2017 roku został wybrany posłem do Izby Gmin z okręgu Dumfries and Galloway. Uzyskał reelekcję w 2019 roku.
Od 24 lipca 2019 zajmuje stanowisko ministra ds. Szkocji.

</doc>
<doc id="5268549" url="https://pl.wikipedia.org/wiki?curid=5268549" title="Supercars Championship 2022">
Supercars Championship 2022

Sezon 2022 wyścigów Supercars rozpoczął się rundą na torze Sydney Motorsport Park, a zakończył po 13 rundach i 34 wyścigach wyścigiem na torze Adelaide Street Circuit. Tytuł mistrzowski zdobył po raz trzeci w karierze Shane Van Gisbergen.
Wyniki i klasyfikacja.
Punkty przyznawane kierowcom którzy przejechali dystans minimum 75% wyścigu i przejechali ostatnie okrążenie. W każdej rundzie było maksymalnie 300 punktów do zdobycia (nie licząc punktów za najszybsze okrążenie).

</doc>
<doc id="5268553" url="https://pl.wikipedia.org/wiki?curid=5268553" title="Euryblema">
Euryblema

Euryblema – rodzaj roślin z rodziny storczykowatych ("Orchidaceae"). Obejmuje dwa gatunki występujące w Ameryce Południowej i Środkowej – w Kolumbii i Panamie.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268558" url="https://pl.wikipedia.org/wiki?curid=5268558" title="Jorge Sánchez">
Jorge Sánchez

Jorge Eduardo Sánchez Ramos (ur. 10 grudnia 1997 w Torreón) – meksykański piłkarz występujący na pozycji prawego obrońcy, reprezentant kraju, od 2022 roku zawodnik holenderskiego Ajaksu.

</doc>
<doc id="5268559" url="https://pl.wikipedia.org/wiki?curid=5268559" title="Hoehneella">
Hoehneella

Hoehneella – rodzaj roślin z rodziny storczykowatych ("Orchidaceae"). Obejmuje dwa gatunki będące endemitami południowo-wschodniej Brazylii.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268563" url="https://pl.wikipedia.org/wiki?curid=5268563" title="Ixyophora">
Ixyophora

Ixyophora – rodzaj roślin z rodziny storczykowatych ("Orchidaceae"). Obejmuje 8 gatunków występujących w Ameryce Południowej w Boliwii, Kolumbii, Ekwadorze, Peru.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268566" url="https://pl.wikipedia.org/wiki?curid=5268566" title="Halowe Mistrzostwa Świata w Lekkoatletyce 2022 – bieg na 60 m przez płotki kobiet">
Halowe Mistrzostwa Świata w Lekkoatletyce 2022 – bieg na 60 m przez płotki kobiet

Bieg na 60 metrów przez płotki kobiet – jedna z konkurencji biegowych rozgrywanych podczas halowych lekkoatletycznych mistrzostw świata w Štark Arena w Belgradzie.
Tytułu mistrzowskiego z 2018 nie broniła Amerykanka Kendra Harrison.
Rekordy.
W poniższej tabeli przedstawiono (według stanu przed rozpoczęciem mistrzostw) halowy rekord świata, rekord halowych mistrzostw świata, rekordy poszczególnych kontynentów oraz najlepszy wynik na listach światowych w 2022.
Wyniki.
Eliminacje.
Awans: Trzy najlepsze z każdego biegu (Q) oraz sześć z najlepszymi czasami wśród przegranych (q)..
Półfinały.
Awans: Dwie najlepsze z każdego biegu (Q) oraz dwie z najlepszymi czasami wśród przegranych (q)..

</doc>
<doc id="5268575" url="https://pl.wikipedia.org/wiki?curid=5268575" title="Mury miejskie w Tarnowie">
Mury miejskie w Tarnowie

Mury miejskie w Tarnowie – ciąg murów miejskich wraz z budowlami o charakterze obronnym (basztami, bastejami oraz bramami), otaczający niegdyś obszar Tarnowa (obecnie część Starówki). Zespół tarnowskich obwarowań powstał prawdopodobnie w XIV wieku, a następnie był wielokrotnie modernizowany i rozbudowywany (m.in. w XVI wieku). W wyniku kryzysu, który miał miejsce w mieście w XVIII wieku, przestarzałe już fortyfikacje zaczęły popadać w ruinę, co było przyczynkiem do ich likwidacji, rozpoczętej około 1790 roku i zakończonej na początku XIX wieku. Do dzisiejszych czasów zachowały się krótkie odcinki dawnych fortyfikacji.
Historia.
Powstanie.
Mury miejskie w Tarnowie zostały wzniesione prawdopodobnie niedługo po lokacji miasta, przypuszczalnie przed połową XIV wieku. Wiek murów potwierdzają m.in. rozmiary cegły znajdującej się w najstarszych zachowanych fragmentach, różnej od późniejszych elementów. Prawdopodobnie, zważywszy na wiek ich wzniesienia, murowane fortyfikacje były pierwotnymi umocnieniami miasta. Według Józefa Dutkiewicza miejskie obwarowania mogły być zbudowane z funduszu ówczesnego właściciela miasta Spycimira z Melsztyna.
Pierwsze pisemne wzmianki o istnieniu murów miejskich w Tarnowie pochodzą z 1448 roku, kiedy wzmiankowano go jako "od dawna istniejący". W 2 poł. XV wieku, ze względu na konieczność przystosowania umocnień do walk z pomocą broni palnej oraz być może w związku z najazdem węgierskim, podczas którego miasto zostało zdewastowane, fortyfikacje rozbudowano, uzupełniając je o wał ziemny. Przypuszczalnie wał ów nie opasywał całego systemu obronnego; prawdopodobnie brał swój początek w okolicach bramy Pilzneńskiej, kończąc się przy bramie Krakowskiej, lub dochodząc do ul. Wielkie Schody, obejmując swoim zasięgiem północny odcinek obwarowań oraz być może fragment odcinka południowego. Jest również prawdopodobne, że w wyniku budowy wału w murze wykonano nowe furty i częściowo przebudowano niektóre baszty i koronę muru, a między wałem a murem pojawiła się droga będąca poprzedniczką uliczki późniejszego międzymurza. Umocnień najprawdopodobniej nie rozbudowano wówczas po wschodniej i południowej części systemu obronnego, o czym prawdopodobnie zadecydowało naturalne ukształtowanie terenu (będące stromym stokiem, ubezpieczonym zalaną fosą oraz wcześniej korytem potoku Wątok) stwarzające dobre warunki do obrony. W okresie pomiędzy 1468 rokiem, a przełomem wieków XV i XVI, południowo-wschodni fragment obwarowań został dodatkowo wzmocniony dzięki dobudowaniu do narożnika murów miejskich otoczonego własnymi obwarowaniami zespołu klasztornego bernardynów, który umożliwiał obronę flankową części fortyfikacji nieposiadających wału.
XVI i XVII wiek.
Cały system obronny miasta przebudowany został w latach 1513–1544 w okresie narastającego poczucia zagrożenia agresją turecką. Od 1514 roku prace były współfinansowane i nadzorowane przez Jana Tarnowskiego – ówczesnego właściciela Tarnowa, wybitnego znawcy sztuki fortyfikacji. Rozbudowa murów polegała między innymi na podwojeniu ich linii za pomocą wzniesionego na wałach przedmurza (łac. "antemurale"; wzdłuż obecnej ul. Wałowej oraz prawdopodobnie ul. Targowej) i wzmocnieniu go pięcioma basztami lub bastejami wieżowymi. Wybudowanie przedmurza wynikało także z rozwoju zabudowy miejskiej. Przebudowano wówczas również bramy: Krakowską (1521 r.) i Pilzneńską (1519 r.). W 1520 roku wskutek podmycia wodą zawaliła się część murów przedmurza, w wyniku czego jego fragment od podstaw przebudowano. W tym samym czasie miała miejsce przebudowa północnego fragmentu muru wewnętrznego, w którym przypuszczalnie zmieniono formy urządzeń obronnych i strzelnic, oraz który został przy tym w niektórych miejscach przelicowany. Później, w latach 30. XVI wieku wzmocniono jeszcze, a w niektórych miejscach całkowicie przebudowano południowy odcinek muru. Równolegle rozbudowana została także zalana wodą fosa. Od 1544 roku w zapisach ksiąg miejskich nie pojawiały się już wydatki na prace budowlane; od 1537 roku zaczęły natomiast występować wydatki na saletrę i proch, co świadczyło o uzbrajaniu ukończonych odcinków fortyfikacji. Rozbudowa systemu obwarowań była finansowana przez radę miejską za pomocą środków zarówno przekazywanych od właścicieli miasta, jak i częściowo, prawdopodobnie z pieniędzy pochodzących z miejskiej kasy.
W związku z przedsięwzięciem budowy murów rada miejska zorganizowała niebagatelne zaplecze budowlane. Miejska cegielnia w czasie prac na murach bezustannie prowadziła produkcję cegieł, a w przypadku większego zapotrzebowania posiłkowano się organizując tymczasowe miejsca produkcji budulca. Kamień polny użyty do budowy dolnych części murów sprowadzano do miasta z okolicznych wsi; podobnie przywożono i w pobliskim Skrzyszowie łamano bloki piaskowca ciężkowickiego. Prace przy budowie prowadziło kilkunastu wykonawców, część ściągała na budowę spoza miasta.
Przypuszczalnie poszczególne fragmenty murów wraz z infrastrukturą obronną były przydzielane miejskim cechom, jednak informacje o przydziałach, jak i nazwach baszt pochodzących od nich (z wyjątkiem jednej wzmianki o "baszcie sukienników") nie zachowały się do współczesności.
W wyniku XVI-wiecznej rozbudowy tarnowski system obronny został znacznie wzmocniony. W skład umocnień miejskich wchodziło w sumie 9 bądź 10 baszt lub bastei, 4 bramy miejskie (2 główne i 2 tzw. mniejsze) oraz niedookreślona liczba umocnionych furt (prawdopodobne było ich około dziesięciu). Dzięki unowocześnieniu systemu obronnego, Tarnów należał wówczas do najmocniej ufortyfikowanych miast południowej Polski.
Pod koniec XVI wieku, gdy miasto przeszło w ręce Ostrogskich, umocnienia utrzymywano w dobrym stanie i konserwowano na polecenie nowych właścicieli. W latach 1567–1569 i 1574–1576 na reperację i konserwację murów przeznaczano część miejskich dochodów. W pierwszej połowie XVII wieku miasto na własny rachunek naprawiało umocnienia. Jednocześnie starano się utrzymywać dobry stan uzbrojenia obwarowań, w związku z czym w 1620 roku w klasztorze Bernardynów umieszczono 2 armaty.
W 1644 roku wizerunek tarnowskich murów miejskich znalazł się na rysunku drzewa genealogicznego rodu Tarnowskich. Na ilustracji przedstawiono panoramę miasta z południa, z widoczną bramą miejską znajdującą się w wieży oraz z dwoma liniami blankowanego muru; dzieło to nie jest jednak w pełni wiarygodne. W latach 1648–1651 na tarnowskich obwarowaniach przeprowadzono kolejne większe prace, kiedy to w wyniku decyzji księcia Władysława Dominika Zasławskiego-Ostrogskiego władze miejskie zostały zobligowane do naprawy murów, a mieszkańcy hrabstwa tarnowskiego do sypania wałów. Nieznany jest zakres prac, przypuszczalnie nie rozbudowywano wówczas istniejących umocnień o nowe budowle. Roboty poczyniono wówczas ze względu na obawy związane z powstaniem kozackim na Ukrainie.
W 1655 roku do Tarnowa dotarli Szwedzi, którzy napotkawszy otwarte bramy, wymusili na mieście okup. W tym samym roku umocnienia powstrzymały maruderów wojsk kwarcianych przed wdarciem się do miasta i ograbieniem go. Niedługo później jednak do miasta po raz kolejny weszły oddziały szwedzkie, ponownie wymuszając okup i grabiąc miasto.
Schyłek.
Co najmniej do końca XVII wieku fortyfikacje starano się utrzymywać w dobrym stanie, jednak postępująca dalsza rozbudowa terenów podmiejskich i miasta, działała na niekorzyść systemów obronnych. W związku z rozrastaniem się miasta od XVI wieku mury miejskie zaczęły być zabudowywane, a działania te rozpoczęły się przy murach wewnętrznych obok tarnowskiej katedry (aczkolwiek np. zlokalizowany tam dom Mikołajowski na żądanie władz miejskich posiadał korytarz dający dostęp do murów). Z biegiem lat proceder ten narastał, a właściciele miasta próbowali się mu przeciwstawiać, nie wiadomo jednak z jakim skutkiem. Zabudowywano m.in. część ulicy podmurnej, mającej zapewniać swobodny dostęp do murów. Pod koniec XVII wieku tarnowski system obronny, przy szybkim rozwoju techniki wojskowej, był już przestarzały. Ostatnie prace naprawcze przy miejskich obwarowaniach zostały odnotowane w latach 80. XVII wieku, kiedy to naprawiono spalone nakrycia murów oraz wały obronne.
W wyniku XVIII-wiecznego kryzysu definitywnie zaprzestano naprawy i konserwacji przestarzałych obwarowań. Jak podawano w lustracji z 1754 roku, tarnowskie fortyfikacje były w bardzo złym stanie i nie nadawały się do działań obronnych. Po I rozbiorze Polski władze austriackie poleciły rozbiórkę byłego systemu obronnego. Wcześniej jednak ruiny byłych umocnień służyły prawdopodobnie ze źródło surowca budowlanego. Na austriackiej mapie wojskowej (tzw. mapie Miega) z lat 1779–1781 odnotowano istnienie 4 baszt na północnym odcinku muru, wobec czego pozostałe musiały zostać już wcześniej rozebrane. Plantowano wały i fosy, dzięki czemu powstawały nowe ulice: w latach 1784–1785 Wałowa (zwana wówczas Podwale), nieco później Targowa, Szeroka oraz Bernardyńska.
Po 1790 roku przystąpiono do planowego wyburzania nieprzydatnych ruin, które były hamulcem dla rozwoju miasta. Zlikwidowano wtedy część muru wewnętrznego, większość murów przedmurza oraz pozostałości baszt. Z przedmurza zachował się jedynie krótki fragment z zachowaną do dzisiejszych czasów basteją; mury wewnętrzne natomiast, pozostawiono w niektórych miejscach w swej pełnej wysokości. Przy murze wewnętrznym zachowały się jeszcze również dwie baszty. Pod koniec XVIII wieku pozostałości tarnowskich umocnień uwiecznione zostały przez Zygmunta Vogla. Przedstawił on na jednym z rysunków basztę z basteją oraz na drugim inną z istniejących ówcześnie bastei. Nierozebrane resztki fortyfikacji były zasłaniane bądź wchłaniane przez zabudowę. Na skutek parcelacji i sprzedaży terenów byłych umocnień w 1836 roku, przebieg rozbiórki i budowy nowych budynków w miejscu dawnych fortyfikacji znacząco przyśpieszył. Planowy proces wyburzania byłych murów obronnych zakończono na początku XIX wieku.
Byłymi obwarowaniami miejskimi zainteresowano się ponownie na przełomie wieków XIX i XX w efekcie zainteresowania przeszłością miasta. Badacze zaczęli na nowo odkrywać wówczas ich historię, jednak nie przyniosło to wówczas naukowych efektów. Nowe światło na byłe fortyfikacje rzuciła dopiero wydana w 1911 roku druga monografia miasta. Mimo coraz większego zainteresowania byłymi obmurowaniami w okresie międzywojennym, nie podjęto przy nich żadnych prac. Zmiany nastąpiły podczas II wojny światowej, gdy zniszczenia żydowskiej zabudowy odsłoniły fragmenty murów, w ich północno-wschodniej części. Przy okazji prowadzonych prac ziemnych natrafiono wtedy także na fundamenty bramy Pilźnieńskiej. W czasie wojny rozebrano również jedną z zachowanych baszt, umiejscowioną przy ulicy Fortecznej, widoczną na fotografiach z okresu międzywojennego. Podczas wojny rozpoczęto pierwsze badania byłych murów obronnych, prowadzone przez Józefa Edwarda Dutkiewicza. Kontynuowane po jej zakończeniu, z wynikami opublikowanymi w latach 50. XX wieku, odgrywają dziś ważną rolę w postrzeganiu byłych fortyfikacji.
Po II wojnie światowej, zgodnie z koncepcją Dutkiewicza, wyeksponowano zachowane fragmenty murów. Stworzono również plan dalszego odsłaniania fragmentów dawnych umocnień, który miał być realizowany za pomocą wyburzeń innych budynków. Plan te częściowo zrealizowała krakowska Pracownia Konserwacji Zabytków w latach 60. XX wieku. Odsłonięte fragmenty murów zostały odnowione, zrobiono to w latach 1954–1969 w rejonach ulic Żydowskiej, Wąskiej, Bernardyńskiej, Basztowej oraz Brama Pilźnieńska.
Stan obecny.
Do dzisiejszych czasów pozostałości tarnowskich fortyfikacji zachowane są na długości około 400 metrów przy ulicach Wałowej, Targowej, Szerokiej, Bernardyńskiej, Fortecznej oraz Brama Pilźnieńska. Wzdłuż zachowanych elementów umocnień w 2011 roku wytyczono miejski szlak turystyczny „Średniowieczne mury Tarnowa”.
W 2011 roku z wykorzystaniem dofinansowania uzyskanego z Małopolskiego Regionalnego Programu Operacyjnego zrewitalizowano pozostałości murów znajdujące się ulicach Fortecznej, Taras, Brama Pilzneńska oraz Szerokiej. Zakres prac objął uzupełnienia ubytków, wzmocnienie spoin i struktury cegieł, założenie nowego pokrycia z dachówki wielkoformatowej, a także oczyszczenie murów. Wykonano również ich izolację oraz na całej długości założono iluminacje świetlne.
W kwietniu 2015 roku zespół tarnowskich fortyfikacji miejskich został wpisany do rejestru zabytków województwa małopolskiego pod numerem A-1413/M.
W latach 2017–2018 odnowiony został zachowany fragment murów z furtą zwaną Małymi Schodami znajdującą się przy ulicy Bernardyńskiej. Przy odnowionych murach w latach 2019–2020 zorganizowano również skwer z fontanną, natomiast na budynku sąsiadującym ze skwerem powstał mural przedstawiający widok Tarnowa z umocnieniami z 1644 roku. Podczas ówczesnych prac po raz pierwszy w południowej części obwodu obronnego odnaleziono resztki byłego wału obronnego oraz przedmurza.
Architektura.
Mury miejskie.
Tarnowskie mury miejskie wzniesiono na planie nieregularnego owalu, tworzącego obręb dopasowany do kształtu wzgórza miejskiego. Owal murów miejskich, wydłużony w osi wschód-zachód, obejmował swoim obszarem prawdopodobnie powierzchnię całego pierwotnego miasta o wielkości ok. 6 hektarów. Długość linii murów wynosiła około 900 metrów.
Mury zbudowano z cegły ułożonej w wątku polskim oraz częściowo, w dolnej części, z kamienia łamanego i polnego. Wzniesiono je w formie muru kurtynowego o szerokości wahającej się od 1,5 metra do przekraczającej w niektórych miejscach 2 metry. Jednym miejscem, gdzie współcześnie można odczytać pierwotną grubość murów, jest fragment znajdujący się przy ul. Brama Pilźnieńska 4, o grubości 1,48 metra.
Pierwotna wysokość muru nie jest dziś znana, przypuszczalnie nie był niższy niż 3–4 metry, miejscowo sięgając 6 metrów bądź jeszcze wyżej. Niedookreślony jest również wygląd korony muru, być może na szczycie budowli znajdował się krenelaż oraz ganek dla straży, poszerzony przypuszczalnie drewnianym pomostem. Mury zwieńczono później, prawdopodobnie w XVI wieku, kiedy je przebudowano i nakryto daszkiem.
Przedmurze, zbudowane w XVI wieku, skonstruowane było w dolnych partiach z kamienia, a w górnych z cegły. Było ono niższe od muru wewnętrznego, umiejscowione na krawędzi wału obronnego, swoją ścianą pochylone do wewnątrz, aby amortyzować siłę uderzenia pocisków i kul armatnich.
Współcześnie część fragmentów murów znajduje się w strukturze kamienic i często stanowi ich tylne ściany, natomiast mur zachowany od strony południowej, w rejonie Rynku, pełni również funkcję muru oporowego.
Obiekty położone wzdłuż murów.
Wzdłuż murów miejskich w Tarnowie znajdowało się kilkadziesiąt obiektów architektonicznych, w tym 2 bramy główne, około 10 furt oraz 9 lub 10 baszt i bastei. Współcześnie znane jest umiejscowienie następujących budowli:
Baszty i basteje.
Nie wiadomo, czy w początkowym okresie mur był wzmacniany przez baszty; niektóre źródła stwierdzają, że istniały, ale nieznane jest ich umiejscowienie i ilość. Inne twierdzą natomiast, że baszty prawdopodobnie nie istniały, gdyż brakuje wzmianek źródłowych oraz ich śladów.
Prawdopodobne jest, że baszta zwana „Książęcą”, znajdująca się po północnej stronie systemu umocnień przy ul. Kapitulnej 2, pochodzi z XIV wieku. Budowla ta ma u dołu kształt prostokątny, wyżej przechodzący w nieregularny walec. Jej wysokość miała sięgać pierwotnie trzech nadziemnych kondygnacji, a grubość murów w dolnych partiach dochodzić do 1,8 metra. W wyniku zaadaptowania do celów mieszkalnych jest współcześnie częścią budynku służącego za siedzibę biskupów pomocniczych diecezji tarnowskiej.
Ślady innych, również przypuszczalnie XIV-wiecznych baszt odnaleziono jeszcze w rejonach posesji przy ul. Wałowej 23 i 37, pl. Katedralny 6 oraz u wylotu ul. Fortecznej. W miejscu po baszcie przy ul. Fortecznej widoczne jest zaokrąglenie linii muru, a sama budowla została rozebrana w latach 1941–1942.
Istnienie baszt w ramach tarnowskich obwarowań zostało udokumentowane w XVI wieku, w czasie modernizacji systemu obronnego. Wzmacniały one głównie mur zewnętrzny, choć istniała przynajmniej jedna ulokowana przy fortyfikacjach wewnętrznych. Jedna z XVI-wiecznych budowli obronnych (zwana lokalnie "półbasztą") zachowana jest w zaułku Spycimira Leliwity u zbiegu ulic Wałowej oraz Basztowej i przedstawia sobą przykład bastei. Grubość jej murów sięga u podstawy 1 metra, przy czym zmniejsza się przy następnych kondygnacjach. Budynek ma ściany lekko nachylone do wewnątrz, z umiejscowionymi w nich wachlarzowo strzelnicami. Nakryty jest stożkowym dachem.
Bramy i furty miejskie.
W tarnowskich murach obronnych istniały dwie główne bramy miejskie: Krakowska oraz Pilzneńska. Budowle te były pierwotne, a bramę Pilzneńską zbudowano wespół z murami obronnymi. Bramy umiejscowione były w przelotowych, wybudowanych na planie prostokąta, wieżach lub basztach wysuniętych przed ścianę murów obronnych. Przy obu wieżach bramnych zbiegały się ulice wychodzące z południowych i północnych pierzei Rynku. Na podstawie zapisów pochodzących z XVIII wieku wiadomo, że bramy, przypuszczalnie od średniowiecza, dysponowały potrójnymi wrotami, w tym jednymi zwodzonymi, a także bocznymi furtami dla pieszych. Wiadomo również, że przez bramę Pilźnieńską usuwano poza obwód murów spływające głównym rynsztokiem miejskie ścieki.
Brama Krakowska położona była po zachodniej stronie systemu fortyfikacji, znajdowała się przy zbiegu ulic Katedralnej z Targową, natomiast bramę Pilzneńską umiejscowiono po wschodniej stronie systemu obmurowań, w połowie współczesnej ul. Brama Pilźnieńska.
W XVI wieku, w czasie modernizacji miejskich fortyfikacji, obie bramy znacząco rozbudowano; w budowlach pojawiły się m.in. przedbramia, odnotowane zostały także wydatki na budowę hostigiów. Jeden z badaczy dawnego Tarnowa, Józef Edward Dutkiewicz, przypuszczał również, iż wieże bramne zyskały także attykowe nadbudowy. Obie bramy widoczne były jeszcze na planach przygotowanych dla armii austriackiej w latach 1779–1783, ale wiadomo, iż brama Krakowska nie występowała już na ilustracjach Vogla z 1800 roku (w jej miejscu widoczny jest stos kamieni, który mógł być pozostałością po rozbiórce budowli).
Oprócz dwóch bram głównych, miasto posiadało także tzw. bramy mniejsze: jedną, znajdującą się u wylotu ob. ulicy Wielkie Schody, zwaną „bramą mniejszą od strony szpitala”, a także drugą, umiejscowioną w rejonie ulic Rybnej i Wąskiej, o nazwie „Staromensis”.
Istnienie bramy przy Wielkich Schodach potwierdza zapis w księdze miejskiej z XVI wieku; wymieniana była również w lustracji z 1732 roku oraz widoczna jest na grafice drzewa genealogicznego rodu Tarnowskich z XVII wieku. Usytuowana była po południowej stronie zespołu umocnień. Wiodła z niej droga na Węgry oraz do zamku tarnowskiego, a sama brama przypuszczalnie była tylko przejściem dla pieszych, choć pojawiają się również wzmianki temu przeczące, ze względu na fakt wydania w 1567 roku przez Konstantego Ostrogskiego nakazu wybrukowania drogi łączącej miasto z zamkiem.
Z bramy północnej, położonej w rejonie ulic Rybnej i Wąskiej nie zachowały się żadne ślady. Wiadomo, że odchodziła z niej droga do Dąbrowy oraz w stronę Wisły.
W systemie obronnym miasta istniały również furty miejskie mające ułatwiać komunikację pomiędzy bramami, jednak ich umiejscowienie i dokładna liczba nie jest znana: prawdopodobne było ich około dziesięciu, ale pojawiały się także informacje o nawet 15 furtach. Współcześnie znane są lokalizacje furt przy ul. Fortecznej, u wylotu ul. Małe Schody (furta znajduje się po południowej stronie systemu fortyfikacji, w rejonie ulic Bernardyńskiej i Małe Schody), w dzisiejszej ul. Basztowej (umiejscowiona po północnej stronie umocnień, obok zachowanej XVI-wiecznej bastei), przy ul. Wąskiej (znajdowała się po południowej stronie obwarowań, niedaleko dawnej Synagogi) oraz furty Św. Anny (usytuowana była w południowo-zachodniej części umocnień, w rogu placu Kazimierza Wielkiego).

</doc>
<doc id="5268576" url="https://pl.wikipedia.org/wiki?curid=5268576" title="Otostylis">
Otostylis

Otostylis – rodzaj roślin z rodziny storczykowatych ("Orchidaceae"). Obejmuje dwa gatunki występujące w Ameryce Południowej w takich krajach jak: Brazylia, Kolumbia, Gujana, Peru, Surinam, Trynidad i Tobago, Wenezuela.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268584" url="https://pl.wikipedia.org/wiki?curid=5268584" title="Draç">
Draç

Draç – turecki torpedowiec z początku XX wieku, jedna z siedmiu zbudowanych we Włoszech jednostek typu "Antalya". Okręt został zwodowany w 1904 roku w stoczni Ansaldo w Genui, a w skład marynarki Imperium Osmańskiego wszedł 8 stycznia 1907 roku. Torpedowiec wziął udział w I wojnie bałkańskiej i I wojnie światowej, a następnie służył pod banderą Republiki Turcji do 1924 roku. W 1926 roku okręt przebudowano na barkę, a złomowany został w 1936 roku.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
„Draç” zbudowany został w stoczni Ansaldo w Genui (numer stoczniowy 138). Stępkę okrętu położono w kwietniu 1904 roku i w tym samym roku został zwodowany. W 1905 roku przeprowadzono próby morskie, zaś 29 listopada 1906 roku torpedowiec został odebrany przez zamawiającego w Genui. Nazwę otrzymał od albańskiego miasta Durrës.
Dane taktyczno-techniczne.
Okręt był torpedowcem z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostka napędzana była przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanego dwoma śrubami okrętu wynosiła 26 węzłów. Okręt zabierał zapas 60 ton węgla.
Na uzbrojenie artyleryjskie jednostki składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie, z przodu i tyłu sterówki, dwie pojedyncze obracalne wyrzutnie kalibru 450 mm, z łącznym zapasem czterech torped.
Załoga okrętu składała się z 4 oficerów i 26 podoficerów i marynarzy.
Służba.
„Draç” został wcielony w skład marynarki wojennej Imperium Osmańskiego 8 stycznia 1907 roku w Stambule. W maju 1909 roku torpedowiec wziął udział w pierwszych manewrach floty tureckiej na Morzu Marmara. 10 października 1912 roku, tuż po wybuchu I wojny bałkańskiej, okręt stacjonował w Stambule, a od 16 października przebywał w stoczni Tersane-i Amire w Stambule. Po podpisaniu zawieszenia broni w kwietniu 1913 roku torpedowce „Draç” i „Musul” patrolowały rejon miast Tekirdağ i Silivri.
Od lipca do sierpnia 1914 roku okręty 1. dywizjonu torpedowców („Draç” wraz z siostrzanymi „Musul” i „Kütahya” oraz „Akhisar”) uczestniczyły w patrolowaniu zachodnich podejść do Dardaneli, zapuszczając się pod Imroz. 10 sierpnia okręt wziął na hol osmański wodnosamolot, który wodował przymusowo nieopodal Imroz, po czym dopłynął z nim do Çanakkale, obserwowany przez brytyjski niszczyciel. 27 października 1914 roku, przed przystąpieniem Imperium Osmańskiego do I wojny światowej po stronie państw centralnych, okręt, którym dowodził kpt. mar. (tur. "yüzbaşı") Aziz Mahmut Ali, nadal wchodził w skład 1. dywizjonu torpedowców.
Przed atakiem sił Ententy na Gallipoli „Draç” i siostrzane torpedowce zostały przerzucone do portów położonych na europejskim wybrzeżu Morza Marmara. 27 maja 1915 roku „Draç” i „Yarhisar” eskortowały zmierzający do Gelibolu pancernik „Barbaros Hayreddin”, unikając dzięki księżycowej nocy ataku ze strony brytyjskiego okrętu podwodnego HMS E11. 27 czerwca okręt wszedł na mieliznę nieopodal Şarköy. W 1915 roku na torpedowcu dokonano modyfikacji uzbrojenia: zdemontowano jedną wyrzutnię kal. 450 mm, instalując w zamian działo kalibru 57 mm SK L/45 C/99, z zapasem 100 nabojów. Załoga okrętu liczyła w tym czasie czterech Niemców i 39 Turków.
Po postawieniu w sierpniu 1916 roku przez Rosjan dużej ilości min morskich u wejścia do Bosforu, prócz trałowców do likwidacji zagrożenia zostały przystosowane również torpedowce i niszczyciele „Draç”, „Musul”, „Kütahya”, „Yunus”, „Samsun” oraz kanonierka „Malatya” (typu "Taşköprü").
1 marca 1918 roku „Draç” zderzył się z „Yunusem” nieopodal portu Tekirdağ. Od 14 lipca torpedowce „Draç”, „Musul”, „Akhisar” oraz „Sultanhisar” wraz z krążownikami torpedowymi „Berk-i Satvet” i „Peyk-i Şevket” jako jedyne okręty floty osmańskiej operowały aktywnie na Morzu Czarnym. W październiku okręt odstawiono do rezerwy.
Po zakończeniu wojny, od lutego 1919 roku do 1920 roku jednostka pełniła służbę patrolową zwalczając przemyt. Uzbrojenie okrętu zostało w tym okresie zredukowane do dwóch działek kalibru 37 mm. 29 października 1923 roku „Draç” został formalnie wcielony do nowo powstałej marynarki wojennej Republiki Turcji, choć jego stan techniczny nie pozwalał na eksploatację. W 1924 roku jednostka podjęła czynną służbę, lecz jeszcze w tym samym roku okręt wycofano ze składu floty. W 1926 roku okręt przebudowano na barkę, którą używano w Gölcük. Jednostkę złomowano w 1936 roku.

</doc>
<doc id="5268586" url="https://pl.wikipedia.org/wiki?curid=5268586" title="Zjednoczenie Polskie Rzymsko-Katolickie">
Zjednoczenie Polskie Rzymsko-Katolickie



</doc>
<doc id="5268587" url="https://pl.wikipedia.org/wiki?curid=5268587" title="Pabstia">
Pabstia

Pabstia – rodzaj roślin z rodziny storczykowatych ("Orchidaceae"). Obejmuje 5 gatunków będących endemitami południowo-Wschodniej i południowej Brazylii.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268590" url="https://pl.wikipedia.org/wiki?curid=5268590" title="Curnonsky">
Curnonsky

Maurice Edmond Sailland, ps. Curnonsky (ur. 12 października 1872 w Angers, zm. 22 lipca 1956 w Paryżu) – francuski pisarz, smakosz, satyryk i krytyk kulinarny, nazywany „księciem gastronomii”. Najsłynniejszy pisarz gastronomiczny w XX-wiecznej Francji. Wynalazca i propagator turystyki gastronomicznej. Uczeń Henri-Paula Pelleprata, francuskiego szefa kuchni i współzałożyciela szkoły gastronomicznej Le Cordon Bleu.
Biografia.
Urodził się w Angers. Osierocony przez matkę i porzucony przez ojca trafił pod opiekę babci. Jako osiemnastolatek przeprowadził się do Paryża, aby przygotować się do studiów i szkolić się w zawodzie dziennikarza. Zaczął pisać artykuły do czasopism, takich jak „La Vie Parisienne”, „Le Music-Hall illustré du matin” i „Comoedia”. W 1895 r. podjął współpracę z Willym, pierwszym mężem Colette, jako jego ghostwriter. Pisał dla niego powieści, opowiadania oraz teksty prasowe. W tym czasie poznał też Paula-Jeana Touleta, z którym napisał trzy powieści: "Le Breviaire des courtisanes", "Le Métier d’amant" i "Demi-Veuve." Był także autorem tekstów reklamowych dla firm Pyrex, Primagaz, Frigidaire, Roquefort i Michelin. Publikował regularnie w „Le Journal” i „Le Matin”. Po Wystawie Powszechnej w 1900 roku jako członek delegacji dziennikarskiej wyjechał na Daleki Wschód, gdzie odkrył i zachwycił się kuchnią chińską. W 1921 r. we współpracy z Marcelem Rouffem zaczął publikować panoramiczną "La France gastronomique". Dzieło zaplanowane na 32 tomy ostatecznie ukazało się w 28 w związku z nagłą śmiercią Rouffa. Zwieńczeniem monumentalnej pracy obejmującej przegląd kuchni regionalnych oraz najlepszych francuskich restauracji stał się opublikowany wspólnie z Austinem de Croze "Le Trésor gastronomique de France. Répertoire complet des spécialités gourmandes des 32 provinces françaises" (1933). W 1929 r. skupił swoje wysiłki na stworzeniu Académie des Gastronomes. W maju 1934 r. wziął udział w przygotowaniu dwumiesięcznika „La France à table” poświęconego tematowi Turystyki i Stołu, został kierownikiem literackim pisma. W 1938 r. w Belgii zainicjował działalność Club de la bonne auberge, który później przekształcił się w Club des gastronomes, a w 1997 r. decyzją króla Alberta II został przemianowany na Club Royal des gastronomes en Belgiques. Po wybuchu II wojny światowej opuścił Paryż i zamieszkał w Riec-sur-Belon w Bretanii. Pod koniec wojny wrócił do stolicy i wznowił działalność dziennikarską. W lipcu 1947 r. wraz z Madeleine Decure wprowadził na rynek prasowy miesięcznik „Cuisine de France” (od 1948 r. „Cuisine et Vins de France”), który dał początek publikacji "Cuisine et Vins de France. 3000 recettes les plus réputées des régions de France" (Larousse, 1953, liczne wznowienia do 1987 r.). W 1950 r. został mianowany Wielkim Mistrzem Honorowym w powołanej na nowo do życia Chaîne des Rôtisseurs, wkrótce potem także honorowym prezesem założonej w 1954 r. Association professionnelle des chroniqueurs et informateurs de la gastronomie et du vin. Zmarł 22 lipca 1956 r. Przyczyną śmierci był upadek z okna jego mieszkania, które mieściło się na trzecim piętrze kamienicy przy placu Henri-Bergsona 14 w Paryżu. Został pochowany na cmentarzu w Beauchamp (Dolina Oise).
Pseudonim.
Nazwa własna „Curnonsky” powstała na bazie łaciny: "cur" + "non" (dlaczego nie?) oraz rosyjskiego przyrostka -"sky". W 1895 roku, kiedy Sailland ukuł ten przydomek, w Paryżu panowała moda na wszystko, co rosyjskie. Z czasem zaczął używać skróconej wersji pseudonimu: Cur. 16 maja 1927 r. z inicjatywy Pierre’a Chapelle’a z przeglądu „La Bonne Table, Bon Gîte” Curnonsky został wybrany Księciem gastronomów.
Gastronomia oczami Curnonsky’ego.
Curnonsky to człowiek pióra i praktykujący smakosz: prowadzi głównie nocne życie, nie je obiadów, wieczory spędza w restauracjach lub u przyjaciół, gdzie nawiązuje mnóstwo nowych znajomości. Późną nocą pisze i nigdy nie kładzie się spać przed siódmą rano. W jego małym mieszkaniu nie ma kuchni. „Znam takich nieszczęśników, jak książę gastronomów, którzy nigdy nie jedzą w domu, ponieważ nie mają jadalni, piwnicy z winami, kuchni, kucharza ani kucharki”.
Wiedza i praktyka.
Gastronomia jest wiedzą rozumową, ale przede wszystkim praktyką. W czasach Curnonsky’ego i za jego sprawą powstają liczne akademie, kluby, stowarzyszenia oraz bractwa gastronomiczne. Gastronomia nie jest nauką spekulatywną: „Gastronomia jest Religią w prawdziwym tego słowa znaczeniu, tworzy więź między ludźmi”, stwierdza.
Element tożsamości.
Jedyną odnoszącą sukcesy gastronomią jest francuska – twierdzą zgodnie szwajcarski przyjaciel Curnonsky’ego Marcel Rouff oraz Belgowie Maurice Maeterlinck i Maurice des Ombiaux. To samo odnosi się do win i serów. „Dusza i duch narodu wyraża się przede wszystkim poprzez jego geniusz kulinarny” (formuła Gastona Derysa, podjęta przez Curnonsky’ego). Dyskurs ma wyraźnie esencjalistyczne zabarwienie, Françoise Hache-Bissette i Denis Saillard przybliżają Curnonsky’ego do konserwatystów – Léona Daudeta i Roberta Courtine’a, powracają odniesienia do wielkich klasyków, spadkobierców Antonina Câreme’a. Zdaniem Curnonsky’ego kuchnia chińska „jest jedyną, która może równać się z naszą”. Kuchnie innych krajów oraz etykieta przy stole (szczególnie amerykańska: „słuchać jazzu jedząc, o zgrozo!”, Stany Zjednoczone to „kraj, w którym wino jest zabronione”), fałszerstwa (podrabiany niemiecki camembert) są postrzegane jako zagrożenie, tak samo jak innowacje. Niebezpieczeństwo stanowią również dewiacje snobizmu: „na początku tego stulecia wybitnej i tysiącletniej wyższości kuchni francuskiej zagroziły dwie plagi: snobizm kuchni anonimowej i kosmopolitycznej, który szalał we wszystkich pałacach i karawanserajach tego świata oraz staromodny smak skomplikowanej i nazbyt ozdobnej kuchni, która miała tendencję do maskowania smaków i aromatów oraz prezentowania pod dziwacznymi i pretensjonalnymi nazwami potraw, w których chemia mieszała się z kuglarstwem”.
Proste, ale nie tak proste.
Słynne zdanie: „Główną zasadą każdej prawdziwej kuchni jest to, że rzeczy smakują tym, czym są” zapisał Georges Poumot, szef kuchni w restauracji przy ulicy Saint-Roch, 33. Curnonsky przytoczył je w artykule opublikowanym w „Paris-soir” 26 stycznia 1930 r. w kontekście tematu "intrasauces" doktora Gauducheau. Była to nowa technika polegająca na wstrzykiwaniu sosu do mięsa przed jego ugotowaniem. Dzięki temu powstawały takie dania jak królik o smaku zająca czy udziec barani o smaku jelenia. Dla Poumota była to „zabawa w chowanego”, „sztuczka”. Aprobując ją, Curnonsky nie broni jednak kuchni minimalistycznej. Szczyci się, że jest mistrzem "prostego" gotowania i odczuwa „wstręt do potraw, które nie smakują tym, czym są”. Preferuje dwudaniowe, a nawet jednodaniowe posiłki z niewielką ilością wina: „posiłek nigdy nie powinien być ostentacyjny”. Opowiada się za uproszczeniem nazw dań w kartach restauracyjnych. W "Défense et Illustration de la Cuisine Simple" (1933) nic jednak nie jest proste. Curnonsky najpierw przeciwstawia się fałszywej grande cuisine pałaców, „najgorszej ze wszystkich”, twierdząc, że woli skromną potrawkę z zająca bądź jagnięciny, po czym na tej samej stronie dodaje, że wspomniana grande cuisine osiągnęła doskonałość pod ręką wielkich szefów kuchni: Escoffiera (wtedy jeszcze żyjącego), Montagné’go, Cartona czy Colombiera. Przyrządzanie dań, które smakują tym, czym są – kontynuuje – to „kuchnia mieszczańska, sumienna i oparta na długim gotowaniu, którą robi się czasem, masłem i geniuszem”.
...i nie jednolite.
Wraz ze swobodą i mobilnością, jaką dawały pociągi i samochody, narodziły się turystyka i przewodniki. Curnonsky, niestrudzony poszukiwacz dobrych adresów, zajmuje wraz z Marcelem Rouffem i Austinem de Croze „miejsce honorowe, jeśli chodzi o zasługi dla kuchni regionalnych”.
Był zagorzałym regionalistą i działaczem na rzecz rodzimego Anjou. Dużo czasu poświęcił na odwiedzanie restauracji na prowincji, poznawanie kuchni różnorodnych, charakterystycznych i zakorzenionych. W 1922 r. przypadkowo w bretońskim Riec-sur-Bélon odkrył talent kulinarny Mélanie Rouat. Znalazł u niej schronienie podczas II wojny światowej, delektując się m.in. faszerowanymi małżami czy ragoût z okonia. W Paryżu jego ideałem były małe sąsiedzkie restauracje, bistra ze smacznym jedzeniem, jak na przykład kuchnia pani Guénot przy ulicy de la Banque i łpopisowe danie zakładu – pieczeń barania z salsefią.
Gastronomadyzm.
Curnonsky uważał, że „gastronom musi podróżować jako turysta, naukowiec, artysta, uczciwy człowiek, ale także w celach szczególnie degustacyjnych. Gastronomada jeździ po całej Francji w poszukiwaniu takiego to, a takiego dania tam, gdzie najlepiej się je przyrządza i spożywa razem z winem lub mocniejszymi trunkami pochodzącymi z tego samego regionu”. Opuszcza Paryża „na trzy czy cztery miesiące w roku, aby wizytować swoje księstwo. Jestem żarliwym i zdeterminowanym gastronomadą”.
Legenda o powstaniu tarty tatin.
Za sprawą wydanej w 1926 r. książki "La France Gastronomique." "L’Orléanais", w której opublikował przepis na tartę sióstr Tatin, Curnonsky przyczynił się do spopularyzowania tego lokalnego deseru w całej Francji. Przypisuje się mu także autorstwo słynnej historii o niezdarności jednej z sióstr, która miała upiec ciasto na niewłaściwej stronie. W publikacjach Curnonsky’ego brak jednak odniesień do legendy o przypadkowych okolicznościach powstania przepisu.
Tytuły i zaszczytne funkcje.
W biografii Curnonsky’ego Simon Arbellot wymienia następujące tytuły i godności:
Książę gastronomów
Prezes założyciel Académie des gastronomes
Założyciel i sekretarz wieczysty Académie des psychologues du goût (1924)
Prezes przyjaciół Cuisine et Vins de France
Członek honorowy Club des Purs-Cent
Członek założyciel Club royal des gastronomes de Belgique
Członek założyciel, a potem prezes Académie de l’Humour (1923)
Członek założyciel Dîner du 15
Członek założyciel Dîner de Paris
Prezes stowarzyszenia Grand Perdreau
Prezes Dîner de la Pipe
Dziekan Absolwentów wrestauracji Maxim’s (1892)
Wielki oficer bractwa Chevaliers du Tastevin
Członek Club des Cent
Członek Association des Gastronomes régionalistes
Członek Académie des Vins
Członek Dîner du 14
Członek Déjeuner du 28
Członek bractwa Jurade de Saint Emillion
Członek bractwa Connétablie de Guyenne
Członek bractwa Sacavin
Członek Klubu Prosper Montagné
Członek grupy Touristes gastronomes Kléber Colombes
Członek bractwa Saint Etienne d’Alsace
Członek Bractwa Verte Marennes
Członek bractwa Ordre du Franc Pinot
Członek Alambics Charentais
Członek stowarzyszenia La Belle Table
Tytuły honorowe.
Kawaler Legii Honorowej (1 sierpnia 1928)
Oficer Legii Honorowej (10 listopada 1938)
Cytaty i aforyzmy.
Według Simona Arbellota Curnonsky był pomysłodawcą nazwy Bibendum nadanej ludzikowi Michelina w 1907 r. Nie ma co do tego pewności, aczkolwiek znany jest fakt, że od 25 listopada 1907 r. do lipca 1914 r. Curnonsky prowadził rubrykę Les lundis de Michelin w Le Journal i Les Sports.
„Im jestem starszy, tym bardziej lubię młodość, młode wina, nowalijki, świeżą dziczyznę…”
„Smakowanie, tak jak miłość, zaczyna się od oczu. Nie ma degustacji bez pieszczotliwego spojrzenia” aforyzm zaczerpnięty z Louisa Foresta.
„Nie chodzę do restauracji po to, żeby jeść zasłony” (tzn. nie chodzi się do restauracji, by tylko podziwiać jej wystrój; fraza przypisywana Curnonsky’emu).
„W kuchni podobnie jak w sztuce prostota jest oznaką doskonałości”.
„Piątka Curnonsky’ego” – jego pięć ulubionych białych win: Château-Grillet, Coulée-de-Serrant, Montrachet, Château-Chalon i Yquem.

</doc>
<doc id="5268595" url="https://pl.wikipedia.org/wiki?curid=5268595" title="Paradisanthus">
Paradisanthus

Paradisanthus – rodzaj roślin z rodziny storczykowatych ("Orchidaceae"). Obejmuje cztery gatunki będące endemitami wschodniego wybrzeża Brazylii.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268596" url="https://pl.wikipedia.org/wiki?curid=5268596" title="Iva Despić-Simonović">
Iva Despić-Simonović

Iva Despić-Simonović właśc. Ivana Simonović (ur. 15 sierpnia 1891 we wsi Hrastovica, zm. 12 lipca 1961 w Vasin Han) – jugosłowiańska rzeźbiarka, pochodzenia bośniackiego.
Życiorys.
Pochodziła z zamożnej rodziny, była córką generała armii austro-węgierskiej. Kształciła się w szkole rzemieślniczej w Zagrzebiu, pod kierunkiem znanych rzeźbiarzy Roberta Frangeša-Mihanovicia i Rudolfa Valdeca. W 1910 po raz pierwszy zaprezentowała publicznie swoje prace. Naukę kontynuowała w Paryżu i w Monachium, specjalizując się w medalierstwie. W 1914 jej prace wystawiano w Paryżu. W roku 1927 doczekała się wystawy indywidualnej swoich prac w Belgradzie, brała udział także w ośmiu wystawach zbiorowych prezentujących dzieła sztuki jugosłowiańskiej poza granicami kraju. Jej twórczością był zainteresowany król Aleksander, dzięki któremu powstało atelier w pałacu w Belgradzie. Tam też powstawały rzeźby członków rodziny królewskiej, a także przedstawicieli elity politycznej Jugosławii. W jej dorobku artystycznym były także rzeźby rumuńskiego króla Ferdynanda i bułgarskiego księcia Cyryla. W pracowni Ivy Despić-Simonović lekcje rzeźby pobierała królowa Maria.
Despić-Simonović uchodzi za pierwszą rzeźbiarkę związaną z Bośnią i Hercegowiną, w której spędziła większość swojego życia. W czasie II wojny światowej cierpiała niedostatek i zajmowała się hodowlą zwierząt. Po przejęciu władzy przez komunistów, w 1945 została aresztowana jako zwolenniczka monarchii. Karę odbywała w więzieniu w Sarajewie. Po opuszczeniu więzienia ograniczyła swoją działalność artystyczną do malowania, w tym okresie sporadycznie zajmowała się rzeźbą. Na zamówienie władz Mostaru wykonała po wojnie popiersia poetów: Aleksy Šanticia, Svetozara Ćorovicia i Osmana Đikicia.
Życie prywatne.
Dwukrotnie wychodziła za mąż. Pierwsze małżeństwo z Aleksandrem Zarevskim zostało unieważnione. W 1918 w Zagrzebiu poznała Aleksandra Aco Despicia, pochodzącego z sarajewskiej rodziny kupieckiej. Para pobrała się w 1920. Małżonkowie mieszkali w Sarajewie, tam też przyszły na świat ich dzieci: Gospava i Bato. Z uwagi na pogarszający się stan zdrowia w 1931 przeniosła się do letniego domu Vasin Han k. Sarajewa, gdzie znajdowała się pracownia artystki. Tam też spędziła ostatnie lata swojego życia.
Pamięć.
W 2019 wystawę dzieł artystki zorganizowało Muzeum Literatury w Sarajewie.

</doc>
<doc id="5268598" url="https://pl.wikipedia.org/wiki?curid=5268598" title="Oficerska Szkoła Wojsk Pancernych">
Oficerska Szkoła Wojsk Pancernych



</doc>
<doc id="5268599" url="https://pl.wikipedia.org/wiki?curid=5268599" title="Kościół św. Jakuba w Škofjej Loce">
Kościół św. Jakuba w Škofjej Loce

Kościół św. Jakuba – rzymskokatolicka świątynia parafialna w słoweńskim mieście Škofja Loka.
Historia.
Kościół zbudowany w XIII wieku. Prezbiterium ze sklepieniem gwiaździstym i dzwonnica zostały dobudowane odpowiednio w 1524 i 1532 roku. Na początku XVIII wieku wykonany został ołtarz z czarnego marmuru.

</doc>
<doc id="5268600" url="https://pl.wikipedia.org/wiki?curid=5268600" title="Warreella">
Warreella

Warreella – rodzaj roślin z rodziny storczykowatych ("Orchidaceae"). Obejmuje dwa gatunki występujące w Ameryce Południowej w Kolumbii i Wenezueli.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268601" url="https://pl.wikipedia.org/wiki?curid=5268601" title="Wyspy Macedonii Północnej">
Wyspy Macedonii Północnej

Wyspy Macedonii Północnej – Macedonia Północna posiada 13 wysp spełniających formalną definicję (obszar powyżej 1 hektara otoczony wodą). Ze względu na śródlądowe położenie kraju, wszystkie są wyspami położonymi na jeziorach i rzekach. Największą wyspą Macedonii Północnej i jednocześnie jedyną położoną na naturalnym zbiorniku wodnym jest Gołem Grad o powierzchni 0,18 km2.
W sumie Macedonia Północna posiada około 20-30 wysp rzecznych i pomniejszych wysp jeziornych zarówno stałych, jak i okresowych.

</doc>
<doc id="5268605" url="https://pl.wikipedia.org/wiki?curid=5268605" title="Aetheorhyncha andreettae">
Aetheorhyncha andreettae

Aetheorhyncha andreettae – gatunek roślin z monotypowego rodzaju Aetheorhyncha z rodziny storczykowatych ("Orchidaceae"). Jest to endemit Ekwadoru.
Systematyka.
Gatunek sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268606" url="https://pl.wikipedia.org/wiki?curid=5268606" title="Aetheorhyncha">
Aetheorhyncha



</doc>
<doc id="5268607" url="https://pl.wikipedia.org/wiki?curid=5268607" title="Masakra w Buczy">
Masakra w Buczy



</doc>
<doc id="5268609" url="https://pl.wikipedia.org/wiki?curid=5268609" title="Aleksander Zdanowicz (prawnik)">
Aleksander Zdanowicz (prawnik)

Aleksander Maria Zdanowicz (ur. 28 września 1898 w Opolu, data i miejsce śmierci nieznane) – porucznik artylerii Wojska Polskiego, kawaler Orderu Virtuti Militari, prawnik.
Życiorys.
Urodził się 28 września 1898 w Opolu, w ówczesnym powiecie nowoaleksandryjskim guberni lubelskiej, w rodzinie Juliana. 
W czasie wojny z bolszewikami walczył w szeregach 3 Dywizjonu Artylerii Konnej, a za wykazane męstwo został odznaczony Srebrynym Krzyżem Orderu Virtuti Militari.
8 stycznia 1924 został zatwierdzony w stopniu podporucznika rezerwy ze starszeństwem z 1 sierpnia 1920 i 35. lokatą w korpusie oficerów artylerii. W 1922 miał przydział w rezerwie do 3 Dywizjonu Artylerii Konnej, w 1923 do 10 Dywizjonu Artylerii Konnej w Jarosławiu, a w 1924 do 12 Dywizjonu Artylerii Konnej w Ostrołęce. 29 stycznia 1932 prezydent RP nadał mu stopień porucznika rezerwy z dniem z 2 stycznia 1932 i 72. lokatą w korpusie oficerów artylerii. Był wówczas oficerem rezerwy 9 Dywizjonu Artylerii Konnej w Baranowiczach. W 1934 pozostawał w ewidencji Powiatowej Komendy Uzupełnień Nowogródek. Miał wówczas przydział w rezerwie do 1 Pułku Artylerii Lekkiej Legionów w Wilnie.
Do 25 lutego 1927 był sędzią śledczym Sądu Okręgowego w Nowogródku, a następnie podprokuratorem przy Sądzie Okręgowym w Nowogródku. 30 września 1929 „na skutek podania” został przeniesiony ze stanowiska wiceprokuratora Sądu Okręgowego w Nowogródku na stanowisko wiceprokuratora Sądu Okręgowego w Wilnie, w 1931 na stanowisko prokuratora Sądu Okręgowego w Nowogródku, w 1935 na stanowisko prokuratora Sądu Okręgowego w Grodnie, a 16 października 1936 „na skutek podania” na stanowisko prokuratora Sądu Okręgowego w Wilnie. 16 lipca 1938 został mianowany prezesem Sądu Okręgowego w Grodnie.

</doc>
<doc id="5268611" url="https://pl.wikipedia.org/wiki?curid=5268611" title="Krzysztof Tochel">
Krzysztof Tochel

Krzysztof Tochel (ur. 23 września 1958 w Ciągowicach) – polski piłkarz występujący na pozycji pomocnika, trener piłkarski.
Życiorys.
Wychowanek Górnika Sosnowiec, w wieku piętnastu lat został wcielony do pierwszej drużyny. W 1977 roku przeszedł do Zagłębia Sosnowiec, a w pierwszej drużynie zadebiutował rok później. Był trzykrotnym reprezentantem Polski U-21. W Zagłębiu występował do 1986 roku, rozgrywając w jego barwach 189 meczów w I lidze. Następnie grał w Stali Mielec. Z klubem tym spadł w 1987 roku do II ligi, a rok później wywalczył awans do I ligi. W 1989 roku wyjechał do Francji, gdzie początkowo grał w CS Sedan, a później w amatorskich klubach.
W latach 1992–1994 był grającym trenerem US Argentan. W 1995 roku został trenerem Zagłębia Sosnowiec, występującego wówczas w klasie okręgowej. W 1996 roku awansował z tym klubem do IV ligi, dwa lata później uzyskał awans do III ligi, a w 2000 roku – do drugiej. Latem 2000 roku został szkoleniowcem KSZO Ostrowiec Świętokrzyski. W sezonie 2000/2001 awansował z KSZO do I ligi, a po dziesięciu kolejkach sezonu 2001/2002 wskutek rozczarowujących wyników został zwolniony. W listopadzie objął funkcję trenera GKS Bełchatów. Po sezonie odszedł z klubu z uwagi na fakt, że nie uzyskał zakładanego przez zarząd awansu do I ligi. W 2002 roku ponownie został trenerem Zagłębia Sosnowiec. W 2004 roku piłkarze Zagłębia pod wodzą Tochela awansowali do II ligi. W kwietniu 2006 roku zwolniono go z funkcji. Wkrótce później został trenerem Podbeskidzia Bielsko-Biała, a z klubu odszedł w 2007 roku. Ogółem na szczeblu pierwszej i drugiej ligi prowadził zespoły w 168 spotkaniach, wygrywając 45% z nich.
W marcu 2007 roku podczas sesji rady miasta został uhonorowany nagrodą dla trenera stulecia Zagłębia Sosnowiec. W kwietniu tegoż roku złożył zeznania we wrocławskiej prokuraturze w sprawie afery korupcyjnej. W sierpniu został ujawniony przez Zagłębie Sosnowiec jako jeden z pracowników klubu zamieszany w korupcję.
W 2008 roku wraz z żoną Anną przeprowadził się do Francji, zamieszkując w Grenoble. 
W 2018 roku został skazany na dwa lata pozbawienia wolności z warunkowym zawieszeniem wykonania kary za udział w ustawieniu 24 meczów Zagłębia Sosnowiec w latach 2003–2005.

</doc>
<doc id="5268612" url="https://pl.wikipedia.org/wiki?curid=5268612" title="Kamienica Pod Złotym Koszykiem we Wrocławiu">
Kamienica Pod Złotym Koszykiem we Wrocławiu

Kamienica Pod Złotym Koszykiem – zabytkowa, narożna kamienica znajdująca się przy placu biskupa Nankiera 7 we Wrocławiu.
Historia i opis architektoniczny.
Pierwszy budynek na parceli został wzniesiony w XVI wieku; w obecnej formie w XVIII wieku. Do XIX wieku kamienica była czterokondygnacyjnym budynkiem, sześcioosiowym od strony zarówno pl. Nankiera, jak i od strony ulicy Jodłowej, przy czym od strony ul. Jodłowej jej oś narożna jest ślepa. Była kamienicą jednotraktową z przelotową sienią. W pierwszej połowie XIX wieku, ok 1862 roku za sprawą inwestora P. Wolffa budynek został podniesiony o jedną kondygnację i pokryty dwukondygnacyjnym dachem mansardowym z małymi trzyczęściowymi oknami loftowymi. W 1867 roku wstawiono witryny na parterze a w 1933 roku przebudowano wnętrza budynku. 
W kamienicy znajdował się Zakład Utensyliów Liturgicznych Franza Fenglera, (w 1897 przeniesiony do kamienicy nr 6), w którym sprzedawano paramenty liturgiczne, handlowano odzieżą dla księży i środkami czystości używanymi do paramentów liturgicznych. W 1909 znajdował się tu sklep papierniczy Ottona Meissnera.
Po 1945 roku.
W latach 1972–1973 kamienica została wyremontowana. Nad wejściem od strony placu znajduje się godło domu, wiklinowy koszyk. W styczniu 2022 w budynku otworzono Konsulat Generalny Ukrainy.

</doc>
<doc id="5268613" url="https://pl.wikipedia.org/wiki?curid=5268613" title="Cheiradenia cuspidata">
Cheiradenia cuspidata

Cheiradenia cuspidata – gatunek roślin z monotypowego rodzaju Cheiradenia z rodziny storczykowatych ("Orchidaceae"). Występuje w północnej Brazylii, Gujanie Francuskiej, Gujanie, Surinamie, Trynidadzie i Tobago oraz Wenezueli.
Systematyka.
Gatunek sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268614" url="https://pl.wikipedia.org/wiki?curid=5268614" title="Cheiradenia">
Cheiradenia



</doc>
<doc id="5268618" url="https://pl.wikipedia.org/wiki?curid=5268618" title="Obowiązywanie prawa">
Obowiązywanie prawa

Prawo może obowiązywać w następujących sensach:
W sensie systemowym obowiązuje to prawo, jakie uznaje się za obowiązujące zgodnie z oficjalnie przyjętą w danym państwie konwencją (formułą) tudzież które jest obowiązujące według niego samego albo prawa, jakie wcześniej zostało uznane za obowiązujące. 
W sensie faktycznym obowiązuje to prawo, jakie jest przez jego adresatów faktycznie (w znaczeniu rzeczywiście) przestrzegane i/lub przez organy władzy publicznej faktycznie stosowane/egzekwowane.
W sensie aksjologicznym obowiązuje to prawo, jakie pozostaje w zgodzie z jakimś porządkiem aksjologicznym, wartościami, ocenami (np. moralnością).
W sensie tetycznym prawem obowiązuje prawo, którego przestrzeganie (posłuch wobec którego) zapewnione jest groźbą użycia przymusu, ewentualnie autorytetem, jaki za nim – tym, kto je ustanowił lub kto czuwa nad stosowaniem się do niego – stoi.

</doc>
<doc id="5268620" url="https://pl.wikipedia.org/wiki?curid=5268620" title="Zbrodnia w Buczy">
Zbrodnia w Buczy

Zbrodnia w Buczy (także: rzeź w Buczy, masakra w Buczy) – zbrodnia wojenna dokonana w marcu 2022 roku w Buczy przez Wojska Lądowe Federacji Rosyjskiej podczas inwazji Rosji na Ukrainę. Szacuje się, że w jej trakcie mogło zostać zamordowanych ponad 400 nieuzbrojonych ukraińskich cywilów, liczba ta nie została jednak do tej pory potwierdzona przez ONZ, które nadal prowadzi w tej sprawie śledztwo.
Masakra została odkryta i podana do publicznej wiadomości, po wycofaniu się wojsk rosyjskich 29 marca 2022 roku. W miejscowościach pod Kijowem, które opuściły wojska rosyjskie, znalezione zostały setki ciał cywilów. Wiele śladów wskazuje, że dokonano ich egzekucji. Symbolem dokonanych zbrodni jest miasto Bucza. Odkryto tam zbiorowe groby, w których pogrzebano 280 cywilów. Część z nich miała związane za plecami ręce. Jeden z grobów znajdujący się w Buczy zawierał 57 ciał. W Buczy znaleziono ok. 320 ciał. Łączna liczba zwłok znaleziona w obwodzie kijowskim, m.in. w Buczy, Hostomelu i Irpieniu na dzień 3 kwietnia, wynosiła 410. Natomiast 10 kwietnia rząd Ukrainy poinformował o co najmniej 1222 zabitych w obwodzie kijowskim. 12 kwietnia poinformowano o ponad 400 zabitych mieszkańców gminy Bucza i masowym grobie zawierającym ok. 300 ciał, a 23 kwietnia mer Buczy przekazał informację o 412 ciałach. Badająca sprawę ONZ w swoim raporcie obarczyła winą za dokonane zbrodni wojska rosyjskie, potwierdzając do tej pory w samej Buczy 73 zabójstwa (54 mężczyzn, 16 kobiet i 3 dzieci) i aktualnie analizując kolejne 105 domniemanych (stan na 7 grudnia 2022).
Okupacja Buczy.
W trakcie trwania inwazji na Ukrainę w 2022 r., część wojsk rosyjskich przekroczyło granicę ukraińsko-białoruską, na północ od Kijowa. Jednym z początkowych ruchów było wykorzystanie przez armię rosyjską , w celu natarcia na Kijów.
27 lutego 2022 r. rosyjskie siły wkroczyły do miasta Bucza, czyniąc je jednym z pierwszych peryferyjnych obszarów Kijowa, do których wkroczyły siły rosyjskie. Wojska rosyjskie próbowały z marszu przedostać się Irpenia, jednak zostały zatrzymane przez siły ukraińskie i wyparte z części Buczy. Siły ukraińskie niemal doszczętnie zniszczyły kolumnę pojazdów rosyjskich ustawionych na ulicy Wokzalnej, przecinającej miasto w kierunku z północy na południe. Na początku marca udało im się odbić większość miasta i ustanowić linię obrony wzdłuż ulicy Jabłońskiej, biegnącej równolegle do rzeki Bucza, oddzielającej Buczę od Irpenia.
Rosjanie mieli listy proskrypcyjne zawierające 40-50 nazwisk, na podstawie których rozpoczęli aresztowania oficjeli i lokalnych przywódców. Burmistrz Buczy Anatolij Fedoruk pozostał w mieście w trakcie trwania okupacji. Nie został uprowadzony ani stracony. Prawdopodobnie dlatego, że na liście proskrypcyjnej jego nazwisko zostało błędnie zapisane jako „Fedorczuk”. W momencie zajęcie miasta w mieście przebywała mniej więcej połowa z 42 tysięcy mieszkańców. Mieszkańcy nie mogli początkowo opuszczać Buczy, dopiero później Rosjanie zgodzili się na otwarcie przejścia do Kijowa. Ewakuacja ludności miała się zacząć 9 marca, ale z powodu ostrzału zaczęła się kolejnego dnia i trwała jedenaście kolejnych. W efekcie pod koniec miesiąca w mieście pozostało ok. 4-5 tysięcy mieszkańców.
Początkowo relacje między siłami okupacyjnymi a mieszkańcami miasta były spokojne. Jednak po około tygodniu pogorszyły się wraz z przybyciem nowych wojsk, oznaczonych symbolem „V”. Ustanowiona została godzina policyjna o 16:00, po której mieszkańcy mieli zostawać w domach. Na najwyższych budynkach ustanowione zostały gniazda snajperskie. Ulica Jabłońska została ogłoszona strefą „no-go”, snajperzy otrzymali rozkaz strzelania do każdego, kto się w niej pojawił. 10 marca specjalne jednostki rosyjskie rozpoczęły przeszukiwania osiedli mieszkaniowych w poszukiwaniu ukraińskich żołnierzy, weteranów wojny w Donbasie i agentów ukraińskiego wywiadu. Cywilni mieszkańcy miasta otrzymali rozkaz noszenia białych opasek na ramieniu, w celu oznaczenia i odróżnienia ich od obcych spoza miasta.
Rosyjskie wojska opuściły miasto 29 marca, w obliczu ukraińskiej kontrofensywy.
Pod koniec marca, przed wycofaniem się Rosjan z Kijowa, , Iryna Wenediktowa, oświadczyła, że ukraińscy prokuratorzy zebrali dowody 2500 przypadków podejrzeń o zbrodnie wojenne podczas rosyjskiej inwazji w 2022 r., a także zidentyfikowali „kilkuset podejrzanych”.
W ramach generalnego odwrotu wojsk rosyjskich na północ od Kijowa oraz ataków wojsk ukraińskich na formacje rosyjskie, wojska rosyjskie w rejonie Buczy wycofały się na północ. Wojska ukraińskie wkroczyły do miasta niedługo potem, 1 kwietnia.
Zbrodnie.
Pierwsze ofiary w czasie zajmowania miasta 27 lutego.
Pierwsze ofiary zginęły w czasie walk o miasto 27 lutego 2022 roku. W wielu przypadkach nie były to jednak ofiary przypadkowe, ale cywile zabijani celowo. Taki los spotkał m.in. 56-letnią Tetianę Pomazenko, która została zastrzelona przed swoim domem, przy ulicy Wokzalnej 122, w północnej części miasta.
Egzekucja 4 marca.
Według relacji miejscowej nauczycielki złożonej Human Rights Watch 4 marca ok. 7:00 cztery ciężarówki Kamaz i trzy transportery opancerzone przyjechały na jej ulicę. Żołnierze kazali osobom wyjść z domów pod groźbą wrzucenia granatów do środka. Około 40 osób zgromadzili na pobliskim skwerze, gdzie przeszukiwali ich oraz wypytywali o osoby służące w Donbasie. Rosyjscy żołnierze wytypowali 5 mężczyzn, którym kazali zdjąć buty i kurtki oraz uklęknąć, naciągnęli im koszulki na głowę, po czym strzelili w tył głowy jednemu z nich. Czterej pozostali klęczeli jeszcze kilka godzin, ich los nie jest znany.
Egzekucja 7 marca.
Według relacji Władysława Kozłowskiego, mieszkańca Kijowa, który na początku wojny zamieszkał w Buczy ze swoją matką, wojska rosyjskie, wśród których byli Białorusini, wkroczyły do Buczy 2 marca. Wkrótce na ich miejsce pojawili się inni żołnierze, którzy 7 marca wyciągnęli wszystkich ze schronu, w którym Kozłowski się ukrywał. Ludzie zostali ograbieni z kosztowności. Osoby, które według znalezionych przy nich dokumentów służyły w Donbasie, albo zostały zarejestrowane w armii, były rozstrzeliwane na miejscu. Zabite zostały osoby mające tatuaże uznane za „nazistowskie”, do takowych zaliczono również ukraiński tryzub. W tym wydarzeniu według Kozłowskiego rozstrzelano 8 mężczyzn. Ciała zostały znalezione na tyłach budynku biurowego przy ulicy Jabłońskiej 144. Wszyscy mężczyźni mieli związane ręce i kostki.
Egzekucja przy ulicy Jabłońskiej.
Pośród ciał znalezionych przy ulicy Jabłońskiej wyróżniały się trzy ciała osób, z których jedna miała związane ręce. Wszystkie trzy miały ślady po strzałach w głowę, w tym ta ze związanymi rękoma z bardzo bliskiej odległości. Były to najprawdopodobniej ofiary egzekucji przeprowadzonej w tym miejscu przez żołnierzy rosyjskich. Na jednym z nagrań, datowanym na 25 marca, widać grupę rosyjskich żołnierzy otaczających klęczącego mężczyznę, w tym samym miejscu. Wskazywałoby to, że egzekucja została przeprowadzona właśnie wtedy. Ciała nie są widoczne na zdjęciach satelitarnych z 11 marca.
Zbrodnie na ulicy Jabłońskiej.
Po wkroczeniu wojsk ukraińskich do miasta odkryto szereg ciał leżących na jednej z głównych ulic Buczy, ulicy Jabłońskiej, na odcinku o długości poniżej 1 kilometra. Jako pierwszy zdjęcia ciał upublicznił lokalny radny na filmie nagranym z przejeżdżającego ulicą i mijającego slalomem ciała auta, opublikowanym 1 kwietnia. Dzięki analizie zdjęć satelitarnych udało się ustalić, że 11 z tych ciał znalazło się tam między 9 a 11 marca. Większość z tych osób została zabita przez snajperów. Niektóre z ciał znajdowały się obok czegoś, co wyglądało na krater uderzeniowy, inne znajdowały się w pobliżu porzuconych samochodów. Trzy ciała leżały obok rowerów. Dwa ciała, prawdopodobnie ofiary egzekucji, nie są widoczne na zdjęciach satelitarnych z 11 marca, pojawiły się tam później.
Inna grupa trzech ciał została znaleziona przy skrzyżowaniu z ulicą Wokzalną, przy zwalonym słupie elektrycznym. Jedno z ciał pojawiło się tam między 20 a 21 marca. Datowany na 5 marca film z drona pokazuje moment zabicia drugiej osoby z grupy, zidentyfikowanej jako 52-letnia makijażystka Irina Filkina, której ciało zostało znalezione przy rowerze. Została ona ostrzelana przez rosyjskie wozy bojowe. Okoliczności pojawienia się trzeciego ciała nie zostały ustalone.
Według relacji Iriny Abramow jej dom na rogu ulicy Wokzalnej i Jabłońskiej, przy którym zabity został rowerzysta, został tego samego dnia przeszukany przez oddział Kadyrowców, a mieszkający z nią mąż 40-letni Oleg Abramow zastrzelony na miejscu, ona zaś sterroryzowana.
Ogólnie przy ulicy Jabłońskiej w momencie wkroczenia wojsk ukraińskich odnaleziono 17 ciał.
Zbrodnie przy ulicy Iwana Franki.
Wiele ciał odnaleziono przy ulicy Iwana Franki i w jej okolicach. W tym miejscu kwaterowała nieokreślona jednostka rosyjska. Ofiary wydają się być przypadkowe, często w domach zamordowanych stacjonowali później żołnierze. Tak było w domu przy ulicy Iwana Franki, należącego do Siergieja Gawryluka, który został zabity wraz z bratem Romanem i innym przypadkowym mężczyzną, który według relacji świadków pojawił się na posesji w poszukiwaniu zasięgu telefonu komórkowego. To mogło też się stać przyczyną jego śmierci. W rowie melioracyjnym pod nasypem kolejowym znaleziono ciała dwóch braci. W piwnicy jednego z domów znaleziono ciało młodego mężczyzny, który zginął od kuli w głowę. Dalej na północ, na ulicy Maksyma Rydzanicza, od początku marca leżało ciało starszego, postrzelonego w głowę mężczyzny.
Na skrzyżowaniu ulicy Starojabłońskiej i Iwana Franki znaleziono zwęglone ciała kilkuosobowej rodziny, informację o tym opublikował dziennikarz Denys Kazanśkyj. Rodzina została prawdopodobnie zastrzelona w samochodzie, ciała potem usiłowano spalić w celu ukrycia śladów zbrodni. Są to prawdopodobnie ciała 5-6 osób, ich stan nie pozwalał określić dokładnej liczby.
Egzekucje w sanatorium dziecięcym.
Po wyzwoleniu miasta w sanatorium dziecięcym, mieszczącym się między ulicami Wokzalną i Instytucką znalezione ciała 5 mężczyzn, ze śladami tortur. Ofiary miały związane ręce i były bite przed śmiercią. Według relacji mieszkańca miasta Aleksandra Litwina był on tam przetrzymywany wraz z sześcioma innymi mężczyznami, lecz im udało się uciec.
Egzekucje w fabryce szkła.
Żołnierze rosyjscy zajęli budynek fabryki szkła przy ulicy Jabłońskiej 84 i przekształcili ją w swoją siedzibę główną. Na terenie fabryki odnaleziono trzy ciała należące do pracowników fabryki, przed śmiercią byli oni brutalnie torturowani. 21-letni Dmytro Szaplihyn był bity i przypalany papierosami, a następnie zabity strzałem w klatkę piersiową. Drugiemu z zabitych odcięto głowę, która następnie została spalona, a potem złożona u jego stóp.
Gwałty.
Według Ludmyły Denisowej, rzeczniki praw obywatelskich Ukrainy, 25 kobiet i dziewcząt w wieku od 14 do 24 lat zgłosiły, że zostały zgwałcone w Buczy w czasie rosyjskiej okupacji.
Masowy grób przy cerkwi św. Andrzeja Apostoła.
Miejscowy ukraiński koroner Andriej Kapliszny kazał na początku marca wykopać grób do chowania ciał osób zabitych w egzekucjach lub podczas zajmowania miasta przez wojska rosyjskie. Ciał nie można było przechowywać w kostnicy z powodu braku prądu. Grób został zlokalizowany przy cerkwi św. Andrzeja Apostoła i Wszystkich Świętych na niezabudowanej parceli. Koroner opuścił miasto 10 marca, wówczas w grobie znajdowało się ok. 40 ciał. Część z nich została później przeniesiona. Grób miał kształt długiego wykopu, ciągnącego się po zachodniej stronie cerkwi, na długości 13,7 metrów, od ulicy Mykoły Muraszki.
Pochówki na cmentarzu miejskim.
Miejscowy ukraiński koroner Andriej Kapliszny przed wyjazdem z miasta 10 marca pochował na cmentarzu miejskim 57 osób, z których 15 zmarło śmiercią naturalną. Reszta została zastrzelona lub zabita odłamkami pocisków.
Zbezczeszczenie zwłok.
Zwłoki niektórych ofiar zostały spalone (lub nadpalone). Inne rozwleczone i ułożone w taki sposób, aby przed kolejnymi budynkami znajdowało się jedno ciało. Zdaniem Stanisława Asiejewa w ten sposób wojska rosyjskie postępowały w Czeczenii. Zbezczeszczenie zwłok miało miejsce również w innych miejscowościach pod Kijowem. Ołeksandr Markuszyn, mer Irpienia, informował o rozjeżdżaniu ciał zastrzelonych ludzi czołgami, natomiast prezydent Zełenski o okradaniu zmarłych z butów i zegarków. Kwestia zbezczeszczenia zwłok została przywołana przez Joego Bidena przy zawieszeniu Rosji w Radzie Praw Człowieka ONZ.
Pozostałe zbrodnie.
Członek parlamentu ukraińskiego Ołeksij Honczarenko opublikował 3 kwietnia film, na którym widoczne było ostrzelane auto znajdujące się na buczańskim odcinku drogi E373, tuż przy wylocie z miasta. W środku widoczne było bezgłowe ciało kobiety. Według relacji parlamentarzysty autem próbowały się wydostać trzy kobiety: kobieta z córką i swoją matką, ciało należało do najstarszej z nich. Dzięki analizie zdjęć satelitarnych udało się ustalić, że auto znajdowało się tam co najmniej od 9 marca.
Na innym odcinku tej samej drogi, bardziej w centrum miasta, między ulicami Wokzalną a Puszkińską, zostały zmiażdżone, przejechane ciężkim sprzętem, auta. W niektórych z nich znajdowali się kierowcy.
Według relacji Wołodomyra Kopaczowa żołnierze rosyjscy zastrzelili trzy osoby: jego 33-letnią córkę, jej chłopaka i znajomego, po tym jak ci na kilka dni przed wycofaniem się wojska wystrzelili w ich kierunku serpentyny.
Odpowiedź Rosji.
Stanowisko władz.
Strona rosyjska oświadczyła, że ich siły zbrojne nie atakują ludności cywilnej, a doniesienia o masakrze są „działaniami propagandowymi” władz ukraińskich. Rzeczniczka rosyjskiego Ministerstwa Spraw Zagranicznych Maria Zacharowa stwierdziła ponadto, że całe wydarzenie jest „prowokacją” wykreowaną przez Stany Zjednoczone i NATO. Przedstawiciel Rosji przy ONZ Wasilij Nebenzia uznał oskarżenie rosyjskich żołnierzy za bezpodstawne, zaś przedstawione dowody za sfałszowane. Poinformował, że posiada dowody potwierdzające, iż rosyjscy żołnierze nie zabijają cywilów, które wkrótce przedstawi ONZ.
MSZ Siergiej Ławrow twierdzi, że wojska rosyjskie opuściły Buczę 30 marca, a 31 marca otrzymał wideo potwierdzające brak zwłok cywilów. Jego zdaniem informacja jest podsycana przez zachodnie media. Po oświadczeniu Ławrowa strona rosyjska zaczęła stać na stanowisku, że zwłoki cywilów pojawiły się na ulicach dopiero wówczas, kiedy na wyzwolone tereny wkroczyli żołnierze ukraińscy. Natomiast „The New York Times”, powołując się na zdjęcia satelitarne „The Times” wykonane przez Maxar Technologies, zaprzeczył tym doniesieniom. Ze zdjęć satelitarnych wynika, że zwłoki na ulicach leżały co najmniej od 11 marca, zaś pierwsze zdjęcie rowu, w którym znajdował się masowy grób, pochodzi z 10 marca.
Prezydent Rosji Władimir Putin w rozmowie z premierem Węgier określił rzeź w Buczy „ordynarną i cyniczną” prowokacją władz Ukrainy.
Minister obrony Rosji Siergiej Szojgu twierdzi, że Ukraina już wcześniej przygotowywała podobne prowokacje w Konotopie i Trościańce oraz Borodziance i Katiużance.
Dmitrij Miedwiediew stoi na stanowisku, że Ukraina oraz kraje zachodu kłamią w sprawie Buczy, aby przedstawić Rosję w złym świetle.
6 kwietnia Maria Zacharowa powiedziała: „istnieje wystarczająco wiele dowodów potwierdzających, że rosyjskie wojsko nie było zaangażowane w wydarzenia w Buczy, aby zakończyć oskarżania Rosji”. Jej zdaniem nagranie zostało sfałszowane jako pretekst do nałożenia sankcji, wydalenia dyplomatów z krajów zachodnich oraz utrudnienia porozumienia pomiędzy Rosją i Ukrainą.
8 kwietnia Dmitrij Pieskow w wywiadzie dla Sky News zaprzeczył, że rosyjskie wojska mają związek z rzezią w Buczy.
Rządowe media.
Rosyjskie media państwowe przedstawiają stanowisko rządu, a emitowane przez nie materiały zachodni dziennikarze określają jako propagandę i skrajny przykład dezinformacji. Jednocześnie strona rosyjska zarzuca dezinformację mediom zachodnim. Kremlowskie media przestawiały rzeź w Buczy jako mistyfikację, która miała być pretekstem ku nałożeniu większych sankcji na Rosję. Środki masowego przekazu dementowały wydarzenie poprzez nagrania, w których ciała miały się poruszać. Mowa tu m.in. o rozpowszechnianych filmach, gdzie ruszała się ręka martwego czy też widocznymi w lusterku samochodowym wstającymi ciałami, co było obalane przez media zagraniczne. Część mediów rosyjskich przekazywała narrację, według której winę za zbrodnię ponosi ukraińskie wojsko.
Stanowisko rządu Rosji ulegało drobnym modyfikacjom, dlatego (w zależności od daty) w mediach przekazywano komunikaty różniące się treścią lub sprzeczne, np.:
Twierdzono również, że Stany Zjednoczone przyznały, iż minimum 150 agencji public relations, wspieranych przez zachodnie media, pracuje nad przekazywaniem światu fałszywych informacji o sytuacji na Ukrainie, a Bucza jest tego przykładem. Faktycznie przedstawiciele USA nigdy nie podali takiej informacji.
7 kwietnia telewizja Rossija 24 wyemitowała nagranie, mające stanowić dowód na mistyfikację. Przedstawiało mężczyzn, których Rossija 24 opisała jako: „dwóch Ukraińców w wojennych mundurach, owijających manekina folią, aby udawał zwłoki”. Rzecz sprostowała rosyjska reżyserka Nadieżda Kołobajewa, która wyjaśniła, że nagranie nie ma nic wspólnego z Buczą, zostało wykonane przez jej ekipę filmową podczas kręcenia serialu, a mężczyźni to kaskader i jego asystent.
Dekret Putina w sprawie 64 Brygady.
18 kwietnia Władimir Putin podpisał dekret nadający 64 Samodzielnej Brygadzie Zmechanizowanej honorowy tytuł gwardii. Wspomniana brygada okupowała Buczę w czasie, w którym doszło do rzezi.
Tekst dekretu: „Za ogromne bohaterstwo i odwagę, niezłomność i męstwo, które wykazali żołnierze brygady podczas działań bojowych w obronie ojczyzny i interesów narodowych w czasie konfliktów zbrojnych, postanawiam: 1. Nadać 64 Samodzielnej Brygadzie Zmechanizowanej tytuł honorowy gwardyjskiej i przemianować jej nazwę na: 64 Samodzielna Gwardyjska Brygada Zmechanizowana. 2. Powyższy dekret wchodzi w życie z dniem podpisania”.
Stanowisko działaczy opozycji.
3 kwietnia Michaił Chodorkowski umieścił w mediach społecznościowych oświadczenie Komitetu Antywojennego, wzywające do przeprowadzenia międzynarodowego śledztwa w sprawie Buczy oraz zbrodni dokonanych przez wojska rosyjskie na cywilach, które nazwano „ludobójstwem narodu ukraińskiego”.
Aleksiej Nawalny odniósł się do rzezi w Buczy 5 kwietnia na swoim koncie w serwisie Twitter. Zalecał uznanie jej za „zbrodnię wojenną”. Skomentował również program wyemitowany w rosyjskiej telewizji, podczas którego zaproszeni goście twierdzili, że masakry dokonali Ukraińcy. Nazwał ich „następcami Goebbelsa”.
Grupa rosyjskich blogerów i aktywistów Conflict Intelligence Team, współpracująca z Bellingcat, gromadzi dowody w sprawie rzezi w Buczy i publikuje analizy podważające oficjalne stanowisko władz. Rusłan Lewijew, założyciel Conflict Intelligence Team, o komunikatach rządu i przekazach w rosyjskich mediach państwowych powiedział: „to jest ta sama taktyka, jak po zestrzeleniu Boeinga [Lot 17 linii Malaysia Airlines]”.
Dochodzenia.
Krajowe.
Policja Narodowa Ukrainy wszczęła śledztwo w sprawie wydarzeń w Buczy, gdzie rozległy obszar potraktowano jako miejsce zbrodni.
4 kwietnia Główny Wydział Wywiadu Ministerstwa Obrony Ukrainy udostępnił do publicznej wiadomości dane ponad 1600 rosyjskich żołnierzy należących do 64 Samodzielnej Brygady Strzelców Zmotoryzowanych 35. Armii Wschodniego Okręgu Wojskowego, która wkroczyła na tereny w okolicy Buczy. Powyższa brygada po wycofaniu z Ukrainy znalazła się na Białorusi, ale wedle ustaleń wywiadu ma ponownie zostać skierowana do walki na Ukrainie. Agencja Interfax podała, że za wydarzenia w Buczy mogą odpowiadać żołnierze walczący w 64 Samodzielnej Brygadzie Strzelców Zmotoryzowanych, której dowódcą jest podpułkownik Azatbek Asanbekowicz Omurbekow. 7 kwietnia ukraiński wywiad opublikował na swojej stronie rządowej listę żołnierzy 748. samodzielnego batalionu rosyjskiej Gwardii Narodowej uczestniczącej w zbrodniach na terenach obwodu kijowskiego.
Międzynarodowe.
 zwróciło się do Międzynarodowego Trybunału Karnego na Ukrainie o wysłanie śledczych do Buczy i innych wyzwolonych obszarów obwodu kijowskiego. Minister spraw zagranicznych Dmytro Kułeba wezwał także inne grupy międzynarodowe w celu zebrania dowodów.
4 kwietnia Ursula von der Leyen przeprowadziła rozmowę telefoniczną z Wołodymyrem Zełenskim i zapowiedziała, że Unia Europejska może skierować na Ukrainę zespoły śledcze, które podejmą współpracę z ukraińską prokuraturą oraz zapewnią wsparcie finansowe i techniczne podczas dochodzenia.
4 kwietnia polska Prokuratura Krajowa zaoferowała wsparcie stronie ukraińskiej i skierowała w tej sprawie deklarację do prokuratorów z Międzynarodowego Trybunału Karnego w Hadze.
5 kwietnia, podczas specjalnego posiedzenia Rady Bezpieczeństwa ONZ, Zełenski zreferował dotychczasowe ustalenia strony ukraińskiej na temat wydarzeń w Buczy, zaś sekretarz generalny ONZ Antonio Guterres opowiedział się za przeprowadzeniem śledztwa w tej sprawie.
6 kwietnia prokurator generalny Stanów Zjednoczonych Merrick Garland poinformował, że Departament Sprawiedliwości USA dołączy do międzynarodowej grupy śledczych badających zbrodnie wojenne na Ukrainie.
Ustalenia dziennikarzy.
4 kwietnia „The Times” opublikował zdjęcia satelitarne Maxar Technologies, potwierdzające obecność zwłok na ulicach Buczy przed wycofaniem się wojsk rosyjskich.
6 kwietnia „Der Spiegel” poinformował, że Bundesnachrichtendienst (niemiecka agencja wywiadowcza) posiada nagrania rozmów rosyjskich żołnierzy, którzy przyznają się osobom trzecim do mordowania cywilów w okolicach Kijowa. Bundesnachrichtendienst nie potwierdził tego oficjalnie.
8 kwietnia portal Meduza opublikował nagranie wykonane z drona, które otrzymał od Rosjanina walczącego po stronie ukraińskiej. Potwierdza ono obecność zwłok na ulicach przed wycofaniem się wojsk rosyjskich z Buczy i pokrywa z ustaleniami dziennikarzy „The Times”.
Reakcje.
Wydalenie dyplomatów.
Po ujawnieniu wydarzeń w Buczy część krajów podjęło decyzję o wydaleniu rosyjskich dyplomatów. Należą do nich: Dania, Szwecja, Niemcy, Łotwa, Litwa, Portugalia, Estonia, Hiszpania, Włochy, Słowacja, Belgia, Holandia, Rumunia, Irlandia i Czechy. Łotwa zdecydowała się ponadto na zamknięcie dwóch konsulatów rosyjskich, Estonia zamknęła jeden konsulat, zaś władze Litwy nakazały ambasadorowi Rosji opuścić teren ich kraju. Jose Manuel Albares, minister spraw zagranicznych Hiszpanii poinformował, że w związku z wydarzeniami w Buczy, z jego kraju zostanie wydalonych dwudziestu pięciu rosyjskich dyplomatów oraz personel ambasady Rosji w Madrycie. Annalena Baerbock, minister spraw zagranicznych Niemiec, zapowiedziała wydalenie czterdziestu dyplomatów.
Działania aktywistów.
Identyfikacja rosyjskich żołnierzy.
InformNapalm opublikował dane Azatbeka Omurbekowa, dowódcy 64 Samodzielnej Brygady Strzelców Zmotoryzowanych, która okupowała Buczę. Aktywiści z grupy Anonymous udostępnili w swoich mediach społecznościowych dane rosyjskich żołnierzy z powyższej brygady (pokrywające się z danymi podanymi przez ukraiński wywiad) i wezwali przedsiębiorstwa sprzedające swoje produkty na terenie Rosji do zerwania kontaktów handlowych. Estoński internauta naniósł na mapę dane identyfikacyjne pochodzące z numerów paszportów żołnierzy 64 Brygady, które podał ukraiński wywiad. Ustalił, że pochodzili oni z wielu terenów Rosji.
Protesty.
4 kwietnia nieznana osoba zorganizowała protest w czterech miejscach Moskwy o nazwie „Bucza-Moskwa”. Aktywista odtworzył fotografię cywila, który zginął podczas rzezi w Buczy. Ubrany w strój podobny do ofiary leżał na ulicy ze związanymi z tyłu rękoma. 6 kwietnia przed budynkiem ambasady Rosji w Warszawie odbył się protest przeciw wojnie na Ukrainie, połączony z prezentacją fotografii z Buczy. W Wilnie zorganizowano performans „Swimming Through”. W stawie, widzianym z okien ambasady rosyjskiej, zabarwiono wodę na krwisty kolor. Zbiornik przepłynęła Rūta Meilutytė. 7 kwietnia przed budynkiem parlamentu w Berlinie protestujący leżeli na ziemi ze związanymi z tyłu rękoma i apelowali o nałożenie embarga na pochodzące z Rosji surowce.

</doc>
<doc id="5268622" url="https://pl.wikipedia.org/wiki?curid=5268622" title="Neogardneria murrayana">
Neogardneria murrayana

Neogardneria murrayana – gatunek roślin z monotypowego rodzaju Neogardneria z rodziny storczykowatych ("Orchidaceae"). Jest to endemit południowo-wschodniej Brazylii.
Systematyka.
Gatunek sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268623" url="https://pl.wikipedia.org/wiki?curid=5268623" title="Uka (piosenkarka)">
Uka (piosenkarka)

Uka, właśc. Ulambajar Dawaa (; ur. 6 listopada 1982 w Ułan Bator) – mongolska piosenkarka.
Pierwotnie zdobyła popularność jako członkini grupy muzycznej Kiwi. W dalszym okresie aktywności poświęciła się karierze solowej. Wydała albumy studyjne: "I Am In Love" (2015), "11.06" (2015), "Chög-Dżim" (2017), "Don’t Stop" (2018).
Jest zaliczana do grona najbardziej innowacyjnych artystów muzycznych w Mongolii. Zasiadała w jury talent show The Voice of Mongolia.

</doc>
<doc id="5268624" url="https://pl.wikipedia.org/wiki?curid=5268624" title="Neogardneria">
Neogardneria



</doc>
<doc id="5268626" url="https://pl.wikipedia.org/wiki?curid=5268626" title="Uka">
Uka



</doc>
<doc id="5268629" url="https://pl.wikipedia.org/wiki?curid=5268629" title="Bufor (album)">
Bufor (album)

Bufor – czwarty album studyjny polskiego rapera Jana-Rapowanie. Wydawnictwo ukazało się 11 marca 2022 roku nakładem wytwórni muzycznej SBM Label.
Album dotarł na pierwsze miejsce na liście sprzedażowej OLiS (sprzedaż w okresie 11–17 marca 2022) i w czerwcu 2022 osiągnął status złotej płyty.
Na płycie gościnnie udzielili się: Kortez, Kinny Zimmer, Kaz Bałagane, KęKę, Paluch, Sokół i Misia Furtak.
Jest to pierwsza legalna płyta Jana-rapowanie w której za produkcję nie odpowiada producent NOCNY.￼
Lista utworów.
Opracowano na podstawie materiału źródłowego.

</doc>
<doc id="5268631" url="https://pl.wikipedia.org/wiki?curid=5268631" title="Sankcje w prawie">
Sankcje w prawie

W prawie wyróżnia się trzy rodzaje sankcji, przez które rozumie się negatywne konsekwencje za niezastosowanie się do dyspozycji norm prawnych:
Sankcje represyjne polegają na stosowaniu środków o wysokim stopniu dolegliwości, mających na celu wyrządzenie komuś przykrości, w tym poprzez ograniczenie jego wolności lub zmniejszenie wartości jego majątku.
Są to np.:
Sankcje egzekucyjne polegają na przymuszeniu adresata prawa do dostosowania się przez niego do tego, czego prawo od niego wymaga, lub doprowadzaniu do stanu zgodności z prawem na jego koszt, w tym w celu zapewnienia wykonania sankcji represyjnej, jeśli ktoś nie poddaje się jej dobrowolnie.
Są to np.
Sankcja nieważności (zwana też czasem rygorem nieważności) polega na tym, że czynność prawna, przez którą można rozumieć zachowanie przewidziane przez prawo specjalnie do zgodnego z nim wywoływania określonych skutków prawnych (np. zawarta umowa, sporządzony testament, zawarte małżeństwo, oddanie głosu w wyborach), staje się z mocy prawa (ex lege) lub na żądanie drugiej strony albo osoby trzeciej, ewentualnie mocą decyzji sądu nieważna lub bezskuteczna względem jakichś osób.
Sankcja restytucyjna – sankcja egzekucyjna, która ma na celu przywrócenie stanu, jaki poprzednio istniał.
Sankcje sformalizowane i niesformalizowane.
W prawie sankcje są sformalizowane.
Sankcje zinstytucjonalizowane i niezinstytucjonalizowane.
W prawie sankcje są zinstytucjonalizowane.
Sankcje skupione i rozsiane.
W prawie sankcje są skupione.
Lex imperfecta i lex perfecta.
"Lex imperfecta" (prawo niedoskonałe) – prawo (norma prawna), za którego naruszenie nie grozi żadna sankcja
"Lex perfecta" (prawo doskonałe) – prawo, za którego naruszenie przewidziana jest sankcja.
Lex plus quam perfecta i lex minus quam perfecta.
Lex plus quam perfecta – prawo, jakiego przestrzeganie obwarowane jest zarówno sankcją nieważności, jak i sankcją represyjną
Lex minus quam perfecta – prawo, którego nieprzestrzeganie zagrożone jest tylko sankcją represyjną, podczas gdy mogłoby ono być jeszcze zagrożone sankcją nieważności.

</doc>
<doc id="5268632" url="https://pl.wikipedia.org/wiki?curid=5268632" title="Centrum Holocaustu w Skopje">
Centrum Holocaustu w Skopje

Centrum Holocaustu w Skopje (mac. Меморијален центар на холокаустот на Евреите од Македонија, "Memorijałen centar na hołokaustot na Ewreite od Makedonija") – instytucja pamięci poświęcona żydowskiej społeczności Macedonii Północnej.
Instytucja.
Budowa Centrum Holocaustu rozpoczęła się w 2005 roku. Powstało w celu upamiętnienia ponad 7 tys. Żydów z Macedonii, których zamordowano w czasie Zagłady. Jest zlokalizowane w Skopje, w tzw. "Dzielnicy Żydowskiej", która dawniej stanowiła centrum życia społecznego żydowskiej społeczności miasta. Oficjalne otwarcie nastąpiło 10 marca 2011 roku, 68 lat po deportacji macedońskich Żydów do obozu zagłady w Treblince. W momencie otwarcia była to czwarta tego typu placówka po Waszyngtonie, Jerozolimie i Berlinie. W Centrum mieści się ekspozycja stała (jednym z eksponatów jest 500-letni zwój Tory, przeniesiony na Bałkany przez Żydów sefardyjskich z Hiszpanii), a ponadto placówka prowadzi działalność edukacyjną, poświęconą budowaniu społeczeństwa zróżnicowanego etnicznie i religijnie.
Zagłada macedońskich Żydów.
Podczas II wojny światowej ziemie Macedonii zostały przyłączone do Carstwa Bułgarii, która zawarła porozumienie z III Rzeszą. W związku z tym społeczność żydowska na zajętych przez Bułgarię terenach 11 marca 1943 roku została eksmitowana ze swoich domów i przetransportowana do obozu przejściowego w Skopje. Następnie 22, 25 i 29 marca kolejne konwoje zostały skierowane do obozu zagłady w Treblince. Ostatnia grupa przybyła na miejsce 3 kwietnia 1943 roku. W sumie deportacja objęła 7144 osoby, z czego niemal połowę stanowiły dzieci. Nie ocalał żaden z deportowanych Żydów. Tym samym zagłada objęła 98% żydowskiej ludności Macedonii, co jest najwyższym odsetkiem spośród wszystkich krajów, a 11 marca pozostaje datą, w której organizowane są obchody na pamiątkę rozpoczęcia deportacji.

</doc>
<doc id="5268635" url="https://pl.wikipedia.org/wiki?curid=5268635" title="Chondroscaphe">
Chondroscaphe

Chondroscaphe – rodzaj roślin z rodziny storczykowatych ("Orchidaceae"). Obejmuje 14 gatunków występujących w Ameryce Południowej i Środkowej w: Kolumbii, Ekwadorze, Peru, Wenezueli, Kostaryce i Panamie.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268638" url="https://pl.wikipedia.org/wiki?curid=5268638" title="Stenotyla">
Stenotyla

Stenotyla – rodzaj roślin z rodziny storczykowatych ("Orchidaceae"). Obejmuje 9 gatunków występujących w Ameryce Środkowej w takich krajach jak: Kostaryka, Salwador, Gwatemala, Honduras, Meksyk, Nikaragua, Panama.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5268639" url="https://pl.wikipedia.org/wiki?curid=5268639" title="Obowiązywanie">
Obowiązywanie



</doc>
<doc id="5268641" url="https://pl.wikipedia.org/wiki?curid=5268641" title="Nesrin Sipahi">
Nesrin Sipahi

Nesrin Akçan Sipahi, właśc. Zehra Nesrin Sipahi (ur. 29 listopada 1934 w Bakırköy w Turcji) – wokalistka turecka pochodzenia krymskotatarskiego, wykonująca turecką muzykę klasyczną.
Życiorys.
Nesrin Akçan przyszła na świat 29 listopada 1934 roku w dzielnicy Yeşilköy w Bakırköy – dystrykcie Stambułu. Jej ojciec, Adile-Yunusa Akçan, był pochodzenia krymskotatarskiego. Bracia – Nihat Akçan i Çetin Akçan są aktorami teatralnymi.
Po ukończeniu szkoły podstawowej uczęszczała na kurs mody i krawiectwa w szkole artystycznej oraz do szkoły amerykańskiej, by uczyć się języka angielskiego.
W wieku lat 16, w 1951, wyszła za mąż, małżeństwo to jednak okazało się krótkotrwałe. Swojego drugiego męża, Hasana Aldemira Sipahi, poślubiła 23 stycznia 1957. Mają dwóch synów.
Kariera muzyczna.
Początkowo zajmowała się muzyką zachodnią. W tym czasie jej mentor, Ahmet Nuri Canaydın, namówił ją na ubieganie się o staż w Radio Istanbul. W 1953 została zaś stałą artystką w Ankara Radio, uważanym ówcześnie za Tureckie Konserwatorium Muzyczne.
W 1957 ukazała się jej pierwsza płyta – "Bir rüzgârdır gelip geçer sanmıştım" (na płycie 78-obrotowej).
W 1959 odbyła 3-częściowy koncert w teatrze Ankara-Buyuk. Po odbyciu kilku koncertów w Anatolii, zaczęła pracować w kasynie Ankara Göl.
Rozwijała także karierę międzynarodową. Odbywała koncerty w USA, Niemczech, Francji, Maroko, Tunezji, Syrii, Jordanie, Egipcie, Kanadzie, Australii, Hiszpanii i Cyprze. W 1971, podczas 37-dniowego tournee po krajach ZSRR, śpiewała utwory zarówno po turecku, jak i w językach rosyjskim, ormiańskim i azerbejdżańskim.
Wystąpiła jako aktorka w jednym filmie, był to turecki film z 1965 r. – "Kalbimdeki serseri", w którym grała główną rolę kobiecą.
Nagrała ponad 400 płyt lub singli zarówno z muzyką turecką, jak i zachodnią.
Nagrody.
Wiele z płyt Sipahi otrzymało status złotej płyty.
W 1998 tureckie Ministerstwo Kultury przyznało jej tytuł "Devlet sanatçısı" (Artysty państwowego).
W 2016 otrzymała nagrodę tureckiego Ministerstwa Kultury i Turystyki.

</doc>
<doc id="5268644" url="https://pl.wikipedia.org/wiki?curid=5268644" title="Paschalis Paschalidis">
Paschalis Paschalidis

Paschalis Paschalidis, gr. Πασχάλης Πασχαλίδης (ur. 1929 w Nikozji, zm. 18 czerwca 2008 w Atenach) – cypryjski polityk i ekonomista, bliski współpracownik arcybiskupa Makariosa III, w latach 1959–1960 minister, kandydat w wyborach prezydenckich.
Życiorys.
Studiował ekonomię i nauki polityczne w Londynie. Pracował w kompanii Eliniki Metaleftiki Eteria (EME), która została przekazana Kościołowi Cypru. Był bliskim współpracownikiem Makariosa III, w 1954 został jego sekretarzem. Wchodził w skład komisji mającej na celu reorganizację aparatu państwowego w związku z planowaną niepodległością Cypru. Od kwietnia 1959 do sierpnia 1960 sprawował urząd ministra handlu i przemysłu. Pełnił też funkcję prezesa holdingu EME, w połowie lat 70. współtworzył bank Eliniki Trapeza (którego głównym udziałowce stał się wówczas Kościół Cypru).
W 1993 kandydował w wyborach prezydenckich z poparciem ugrupowań DIKO i EDEK. W pierwszej turze zajął trzecie miejsce z wynikiem 18,6 głosów. Przed drugą turą udzielił poparcia Glafkosowi Kliridisowi.
Był ojcem polityk Kateriny Pandelidu Paschalidu.

</doc>
<doc id="5268645" url="https://pl.wikipedia.org/wiki?curid=5268645" title="Blaž Kavčič (polityk)">
Blaž Kavčič (polityk)

Blaž Kavčič (ur. 3 października 1951 w Lublanie) – słoweński polityk i przedsiębiorca, parlamentarzysta, w latach 2007–2012 przewodniczący Rady Państwa.
Życiorys.
Ukończył studia na wydziale ekonomicznym Uniwersytetu Lublańskiego, uzyskał magisterium z zarządzania przedsiębiorstwem na Uniwersytecie Mariborskim. Pracował w przedsiębiorstwie handlu zagranicznego Iskra Commerce, później był dyrektorem Iskra Telematika, a w 1989 został dyrektorem generalnym w Iskra Telekom. Od 1994 zajmował się działalnością konsultingową.
Zaangażował się w działalność polityczną w ramach Liberalnej Demokracji Słowenii. Został radnym gminy Škofja Loka. W kadencji 2000–2004 sprawował mandat posła do Zgromadzenia Państwowego. Później objął stanowisko dyrektora ds. rozwoju w firmie Lokainženiring. W 2007 wszedł w skład Rady Państwa. Od grudnia 2007 do grudnia 2012 stał na czele izby wyższej słoweńskiego parlamentu.

</doc>
<doc id="5268647" url="https://pl.wikipedia.org/wiki?curid=5268647" title="Ivan Bizjak">
Ivan Bizjak

Ivan Bizjak (ur. 6 stycznia 1956 w Kranju) – słoweński polityk i matematyk, minister spraw wewnętrznych (1993–1994), rzecznik praw obywatelskich (1994–2000), minister sprawiedliwości (2000–2004), kandydat w wyborach prezydenckich w 1992.
Życiorys.
W 1974 ukończył szkołę średnią w rodzinnej miejscowości, a w 1981 studia matematyczne na Uniwersytecie Lublańskim. W 2000 uzyskał magisterium na wydziale nauk społecznych tej uczelni. Pracował w różnych przedsiębiorstwach (w tym Iskra Avtomatika i Iskra Delta), był m.in. kierownikiem działu oprogramowania do automatyzacji procesów technologicznych i dyrektorem sekcji ds. inżynierii oprogramowania.
W okresie przemian politycznych należał do współtwórców partii Słoweńscy Chrześcijańscy Demokraci, w latach 1991–1994 pełnił funkcję jej wiceprzewodniczącego. W 1990 uzyskał mandat poselski; został w tymże roku wybrany na przewodniczącego izby gmin, jednej z trzech izb zgromadzenia Socjalistycznej Republiki Słowenii. Stanowisko to zajmował do 1992. W trakcie tej kadencji zasiadał w parlamentarnej komisji konstytucyjnej, która przygotowała projekt konstytucji niepodległej Słowenii. W 1992 wystartował w wyborach prezydenckich; w pierwszej turze zwyciężył wówczas Milan Kučan, Ivan Bizjak zajął drugie miejsce z wynikiem 21,2% głosów.
Od stycznia 1993 do czerwca 1994 sprawował urząd ministra spraw wewnętrznych w rządzie Janeza Drnovška. W latach 1994–2000 pełnił funkcję pierwszego w historii Słowenii rzecznika praw obywatelskich. Od listopada 2000 do kwietnia 2004 zajmował stanowisko ministra sprawiedliwości w gabinetach, którymi kierowali Janez Drnovšek i Anton Rop. W latach 2001–2003 był wiceprzewodniczącym Słoweńskiej Partii Ludowej. W 2005 został dyrektorem generalnym Rady ds. Wymiaru Sprawiedliwości i Spraw Wewnętrznych w ramach Rady Unii Europejskiej, kończąc urzędowanie w 2011. Zajął się również działalnością dydaktyczną jako wykładowca akademicki oraz działalnością konsultingową.

</doc>
<doc id="5268649" url="https://pl.wikipedia.org/wiki?curid=5268649" title="Robert Golob">
Robert Golob

Robert Golob (ur. 23 stycznia 1967 w Šempeterze pri Gorici) – słoweński inżynier, menedżer, nauczyciel akademicki i polityk, w latach 1999–2002 sekretarz stanu, były prezes zarządu koncernu energetycznego GEN-I, od 2022 premier Słowenii.
Życiorys.
W 1989 został absolwentem elektrotechniki na Uniwersytecie Lublańskim. Uzyskiwał następnie magisterium (1992) i doktorat (1994). Został nauczycielem akademickim na macierzystej uczelni. Zajął się zagadnieniami dotyczącymi systemu elektroenergetycznego. Był stypendystą Programu Fulbrighta, pracował w Georgia Institute of Technology w Atlancie. Od 1998 kierował zespołem negocjacyjnym do spraw energetyki w rozmowach akcesyjnych z Unią Europejską. W latach 1999–2002 pełnił funkcję sekretarza stanu odpowiedzialnego za energetykę. Od 2002 był dyrektorem kompanii Istrabenz Gorenje. W 2006 objął funkcję prezesa zarządu koncernu energetycznego GEN-I. W 2021 nie został powołany na kolejną pięcioletnią kadencję.
Był wiceprzewodniczącym Pozytywnej Słowenii oraz Sojuszu Alenki Bratušek. Zasiadał w radzie gminy miejskiej Nova Gorica. W styczniu 2022 powrócił do działalności politycznej, został wówczas wybrany na przewodniczącego ugrupowania Ruch Wolności, które (poza nazwą Stranka zelenih dejanj) w 2021 założył Jure Leben.
Jego ugrupowanie zwyciężyło w wyborach parlamentarnych w kwietniu 2022, uzyskując 41 na 90 mandatów w Zgromadzeniu Państwowym; jeden z nich przypadł Robertowi Golobowi. W maju tegoż roku jego partia zawiązała koalicję z Socjaldemokratami i Lewicą. 25 maja 2022 Zgromadzenie Państwowe głosami posłów stronnictw koalicyjnych i mniejszości narodowych wybrało Roberta Goloba na urząd premiera, co zapoczątkowało formalną procedurę stworzenia rządu. 1 czerwca izba ta zatwierdziła skład jego rządu, który następnie rozpoczął urzędowanie.

</doc>
<doc id="5268651" url="https://pl.wikipedia.org/wiki?curid=5268651" title="Lev Kreft">
Lev Kreft

Lev Kreft (ur. 15 września 1951 w Lublanie) – słoweński polityk, filozof, socjolog i nauczyciel akademicki, parlamentarzysta, kandydat w wyborach prezydenckich w 2002.
Życiorys.
Syn dramaturga Bratka Krefta i aktorki Judity Hahn. Ukończył filozofię i socjologię na Uniwersytecie Lublańskim (1976), na tej samej uczelni uzyskał magisterium (1981) i doktorat (1988). Zawodowo związany z Uniwersytetem Lublańskim jako wykładowca estetyki, w 2001 objął pełną profesurę. W 1983 był współzałożycielem słoweńskiego towarzystwa estetycznego, od 1999 do 2004 pełnił funkcję jego prezesa. Autor publikacji książkowych i artykułów poświęconych estetyce. Przewodniczył radzie instytutu Mirovni inštitut (2000–2004), od 2004 pełnił funkcję jego dyrektora wykonawczego.
Był członkiem zarządu powstałego w 1989 stowarzyszenia UJDI, deklarującego działalność na rzecz demokratyzacji Jugosławii. W latach 1990–1996 zasiadał w słoweńskim parlamencie, od 1993 do 1996 pełnił funkcję wiceprzewodniczącego Zgromadzenia Państwowego. Wchodził w skład kierownictwa postkomunistycznej Zjednoczonej Listy Socjaldemokratów. W 2002 kandydował w wyborach prezydenckich, w pierwszej turze zajął 6. miejsce wśród 9 kandydatów z wynikiem 2,25% głosów.

</doc>
<doc id="5268653" url="https://pl.wikipedia.org/wiki?curid=5268653" title="Wielki Churał">
Wielki Churał



</doc>
<doc id="5268656" url="https://pl.wikipedia.org/wiki?curid=5268656" title="Aleksandar Stjepanetic">
Aleksandar Stjepanetic

Aleksandar Georgije Stjepanetic (ur. 1997) – szwedzki zapaśnik walczący w stylu klasycznym. Zajął szesnaste miejsce na mistrzostwach świata w 2022. Jedenasty w mistrzostwach Europy w 2022. Brązowy medalista mistrzostw nordyckich w 2021 roku.

</doc>
<doc id="5268657" url="https://pl.wikipedia.org/wiki?curid=5268657" title="Vladlen Kozliuk">
Vladlen Kozliuk



</doc>
<doc id="5268658" url="https://pl.wikipedia.org/wiki?curid=5268658" title="Skopa">
Skopa



</doc>
<doc id="5268659" url="https://pl.wikipedia.org/wiki?curid=5268659" title="Hasrat Jafarov">
Hasrat Jafarov



</doc>
<doc id="5268660" url="https://pl.wikipedia.org/wiki?curid=5268660" title="Oleksandr Hrushyn">
Oleksandr Hrushyn



</doc>
<doc id="5268661" url="https://pl.wikipedia.org/wiki?curid=5268661" title="Gela Bolkvadze">
Gela Bolkvadze



</doc>
<doc id="5268662" url="https://pl.wikipedia.org/wiki?curid=5268662" title="Danila Sotnikov">
Danila Sotnikov



</doc>
<doc id="5268663" url="https://pl.wikipedia.org/wiki?curid=5268663" title="Arsen Sarkysjan">
Arsen Sarkysjan



</doc>
<doc id="5268665" url="https://pl.wikipedia.org/wiki?curid=5268665" title="Mariana Drăguțan">
Mariana Drăguțan



</doc>
<doc id="5268666" url="https://pl.wikipedia.org/wiki?curid=5268666" title="Elis Manolova">
Elis Manolova



</doc>
<doc id="5268667" url="https://pl.wikipedia.org/wiki?curid=5268667" title="Tajmuraz Salkazanov">
Tajmuraz Salkazanov



</doc>
<doc id="5268668" url="https://pl.wikipedia.org/wiki?curid=5268668" title="Iszmail Muszukajev">
Iszmail Muszukajev



</doc>
<doc id="5268669" url="https://pl.wikipedia.org/wiki?curid=5268669" title="Vladimir Egorov">
Vladimir Egorov



</doc>
<doc id="5268672" url="https://pl.wikipedia.org/wiki?curid=5268672" title="Indukcja prawnicza">
Indukcja prawnicza

Indukcja prawnicza – polega na wywiedzeniu obowiązywania jakiejś normy prawnej z obowiązywania norm prawnych, które można uznać za jej egzemplifikację. Innymi słowy normy te można uznać za stanowiące przypadki (przykłady) potwierdzające (unaoczniające) działanie normy z nich wyprowadzanej a ich obowiązywanie mogłoby zostać z treści tej normy w sposób logiczny lub quasi-logiczny wywnioskowane.
Indukcja prawnicza służy przede wszystkim do budowania zasad prawnych nie będących wprost ("explicite") wyrażonymi w przepisach prawa. Dzięki też temu te mogą znaleźć zastosowanie w stanach faktycznych, jakie nie są unormowane normami prawnymi obowiązującymi bezpośrednio.

</doc>
<doc id="5268673" url="https://pl.wikipedia.org/wiki?curid=5268673" title="Wnioskowania aksjologiczne">
Wnioskowania aksjologiczne

Wnioskowania aksjologiczne – pozwalają na uznanie za obowiązującą normy, której obowiązywanie uzasadnione jest wartościami (ocenami), jakie uzasadniają obowiązywanie norm już obowiązujących. 
Powstające w ten sposób normy prawne mogą mieć słabsze, takie samo lub silniejsze uzasadnienie we tych wartościach (ocenach) jak normy, na podstawie których dochodzi do ich dotworzenia. 
Wnioskowania aksjologiczne mogą przede wszystkim prowadzić do uznania za obowiązującą normy prawnej, jaka stanowi przejaw preferowania jakiejś wartości (oceny) nad jakąś inną wartością wówczas, gdy o preferowaniu tej wartości nad tą inną wartością świadczy obowiązywanie jakiejś normy lub norm.

</doc>
<doc id="5268679" url="https://pl.wikipedia.org/wiki?curid=5268679" title="Gharagheszlagh">
Gharagheszlagh

Gharagheszlagh – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 1455 mieszkańców.

</doc>
<doc id="5268680" url="https://pl.wikipedia.org/wiki?curid=5268680" title="Reguła domniemanych kompetencji">
Reguła domniemanych kompetencji

Reguła domniemanych kompetencji (ang. "implied powers") – pokrewna jest wnioskowaniom instrumentalnym.
Według niej dana instytucja (organ) powinna móc podejmować takie działania, jakie umożliwiają wykonywanie powierzonych jej zadań i postawionych przed nią celów.
Umożliwia ona dotworzenie w prawie norm kompetencyjnych na podstawie norm określających zadania danego podmiotu i cele, jakie podmiot ten ma realizować.

</doc>
<doc id="5268681" url="https://pl.wikipedia.org/wiki?curid=5268681" title="Gharegheszlagh">
Gharegheszlagh



</doc>
<doc id="5268682" url="https://pl.wikipedia.org/wiki?curid=5268682" title="Chor Chore">
Chor Chore

Chor Chore – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 1270 mieszkańców.

</doc>
<doc id="5268683" url="https://pl.wikipedia.org/wiki?curid=5268683" title="Gerd-e Jakub">
Gerd-e Jakub

Gerd-e Jakub – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 321 mieszkańców.

</doc>
<doc id="5268685" url="https://pl.wikipedia.org/wiki?curid=5268685" title="Odpowiednie stosowanie prawa">
Odpowiednie stosowanie prawa

Odpowiednie stosowanie prawa – rodzaj techniki legislacyjnej pozwalający na niejednokrotnie znaczne skrócenie długości tekstu danego aktu prawnego.
Odpowiednio stosować obowiązujące normy (przepisy) prawne do jakiegoś zakresu stanów faktycznych, jaki nie jest unormowany lub nie jest w całości unormowany innymi obowiązującymi normami (przepisami) prawnymi, każą nam w ten sposób brzmiący przepis prawa. 
„Odpowiednie stosowanie” oznacza tu, że normy (przepisy) prawne, jakie pierwotnie przewidziane są dla danego rodzaju stanów faktycznych, mają być stosowane w stanach faktycznych innego rodzaju:
O tym, która z tych możliwości znajdzie swoje zastosowanie może decydować między innymi to, na ile stany faktyczne, które są normowane normami prawnymi, jakie mają zostać zastosowane odpowiednio, są podobne do stanów faktycznych, które mają zostać unormowane normami prawnymi, jakie zostają zapożyczone lub jakie powstaną w wyniku odpowiedniego stosowania prawa. Znaczenie może mieć tu też specyfika stanów faktycznych (stosunków społecznych), jakie mają zostać uregulowane, oraz cele i wartości, jakie są realizowane i chronione prawem, zwłaszcza za pośrednictwem norm prawnych, jakie mają być odpowiednio stosowane.

</doc>
<doc id="5268686" url="https://pl.wikipedia.org/wiki?curid=5268686" title="Kohne Deh">
Kohne Deh

Kohne Deh – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 164 mieszkańców.

</doc>
<doc id="5268687" url="https://pl.wikipedia.org/wiki?curid=5268687" title="Dasz Chane">
Dasz Chane

Dasz Chane – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 350 mieszkańców.

</doc>
<doc id="5268688" url="https://pl.wikipedia.org/wiki?curid=5268688" title="Ghezel Ghapi">
Ghezel Ghapi

Ghezel Ghapi – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 1935 mieszkańców.

</doc>
<doc id="5268689" url="https://pl.wikipedia.org/wiki?curid=5268689" title="Gapis">
Gapis

Gapis – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 542 mieszkańców.

</doc>
<doc id="5268690" url="https://pl.wikipedia.org/wiki?curid=5268690" title="Ghodżiabad">
Ghodżiabad

Ghodżiabad – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 305 mieszkańców.

</doc>
<doc id="5268691" url="https://pl.wikipedia.org/wiki?curid=5268691" title="Darre Lak">
Darre Lak

Darre Lak – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 1454 mieszkańców.

</doc>
<doc id="5268692" url="https://pl.wikipedia.org/wiki?curid=5268692" title="Kuse Kahriz">
Kuse Kahriz

Kuse Kahriz – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 1875 mieszkańców.

</doc>
<doc id="5268693" url="https://pl.wikipedia.org/wiki?curid=5268693" title="Argumentacyjny model stosowania prawa">
Argumentacyjny model stosowania prawa

Argumentacyjny modelu stosowania prawa – sposób stosowania prawa, w którym dla tego, jakie skutki prawne zostaną przypisane danemu stanowi faktycznemu na podstawie prawa (czy to w postaci precedensów sądowych, przepisów prawnych, norm prawnych, czy czegoś innego), decydujące znaczenie ma nie dedukcja ani istotne podobieństwo, ale wynik ważenia dopuszczalnych w dyskursie prawnym argumentów.
Argumenty w argumentacyjny modelu stosowania prawa mogą być różnorakie, tj. przykładowo mogą się one odwoływać do:
W argumentacyjnym modelu prawa – tak jak w przypadku sylogizmu prawniczego i analogii – dochodzi do przypisanie danemu stanowi faktycznemu skutków prawnych na podstawie obowiązującego prawa. Prawo to jest tu jednak czymś o wiele bardziej złożonym niż w przypadku tworu mającego się składać z samych tylko norm prawnych lub precedensów sądowych, jakie nadają się do dedukcyjnego (sylogistycznego) stosowania.

</doc>
<doc id="5268694" url="https://pl.wikipedia.org/wiki?curid=5268694" title="Tut Aghadż">
Tut Aghadż

Tut Aghadż – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 237 mieszkańców.

</doc>
<doc id="5268695" url="https://pl.wikipedia.org/wiki?curid=5268695" title="Derjaz">
Derjaz

Derjaz – wieś w Iranie, w ostanie Azerbejdżan Zachodni, w szahrestanie Mahabad. W 2006 roku liczyła 1605 mieszkańców.

</doc>
<doc id="5268696" url="https://pl.wikipedia.org/wiki?curid=5268696" title="Ważenie przeciwstawnych zasad">
Ważenie przeciwstawnych zasad

Ważenie ("balansowanie") przeciwstawnych zasad (ang. "balancing the countervailing principles") – sposób stosowania prawa, w którym bierze się pod uwagę dwie lub więcej przeciwstawnych zasad, jakie obejmują swoim zakresem zastosowania stan faktyczny, którego konsekwencje (skutki) prawne mają zostać określone.
Przez zasady rozumie się tu bardzo „pojemne” normy prawne, które są nastawione na realizację ogólnych celów („polityk”) lub na ochronę ogólnych wartości – jak np. zasada ochrony środowiska, zasada ochrony własności prywatnej, zasada swobodnego przemieszczania się, zasada wolności gospodarczej. 
W wyniku zbalansowania dwóch przeciwstawnych zasad można:
Jak jakaś zasada nie ma sobie przeciwstawnej, jaka by oprócz niej mogła znaleźć zastosowanie w danym stanie faktycznym, przypisanie temu stanowi skutków prawnych odbywa się tu na podstawie samej tylko tej zasady. Zasada ta może w tym stanie zostać wówczas zastosowana zarówno w stopniu, jaki zakłada jej pełną realizację, jak i w stopniu, jaki zakłada jej jedynie częściowe zrealizowanie.
O tym której z przeciwstawnych zasad przyznać pierwszeństwo lub jak takie zasady pogodzić albo jaki ma być stopień realizacji danej zasady w konkretnym przypadku gdy brak jej przeciwstawnych zasad decydują czynniki różnego rodzaju, w tym intuicja i hierarchia celów („polityk”) i wartości, jaka występuje w danym systemie prawnym lub jest ważna absolutnie.

</doc>
<doc id="5268697" url="https://pl.wikipedia.org/wiki?curid=5268697" title="Naturalny model stosowania prawa">
Naturalny model stosowania prawa

Naturalny model stosowania prawa - przejawia podobieństwo do argumentacyjnego modelu stosowania prawa. Różni go od niego to, że argumenty (czynniki), jakie można podnieść (na jakie można wskazać) na rzecz przypisania danemu stanowi faktycznemu takich, a nie innych skutków prawnych, są w nim brane bardziej za informacje, jakie mogą się przyczynić do podjęcia optymalnej decyzji przez osobę stosującą prawo, aniżeli coś, co ma w jakiś sposób wiązać taką osobę.
Pierwszorzędnym celem jest tu otrzymania najlepszego albo moralnie uzasadnionego (słusznego, sprawiedliwego) lub rozsądnego rezultatu, a nie bycie związanym jakimiś analogiami, argumentami, regułami lub zasadami. 

</doc>
<doc id="5268698" url="https://pl.wikipedia.org/wiki?curid=5268698" title="Ważenie zasad">
Ważenie zasad



</doc>
<doc id="5268699" url="https://pl.wikipedia.org/wiki?curid=5268699" title="Balansowanie zasad">
Balansowanie zasad



</doc>
<doc id="5268715" url="https://pl.wikipedia.org/wiki?curid=5268715" title="Strzępkoząb bzowy">
Strzępkoząb bzowy

Strzępkoząb bzowy ("Lyomyces sambuci" (Pers.) P. Karst.) – gatunek grzybów z rodziny powłocznikowatych ("Corticiaceae").
Systematyka i nazewnictwo.
Pozycja w klasyfikacji według Index Fungorum: "Lyomyces, Corticiaceae, Corticiales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1794 r. Christiaan Hendrik Persoon nadając mu nazwę "Corticium sambuci". Obecną, uznaną przez Index Fungorum nazwę nadał mu w 1882 r. Petter Adolf Karsten.
Ma 28 synonimów. Niektóre z nich:
Nazwy polskie: nalotek późny (Franciszek Błoński 1896), powłocznik bzowy (Maciej Orłoś 1951), strzępkoskórka bzowa (Barbara Gumińska i Władysław Wojewoda 1985), strzępnik bzowy (B. Gumińska, W. Wojewoda 1985), strzępkoząb bzowy (W. Wojewoda 1973). Wszystkie polskie nazwy są niespójne z aktualną nazwą naukową.
Morfologia.
Rozpostarty, dość gruby, początkowo o gładkiej powierzchni, potem pokrytej nierównomiernie rozłożonymi brodawkami. Kolor białawy. Brzeg rzadszy.
System strzępkowy monomityczny. Wszystkie strzępki ze sprzążkami, cyjanofilne. Strzępki subikulum dość grube do grubościennych (do 0,8 µm), słabo rozgałęzione, o średnicy 2–2,5(–3) µm. Strzępki tramy przeważnie cienkościenne, silnie inkrustowane kryształkami, bogato rozgałęzione, o średnicy 2,5–3 µm. Strzępki subhymenium silnie rozgałęzione, cienkościenne, o średnicy (2,5–)3 (–3,5) µm. Występują dwa rodzaje cystyd: główkowate cystydy stożkowe, pospolite, wyrastające do 30 µm ponad hymenium (18–)25– 40 × (3,5–)5–6(–6,5) µm oraz rzadsze cystydy szydłowate (14–)20–45(–50) × 3,5–4 µm. Podstawki ze sprzążkami bazalnymi, bardzo cienkościenne, cylindryczne, czasem zwężone na końcu, 17–23 × 4–4,5 µm, z czterema, czasem 3 lub 5 sterygmami o długości µm. Zarodniki elipsoidalne lub szeroko elipsoidalne, 5,0 × 3,9 µm, Q = 1,3, z jedną gutulą, dość grube lub grubościenne, cyjanofilne, nieamyloidalne, niedekstrynoidalne.
Występowanie i siedlisko.
Występuje na wielu wyspach i na wszystkich kontynentach poza Antarktydą. W Europie występuje na całym obszarze z wyjątkiem południowo-wschodniej części. W Polsce jest pospolity.
Nadrzewny grzyb saprotroficzny występujący w lasach, parkach, ogrodach, przy drogach na martwych gałęziach drzew i krzewów liściastych, rzadziej iglastych: klon jawor, kasztanowiec zwyczajny, żylistek szorstki, jesion wyniosły, jaśminowiec, jodła pospolita, topola osika, robinia, lilak, lipa, wiąz. Najczęściej jednak spotykany jest na martwych, a czasami żywych gałęziach bzu czarnego. Owocniki rozwijają się przez cały rok.

</doc>
<doc id="5268716" url="https://pl.wikipedia.org/wiki?curid=5268716" title="Xylodon sambuci">
Xylodon sambuci



</doc>
<doc id="5268717" url="https://pl.wikipedia.org/wiki?curid=5268717" title="Hyphodontia sambuci">
Hyphodontia sambuci



</doc>
<doc id="5268718" url="https://pl.wikipedia.org/wiki?curid=5268718" title="Strzępkoskórka bzowa">
Strzępkoskórka bzowa



</doc>
<doc id="5268719" url="https://pl.wikipedia.org/wiki?curid=5268719" title="Jan z Reguł">
Jan z Reguł

Jan z Reguł herbu Starykoń (ur. ok. 1435 w Regułach, zm. 8 września 1515 w Krakowie) - doktor filozofii i medycyny, profesor i rektor Uniwersytetu Krakowskiego, nadworny lekarz królów: Kazimierza Jagiellończyka, Aleksandra i Zygmunta Starego.
Studiował w Akademii Krakowskiej uzyskując kolejno stopień bakałarza i magistra, kontynuował studia we Włoszech zakończone uzyskaniem doktoratu. W Krakowie w Akademii objął w katedrę medycyny po Piotrze Gaszowcu. W 1482 roku wszedł do rady miejskiej i zasiadał w niej do roku 1515 włącznie. Powoływany do rady urzędującej, pełnił w przypadającej na niego kolejności funkcję burmistrza. Od wojewody podlaskiego Jana Sapiehy dostał ogród za bramą Mikołajską. Był właścicielem wsi Reguły i Korale na Mazowszu. W 1495 książę Konrad III nadał mu wsie Komorniki i Wola Komornicką pod warunkiem iż będzie on jego nadwornym lekarzem i będzie przebywał stale na jego dworze, nie oddalając się bez zezwolenia księcia pod utratą tych dóbr. W 1509 darował swemu synowi Mikołajowi wsie Borakowo, Komorniki, Wolę Komornicką i część Reguł. Liczne obowiązki powodowały, że Jan zaniedbał zajęcia uniwersyteckie, co spowodowało wstrzymanie płacy i interwencję królewską, nie przeszkodziło to jednak w dalszej karierze czterokrotnie w 1500, 1502, 1507 i 1508 wybrany został na stanowisko rektora uczelni. W momencie śmierci w radzie miejskiej pozostawił kwotę 400 złotych węgierskich, z których 12 grzywien miało być przeznaczanych na potrzeby Akademii Krakowskiej.

</doc>
<doc id="5268721" url="https://pl.wikipedia.org/wiki?curid=5268721" title="Adolfína Tačová">
Adolfína Tačová

Adolfína Tačová, po mężu (przez pewien czas) Tkačíková (ur. 19 kwietnia 1939 w Pietrzkowicach) – czeska gimnastyczka, dwukrotna wicemistrzyni olimpijska. W czasie swojej kariery sportowej reprezentowała Czechosłowację.
Kariera sportowa.
Zdobyła srebrny medal w wieloboju drużynowym na mistrzostwach świata w 1958 w Moskwie, a w wieloboju indywidualnym zajęła 34. miejsce.
Na igrzyskach olimpijskich w 1960 w Rzymie również zdobyła srebrny medal w wieloboju drużynowym. W wieloboju indywidualnym zajęła 14. miejsce, w skoku przez konia 4. miejsce, w ćwiczeniach na równoważni 15. miejsce, w ćwiczeniach wolnych 17. miejsce i w ćwiczeniach na poręczach 37. miejsce. Wywalczyła srebrny medal w wieloboju drużynowym na mistrzostwach świata w 1962 w Pradze, a w wieloboju indywidualnym zajęła 22. miejsce.
Kolejny srebrny medal w wieloboju drużynowym zdobyła na igrzyskach olimpijskich w 1964 w Tokio. Zajęła na tych igrzyskach 16. miejsce w wieloboju indywidualnym, 10. miejsce w skoku, 11. miejsce w ćwiczeniach na równoważni, 18. miejsce w ćwiczeniach na poręczach i 21. miejsce w ćwiczeniach wolnych. Zajęła 9. miejsce w wieloboju, 5. miejsca w skoku i ćwiczeniach na poręczach oraz 6. miejsce w ćwiczeniach wolnych na mistrzostwach Europy w 1965 w Sofii.
Kontuzja ścięgna Achillesa uniemożliwiła Tkačíkovej start mistrzostwach świata w 1966 w Dortmundzie, gdzie zawodniczki czechosłowackie zwyciężyły w wieloboju drużynowym. Próbowała powrócić do dawnej formy, ale w 1967 zakończyła karierę sportową.
Była mistrzynią Czechosłowacji w wieloboju w 1959 i w skoku w latach 1959–1962. 
Od 1967 studiowała na wydziale wychowania fizycznego Uniwersytetu Karola w Pradze. Była trenerką gimnastyczek w Baníku Ostrawa, a od 1973 równie z międzynarodowym sędzią gimnastycznym.

</doc>
<doc id="5268723" url="https://pl.wikipedia.org/wiki?curid=5268723" title="Arisan Maru">
Arisan Maru

„Arisan Maru” – japoński statek towarowy oddany do służby w 1944 roku, jedna z jednostek typu 2A.
24 października 1944 roku, zaledwie kilka miesięcy po wejściu do służby, „Arisan Maru” został zatopiony przez amerykański okręt podwodny na Morzu Południowochińskim. Przewoził wtedy około 1,8 tys. jeńców wojennych i internowanych cywilów, przede wszystkim Amerykanów, spośród których ocalało zaledwie dziewięciu.
„Arisan Maru” jest zaliczany do grona tzw. piekielnych statków. Pod względem liczby ofiar jego zatonięcie było największą katastrofą morską w historii Stanów Zjednoczonych.
Dane techniczne.
„Arisan Maru” był jednym ze statków towarowych typu 2A. Ich produkcję uruchomiono w 1943 roku, aby zniwelować dotkliwe straty, które japońska marynarka handlowa ponosiła na skutek działalności amerykańskich okrętów podwodnych. 
Jednostki tego typu charakteryzowały następujące parametry: długość – 136,79 metrów, szerokość – 18,22 metrów, zanurzenie – 11,12 metrów. „Arisan Maru” miał pojemność 6 886 BRT. Posiadał trzy ładownie.
Podobnie jak inne jednostki typu 2A był wyposażony w jedną śrubę i trzy kotły. Napęd zapewniała turbina parowa o mocy 3500 SHP. Statek osiągał maksymalną prędkość 13 węzłów.
Historia.
Budowa i przebieg służby.
Statek został zbudowany w 1944 roku w stoczni w Tamano należącej do koncernu Mitsui. Nazwę nadano mu na cześć góry na Formozie.
Początkowo był używany do transportu węgla na wodach wokół Wysp Japońskich. Jesienią 1944 roku przewiózł blisko 6 tys. żołnierzy Armii Kwantuńskiej z Pusan w Korei na Okinawę. Następnie został skierowany na Filipiny.
Zatonięcie.
Przebieg.
11 października 1944 roku przy nadbrzeżu nr 7 w porcie w Manili na „Arisan Maru” zaokrętowano około 1,8 tys. osób. W zdecydowanej większości byli to amerykańscy jeńcy wojenni różnych rang, reprezentujący wszystkie rodzaje sił zbrojnych. W grupie tej znalazło się ponadto około 100 internowanych cywilów różnych narodowości. Jeńcy i internowani zostali sprowadzeni do Manili z różnych obozów jenieckich na Filipinach, a przed zaokrętowaniem na „Arisan Maru” osadzono ich przejściowo więzieniu Bilibid. Niektórzy byli ocalałymi z bataańskiego marszu śmierci lub uczestnikami oblężenia Corregidoru. W źródłach można znaleźć rozbieżne szacunki na temat dokładnej liczby jeńców i internowanych, którzy znaleźli się na statku. Bywa ona szacowana na 1782, 1783, 1800 lub 1802 osoby.
Jeńców strzegła grupa strażników, którymi dowodził por. Kiyoshi Yamaji – w cywilu wykładowca języka angielskiego na Uniwersytecie Tokijskim. Według Gregory’ego F. Michno statek nie przewoził żadnego ładunku poza pasażerami. Z kolei John A. Glusman podaje, że w ładowni nr 3 znajdowały się sztaby niklu oraz skrzynie z częściami samolotowymi.
Jeńców podzielono na sześć grup, każda po około 300 osób. W czasie załadunku miał miejsce alarm lotniczy, stąd Japończycy pośpiesznie upchnęli wszystkich jeńców w górnej części ładowni nr 2, zdolnej w normalnych warunkach pomieścić nie więcej jak 200–300 osób. Jeszcze tego samego popołudnia „Arisan Maru” opuścił Manilę. W obawie przed spodziewanymi amerykańskimi atakami początkowo obrał kurs na południe, po czym na kilka dni zakotwiczył u wybrzeży Palawanu. W tym czasie jeńcy i internowani cierpieli na skutek ścisku, zaduchu i pragnienia. Panująca w ładowni temperatura sięgała prawdopodobnie 49 °C. Sytuację sanitarną pogarszał fakt, że niemal wszyscy więźniowie cierpieli na dyzenterię lub inne choroby układu pokarmowego. Amerykańscy lekarze starali się pomóc chorym i wyczerpanym, jednakże tylko raz załoga wydzieliła im niewielkie ilości lekarstw. Dopiero 13 października Japończycy zgodzili się przenieść 600 jeńców do ładowni nr 1. Była ona uprzednio wykorzystywana do transportu węgla, stąd nadal pokrywał ją węglowy miał. W tej fazie rejsu z powodu chorób zmarło czterech jeńców. Piątą ofiarą był mjr Robert B. Lothrop. Podczas postoju u wybrzeży Palawanu podjął próbę ucieczki, został jednak schwytany i zastrzelony przez strażników.
20 października „Arisan Maru” powrócił do Manili. Już następnego dnia wznowił jednak rejs w ramach konwoju MATA-30. Konwój ten, liczący dwanaście statków i pięć jednostek eskorty, zmierzał do portu Takao na Formozie. Aby dotrzeć do celu musiał jednak przedrzeć się przez Cieśninę Luzon, w której operowało w tym czasie dziewięć amerykańskich okrętów podwodnych. Dzięki złamaniu japońskich szyfrów amerykański wywiad był w stanie śledzić ruchy konwoju. Atak rozpoczął się późnym popołudniem 23 października. W ciągu 24 godzin okręty podwodne rozproszyły konwój, zatapiając osiem japońskich statków.
Dziewiątą ofiarą okazał się „Arisan Maru”. Trzy torpedy dosięgły go 24 października około godziny 17:30. Wśród badaczy nie ma pełnej zgody w kwestii, który amerykański okręt je wystrzelił. Clay Blair, John A. Glusman i Gregory Michno podają, iż był to USS „Shark”. Michael Sturma i Raymond Lamont-Brown przypisują zatopienie „Arisan Maru” okrętowi USS „Snook”, natomiast Van Waterford pozostawia tę kwestię nierozstrzygniętą.
Zaraz po storpedowaniu statku japońscy strażnicy zatrzasnęli włazy do ładowni nr 2 oraz przecięli drabiny, po których jeńcy z ładowni nr 1 mogli wyjść na pokład. Przy włazach rozstawiono straże. Jeńców, którzy pracowali na pokładzie, zmuszono do powrotu do ładowni. Po około 30 lub 60 minutach japońscy strażnicy i marynarze opuścili statek; dopiero wtedy więźniowie mogli zacząć się ratować. W ładowni nr 1 kilku jeńców zdołało wspiąć się na pokład, a następnie znaleźć i spuścić na dół linę, dzięki czemu udało się prowizorycznie naprawić przecięte przez Japończyków drabiny. Jeńcom udało się także otworzyć jeden z włazów do ładowni nr 2. Niektórzy mieli skorzystać z okazji do zemsty i zabić kilku Japończyków, którzy nie zdążyli uciec z tonącego statku. „Arisan Maru” utrzymywał się na powierzchni przez ponad dwie godziny, by zatonąć około 19:40. Niektórzy jeńcy wykorzystali ten fakt, aby przeszukać jego kabiny w poszukiwaniu wody i żywności. Wielu zdołało wyskoczyć za burtę. Wielu innych – nie umiejących pływać bądź będących w złym stanie fizycznym i psychicznym – pozostało jednak na pokładzie i zatonęło wraz ze statkiem.
Losy rozbitków i bilans ofiar.
Japończycy nie pozwalali Amerykanom wchodzić na zajmowane przez siebie szalupy i tratwy ratunkowe. Okręty eskorty dość szybko podjęły z wody japońskich rozbitków, wszystkich Amerykanów pozostawiły jednak w morzu. Kilkudziesięciu jeńców zdołało dopłynąć do niszczycieli „Harukaze” i „Take”, jednakże japońscy marynarze brutalnie ich odepchnęli przy użyciu bosaków. W kolejnych dniach niemal wszyscy rozbitkowie utonęli lub zmarli na skutek głodu, pragnienia i wyczerpania.
Pięciu Amerykanów – Tony Cichy, Calvin Graef, Donald L. Meyer, Bob Overbeck, Avery E. Wilbur – zajęło opuszczoną przez Japończyków szalupę ratunkową. Dzięki szczątkom odnalezionym w morzu zdołali skonstruować prowizoryczny masz z żaglem. Pomyślne wiatry pozwoliły im przepłynąć blisko 300 mil morskich na zachód. Dotarłszy w pobliże wybrzeży Chin, napotkali chińską łódź rybacką, której załoga udzieliła im pomocy. Z pomocą miejscowej ludności i partyzantów pięciu rozbitków zdołało następnie przedostać się do prowincji Kuejczou, w której znajdowały się amerykańskie bazy lotnicze.
Dwóch jeńców – Philip Brodsky i Glenn Olivier – zdołało najpierw skonstruować prowizoryczne tratwy z pływających w morzu szczątków, a później znalazło prawdziwe tratwy ratunkowe – porzucone przez Japończyków. Razem przetrwali kilka dni na morzu, po czym zostali odnalezieni przez japoński okręt. Dwóch innych rozbitków – Martin Binder i Charles Hughes – także zostało po pewnym czasie odnalezionych i uratowanych przez japońskie jednostki. Wszystkich czterech zabrano na Formozę. Japończycy, którzy byli przekonani, że mają do czynienia z rozbitkami z amerykańskiego okrętu podwodnego, poddali ich brutalnym przesłuchaniom. Ostatecznie jeńców osadzono w różnych obozach jenieckich na Formozie. Hughes zmarł w styczniu 1945 roku. Pozostali trzej zdołali doczekać kapitulacji Japonii.
Wraz z „Arisan Maru” zginęło blisko 1,8 tys. jeńców i internowanych cywilów. Liczba zabitych Japończyków ograniczyła się do pięciu osób. Pod względem liczby ofiar była to największa katastrofa morska w historii USA. Na „Arisan Maru” zginęło przy tym dwa razy więcej amerykańskich żołnierzy niż podczas „marszu śmierci” z Bataan.
„Arisan Maru” zaliczany jest do grona japońskich „piekielnych statków” (ang. "Hellships").

</doc>
<doc id="5268726" url="https://pl.wikipedia.org/wiki?curid=5268726" title="Adolfina Tačová">
Adolfina Tačová



</doc>
<doc id="5268730" url="https://pl.wikipedia.org/wiki?curid=5268730" title="Adolfína Tkačíková">
Adolfína Tkačíková



</doc>
<doc id="5268731" url="https://pl.wikipedia.org/wiki?curid=5268731" title="João Jaquité">
João Jaquité

João Lamine Jaquité (ur. 22 lutego 1996 w Bissau) – piłkarz z Gwinei Bissau grający na pozycji defensywnego pomocnika. Od 2021 jest zawodnikiem klubu UD Vilafranquense.
Kariera klubowa.
Swoją karierę piłkarską Jaquité rozpoczął w juniorach klubu Povoense. W 2014 roku zadebiutował w nim w czwartej lidze portugalskiej. Latem 2014 został zawodnikiem CD Tondela. Swój debiut w nim w pierwszej lidze portugalskiej zanotował 20 grudnia 2015 w przegranym 1:3 domowym meczu z Vitórią Setúbal. W sezonie 2017/2018 był z niego wypożyczony do trzecioligowego Lusitano FCV. W Tondeli występował do końca sezonu 2020/2021.
W sierpniu 2021 Jaquité przeszedł do drugoligowego UD Vilafranquense. Swój debiut w nim zaliczył 23 sierpnia 2021 w zremisowanym 1:1 domowym spotkaniu ze Sportingiem Covilhã.
Kariera reprezentacyjna.
W reprezentacji Gwinei Bissau Jaquité zadebiutował 23 marca 2019 w zremisowanym 2:2 meczu kwalifikacji do Pucharu Narodów Afryki 2019 z Mozambikiem, rozegranym w Bissau. W 2019 roku był w kadrze na Puchar Narodów Afryki 2019. Rozegrał na nim jeden mecz grupowy, z Beninem (0:0). 
W 2022 roku Jaquité został powołany do kadry na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5268732" url="https://pl.wikipedia.org/wiki?curid=5268732" title="Brazil Maru">
Brazil Maru

„Brazil Maru” – japoński statek towarowy oddany do służby w 1919 roku, jeden z „piekielnych statków” z okresu II wojny światowej.
W latach 1919–1941 pływał pod flagą linii żeglugowych Kokusai Kisen Kabushiki Kaisha oraz Ono Shoji Gomei Kaisha. W 1941 roku, na krótko przed wybuchem wojny na Pacyfiku, został zarekwirowany przez Cesarską Armię Japońską. W czasie działań wojennych przewoził żołnierzy i materiały wojenne, uczestnicząc w kilku operacjach inwazyjnych oraz bitwach konwojowych. W styczniu 1945 roku przewiózł z Filipin do Japonii ponad 900 amerykańskich jeńców wojennych, spośród których blisko połowa zmarła w trakcie rejsu. Zatonął w maju 1945 roku po wejściu na minę na Morzu Wewnętrznym.
Dane techniczne.
„Brazil Maru” był statkiem towarowym o długości 117,3 metrów, szerokości 15,5 metrów i zanurzeniu 11 metrów. Jego pojemność wynosiła 5860 BRT.
Napęd zapewniała maszyna parowa potrójnego rozprężania o mocy 437 NHP.
Historia.
Służba w latach 1919–1944.
Budowę statku rozpoczęto 10 kwietnia 1919 roku w stoczni Kawasaki Dockyard Company w Kobe. Wodowanie miało miejsce 31 maja tegoż roku; wtedy też jednostce nadano nazwę „Brazil Maru”. Do służby weszła 20 czerwca 1919 roku.
W latach 1919–1933 statek pływał pod flagą linii żeglugowych Kokusai Kisen Kabushiki Kaisha. W marcu 1933 roku został sprzedany liniom Ono Shoji Gomei Kaisha.
W październiku 1941 roku został zarekwirowany przez Cesarską Armię Japońską i przystosowany do przewozu wojska. 21 grudnia 1941 roku, podczas bitwy o Filipiny, wziął udział w desancie w Zatoce Lingayen na Luzonie. Pod koniec lutego 1942 roku uczestniczył z kolei w japońskiej inwazji na Jawę. 
W latach 1942–1944 pływał w konwojach, przewożąc żołnierzy i materiały wojenne do Birmy, Singapuru, Rabaulu, a także na Nową Gwineę, Palau i Formozę. Niektóre z tych konwojów były atakowane przez amerykańskie okręty podwodne i lotnictwo, jednakże „Brazil Maru” każdorazowo wychodził z tych ataków bez szwanku.
Był jednym ze statków, które w kwietniu 1944 roku wypłynęły z Szanghaju w konwoju „Take-Ichi”, przewożąc elementy dwóch japońskich dywizji, mających wzmocnić japońskie garnizony w Nowej Gwinei. Konwój został po drodze zdziesiątkowany przez amerykańskie okręty podwodne i zmuszony do rezygnacji z prób dotarcia do miejsca przeznaczenia. „Brazil Maru” nie odniósł uszkodzeń podczas bitwy konwojowej i zdołał bezpiecznie dopłynąć do Halmahery w archipelagu Moluków.
„Piekielny statek”.
Przebieg rejsu.
27 grudnia 1944 roku w San Fernando nad Zatoką Lingayen na „Brazil Maru” zaokrętowano 236 amerykańskich jeńców wojennych. Kolejnych 1070 zaokrętowano na zacumowany obok statek „Enoura Maru”. Kontyngent liczył pierwotnie 1619 osób, jednakże około trzystu jeńców zginęło, gdy statek „Ōryoku Maru”, który miał ich ewakuować z Manili, został 15 grudnia zatopiony w Zatoce Subic przez amerykańskie lotnictwo.
Jeszcze tego samego dnia oba statki wyruszyły w rejs, obierając kurs na Formozę. Wraz z nimi płynęło jeszcze siedem innych japońskich jednostek. 30 grudnia w Cieśninie Bashi konwój został zaatakowany przez amerykański okręt podwodny USS „Razorback”. Żaden ze statków, które przewoziły jeńców, nie został uszkodzony, jednakże amerykańska jednostka zdołała zatopić niszczyciel „Kuretake”. Następnego dnia konwój dopłynął do portu Takao. W tej fazie rejsu na „Brazil Maru” zmarło pięciu jeńców.
Podczas postoju w Takao jeńcy nadal umierali w ładowniach „Brazil Maru”; 4 stycznia odnotowano sześć zgonów. W międzyczasie Japończycy postanowili przenieść wszystkich jeńców na większy „Enoura Maru”. Nastąpiło to 6 stycznia. Trzy dni później nastąpił jednak nalot amerykańskiego lotnictwa, w którego trakcie „Enoura Maru” został ciężko uszkodzony, a około 200–300 jeńców poniosło śmierć. Ocalałych przeniesiono 13 stycznia na „Brazil Maru”. Liczbę Amerykanów, którzy znaleźli się na statku, szacuje się na 925 lub około tysiąca. W ładowniach panował tak wielki ścisk, że jeńcy z trudem mogli się poruszać.
14 stycznia „Brazil Maru” opuścił port w ramach konwoju TAMO-37, który płynął na Wyspy Japońskie. Obok amerykańskich jeńców przewoził w swych ładowniach 12,1 tys. worków cukru. W nocy poprzedzającej wypłynięcie z Takao zmarło piętnastu jeńców. Wkrótce śmiertelność przybrała zastraszające rozmiary, sięgając 20–30 zgonów dziennie. Jeńcy otrzymywali bowiem tylko niewielkie ilości wody i jeden posiłek dziennie. Gdy statek zaczął zbliżać się do Wysp Japońskich, doskwierający im tropikalny upał, zastąpiły zimowe mrozy. Odnotowywano przypadki zgonów spowodowanych zapaleniem płuc, a nawet zamarznięciem. Ranni i chorzy nie otrzymywali pomocy medycznej. Konwój poruszał się powoli, płynąc wzdłuż wybrzeży Chin i Półwyspu Koreańskiego. Rejs dodatkowo się wydłużył, gdy 17 stycznia „Brazil Maru” był zmuszony wziąć na hol inną uszkodzoną jednostkę. 27 stycznia zmarło około czterdziestu jeńców. Gdy statek zaczął zbliżać się do wybrzeży Japonii, strażnicy zabronili chować zmarłych w morzu, na skutek czego stos zwłok w ładowni sięgnął wkrótce wysokości półtora metra.
29 stycznia „Brazil Maru” wpłynął do portu Moji na wyspie Kiusiu. Jeńcy zeszli na ląd następnego dnia. W trakcie piętnastodniowego rejsu zmarło około 450 Amerykanów. Liczbę tych, którzy zeszli na ląd w Moji, szacuje się w zależności od źródeł na 425, około 450 lub około 500. Z tej liczby od około 140–150 do 235 skrajnie wyczerpanych jeńców zmarło w ciągu następnych sześciu tygodni w obozach jenieckich w rejonie Ōmuta.
Epilog.
Japończycy nie poinformowali Czerwonego Krzyża o losie jeńców, którzy zmarli i zginęli na „Ōryoku Maru”, „Brazil Maru” i „Enoura Maru”. Listę ofiar udało się skompletować dopiero w listopadzie 1947 roku.
10 marca 1947 roku przed amerykańskim trybunałem wojskowym w Jokohamie rozpoczął się proces dziewięciu japońskich żołnierzy i cywilów, których oskarżono o mordowanie i nieludzkie traktowanie jeńców przewożonych statkami „Ōryoku Maru”, „Brazil Maru” i „Enoura Maru”. Jednym z oskarżonych był Shin Kajiyama – kapitan „Brazil Maru”. Postawione mu zarzuty zostały jednak oddalone jeszcze przed zakończeniem procesu. Wyroki wobec pozostałych oskarżonych zostały ogłoszone 9 maja 1947 roku. Porucznik Junsaburo Toshino – dowódca jenieckiego kontyngentu, oraz kpr. Kazutane Aihara zostali skazani na karę śmierci. Tłumacz Shusuke Wada usłyszał wyrok dożywotniego pozbawienia wolności. Sierżant Suketoshi Tanoue otrzymał wyrok 25 lat więzienia, szer. Jiro Ueda – 20 lat więzienia, sierż. Sho Hattori – 10 lat więzienia. Strażnicy Risaku Kobayashi i Hisao Yoshida zostali uniewinnieni.
„Brazil Maru” jest zaliczany do grona japońskich „piekielnych statków” (ang. "Hellships").
Zatopienie.
27 lutego 1945 roku „Brazil Maru” w ramach konwoju TAMO-46 wyruszył z Kirun na Formozie do Moji, przewożąc 370 japońskich żołnierzy oraz 3 tys. ton cukru.
Statek zatonął 12 maja 1945 roku (inne źródła podają datę 25 maja), po tym gdy wszedł na minę na Morzu Wewnętrznym. Spoczął na dnie w odległości około 1,5 mili morskiej od latarni morskiej Wada pod Kobe.

</doc>
<doc id="5268735" url="https://pl.wikipedia.org/wiki?curid=5268735" title="Hemicordulia fideles">
Hemicordulia fideles



</doc>
<doc id="5268736" url="https://pl.wikipedia.org/wiki?curid=5268736" title="Dainichi Maru">
Dainichi Maru

SS „Dainichi Maru” – japoński statek towarowy oddany do służby w 1922 roku.
Początkowo nosił nazwę „Ibukisan Maru”. W latach 1922–1941 pływał pod flagą linii żeglugowych Mitsui Bussan Kaisha i Itaya Shosen Kabushiki Kaisha. We wrześniu 1941 roku został zarekwirowany przez Cesarską Armię Japońską. W czasie wojny na Pacyfiku wykorzystywano go do transportu żołnierzy i materiałów wojennych, a także do transportu alianckich jeńców wojennych i internowanych cywilów. W listopadzie 1942 roku przewiózł z Singapuru do Japonii około 1,2 tys. brytyjskich i holenderskich jeńców, spośród których około osiemdziesięciu zmarło w trakcie rejsu, a dziesiątki innych zmarły wkrótce po przybyciu do Japonii. 8 października 1943 roku został zatopiony w Cieśninie Luzon przez amerykański okręt podwodny USS „Gurnard”. Przewoził wtedy 2274 japońskich żołnierzy, spośród których 2025 poniosło śmierć.
„Dainichi Maru” jest zaliczany do grona tzw. piekielnych statków.
Dane techniczne.
„Dainichi Maru” był statkiem towarowym o długości 117,34 metrów, szerokości 15,54 metrów i zanurzeniu 10,97 metrów. Jego pojemność wynosiła 5815 BRT.
Napęd zapewniała maszyna parowa potrójnego rozprężania o mocy 488 NHP.
Historia.
Lata 1920–1941.
Budowę statku rozpoczęto 14 sierpnia 1920 roku w stoczni Mitsui &amp; Co. w Tamano. Wodowanie miało miejsce 21 lipca 1921 roku; wtedy też jednostce nadano nazwę „Ibukisan Maru”. Do służby weszła 15 maja 1922 roku.
W latach 1922–1935 statek pływał pod flagą linii żeglugowych Mitsui Bussan Kaisha. W czerwcu 1935 roku został sprzedany liniom Itaya Shosen Kabushiki Kaisha, a jego nazwę zmieniono na „Dainichi Maru”.
We wrześniu 1941 roku, na krótko przed wybuchem wojny na Pacyfiku, „Dainichi Maru” został zarekwirowany przez Cesarską Armię Japońską i przystosowany do przewozu wojska. W grudniu 1941 roku, podczas kampanii filipińskiej, uczestniczył w operacji desantowej w Zatoce Lamon.
W kolejnych miesiącach był wykorzystywany do transportu żołnierzy i wody pitnej.
„Piekielny Statek”.
Pierwsze jenieckie transporty.
W czasie wojny na Pacyfiku „Dainichi Maru” był kilkukrotnie wykorzystywany do transportu alianckich jeńców wojennych. Z tego powodu jest zaliczany do grona japońskich „piekielnych statków” (ang. "Hellships").
23 września 1942 roku wypłynął z Kupang na wyspie Timor, przewożąc w swych ładowniach blisko tysiąc holenderskich i australijskich jeńców. Do portu docelowego, którym była Surabaja, dotarł po sześciu dniach. W czasie rejsu nie odnotowano ofiar wśród jeńców.
11 października 1942 roku w porcie Tanjung Priok w Batawii na „Dainichi Maru” zaokrętowano ponad tysiąc jeńców, w tym 450 Amerykanów, 385 Australijczyków i około 200 Holendrów. Jeszcze tego samego dnia statek wypłynął z portu. Warunki, w których transportowano jeńców, były bardzo ciężkie. Ulokowano ich w dwóch ładowniach, w których panował tak wielki ścisk, że z trudem znajdowali miejsce by usiąść. Dodatkowych cierpień przysparzał zaduch oraz wysokie temperatury, dochodzące prawdopodobnie do 48,8 °C. Sytuację sanitarną pogarszał fakt, że w górnych ładowniach przewożono konie, których odchody spadały na jeńców poprzez szpary we włazach. Wyjście pokład było dozwolone tylko dwa razy dziennie, przy okazji wydawania posiłków. Po trzech dniach statek dopłynął do Singapuru, gdzie jeńcy spędzili jeszcze dwie doby w ładowniach, zanim ostatecznie pozwolono im zejść na ląd. Ofiar śmiertelnych udało się uniknąć prawdopodobnie wyłącznie dlatego, że w tym okresie większość jeńców nadal znajdowała się w dobrym stanie fizycznym.
Rejs w listopadzie 1942 roku.
Statek spędził w Singapurze następne dwa tygodnie, po czym zaokrętowano nań kolejny jeniecki kontyngent, liczący tym razem około 1,2 tys. żołnierzy (Brytyjczyków i Holendrów). 30 października wyruszył w rejs w towarzystwie statku „Singapore Maru”, który także przewoził jeńców wojennych – w liczbie około 1,1 tys.
3 listopada oba statki dopłynęły do Cap St. Jacques pod Sajgonem, jednakże z nieznanej przyczyny ominęły port, nie zatrzymując się na postój. Jeńców zamknięto wtedy w ładowniach na 24 godziny. 11 listopada zmarł pierwszy z jeńców, żołnierz RAF nazwiskiem Glenister. Pochowano go w morzu, z wojskowymi honorami i w obecności japońskich oficerów. Wkrótce jednak liczba zgonów zaczęła rosnąć, a pochówki stały się bardziej pośpieszne. Na „Dainichi Maru” panowały bowiem wyjątkowo złe, nawet jak na standardy „piekielnych statków”, warunki sanitarne. Do załatwiania potrzeb naturalnych służyły wyłącznie drewniane kubły, które błyskawicznie się przepełniały, a ich zawartość zanieczyszczała ładownie. W dodatku podłogi nadal zalegało końskie łajno z poprzedniego rejsu. Jeńcy otrzymywali niewystarczające racje żywnościowe. Wkrótce wybuchła epidemia dyzenterii. Niektórzy jeńcy byli tak osłabieni, że nie mieli siły wspiąć się na pokład i byli zmuszeni leżeć we własnych odchodach.
13 listopada „Dainichi Maru” zawinął do Takao na Formozie. Jeńcom pozwolono opuścić ładownie i spędzić postój na lądzie. Japończycy zgodzili się także zabrać ze statku około 100 najciężej chorych jeńców. Ponadto kilkuset zdrowych jeńców pozostawiono na stałe na Formozie w charakterze robotników przymusowych. W ich miejsce zaokrętowano 286 Amerykanów, których miesiąc wcześniej przywieziono z Manili, a także 200 jeńców różnych narodowości, których wcześniej przywieziono z Singapuru.
14 listopada oba statki wznowiły rejs, lecz jeszcze tego samego dnia, chroniąc się przed sztormem, zatrzymały się w porcie Mako na Peskadorach. Spędziły tam cztery noce, po czym dołączywszy do niewielkiego konwoju, wznowiły rejs w kierunku Wysp Japońskich. Był to najtragiczniejszy etap rejsu. Racje żywnościowe zostały bowiem zmniejszone, a w dodatku obcięto racje wody pitnej. Niektórzy z jeńców, doprowadzeni pragnieniem do ostateczności, posuwali się do picia moczu lub krwi z rozciętych żył. Jedna z relacji zdaje się także wskazywać, że w pewnym momencie w ładowniach doszło do załamania dyscypliny i aktów przemocy, w tym morderstw i samobójstw.
25 listopada „Singapore Maru” i „Dainichi Maru” zawinęły do portu Moji na wyspie Kiusiu. Liczbę jeńców, którzy w czasie rejsu zmarli w ładowniach „Dainichi Maru” i zostali pochowani w morzu, szacuje się na 80. Kolejnych 60 jeńców zmarło na „Singapore Maru”. Spośród około 2,2 tys. jeńców, którzy dotarli żywi do Japonii w ładowniach obu statków, od 280 do 320 znajdowało się w tak ciężkim stanie, że nie byli w stanie zejść na ląd o własnych siłach. W ciągu następnych sześciu tygodni 127 jeńców zmarło z powodu chorób lub niedożywienia.
Fakt, iż tak wielu jeńców, których przywiozły „Singapore Maru” i „Dainichi Maru”, zmarło lub dotarło do Japonii w stanie kompletnego wyczerpania, zaniepokoił japońskie dowództwo. 10 grudnia 1942 roku Ministerstwo Wojny wystosowało tajny rozkaz nr 1504, w którym podkreśliło konieczność dołożenia wysiłków, aby jeńcy docierali do portów docelowych „w stanie gwarantującym zdolność do pracy”. Rozkaz ten w praktyce nie przełożył się jednak na poprawę warunków, które panowały na „piekielnych statkach”.
Dalsze losy.
Między styczniem a październikiem 1943 roku „Dainichi Maru” kilkukrotnie pływał w konwojach, m.in. na Formozę, Palau, Nową Gwineę, Nową Brytanię oraz do Indochin.
20 lutego 1943 roku po raz ostatni odegrał rolę „piekielnego statku”, zabierając 86 internowanych cywilów z Hankou do Nankinu. Rejs rzeką Jangcy trwał dwa dni. Nie było ofiar śmiertelnych.
Na początku października 1943 roku „Dainichi Maru” wypłynął z Takao w konwoju nr 772 do Manili, przewożąc 2274 japońskich żołnierzy wraz ze sprzętem. 8 października został zatopiony w Cieśninie Luzon przez amerykański okręt podwodny USS „Gurnard”. Spoczął na dnie na pozycji . Wraz ze statkiem zatonęło 2025 żołnierzy oraz 32 członków załogi.

</doc>
<doc id="5268737" url="https://pl.wikipedia.org/wiki?curid=5268737" title="Singapore Maru">
Singapore Maru

„Singapore Maru” (od 1941 roku „Shonan Maru”) – japoński statek pasażersko-towarowy, oddany do służby w 1919 roku.
W latach 1919–1941 pływał pod flagą linii żeglugowych Kokusai Kisen Kabushiki Kaisha oraz Kobe Sanbashi Kabushiki Kaisha. W czasie wojny chińsko-japońskiej oraz wojny na Pacyfiku był wykorzystywany przez Cesarską Armię Japońską do transportu wojska i materiałów wojennych. W listopadzie 1942 roku przewiózł z Singapuru do Japonii około 1,1 tys. alianckich jeńców wojennych, spośród których około sześćdziesięciu poniosło śmierć w trakcie rejsu, a dziesiątki innych zmarły wkrótce po przybyciu do Japonii. 9 września 1944 roku został zatopiony na Morzu Ochockim przez amerykański okręt podwodny USS „Seal”.
„Singapore Maru” jest zaliczany do grona tzw. piekielnych statków.
Dane techniczne.
Był statkiem pasażersko-towarowym o długości 117,34 metrów, szerokości 15,54 metrów i zanurzeniu 10,97 metrów. Jego pojemność wynosiła 5859 BRT.
Napęd zapewniała maszyna parowa potrójnego rozprężania o mocy 437 NHP.
Załoga liczyła 47 osób.
Historia.
Służba w latach 1919–1942.
Budowę statku rozpoczęto 29 stycznia 1919 roku w stoczni Kawasaki Dockyard Company w Kobe. Wodowanie miało miejsce 14 kwietnia tegoż roku; wtedy też jednostce nadano nazwę „Singapore Maru”. Do służby weszła 17 maja 1919 roku.
W latach 1919–1932 „Singapore Maru” pływał pod flagą linii żeglugowych Kokusai Kisen Kabushiki Kaisha. Odbywał rejsy m.in. do Nowego Jorku. 11 lipca 1925 roku, gdy płynął z Sydney do Port Saidu z ładunkiem 7 tys. ton pszenicy, wszedł na mieliznę w odległości około 30 mil morskich na wschód od wyspy Perim w cieśninie Bab al-Mandab. Nie odniósł jednak poważniejszych uszkodzeń, stąd po upływie sześciu dni i wyrzuceniu części ładunku został ponownie ściągnięty na pełne morze.
W 1932 roku został sprzedany liniom żeglugowym Kobe Sanbashi Kabushiki Kaisha.
W lipcu 1937 roku, w związku z wybuchem wojny chińsko-japońskiej, wyczarterowała go Cesarska Armia Japońska z przeznaczeniem do transportu wojska. W 1938 roku został zwrócony macierzystym liniom. W 1941 roku został przemianowany na „Shonan Maru”, aczkolwiek to pod pierwotną nazwą występuje najczęściej w źródłach opisujących jego wojenne losy.
W listopadzie 1941 roku, na krótko przed wybuchem wojny na Pacyfiku, został ponownie przejęty przez Cesarską Armię. W lutym 1942 roku, podczas bitwy o Sumatrę, uczestniczył w japońskim desancie pod Palembangiem.
„Piekielny statek”.
Przebieg rejsu.
17 października 1942 roku „Singapore Maru” wypłynął z portu Tanjung Priok w Batawii. W swych ładowniach przewoził około 3 tys. alianckich jeńców wojennych, w większości Holendrów. Po trwającym osiem dni rejsie zawinął do portu w Singapurze, gdzie jeńców wyokrętowano. Dziewiętnastu, znajdujących się w najcięższym stanie, musiano odwieźć do szpitala.
Kilka dni później na „Singapore Maru” zaokrętowano kolejny kontyngent jeńców wojennych, liczący tym razem około 1,1 tys. żołnierzy. Bob Hackett podaje, że był on złożony z Brytyjczyków – przede wszystkim żołnierzy Royal Artillery. Z kolei według Michaela Sturmy obok Brytyjczyków na statku znaleźli się także Australijczycy i Holendrzy. 
30 października „Singapore Maru” wypłynął z Singapuru. Towarzyszył mu jeszcze jeden statek przewożący jeńców wojennych – „Dainichi Maru”. Ładownie, w których podróżowali jeńcy, były zatłoczone oraz pozbawione odpowiedniej wentylacji i urządzeń sanitarnych. Jeńcy nie otrzymywali wystarczających racji żywnościowych, a chorzy – odpowiedniej ilości lekarstw. Bardzo szybko w ładowniach wybuchła epidemia dyzenterii. Brytyjski podpułkownik E.R. Scott zeznał po wojnie, że jeńcy zaczęli umierać krótko po tym, jak „Singapore Maru” wypłynął z portu. Gdy 3 listopada znalazł się w pobliżu Cap St. Jacques pod Sajgonem, Scott miał poprosić kapitana statku Yoshinoriego Nishimiego o zgodę na zabranie na ląd ciężko chorych. Prośba została jednak odrzucona, a „Singapore Maru” i „Dainichi Maru” kontynuowały rejs, nie zatrzymując się w porcie. Nishimi nie podjął też żadnych działań, aby poprawić warunki sanitarne w ładowniach lub zapewnić jeńcom pomoc medyczną.
11 listopada „Singapore Maru” zawinął do Takao na Formozie. Dopiero wtedy Nishimi zgodził się zabrać na ląd i umieścić w szpitalu niewielką grupę ciężko chorych jeńców, których liczbę szacuje się na 21 lub 29. Pozostałym jeńcom pozwolono spędzić kilka dni na lądzie. Jednocześnie na statek zaokrętowano około 600 japońskich żołnierzy. W konsekwencji jeńcy musieli zostać przeniesieni do najniżej położonych ładowni. 14 października „Singapore Maru” wznowił rejs, lecz jeszcze tego samego dnia, chroniąc się przed sztormem, zatrzymał się w porcie Mako na Peskadorach. Spędził tam cztery noce, po czym dołączywszy do niewielkiego konwoju, wznowił rejs w kierunku Wysp Japońskich.
25 listopada „Singapore Maru” i „Dainichi Maru” zawinęły do portu Moji na wyspie Kiusiu. Liczbę jeńców, którzy w czasie rejsu zmarli w ładowniach „Singapore Maru” i zostali pochowani w morzu, szacuje się na 60, 62 lub 63. Kolejnych 80 jeńców zmarło na „Dainichi Maru”. Spośród około 2,2 tys. jeńców, którzy dotarli żywi do Japonii w ładowniach obu statków, od 280 do 320 znajdowało się w tak ciężkim stanie, że nie byli w stanie zejść na ląd o własnych siłach. W ciągu następnych sześciu tygodni 127 jeńców zmarło z powodu chorób lub niedożywienia.
„Singapore Maru” jest zaliczany do grona japońskich „piekielnych statków” (ang. "Hellships").
Epilog.
Fakt, iż tak wielu jeńców, których przewożono w ładowniach „Singapore Maru” i „Dainichi Maru”, zmarło lub przybyło do Japonii w stanie kompletnego wyczerpania, zaniepokoił japońskie dowództwo. 10 grudnia 1942 roku Ministerstwo Wojny wystosowało tajny rozkaz nr 1504, w którym podkreśliło konieczność dołożenia wysiłków, aby jeńcy docierali do portów docelowych „w stanie gwarantującym zdolność do pracy”. Rozkaz ten w praktyce nie przełożył się jednak na poprawę warunków, które panowały na „piekielnych statkach”.
1 maja 1947 roku przed brytyjskim trybunałem wojskowym w Singapurze stanęli czterej japońscy żołnierze i cywile. Oskarżono ich, że na skutek złego traktowania, któremu poddali jeńców przewożonych w ładowniach „Singapore Maru”, 60 osób poniosło śmierć, a wiele innych doznało fizycznych cierpień. Po dwóch dniach proces bezterminowo odroczono, by wznowić postępowanie po upływie ponad czterech miesięcy. Wyrokiem z 20 września wszystkich oskarżonych uznano winnymi zarzucanych czynów. Kapitan „Singapore Maru”, Yoshinori Nishimi, został skazany na 2 lata więzienia. Porucznik Makoto Ogasawara – najwyższy rangą japoński oficer na statku, usłyszał wyrok 3 lat więzienia. Podporucznik Naosuke Maruyama – dowódca jenieckiego kontyngentu, został skazany na 2 lata więzienia. Sierżant Yoichi Uchida usłyszał wyrok 6 miesięcy więzienia.
Dalsze losy statku.
Jest możliwe, że „Singapore Maru” był jednostką, która 24 stycznia 1943 roku została storpedowana i uszkodzona przez amerykański okręt podwodny USS „Tuna” nieopodal wyspy Kolombangara.
W drugiej połowie 1943 roku „Singapore Maru” pływał w konwojach na Formozę, Filipiny i Wyspy Kurylskie.
9 września 1944 roku, płynąc w konwoju KI-505 na Wyspy Kurylskie, został zatopiony na Morzu Ochockim przez amerykański okręt podwodny USS „Seal”. Spoczął na dnie na pozycji . Liczba ofiar wśród załogi i pasażerów nie jest znana.

</doc>
<doc id="5268740" url="https://pl.wikipedia.org/wiki?curid=5268740" title="Enoura Maru">
Enoura Maru

„Enoura Maru” – japoński statek towarowy oddany do służby w 1944 roku, jedna z jednostek typu 2A.
Operatorem statku były linie żeglugowe Nippon Yūsen Kaisha. Na przełomie grudnia 1944 roku i stycznia 1945 roku przetransportował ponad tysiąc alianckich jeńców wojennych z Luzonu na Formozę. 9 stycznia 1945 roku, podczas postoju w Takao, został ciężko uszkodzony przez amerykańskie samoloty pokładowe. Zginęło wtedy około 200–300 jeńców, w większości Amerykanów.
„Enoura Maru” jest zaliczany do grona tzw. piekielnych statków.
Dane techniczne.
„Enoura Maru” był jednym ze statków towarowych typu 2A. Ich produkcję uruchomiono w 1943 roku, aby zniwelować dotkliwe straty, które japońska marynarka handlowa ponosiła na skutek działalności amerykańskich okrętów podwodnych.
Jednostki tego typu charakteryzowały następujące parametry: długość – 136,79 metrów, szerokość – 18,22 metrów, zanurzenie – 11,12 metrów. Były wyposażone w jedną śrubę i trzy kotły. Napęd zapewniała turbina parowa o mocy 3500 SHP. Osiągały maksymalną prędkość 13 węzłów.
Statki typu 2A posiadały standardowo pojemność 6600 BRT. W przypadku „Enoura Maru” jego pojemność bywa jednak szacowana na 6968 BRT, a nawet 10 000 BRT.
Historia.
Przebieg służby.
Budowę statku zakończono 30 marca 1944 roku. Jego operatorem zostały linie żeglugowe Nippon Yūsen Kaisha (NYK).
30 listopada 1944 roku wypłynął z Moji na wyspie Kiusiu w konwoju MI-29 do Singapuru.
„Piekielny statek”.
Przebieg wydarzeń.
27 grudnia 1944 roku w San Fernando nad Zatoką Lingayen na „Enoura Maru” zaokrętowano 1070 alianckich jeńców wojennych. Kolejnych 236 zaokrętowano na zacumowany obok „Brazil Maru”. Zdecydowana większość jeńców była Amerykanami, aczkolwiek na „Enoura Maru” znalazło się także około 37 Brytyjczyków i Holendrów. Kontyngent liczył pierwotnie 1619 osób, jednakże około trzystu jeńców zginęło, gdy statek „Ōryoku Maru”, który miał ich ewakuować z Manili, został 15 grudnia zatopiony w Zatoce Subic przez amerykańskie lotnictwo. Obok jeńców „Enoura Maru” przewoził także kilkuset rannych żołnierzy japońskich.
Wszystkich jeńców umieszczono w ładowni nr 2. Panujące w niej warunki były bardzo ciężkie. Statek uprzednio przewoził konie, stąd podłogę zalegała warstwa końskiego łajna. Jeńcy cierpieli z powodu głodu, chorób, pragnienia oraz zimna. Prośby o dostarczenie większych racji żywnościowych były za każdym razem odrzucane przez tłumacza Shusukego Wadę. Niektórzy jeńcy, doprowadzeni głodem do ostateczności, zjadali niestrawione ziarna, które tkwiły w końskim łajnie.
Jeszcze tego samego dnia oba statki wyruszyły w rejs, obierając kurs na Formozę. Wraz z nimi płynęło jeszcze siedem innych japońskich jednostek. 30 grudnia w Cieśninie Bashi konwój został zaatakowany przez amerykański okręt podwodny USS „Razorback”. Żaden ze statków, które przewoziły jeńców, nie został uszkodzony, jednakże amerykańska jednostka zdołała zatopić niszczyciel „Kuretake”. Następnego dnia konwój dopłynął do portu Takao (ob. Kaohsiung). W tej fazie rejsu na „Enoura Maru” zmarło szesnastu jeńców.
W Takao wyokrętowano japońskich rannych. Podczas trwającego ponad tydzień postoju jeńcy nie mogli opuszczać statku. Wydawano im minimalne racje wody i żywności, a warunki sanitarne nadal pozostawały fatalne. W ładowniach „Enoura Maru” miało umrzeć w tym czasie 34 jeńców. 6 stycznia wszystkich jeńców z „Brazil Maru” przeniesiono na „Enoura Maru”. Zostali oni umieszczeni w ładowni nr 1, do której przeniesiono dodatkowo 240 jeńców z ładowni nr 2. Następnego dnia zabrano na ląd 37 Brytyjczyków i Holendrów. Zostali oni odwiezieni do obozu jenieckiego w Heito na wschód od Takao. 8 stycznia na okręt załadowano ładunek cukru.
9 stycznia około godziny 11:00, gdy jeńcy spożywali swe niewielkie racje ryżu, Takao zostało zaatakowane przez samoloty pokładowe z amerykańskich lotniskowców. „Enoura Maru” został kilkukrotnie trafiony; niektórzy świadkowie twierdzili, że mogło go dosięgnąć nawet do pięciu bomb lotniczych. Jedna z nich eksplodowała w bezpośrednim sąsiedztwie ładowni nr 1, zabijając na miejscu dziesiątki jeńców, a wielu innych raniąc. W ładowni nr 2 siła eksplozji wyrwała z zawiasów masywny właz, który wpadł do środka, miażdżąc wielu jeńców.
W źródłach można znaleźć rozbieżne szacunki na temat liczby jeńców, którzy zginęli tego dnia na „Enoura Maru”. "POW Research Network Japan" podaje na swej stronie internetowej, że w ładowni nr 1 zginęło 292 jeńców, a w ładowni nr 2 – około czterdziestu. Inni autorzy szacują liczbę ofiar na około 200, około 250 lub około 300. Wśród ofiar znajdowali się przede wszystkim Amerykanie, jednakże w nalocie zginęło także trzech Brytyjczyków.
Statek, choć ciężko uszkodzony, utrzymał się na powierzchni. Przez trzy dni Japończycy nie interesowali się losem jeńców. Lekarze i sanitariusze, którzy znajdowali się wśród jeńców, starali się nieść pomoc blisko 200 rannym, jednakże ze względu na niemal całkowity brak lekarstw, bandaży i narzędzi chirurgicznych ich możliwości były bardzo ograniczone. Tłumacz Wada zakazał opróżniania latryn, stąd warunki sanitarne uległy dalszemu pogorszeniu. Dopiero 12 stycznia ze statku wyniesiono zwłoki, a rannym udzielono pomocy medycznej. Następnego dnia ocalałych jeńców, w liczbie od 925 do około tysiąca, przeniesiono na „Brazil Maru”. 
Japończycy początkowo zamierzali skremować zwłoki zabitych jeńców, lecz w związku z nieustającą aktywnością amerykańskiego lotnictwa ostatecznie zostały one pogrzebane (11–13 stycznia).
Epilog.
14 stycznia „Brazil Maru” wznowił rejs w kierunku Wysp Japońskich. W jego ładowniach jeńcy masowo umierali na skutek głodu, chorób, odniesionych ran oraz fatalnych warunków bytowych i sanitarnych. Liczbę tych, którzy 30 stycznia zeszli na ląd w Moji, szacuje się w zależności od źródeł na 425, około 450 lub około 500. Co więcej, od około 140–150 do 235 skrajnie wyczerpanych jeńców zmarło w ciągu następnych sześciu tygodni w obozach jenieckich w rejonie Ōmuta.
Według źródeł amerykańskich 26 marca 1945 roku „Enoura Maru” został zatopiony w Takao w kolejnym nalocie amerykańskiego lotnictwa.
Japończycy nie poinformowali Czerwonego Krzyża o losie jeńców, którzy zmarli i zginęli na „Ōryoku Maru”, „Enoura Maru” i „Brazil Maru”. Listę ofiar udało się skompletować dopiero w listopadzie 1947 roku.
W drugiej połowie maja 1946 roku członkowie "American Graves Registration Service Search &amp; Recovery Team" przeprowadzili prace ekshumacyjne na obszarze Takao. Z masowego grobu na wysepce Qijin u wejścia do portu ekshumowali szczątki 311 osób. Kolejne 33 zwłoki wydobyto z dwóch grobów na miejskim cmentarzu. Należały one do jeńców z „Enoura Maru”, którzy zginęli w nalocie 9 stycznia 1945 roku lub w dniach wcześniejszych – z powodu głodu i chorób. Odnalezione szczątki przewieziono do Keelungu, a stamtąd do Szanghaju, gdzie dołączono do nich trumny ze szczątkami 56 amerykańskich żołnierzy, które odnaleziono poza Formozą. W kwietniu 1947 roku wszystkie 400 zwłok przewieziono na Hawaje. W 1949 roku zostały one pogrzebane w 20 mogiłach na terenie National Memorial Cemetery of the Pacific w Honolulu. Mimo iż wśród 400 pochowanych znajdowali się żołnierze, którzy zginęli poza Formozą, na wszystkich 20 grobach umieszczono nagrobki z napisem „Nieznani – 9 stycznia 1945”.
Powojenny proces.
10 marca 1947 roku przed amerykańskim trybunałem wojskowym w Jokohamie rozpoczął się proces dziewięciu japońskich żołnierzy i cywilów, których oskarżono o mordowanie i nieludzkie traktowanie jeńców przewożonych statkami „Ōryoku Maru”, „Brazil Maru” i „Enoura Maru”. 
Zarzuty postawione kapitanowi „Brazil Maru”, Shinowi Kajiyamie, zostały oddalone jeszcze przed zakończeniem procesu. Wyroki wobec pozostałych oskarżonych zostały ogłoszone 9 maja 1947 roku. Porucznik Junsaburo Toshino – dowódca jenieckiego kontyngentu, oraz kpr. Kazutane Aihara zostali skazani na karę śmierci. Tłumacz Shusuke Wada usłyszał wyrok dożywotniego pozbawienia wolności. Sierżant Suketoshi Tanoue otrzymał wyrok 25 lat więzienia, szer. Jiro Ueda – 20 lat więzienia, sierż. Sho Hattori – 10 lat więzienia. Strażnicy Risaku Kobayashi i Hisao Yoshida zostali uniewinnieni.
Pamięć.
„Enoura Maru” jest zaliczany do grona japońskich „piekielnych statków” (ang. "Hellships").
9 stycznia 2005 roku, w 60. rocznicę zbombardowania statku, z inicjatywy "Taiwan POW Camps Memorial Society" zorganizowano w Kaohsiungu uroczystość ku czci ofiar. Niedługo później podjęto inicjatywę budowy pomnika, który upamiętniałby zarówno ofiary „Enoura Maru” jak i ofiary, które cierpiały i ginęły na innych „piekielnych statkach” na wodach Tajwanu. Pomnik, znany pod nazwą "The Taiwan Hellships Memorial", został odsłonięty 26 stycznia 2006 roku. Znajduje się w obrębie "War and Peace Memorial Park" na wysepce Qijin u wejścia do portu w Kaohsiungu, nieopodal miejsca, w którym znajdował się masowy grób jeńców zabitych w nalocie 9 stycznia 1945 roku.
15 sierpnia 2018 roku, po wieloletnich staraniach weteranów i ich rodzin, na terenie National Memorial Cemetery of the Pacific w Honolulu odsłonięto kamień pamiątkowy poświęcony jeńcom, którzy zginęli na „Enoura Maru”.
„Enoura Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268743" url="https://pl.wikipedia.org/wiki?curid=5268743" title="Harugiku Maru">
Harugiku Maru

SS „Harugiku Maru” (wcześniej SS „Van Waerwijck”) – statek pasażersko-towarowy pływający najpierw pod banderą holenderską, a następnie pod banderą japońską.
Przez ponad 20 lat pływał na wodach Holenderskich Indii Wschodnich pod flagą linii żeglugowych Koninklijke Paketvaart-Maatschappij. W marcu 1942 roku, w czasie japońskiej inwazji na Jawę, został samozatopiony w porcie Tanjung Priok. Po podniesieniu i wyremontowaniu pływał pod japońską banderą, a jego nazwę zmieniono na „Harugiku Maru”. 26 czerwca 1944 roku został zatopiony w Cieśninie Malakka przez brytyjski okręt podwodny HMS „Truculent”. Statek przewoził wtedy 1190 alianckich jeńców wojennych, spośród których około 180 poniosło śmierć.
„Harugiku Maru” jest zaliczany do grona tzw. piekielnych statków.
Dane techniczne.
Był statkiem pasażersko-towarowym o długości 99,15 metrów, szerokości 13,4 metrów i zanurzeniu 6,9 metrów. Jego pojemność wynosiła 3040 BRT.
Napęd zapewniała maszyna parowa potrójnego rozprężania o mocy 233 NHP.
Historia.
Przebieg służby.
Statek został zbudowany w 1909 roku w stoczni w Rotterdamie. Nadano mu nazwę SS „Van Waerwijck”.
Przez ponad 20 lat był własnością holenderskich linii żeglugowych Koninklijke Paketvaart-Maatschappij, które obsługiwały trasy żeglugowe pomiędzy poszczególnymi wyspami Holenderskich Indii Wschodnich. Jego portem macierzystym była Batawia.
W 1940 roku został zarekwirowany przez Królewską Holenderską Marynarkę Wojenną. W marcu 1942 roku, podczas japońskiej inwazji na Jawę, został samozatopiony przez załogę przy nadbrzeżu portu Tanjung Priok w Batawii.
Po zdobyciu Jawy Japończycy podnieśli i wyremontowali statek. Oddano go do dyspozycji linii Daido Kaiun Kaisha. Pod nazwą „Harugiku Maru” służył on odtąd do transportu wojska i materiałów wojennych.
Zatopienie.
25 czerwca 1944 roku w porcie Belawan na Sumatrze na „Harugiku Maru” zaokrętowano kontyngent alianckich jeńców wojennych. Byli to w większości Holendrzy, Brytyjczycy i Australijczycy. Część źródeł szacuje ich liczbę na około od 720–730. Henk Hovinga podaje natomiast, że na „Harugiku Maru” zaokrętowano 1190 jeńców, których sprowadzono z trzech obozów jenieckich położonych wokół Belawan i Medan. Japończycy zamierzali przetransportować ich do Pekanbaru i wykorzystać jako robotników przymusowych przy budowie linii kolejowej.
Jeńcy zostali umieszczeni w dwóch ładowniach. W szczególnie trudnej sytuacji znaleźli się jeńcy z ładowni dziobowej, gdyż miejsca było tam znacznie mniej niż w ładowni rufowej, a we znaki dawały się zaduch i upał. Japończycy zezwolili, aby niewielkie grupy jeńców mogły przez 15 minut przebywać na pokładzie. Do załatwiania potrzeb naturalnych służyły wiadra (według niektórych źródeł zaledwie jedno). Jeńców strzegli japońscy i koreańscy strażnicy.
25 czerwca o godzinie 14:00 statek wypłynął z Belawan. Jeszcze tego samego dnia dołączył do konwoju, w którego skład wchodziły dwa niewielkie tankowce i niewielki parowiec. Eskortę zapewniały stawiacz min i dwa ścigacze okrętów podwodnych. Konwój spędził noc na kotwicy, by wznowić rejs następnego dnia. Eskortę wzmocnił wtedy jeden samolot. Trasa rejsu wiodła przez Cieśninę Malakka w kierunku południowym. Konwój płynął w odległości około 8–10 kilometrów od wybrzeża Sumatry.
26 czerwca o godzinie 9:58, gdy konwój znajdował się w odległości około 100 mil morskich na południowy wschód od Belawan, dostrzegł go brytyjski okręt podwodny HMS „Truculent”. O 11:12 brytyjska jednostka wystrzeliła cztery torpedy, z których dwie dosięgły „Harugiku Maru”. Pierwsza eksplodowała między ładownią nr 2 a bunkrem węglowym, druga trafiła w rufę. Statek przełamał się na pół i zatonął w ciągu piętnastu minut. Ze względu na fakt, że wody były w tym miejscu płytkie, fragment jego dziobu jeszcze przez co najmniej trzy lata utrzymywał się nad powierzchnią morza.
Tego dnia morze było spokojne, a strażnicy – co nie zawsze zdarzało się w takich wypadkach – natychmiast zezwoli jeńcom na opuszczenie statku. Oba tankowce przystąpiły najpierw do ratowania japońskich i koreańskich rozbitków, niemniej po upływie mniej więcej trzech godzin zaczęły wyciągać z morza także jeńców wojennych. Ocalali oskarżali później japońskich oficerów o niezapewnienie jeńcom odpowiedniej liczby kamizelek ratunkowych i nieudzielenie pomocy rannym.
Katastrofę przeżyło 1014 jeńców. Niemal wszyscy zostali uratowani przez japońskie statki i zabrani do obozów jenieckich w Singapurze. Trzech zdołało o własnych siłach dopłynąć do wybrzeża Sumatry, tam jednak ponownie wpadli w ręce Japończyków. Ocalała także Judy – suka rasy pointer, która w 1942 roku przeżyła zatopienie kanonierki HMS „Grasshopper”, a później towarzyszyła brytyjskim żołnierzom w różnych japońskich obozach jenieckich.
Hank Hovinga podaje, że wraz z „Harugiku Maru” zatonęło 176 jeńców. Z kolei według Gregory’ego F. Michno i Vana Waterforda liczba ofiar śmiertelnych wśród jeńców wyniosła 178. W gronie ofiar miało się znaleźć 113 Holendrów, 48 Brytyjczyków, 12 Australijczyków, czterech Indonezyjczyków i jeden Norweg. Ponadto zginęło około 30 japońskich pasażerów i członków załogi.
Ocalali jeńcy spędzili miesiąc w obozach jenieckich w Singapurze. W tym czasie dwudziestu dwóch zmarło – przede wszystkim na skutek obrażeń odniesionych w czasie zatonięcia „Harugiku Maru” lub z powodu zapalenia płuc. Liczba ofiar wzrosła w ten sposób do 198. Pod koniec lipca wszystkich jeńców zabrano na Sumatrę, do pracy przy budowie kolei z Pekanbaru.
Pamięć.
„Harugiku Maru” jest zaliczany do grona japońskich „piekielnych statków” (ang. "Hellships").
„Harugiku Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268744" url="https://pl.wikipedia.org/wiki?curid=5268744" title="Hōfuku Maru">
Hōfuku Maru

„Hōfuku Maru” – japoński statek towarowy oddany do służby w 1918 roku.
W okresie międzywojennym był własnością linii żeglugowych K Line. W 1941 roku, na krótko przed wybuchem wojny na Pacyfiku, został zarekwirowany przez Cesarską Armię Japońską. W czasie działań wojennych był wykorzystywany do przewozu żołnierzy i materiałów wojennych. 21 września 1944 roku został zatopiony na Morzu Południowochińskim przez amerykańskie samoloty pokładowe. Statek przewoził wtedy 1289 brytyjskich i holenderskich jeńców wojennych, spośród których 1047 poniosło śmierć.
„Hōfuku Maru” jest zaliczany do grona tzw. piekielnych statków.
Dane techniczne.
„Hōfuku Maru” był statkiem towarowym o długości 117,3 metrów, szerokości 15,5 metrów i zanurzeniu 11 metrów. Jego pojemność wynosiła 5825 BRT.
Napęd zapewniała maszyna parowa potrójnego rozprężania o mocy 436 NHP. Statek osiągał prędkość 10 węzłów.
Historia.
Przebieg służby.
Budowę statku rozpoczęto 6 sierpnia 1918 roku w stoczni Kawasaki Dockyard Company w Kobe. Początkowo planowano nadać mu nazwę „Taifuku Maru”, jednakże jeszcze w trakcie budowy zmieniono ją na „Hōfuku Maru”. Pod tą nazwą jednostka została wodowana 1 listopada 1918 roku. Do służby weszła trzy tygodnie później.
W pierwszych latach służby „Hōfuku Maru” pozostawał własnością stoczni, w której został zbudowany. Pod koniec grudnia 1919 roku wyruszył w rejs z Kobe, przewożąc 71 niemieckich jeńców wojennych, którzy w związku z podpisaniem traktatu wersalskiego mieli zostać repatriowani do ojczyzny. Do portu docelowego, którym było Wilhelmshaven, przybył 24 lutego 1920 roku.
W 1927 roku statek został sprzedany liniom żeglugowym Kawasaki Kisen Kabushiki Kaisha (K Line). W czerwcu następnego roku został oddany do dyspozycji linii Kokusai Kisen Kabushiki Kaisha, które były jednym z trzech przedsiębiorstw tworzących konglomerat K Line. W okresie międzywojennym pływał na trasach pacyficznych, a w 1938 roku odbył rejs do Portugalskiej Afryki Wschodniej.
W październiku 1941 roku, na krótko przed wybuchem wojny na Pacyfiku, został zarekwirowany przez Cesarską Armię Japońską i przystosowany do przewozu wojska. Na przełomie lutego i marca 1942 roku uczestniczył w japońskiej inwazji na Jawę. W drugiej połowie marca tegoż roku uczestniczył w operacji „U”, podczas której konwój złożony z 32 statków przewiózł do Rangunu w Birmie japońską 56. Dywizję Piechoty.
W kolejnych latach „Hōfuku Maru” pływał w konwojach na Palau, Formozę, Filipiny i Nową Gwineę, a także do Singapuru i Rabaulu.
„Piekielny statek”.
Pierwsza faza rejsu i postój w Manili.
4 lipca 1944 roku „Hōfuku Maru” wypłynął z Singapuru w ramach konwoju SHIMI-05. W swoich ładowniach przewoził 1076 brytyjskich i 213 holenderskich jeńców wojennych, a także ładunek boksytu. Według innych źródeł łączna liczba jeńców, którzy znaleźli się na statku, wynosiła 1287. Stanowili oni część większego jenieckiego kontyngentu (tzw. "Japan Party Two"), który zamierzano wywieźć z Singapuru do Japonii. Spośród dziesięciu statków, które wchodziły w skład konwoju SHIMI-05, łącznie pięć przewoziło jeńców w swych ładowniach.
Rejs „Hōfuku Maru” okazał się najdłuższym, które japońskie statki przewożące jeńców wojennych odbyły w czasie wojny na Pacyfiku. Jeńcy spędzili bowiem w jego ładowniach aż 79 dni. Gdy 8 lipca konwój przybył do Miri na Borneo, okazało się, że „Hōfuku Maru” musi pozostać w porcie z powodu awarii maszyn. 18 lipca statek wznowił rejs, by następnego dnia dopłynąć do Manili. Stał w tym porcie aż do 20 września, tj. przez ponad 60 dni. Jeńcom nie pozwolono w tym czasie opuszczać ładowni. Niektórzy autorzy podają, że tak długi postój był spowodowany przede wszystkim koniecznością naprawy maszyn i oczekiwaniem na sformowanie nowego konwoju. Inni sugerują, że Japończycy obawiali się, że jeńcy mogą przenieść choroby zakaźne na Wyspy Japońskie. W szczególności mieli podejrzewać, że w ładowniach wybuchła epidemia cholery.
W czasie rejsu i postoju w Manili jeńcy licznie umierali na skutek odwodnienia, niedożywienia i chorób. Wiele ofiar pochłonęła w szczególności dyzenteria. Japończycy nie zapewnili jeńcom opieki medycznej ani lekarstw. Jeńcy-lekarze byli zmuszeni improwizować, aplikując pacjentom pirogeny przy użyciu prymitywnych igieł, które wykonano ze znalezionych w ładowniach szprych. Liczba jeńców, którzy zmarli w czasie rejsu i postoju w Manili, bywa szacowana na 98 osób, a według innych źródeł wyniosła od 94 do 184 osób.
Dopiero 24 sierpnia Japończycy zgodzili się przenieść 66 Brytyjczyków i pięciu Holendrów do więzienia Bilibid. Owi jeńcy znajdowali się w fatalnym stanie fizycznym. Mimo wysiłków podjętych przez jeńców-lekarzy, w więziennym szpitalu zmarło dziewięciu Brytyjczyków. W miejsce alianckich żołnierzy, których ewakuowano z ładowni, Japończycy umieścili taką samą liczbę jeńców, których zabrali z Bilibid.
Zatopienie.
Późnym popołudniem 20 września „Hōfuku Maru” wypłynął z Manili w ramach konwoju MATA-27, złożonego z sześciu statków i pięciu eskortowców. Konwój zatrzymał się na noc w Zatoce Subic. Rankiem wznowił rejs, obierając kurs na port Takao na Formozie.
Jeszcze tego samego poranka, gdy konwój znajdował się na wysokości Masinloc (ok. 80 mil morskich na północ od Corregidoru), zaatakowały go samoloty pokładowe z amerykańskich lotniskowców należących do zespołu TF 38. Około godziny 10:35 „Hōfuku Maru” został trafiony trzema torpedami. Zatonął w ciągu zaledwie trzech minut. Amerykańskie samoloty zatopiły także wszystkie pozostałe statki konwoju oraz jeden eskortowiec.
1047 alianckich jeńców zatonęło wraz z „Hōfuku Maru”. Zginęło także 144 japońskich pasażerów i 11 członków załogi. Ocalałe japońskie eskortowce ratowały przede wszystkim japońskich rozbitków. Tylko 42 jeńców zostało podjętych z morza i zabranych do Takao. 
Ponadto ocalało jeszcze około 200 jeńców, którzy zdołali dopłynąć do wybrzeża Luzonu lub po pewnym czasie zostali uratowani przez japońskie jednostki, które przysłano na ratunek z pobliskich portów. Wszyscy jeńcy z tej grupy zostali osadzeni w więzieniu Bilibid lub w obozie jenieckim w Cabanatuan.
Epilog.
25–31 marca 1947 roku przed brytyjskim trybunałem wojskowym w Singapurze był sądzony sierż. Kitaichi Jotani, który w trakcie tragicznie zakończonego rejsu „Hōfuku Maru” był odpowiedzialny za transport jeńców. Zarzucono mu nieludzkie traktowanie powierzonych mu jeńców i niepodejmowanie żadnych działań w celu poprawy ich losu, co przełożyć miało się na śmierć około 98 osób. Jotani został uznany winnym zarzucanych czynów i skazany na karę śmierci przez powieszenie. Wyrok wykonano.
„Hōfuku Maru” jest zaliczany do grona japońskich „piekielnych statków” (ang. "Hellships").
Pamięć.
„Hōfuku Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268747" url="https://pl.wikipedia.org/wiki?curid=5268747" title="Ludmila Švédová">
Ludmila Švédová

Ludmila Švédová z domu Schönová (ur. 13 listopada 1936 w Šumperku, zm. 10 lutego 2018 tamże) – czeska gimnastyczka, wicemistrzyni olimpijska. W czasie swojej kariery sportowej reprezentowała Czechosłowację.
Kariera sportowa.
Zdobyła srebrny medal w wieloboju drużynowym na mistrzostwach świata w 1958 w Moskwie, a w wieloboju indywidualnym zajęła 12. miejsce.
Na igrzyskach olimpijskich w 1960 w Rzymie również zdobyła srebrny medal w wieloboju drużynowym. W wieloboju indywidualnym zajęła 13. miejsce, w skoku przez konia i ćwiczeniach na równoważni 10. miejsce, w ćwiczeniach wolnych 21. miejsce i w ćwiczeniach na poręczach 26. miejsce. Wywalczyła srebrny medal w wieloboju drużynowym na mistrzostwach świata w 1962 w Pradze, a w wieloboju indywidualnym zajęła 15. miejsce.

</doc>
<doc id="5268751" url="https://pl.wikipedia.org/wiki?curid=5268751" title="Ikoma Maru">
Ikoma Maru

„Ikoma Maru” – japoński statek pasażersko-towarowy, oddany do służby w 1926 roku.
Był własnością linii Nippon Yūsen Kaisha. W czasie „incydentu szanghajskiego” w 1932 roku, wojny chińsko-japońskiej oraz wojny na Pacyfiku był wykorzystywany przez Cesarską Armię Japońską do transportu wojska i materiałów wojennych. 21 stycznia 1944 roku został zatopiony przez amerykański okręt podwodny USS „Seahorse” na wodach między wyspami Palau a Nową Gwineą. Statek przewoził wtedy 611 jeńców wojennych – żołnierzy British Indian Army, spośród których 418 poniosło śmierć.
„Ikoma Maru” jest zaliczany do grona tzw. piekielnych statków.
Dane techniczne.
„Ikoma Maru” był statkiem pasażersko-towarowym o długości 107,5 metrów, szerokości 14 metrów i zanurzeniu 8,2 metrów. Jego pojemność wynosiła 3156 BRT.
Napęd zapewniała maszyna parowa potrójnego rozprężania o mocy 284 NHP.
Był w stanie pomieścić czterech pasażerów w kabinach pierwszej klasy oraz 82 pasażerów w kabinach drugiej klasy.
Historia.
Przebieg służby.
Statek został zbudowany w stoczni Yokohama Dock Company w Jokohamie, na zamówienie linii żeglugowych Nippon Yūsen Kaisha. Stępkę położono 24 grudnia 1923 roku. Wodowanie miało miejsce 28 września 1925 roku, wtedy też jednostce nadano nazwę „Ikoma Maru”. Do służby weszła 10 listopada tegoż roku.
W kolejnych latach statek przewoził pasażerów i towary pod flagą linii NYK. 10 lutego 1932 roku, w związku z tzw. incydentem szanghajskim, został doraźnie zarekwirowany przez Cesarską Armię Japońską. Wraz z kilkoma innymi statkami, które weszły w skład naprędce sformowanego konwoju, przewiózł do Szanghaju żołnierzy japońskiej 9. Dywizji Piechoty. Jeszcze w tym samym miesiącu został zwrócony macierzystym liniom.
W lipcu 1937 roku, w związku z rozpoczęciem japońskiej inwazji na Chiny, został ponownie zarekwirowany przez Cesarską Armię. Był wykorzystywany do transportu wojska z Japonii na kontynent, a także do transportu żołnierzy między poszczególnymi portami Chin. W lipcu 1942 roku został zwrócony liniom NYK, jednakże już w grudniu ponownie przeszedł na służbę Cesarskiej Armii.
W czasie wojny na Pacyfiku pływał w konwojach, m.in. na trasach między Palau a Wyspami Japońskimi oraz między Palau a Nową Gwineą.
Zatopienie.
20 stycznia 1944 roku „Ikoma Maru” wypłynął z Palau w składzie konwoju „Wewak 8”. Konwój zmierzał do Hollandii na Nowej Gwinei, a w jego skład wchodziły ponadto statek „Yasukuni Maru”, ścigacz okrętów podwodnych CH-32 oraz pomocniczy ścigacz okrętów podwodnych Cha-47. „Ikoma Maru” przewoził w swoich ładowniach benzynę, amunicję, żywność, pocztę, a także 611 członków tzw. Samodzielnej Brygady. Ci ostatni byli w rzeczywistości jeńcami wojennymi – żołnierzami British Indian Army, których Japończycy wcielili wbrew ich woli w szeregi swojej armii i wykorzystywali jako robotników przymusowych.
Dzięki złamaniu japońskich szyfrów amerykański wywiad wiedział o planach Japończyków. 21 stycznia dowódcę okrętu podwodnego USS „Seahorse”, który odbywał patrol na wodach między Palau a Nową Gwineą, uprzedzono, że przez akwen ten będzie przepływał japoński konwój. Jeszcze tego samego dnia, krótko po południu, „Seahorse” wykrył nieprzyjacielskie jednostki. Po wielogodzinnym podejściu, korzystając z ochrony jaką dawał zmrok, zajął dogodną pozycję do ataku. O 21:37 wystrzelił trzy torpedy, z których jedna trafiła „Ikomę Maru”, a druga „Yasukuni Maru. Ten ostatni zatonął w ciągu 20 minut. „Ikoma Maru”, który otrzymał trafienie bezpośrednio w maszynownię, zaczął zwalniać i nabierać wodę.
„Seahorse” usiłował dobić uszkodzoną jednostkę. Gdy jednak odpalił salwę czterech torped, wszystkie chybiły celu. Przyczyną okazało się złe ustawienie optycznego namiernika celu (TBT). Po jego uregulowaniu, o godzinie 23:24, „Seahorse” ponownie wystrzelił dwie torpedy w kierunku „Ikomy Maru”. Jedna dosięgła celu, trafiając w ładownię nr 3, w której przewożono ładunek benzyny. Statek eksplodował i zatonął w ciągu dwóch minut.
Wraz z „Ikomą Maru” zginęło 418 indyjskich jeńców oraz 43 członków załogi. Jednostki eskorty początkowo ratowały tylko japońskich rozbitków. Dopiero po tym, gdy zakończono ich poszukiwania, przystąpiły do ratowania jeńców. Wielu ocalałych Hindusów zostało pobitych przez japońskich marynarzy, którzy w ten sposób wyładowali frustrację spowodowaną amerykańskim atakiem.
Pamięć.
„Ikoma Maru” jest zaliczany do grona japońskich „piekielnych statków” (ang. "Hellships").
„Ikoma Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268753" url="https://pl.wikipedia.org/wiki?curid=5268753" title="Niszczyca belkowa">
Niszczyca belkowa

Niszczyca belkowa ("Gloeophyllum trabeum" (Pers.) Murrill) – gatunek grzybów z rodziny niszczycowatych ("Gloeophyllaceae").
Systematyka i nazewnictwo.
Pozycja w klasyfikacji według Index Fungorum: "Gloeophyllum, Gloeophyllaceae, Gloeophyllales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1801 r. Christiaan Hendrik Persoon nadając mu nazwę "Agaricus trabeus". Obecną, uznaną przez Index Fungorum nazwę nadał mu w 1908 r. William Alphonso Murrill.
Ma 44 synonimy. Niektóre z nich:
Nazwę polską niszczyca belkowa nadali Barbara Gumińska i Władysław Wojewoda w 1983 r. Wcześniejsze nazwy polskie: huba płotowa (Franciszek Błoński 1888), gmatwek palony (F. Kwieciński 1896), ciemnoblaszek belkowy (Stanisław Domański i inni 1967), ciemnoskórek belkowy (W. Wojewoda 1999).
Morfologia.
O zróżnicowanym kształcie: konsolowaty, kopytkowaty, czasem w postaci drobnych guzków. Sąsiednie owocniki mogą się zrastać tworząc wydłużony, półeczkowaty owocnik, lub są ułożone dachówkowato. Zdarzają się też okazy rozpostarte (resupinowate) z nielicznymi guzkami będącymi zaczątkami konsolek. Górna powierzchnia początkowo jest filcowata, niestrefowana, jasnocynamonowa, potem staje się naga, gładka, nieregularnie strefowana barwy orzecha laskowego. Brzeg dość ostry i nieco podwinięty. Rurki jasnobrunatne o długości 1–4 mm, u owocników rosnących na pionowym podłożu są otwarte, czasami pokryte białym nalotem. Pory kanciaste lub zaokrąglone, czasami wydłużone, rzadziej labiryntowate. Przy brzegu kapelusza czasami tworzą krótkie blaszki w ilości od 2–4 na mm, o średnicy 0,18–0,4 mm. Pod lupą można na nich zobaczyć biały, rzęskowaty nalot. Przy dotyku ściera się, i wówczas blaszki ciemniej.
Trama o grubości 1–3 mm, korkowata, tej samej barwy co rurki, pod działaniem KOH czerniejąca. Składa się z dwóch rodzajów strzępek: grubościennych, żółtawych, pofalowanych o grubości 2–4,5 µm z bardzo nielicznymi septami i sprzążkami oraz cienkościennych, szklistych z nielicznymi sprzążkami. W rurkach trama składa się też z dwóch rodzajów strzępek: żółtawych, grubościennych o szerokości 1,5–3,5 µm i cienkościennych, szklistych, silniej rozgałęzionych, o grubości 1–3 µm. Podstawki buławkowate, 17–22,5 × 5–7 µm z 2–4 sterygmami o długości 4,5–8 µm. Cystydy szkliste, buławkowate, pałkowate, cylindrycznobuławkowate, często z wydłużonym wierzchołkiem, rzadziej szydlaste, o wymiarach 18–38 × 4,5–7 µm. Zazwyczaj tylko niewiele wystają ponad podstawki. Zarodniki gładkie, szkliste, cylindryczne lub eliptycznocylindryczne, czasami nieco wygięte ze ściętą podstawą, o wymiarach 8,5–12 × 3–4 µm.
Występowanie.
Występuje na wielu wyspach i na wszystkich kontynentach poza Antarktydą. W Europie występuje na całym obszarze z wyjątkiem południowo-wschodniej i wschodniej części kontynentu. W Polsce W. Wojewoda w 2003 r. przytacza liczne stanowiska, z uwagą, że gatunek ten w Polsce jest raczej rzadki, ale nie jest zagrożony wyginięciem. Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych.
Nadrzewny grzyb saprotroficzny rozwijający się na martwym drewnie drzew liściastych i iglastych, zwłaszcza na wierzbach i jabłoniach. Występuje w lasach, zaroślach, ogrodach, parkach, śródpolnych zadrzewieniach, ale także na drewnianych konstrukcjach; mostach, ogrodzeniach itp. Gatunek synantropijny. Owocniki rozwijają się przez cały rok. Powoduje brunatną zgniliznę drewna. Charakterystyczną cechą drewna zaatakowanego przez niszczycę belkową jest występowanie w początkowych etapach zgnilizny strzępek ze zgrubieniami w kształcie medalionów.

</doc>
<doc id="5268755" url="https://pl.wikipedia.org/wiki?curid=5268755" title="Mama Baldé">
Mama Baldé

Mama Samba Baldé (ur. 6 listopada 1995 w Bissau) – piłkarz z Gwinei Bissau grający na pozycji prawoskrzydłowego. Od 2021 jest zawodnikiem klubu Troyes AC.
Kariera klubowa.
Swoją karierę piłkarską Baldé rozpoczął w juniorach klubów Recreios Algueirão (2006-2007) i SU Sintrense (2007-2013). W 2013 roku zadebiutował w nim w czwartej lidze portugalskiej. W 2014 roku przeszedł do rezerw Sportingu. 11 maja 2014 zadebiutował w nich w drugiej lidze portugalskiej w wygranym 1:0 wyjazdowym meczu z rezerwami Bragi.
Na początku 2015 Baldé został wypożyczony do grającego w trzeciej lidze SL Benfica e Castelo Branco. Swój debiut w nim zaliczył 15 lutego 2015 w zwycięskim 1:0 domowym meczu z CD Mafra. W Benfice spędził pół roku.
Latem 2017 Baldé trafił na wypożyczenie do pierwszoligowego CD Aves. Swój debiut w nim zanotował 11 września 2017 w wygranym 2:1 domowym meczu z B-SAD. W maju 2018 zdobył z Aves Puchar Portugalii (wystąpił w wygranym 2:1 finale ze Sportingiem). W Aves występował przez dwa sezony.
W lipcu 2019 Baldé przeszedł za 700 tysięcy euro do francuskiego Dijon FCO. Zadebiutował w nim 10 sierpnia 2019 w przegranym 1:2 domowym meczu z AS Saint-Étienne. W sezonie 2020/2021 spadł z Dijon z Ligue 1 do Ligue 2.
W lipcu 2021 Baldé odszedł z Dijon do Troyes AC za kwotę 3,5 miliona euro. Swój debiut w Troyes zaliczył 7 sierpnia 2021 w przegranym 1:2 domowym spotkaniu z Paris Saint-Germain.
Kariera reprezentacyjna.
W reprezentacji Gwinei Bissau Baldé zadebiutował 8 czerwca 2019 w przegranym 0:2 towarzyskim meczu z Angolą, rozegranym w Penafiel. W 2019 roku był w kadrze na Puchar Narodów Afryki 2019. Rozegrał na nim trzy mecze grupowe: z Kamerunem (0:2), z Beninem (0:0) i z Ghaną (0:2).
W 2022 roku Baldé został powołany do kadry na Puchar Narodów Afryki 2021. Na tym turnieju wystąpił w trzech meczach grupowych: z Sudanem (0:0), z Egiptem (0:1) i z Nigerią (0:2).

</doc>
<doc id="5268757" url="https://pl.wikipedia.org/wiki?curid=5268757" title="Libellulosoma minuta">
Libellulosoma minuta



</doc>
<doc id="5268758" url="https://pl.wikipedia.org/wiki?curid=5268758" title="Kachidoki Maru">
Kachidoki Maru

„SS Kachidoki Maru” (wcześniej SS „Wolverine State”, SS „President Harrison”) – statek pasażersko-towarowy pływający początkowo pod banderą amerykańską, a następnie pod banderą japońską.
Został zbudowany na zlecenie United States Shipping Board jako jeden z siedmiu statków projektu 1095. W latach 1921–1941 przewoził pasażerów i towary na zlecenie różnych amerykańskich linii żeglugowych. Następnie został wyczarterowany United States Navy. W grudniu 1941 roku, wkrótce po wybuchu wojny na Pacyfiku, został zdobyty przez Japończyków nieopodal Szanghaju. Pod nazwą „Kachidoki Maru” został wcielony do japońskiej marynarki handlowej. 12 września 1944 roku został zatopiony na Morzu Południowochińskim przez amerykański okręt podwodny USS „Pampanito”. Przewoził wtedy około 950 brytyjskich jeńców wojennych, spośród których 431 poniosło śmierć.
„Kachidoki Maru” jest zaliczany do grona tzw. piekielnych statków.
Dane techniczne.
Był statkiem pasażersko-towarowym o długości 153 metrów, szerokości 19 metrów i zanurzeniu 8,6 metrów. Jego pojemność wynosiła 10 533 BRT. Był jedną z siedmiu jednostek tzw. projektu 1095, których budowę zleciła agencja rządowa United States Shipping Board w związku z przystąpieniem USA do I wojny światowej.
Napęd stanowiły dwie czterocylindrowe maszyny parowe potrójnego rozprężania o łącznej mocy 7000 IHP. Statek posiadał sześć kotłów opalanych ropą. Osiągał prędkość 15 węzłów.
Początkowo był w stanie pomieścić 78 pasażerów w kabinach pierwszej klasy (według innych danych – 133 pasażerów i 440 704 ft³ ładunku).
Historia.
Budowa.
Statek budowano na zamówienie USSB w stoczni w Camden w stanie New Jersey, należącej do New York Shipbuilding Corporation.
Stępkę położono 13 maja 1919 roku. Kadłub jednostki, której nadano nazwę „Wolverine State”, został zwodowany 16 września 1920 roku. Jego matką chrzestną została Edith W. Tweedale, żona prezesa zarządu USSB Alonza Tweedale.
Zakończywszy próby morskie, „Wolverine State” został oddany do eksploatacji 6 stycznia 1921 roku.
Służba pod banderą amerykańską.
„Wolverine State” został wyczarterowany przez USSB liniom żeglugowym Pacific Mail Steamship Company. Swój dziewiczy rejs odbył z Baltimore przez Kanał Panamski do San Francisco. W pierwszym okresie służby wraz z bliźniaczą jednostką „Creole State” odbywał rejsy na trasach wiodących z Zachodniego Wybrzeża na Hawaje oraz do portów na wschodnim wybrzeżu Indii. W 1922 roku oba statki poddano przebudowie, która miała umożliwić zaokrętowanie dodatkowych trzystu pasażerów w kabinach o niższym standardzie. Jednocześnie zapadła decyzja o zmianie trasy żeglugowej, która przebiegać miała odtąd z San Francisco przez Honolulu na Filipiny. W kwietniu 1922 roku decyzją USSB nazwę statku zmieniono na „President Harrison”.
Przebudowę zakończono w czerwcu 1922 roku. Planowano, że w kolejny rejs „President Harrison” wyruszy do Manili, a stamtąd do Hongkongu, jednakże linie Pacific Mail postanowiły ze względów biznesowych zawiesić rejsy na tej trasie. Do października 1922 roku statek stał bezczynnie w porcie, po czym USSB zgodziła się czasowo udostępnić go liniom Los Angeles Steamship Company. W zastępstwie należącego do nich statku „City of Honolulu”, który został utracony na skutek pożaru, „President Harrison” odbył cztery rejsy z Los Angeles na Hawaje.
W lutym 1923 roku został wyczarterowany liniom Swayne &amp; Hoyt i od tej pory przewoził pasażerów oraz towary z Zachodniego Wybrzeża do portów Ameryki Południowej. Niedługo później został jednak sprzedany przez USSB liniom żeglugowym Dollar Steamship Lines. W 1924 roku jako ich pierwszy statek odbył rejs dookoła świata. W sierpniu 1929 roku uratował 26 członków załogi niemieckiego parowca „Quimstan”, który zatonął na Atlantyku. W 1930 roku przeszedł przebudowę.
W 1938 roku zagrożone bankructwem Dollar Steamship Lines zostały przejęte przez amerykańską agendę rządową United States Maritime Commission, a następnie przemianowane na American President Lines. Od stycznia 1941 roku na zlecenie APL „President Harrison” pływał na trasach między Filipinami a portami Chin.
Służba pod banderą japońską.
Na początku grudnia 1941 roku „President Harrison”, którego przejściowo wyczarterowano United States Navy, wypłynął w rejs do Chin. Jego zadaniem była ewakuacja około 300 żołnierzy piechoty morskiej, którzy strzegli amerykańskich placówek dyplomatycznych w Pekinie i Tiencinie. 8 grudnia, gdy znajdował się u ujścia Jangcy, dotarła do niego wiadomość o japońskim ataku na Pearl Harbor. Za usiłującym uciec na Morze Wschodniochińskie statkiem wyruszył japoński pościg, w którego skład wchodził statek „Nagasaki Maru” oraz samolot. Nie będąc w stanie zgubić Japończyków, kpt. Orel A. Pierson wysadził statek na brzeg wysepki Sheshan nieopodal Szanghaju. Uderzenie o przybrzeżne skały spowodowało, iż w poszyciu powstała długa na ponad 27 metrów wyrwa, co jednak nie doprowadziło do zatonięcia statku. Gdy załoga opuszczała jednostkę, obracająca się wciąż śruba rozbiła jedną z szalup, zabijając trzech marynarzy i raniąc wielu innych. Marynarze z japońskiego niszczyciela, który przybył na miejsce zdarzenia, zmusili Amerykanów do powrotu na statek. Spędzili na nim blisko 40 dni, do czasu gdy Japończycy nie dokonali prowizorycznych napraw i nie odholowali statku do Szanghaju.
W Szanghaju zdobyczna jednostka przeszła remont, który trwał dwa miesiące. Następnie została przekazana cywilnej administracji żeglugi ("Senpaku-un-eikai"). Początkowo otrzymała nazwę „Kakko Maru”, którą wkrótce zmieniono jednak na „Kachidoki Maru”. Była największym amerykańskim statkiem zdobytym przez Japończyków w czasie wojny na Pacyfiku.
W latach 1942–1944 „Kachidoki Maru” pełnił służbę konwojową na wodach wokół Wysp Japońskich, Formozy oraz w Azji Południowo-Wschodniej. 16 września 1942 roku podczas rejsu przez Cieśninę Tajwańską zderzył się z niszczycielem „Fumizuki”, na skutek czego ten ostatni odniósł poważne uszkodzenia. Na początku 1943 roku „Kachidoki Maru” przeszedł modernizację w Kure, podczas której najprawdopodobniej przystosowano go do przewozu wojska oraz wyposażono w artylerię przeciwlotniczą.
Zatopienie.
4 września 1944 roku w porcie w Singapurze na „Kachidoki Maru” zaokrętowano około 950 jeńców wojennych. Byli to Brytyjczycy, którzy pracowali uprzednio przy budowie Kolei Birmańskiej. Na statku, który zmierzał do Japonii, znalazło się jeszcze 1095 japońskich żołnierzy, w tym 608 rannych, a także wielu japońskich cywilów. Przewoził ponadto urny z prochami 582 poległych japońskich żołnierzy oraz 6 tys. ton boksytu. 6 września wypłynął z portu w ramach konwoju HI-72. Ze względu na fakt, że na jego pokładzie przebywał kpt. Sukehiko Hosoya – dowódca 16. dowództwa konwojowego, był statkiem flagowym konwoju. Brytyjskich jeńców stłoczono w jednej z ładownii. Panował w niej dotkliwy ścisk, upał i zaduch. Wielu jeńców cierpiało na dyzenterię lub inne choroby układu pokarmowego, niemniej do ich dyspozycji pozostawały zaledwie dwie latryny. Po wypłynięciu z Singapuru brytyjski lekarz zdołał skłonić Japończyków, aby pozostawili włazy do ładowni otwarte oraz pozwolili wynieść najciężej chorych na pokład.
Dzięki złamaniu japońskich szyfrów amerykański wywiad był w stanie przewidzieć ruchy konwoju. W celu jego przechwycenia skierowano „wilcze stado” złożone z trzech okrętów podwodnych. 12 września, krótko po północy, Amerykanie przystąpili do ataku. W ciągu kilkunastu godzin okręty podwodne rozproszyły konwój, zatapiając liczne statki i okręty eskorty, w tym „Rakuyō Maru”, który również przewoził jeńców wojennych. W trakcie gwałtownych manewrów „Kachidoki Maru” otarł się o inny statek, co spowodowało uszkodzenie burty poniżej linii wodnej i niewielki przechył. Przeciek prowizorycznie załatano workami z cementem.
Jeszcze tego samego dnia o godzinie 22:54, gdy resztki konwoju znajdowały się w odległości około 200 mil morskich na wschód od wyspy Hajnan, USS „Pampanito” wystrzelił trzy torpedy w kierunku „Kachidoki Maru”. Mimo manewrów unikających podjętych przez japońskiego kapitana jedna z torped dosięgła celu, eksplodując w pobliżu ładowni nr 7. Na storpedowanym statku wybuchła panika; japońscy marynarze i pasażerowie zaczęli wyrzucać za burtę tratwy ratunkowe, pozostawiając jeńców samym sobie. Ci ostatni mieli z kolei opuszczać ładownię we względnym porządku. O godzinie 23:10 maszyny stanęły, a pięć minut później kapitan wydał rozkaz opuszczenia statku. „Kachidoki Maru” zatonął o godzinie 23:37. Jeden z brytyjskich świadków twierdził, że dostrzegł błysk wystrzału na mostku kapitańskim, co mogłoby oznaczać, że dowódca jednostki popełnił samobójstwo. Brytyjscy jeńcy twierdzili ponadto, że byli świadkami jak japoński oficer dobijał strzałami pistoletowymi rannych japońskich żołnierzy, których ulokowano na pokładzie statku. Twierdzili również, że japońscy żołnierze i marynarze nie wykazywali żadnej troski o japońskie kobiety, które znajdowały się na tonącym statku.
Ocalali spędzili całą noc na morzu. Japońscy rozbitkowie nie pozwalali jeńcom wchodzić na zajmowane przez siebie tratwy ratunkowe. Jeden z Brytyjczyków miał nawet zostać zakłuty nożem, gdy próbował dostać się na jedną z tratw. Jeńcy pozwolili jednakże wejść kilku Japończykom na zajmowane przez siebie tratwy. Dopiero 13 września o poranku na miejscu katastrofy pojawiły się japońskie statki i okręty. Początkowo ratowały one jednak wyłącznie japońskich i koreańskich rozbitków. Dopiero po upływie pewnego czasu japońscy marynarze zmienili zdanie i pozwolili ocalałym Brytyjczykom wspinać się na pokłady swoich jednostek. Jeden z okrętów, który przybył na miejsce katastrofy późnym popołudniem, dał jeńcom tylko piętnaście minut na wejście na pokład. Co najmniej dwunastu nie zdążyło na czas i zostało pozostawionych w morzu.
Michael Sturma podaje, że zatopienie „Kachidoki Maru” spowodowało śmierć 431 jeńców. Zginąć miało także 57 Japończyków – pasażerów i członków załogi – w tym kpt. Hosoya. Podobną liczbę wskazuje Gregory F. Michno, według którego wraz z „Kachidoki Maru” zatonęło 476 „jeńców i innych pasażerów”, a także 12 członków załogi. W innych źródłach można natomiast znaleźć odmienne szacunki. W brytyjskich raportach, które sporządzono krótko po kapitulacji Japonii, liczbę jeńców, którzy zginęli na „Kachidoki Maru” oszacowano na 435. Raymond Lamont-Brown podaje, że życie straciło około 700 pasażerów i członków załogi, w tym 400 brytyjskich jeńców. Van Waterford również szacował liczbę zabitych jeńców na około 400. Brian MacArthur pisze z kolei o śmierci 460 jeńców.
520 uratowanych jeńców zostało zabranych do portu Sanya na Hajnanie. Dołączyło tam do nich 136 australijskich i brytyjskich jeńców – rozbitków z „Rakuyō Maru”, których uratował japoński eskortowiec CD-11. Wszystkich zaokrętowano na tankowiec „Shincho Maru”. Zarówno ranni jeńcy, jak i japońscy rozbitkowie, w tym wielu poważnie poparzonych, praktycznie nie otrzymywali żadnej pomocy medycznej. Ci pierwsi musieli w dodatku pozostać na pokładzie „Shincho Maru” – bez żadnej osłony przed promieniami tropikalnego słońca. Na wieść, że tankowiec ma ich zabrać do Japonii, jeńcy gwałtownie zaprotestowali, obawiając się śmierci w płomieniach, gdyby także i ten statek został zatopiony przez Amerykanów. Ostatecznie Japończycy ustąpili i zgodzili się ich przenieść na statek „Kibitsu Maru”. Wypłynął on z portu wieczorem 16 września wraz z pozostałymi ocalałymi jednostkami z konwoju HI-72. Podczas rejsu do Japonii wybuchła epidemia dyzenterii, która pochłonęła osiem ofiar. Uniknąwszy po drodze zatopienia przez amerykańskie bombowce i okręt podwodny USS „Plaice”, „Kibitsu Maru” dopłynął 28 września do portu Moji na wyspie Kiusiu.
„Kachidoki Maru” zaliczany jest do grona japońskich „piekielnych statków” (ang. "Hellships").
W kulturze.
Do zatopienia „Kachidoki Maru” i „Rakuyō Maru” nawiązuje fabuła brytyjskiego dramatu wojennego "Powrót znad rzeki Kwai" z 1989 roku (reż. Andrew V. McLaglen).

</doc>
<doc id="5268759" url="https://pl.wikipedia.org/wiki?curid=5268759" title="Konwój HI-72">
Konwój HI-72

 – japoński konwój morski z czasów II wojny światowej, który wyruszył 6 września 1944 roku z Singapuru, zmierzając do Wysp Japońskich.
Konwój przewoził znaczne ilości surowców niezbędnych dla japońskiego wysiłku wojennego, w tym w szczególności boksyt i ropę naftową. 12 września został zaatakowany na Morzu Południowochińskim przez trzy amerykańskie okręty podwodne, które zatopiły cztery statki i dwa okręty eskorty. Zdziesiątkowany konwój schronił się na wyspie Hajnan, skąd po kilku dniach wznowił rejs. Ataki amerykańskiego lotnictwa i okrętu podwodnego spowodowały jednak zatopienie jednego eskortowca, uszkodzenie kolejnego, a także uszkodzenie czterech statków, z których część musiała pozostać w portach pośrednich. Ostatecznie spośród dziesięciu statków, które wypłynęły z Singapuru, tylko jeden zdołał bez uszkodzeń dopłynąć do Japonii.
Wśród jednostek zatopionych przez amerykańskie okręty podwodne znajdowały się dwa tzw. piekielne statki: „Rakuyō Maru” i „Kachidoki Maru”. Przewoziły one około 2,2 tys. alianckich jeńców wojennych, spośród których blisko 1,5 tys. poniosło śmierć.
Skład i ładunek.
Konwój HI-72 został sformowany w Singapurze. W jego skład wchodziły:
Dowódcą konwoju był kpt. Sukehiko Hosoya, który płynął na „Kachidoki Maru”. W ładowniach statków znajdowały się znaczne ilości surowców niezbędnych dla japońskiego wysiłku wojennego. Między innymi „Kachidoki Maru” przewoził 6 tys. ton boksytu, „Nankai Maru” – 6,5 tys. ton boksytu, około 4 tys. baryłek z paliwem lotniczym i 177 ton asfaltu, „Zuiho Maru” – 8 tys. ton ropy naftowej, „Shincho Maru” – ładunek ropy naftowej, „Kimikawa Maru” – boksyt i paliwo lotnicze, „Rakuyō Maru” – baryłki z ropą naftową, kauczuk, cynę, koprę, złom żelazny i jutę.
Obok surowców statki przewoziły także japońskich żołnierzy i cywilów. Między innymi na „Shincho Maru” znalazło się 573 pasażerów, na „Nankai Maru” – 525 pasażerów, na „Kimikawie Maru” – 273 pasażerów, na „Kachidoki Maru” – 1095 japońskich żołnierzy, w tym 608 rannych. Ponadto „Nankai Maru” i „Kachidoki Maru” przewoziły urny z prochami poległych japońskich żołnierzy, a „Rakuyō Maru” – pewną liczbę tzw. kobiet do towarzystwa.
„Kachidoki Maru” i „Rakuyō Maru” miały także zabrać do Japonii kontyngent alianckich jeńców wojennych, liczący ponad 2,2 tys. osób (tzw. "Japan Party Three"). Wszyscy oni pracowali uprzednio przy budowie Kolei Birmańskiej. Na „Kachidoki Maru” zaokrętowano około 950 Brytyjczyków, a na „Rakuyō Maru” – 718 Australijczyków, 599 Brytyjczyków i jednego Amerykanina.
Eskortę zapewniały cztery okręty wojenne: niszczyciel „Shikinami” oraz eskortowce „Hirado”, „Kurahashi”, „Mikura”. Niektóre źródła podają, że w jej skład wchodziły także eskortowiec CD-11 i ścigacz okrętów podwodnych CH-19. Eskortą dowodził kadm. Sadamichi Kajioka, który jako swój okręt flagowy wybrał „Hirado”.
Pierwsze dni rejsu.
Konwój wyruszył w rejs 6 września 1944 roku o godzinie 6:30. Wkrótce po wypłynięciu z portu na „Kimikawie Maru” doszło do awarii maszyn. W konsekwencji statek był zmuszony zawrócić do Singapuru.
7 września konwój znajdował się w odległości około 150 mil morskich na wschód od Kota Bharu. U wejścia do Zatoki Tajlandzkiej obrał kurs na północny wschód, by 8 września znaleźć się na wysokości południowego krańca Półwyspu Indochińskiego.
11 września, około 100 mil morskich na północny wschód od Wysp Paracelskich, HI-72 połączył się z konwojem MAMO-73, który wypłynął z Manili. Dołączyły doń wtedy trzy kolejne jednostki z ładunkiem: okręt-baza wodnosamolotów „Kagu Maru”, krążownik pomocniczy „Gokoku Maru”, okręt desantowy „Kibitsu Maru”, a ponadto jeden eskortowiec. W skład MAMO-73 wchodziły jeszcze trzy inne okręty eskorty, jednak po połączeniu obu konwojów zawróciły one na Filipiny.
Tego samego dnia HI-72 znalazł się poza zasięgiem japońskich samolotów i wodnosamolotów, które operowały z baz na stałym lądzie.
Bitwa konwojowa na Morzu Południowochińskim.
Przebieg.
HI-72 wpłynął na Morze Południowochińskie z prędkością 10,5 węzłów. Statki poruszały się w dwóch kolumnach, których zewnętrznych flank strzegły okręty eskorty. Te ostatnie – ze względu na swą niewielką liczbę i konieczność oszczędzania paliwa – nie próbowały aktywnie poszukiwać nieprzyjacielskich okrętów podwodnych, lecz ograniczały się do zapewniania statkom bezpośredniej ochrony. Aby zmniejszyć ryzyko ataku, konwój zygzakował.
Dzięki złamaniu japońskich szyfrów amerykański wywiad zdawał sobie sprawę, że z Singapuru wypłynął japoński konwój, który trasą przez Wyspy Paracelskie i Cieśninę Tajwańską zmierzać będzie w kierunku Wysp Japońskich. Amerykanie byli nawet w stanie zidentyfikować niektóre statki, które znalazły się w jego składzie oraz ich ładunek. W nocy z 9 na 10 września dowództwo sił podwodnych na Pacyfiku (COMSUBPAC) wyznaczyło jedno ze swoich „wilczych stad” do zajęcia pozycji na przewidywanej trasie HI-72. W jego skład wchodziły trzy jednostki: USS „Growler”, USS „Pampanito”, USS „Sealion”. Najstarszym rangą spośród ich dowódców był kmdr Thomas Benjamin („Ben”) Oakley Jr. Od jego imienia „wilcze stado” otrzymało kryptonim "Ben’s Busters" („pogromcy Bena”).
Koncentracja „wilczego stada” nastąpiła 11 września. Trzy amerykańskie okręty sformowały kordon na przewidywanej trasie konwoju, zachowując od siebie odległość około ośmiu mil morskich. Dalej na wschód rozlokowano kolejne dwa okręty podwodne: USS „Barb” i USS „Queenfish”. W razie potrzeby miały one posłużyć jako wsparcie.
12 września, krótko po godzinie 1:00, radar na „Growlerze” wykrył japoński konwój. Niespełna godzinę później, gdy amerykańska jednostka usiłowała ustawić się w pozycji do ataku, została dostrzeżona i zaatakowana przez jeden z okrętów eskorty. W odpowiedzi „Growler” wystrzelił trzy torpedy w kierunku szarżującej nań jednostki. Jedna dosięgła celu, którym okazał się „Hirado” – okręt flagowy eskorty. Eskortowiec błyskawicznie zatonął wraz z kontradmirałem Kajioką i 106 członkami załogi. W międzyczasie japońskie statki zaczęły gwałtownie zygzakować. „Kachidoki Maru” przypadkowo otarł się wtedy o inną jednostkę, co spowodowało uszkodzenie jego burty poniżej linii wodnej i niewielki przechył. „Growler” usiłował ponownie zbliżyć się do konwoju, został jednak zauważony i ostrzelany przez japoński okręt. Do pościgu dołączyła wkrótce kolejna jednostka eskorty, lecz amerykański okręt, zygzakując i przyspieszając do blisko 20 węzłów, zdołał bezpiecznie się oddalić.
Pozycję do ataku usiłował zająć także „Sealion”. Pierwsza próba okazała się nieudana, gdyż na amerykańskiej jednostce nastąpiła awaria żyroskopu, a następnie dostrzegły ją i zaatakowały dwa okręty eskorty. Dzięki swej dużej prędkości „Sealion” zdołał jednak oderwać się od przeciwnika. Następnie wznowił pościg za konwojem, by po kilku godzinach zająć dogodną pozycję do ataku. Około 5:20 wystrzelił sześć torped w kierunku dwóch statków, które płynęły na końcu prawej kolumny konwoju. W obu wypadkach uzyskano trafienie. Na storpedowanym „Nankai Maru” nastąpiła eksplozja baryłek z ropą oraz bomb głębinowych na burcie. Statek zatonął niespełna dwie i pół godziny później, a wraz z nim zginęło 196 pasażerów i trzech członków załogi. Dwie torpedy trafiły „Rakuyō Maru”. Statek ten utrzymywał się jednak na powierzchni jeszcze przez trzynaście godzin, by zatonąć dopiero około godziny 18:20. Kontratak eskorty zmusił „Sealiona” do zanurzenia. W ciągu dwóch i pół godziny Japończycy zrzucili blisko dwanaście bomb głębinowych, nie powodując jednak poważniejszych uszkodzeń na amerykańskiej jednostce.
Na krótko przed godziną 7:00 do ataku ponownie przystąpił „Growler”, zatapiając niszczyciel „Shikinami”. Nieustalona liczba załogantów, wśród nich dowódca jednostki kmdr por. Tatsuhiko Takahashi, poniosła śmierć. W japońskie szeregi zaczął wkradać się chaos. „Kagu Maru”, „Gokoku Maru” i „Kibitsu Maru” oderwały się od konwoju, obierając kurs na wyspę Hajnan. Pozostałe statki ochraniane przez dwa eskortowce kontynuowały rejs na północ.
Amerykańskie „wilcze stado” nie zaprzestało pościgu. Na godzinę 20:00 zaplanowano jego koncentrację w uprzednio wyznaczonym miejscu, jednakże o wyznaczonej porze pojawił się tam tylko „Growler”, który w dodatku nie zdołał nawiązać kontaktu radiowego z pozostałymi jednostkami. Tego samego wieczora radar na „Pampanito” wykrył zdziesiątkowany konwój. Do ataku doszło mniej więcej 200 mil morskich na wschód od Hajnanu. Najpierw, około 22:40, „Pampanito” wystrzelił torpedy w kierunku „Zuiho Maru”, osiągając jedno trafienie. Tankowiec zatonął, lecz bez strat w ludziach. O 22:54 „Pampanito” zaatakował ponownie, celując tym razem w „Kachidoki Maru”. Trafiony jedną torpedą statek zatonął po upływie około 40 minut. Zginął wtedy lub popełnił samobójstwo dowódca konwoju kpt. Hosoya.
Ocalałe statki i okręty skierowały się do portu Sanya na Hajnanie. 13 września nad ranem „Growler” zdołał wreszcie nawiązać kontakt radiowy z siostrzanymi jednostkami. Zaplanowano, że wszystkie trzy okręty spotkają się w godzinach wieczornych. Zanim to jednak nastąpiło kmdr Oakley odebrał rozkaz z dowództwa, który nakazywał, aby wraz ze swym okrętem udał się do australijskiego portu Fremantle. Komandor porucznik Eli Reich z „Sealiona”, który przejął dowodzenie nad pomniejszonym „wilczym stadem”, początkowo skierował swój okręt na północ, przypuszczając, że HI-72 zmierza w kierunku Formozy. Zorientowawszy się, że jego przypuszczenia były błędne, zawrócił na zachód, by krótko po północy 14 września przystąpić do patrolowania Cieśniny Hajnańskiej.
Losy rozbitków.
12 września o godzinie 14:30, na niespełna dziewięć godzin przed zatopieniem „Kachidoki Maru”, kpt. Hosoya zarządził, aby tender „Kagu Maru” oraz eskortowce „Mikura” i „Kurahashi” odłączyły się od konwoju i zawróciły w celu ratowania rozbitków. Akcja ratownicza rozpoczęła się po zmierzchu. „Mikura” zdołał uratować ośmiu oficerów i 120 marynarzy z niszczyciela „Shikinami”. Ten sam okręt wraz z „Kagu Maru” uratował także japońskich rozbitków z „Rakuyō Maru”. Ponad 1,2 tys. brytyjskich i australijskich jeńców zostało jednak porzuconych w morzu.
13 września w miejscu zatopienia „Zuiho Maru” i „Kachidoki Maru” pojawiło się kilka japońskich okrętów, które przybyły z Hajnanu. Wraz z eskortowcem CD-11, który spędził całą noc w tym rejonie, przystąpiły do ratowania rozbitków. W tym wypadku Japończycy nie ograniczyli się do ratowania swoich rodaków i podjęli z morza także 520 brytyjskich jeńców.
Rankiem następnego dnia CD-11 natknął się na grupę rozbitków z „Rakuyō Maru”. 136 Australijczyków i Brytyjczyków trafiło ponownie do japońskiej niewoli i zostało zabranych na Hajnan, gdzie dołączyli do rozbitków z „Kachidoki Maru”.
Późnym popołudniem 15 września USS „Pampanito” przypadkowo natknął się na grupę rozbitków z „Rakuyō Maru”. Jego dowódca postanowił podjąć akcję ratunkową. W ciągu kilku godzin „Pampanito” odnalazł i uratował 73 Australijczyków i Brytyjczyków, a wezwany na pomoc „Sealion” – kolejnych 54. 17 września w rejon katastrofy przybyły jeszcze okręty podwodne „Barb” i „Queenfish”, które podjęły z morza 32 jeńców-rozbitków. Uratowani jeńcy zostali zabrani do amerykańskiej bazy na wyspie Saipan.
Dalsze ruchy konwoju.
Podczas postoju na Hajnanie japońskie dowództwo postanowiło podzielić konwój na dwie części. W pierwszej znalazły się najszybsze statki: „Asaka Maru”, „Gokoku Maru”, „Kagu Maru”, „Kibitsu Maru”, ochraniane przez eskortowce „Mikura”, „Etorofu”, CD-10, CD-18 i CD-26. W drugiej grupie znalazł się „Shincho Maru”, którego eskortę stanowiły stawiacz sieci „Kainan Maru” oraz ścigacz okrętów podwodnych CH-19.
Michael Sturma sugeruje, że HI-72 pozostał w Sanyi przez pełne cztery dni. Inne źródła podają natomiast, że 15 września przepłynął do oddalonego o kilka kilometrów Yulin. Konwój wznowił rejs wieczorem 16 września. Grupa „szybka” nadal zmierzała w kierunku Wysp Japońskich, podczas gdy „Shincho Maru” wraz ze swą eskortą obrał kurs na port Takao na Formozie. Na „Kibitsu Maru” zaokrętowano 656 brytyjskich i australijskich jeńców z „Kachidoki Maru” i „Rakuyō Maru”, a także blisko tysiąc japońskich rozbitków. Niedługo później w konwój uderzył tajfun, co spowodowało przejściowe odłączenie niektórych jednostek.
20 września około godziny 10:00 grupa „szybka” została zaatakowana przez amerykańskie bombowce B-24 „Liberator”, które operowały z baz w Chinach. Nalot nastąpił, gdy konwój znajdował się w odległości około 30 mil morskich na południe od Peskadorów. „Gokoku Maru” otrzymał bezpośrednie trafienie, zdołał jednak utrzymać się na powierzchni. Na skutek bliskich eksplozji bomb uszkodzone zostały ponadto „Asaka Maru”, „Kagu Maru” i „Mikura”. Trzy uszkodzone statki schroniły się w porcie Mako na Peskadorach, przy czym „Asaka Maru” i „Gokoku Maru” musiały zostać tam odholowane. „Mikura”, na którym nastąpiła awaria zasilania, znalazł się w dryfie i stracił kontakt z konwojem. Dopiero po kilku dniach został odnaleziony przez japoński samolot, a następnie odholowany do Mako przez siostrzane jednostki CD-18 i CD-26. Z kolei nieuszkodzony „Kibitsu Maru” schronił się w porcie Kirun na Formozie.
21 września amerykańskie samoloty uszkodziły także „Shincho Maru”. Eskortowiec CD-21, który odłączył się od przepływającego w pobliżu konwoju HI-74, wziął uszkodzony tankowiec na hol i zdołał doprowadzić go do Takao.
24 września do oczekującego w Kirun „Kibitsu Maru” dołączył prowizorycznie naprawiony „Kagu Maru”, któremu towarzyszyły eskortowce CD-10, CD-11 i CD 20. Następnego dnia, krótko po północy, reszki konwoju HI-72 wznowiły rejs do Japonii. Nad ranem 27 września, gdy japońskie jednostki znajdowały się mniej więcej 100 mil morskich na północny zachód od wyspy Amami Ōshima, nastąpił ostatni amerykański atak. Okręt podwodny USS „Plaice” zatopił wtedy CD-10 wraz ze 148 członkami załogi (uratowano tylko ośmiu marynarzy). Pozostałe dwa eskortowce kontratakowały bombami głębinowymi, podczas gdy „Kibitsu Maru” i „Kagu Maru” przystąpiły do ucieczki. „Plaice” usiłował kontynuować pościg, nie dosięgnął jednak żadnego z japońskich statków.
28 września „Kibitsu Maru” i „Kagu Maru” dopłynęły do portu Moji na wyspie Kiusiu.
Bilans.
Podczas rejsu z Singapuru do Japonii konwój HI-72 utracił cztery statki, niszczyciel oraz dwa eskortowce. Kolejne cztery statki i jeden eskortowiec odniosły mniej lub bardziej poważne uszkodzenia. Większość utraconych jednostek, gdyż aż sześć, została zatopionych 12 września przez amerykańskie okręty podwodne. Tylko jeden statek – „Kibitsu Maru” – zdołał dotrzeć do Japonii bez uszkodzeń.
Wraz z zatopionymi statkami utracono ich ładunek, w tym co najmniej 12,5 tys. ton boksytu i 12 tys. ton ropy naftowej.
Bardzo wysokie okazały się także straty ludzkie. Z niepełnych szacunków wynika, że śmierć poniosło ponad 500 japońskich marynarzy i pasażerów. Wraz z „Kachidoki Maru” zginęło 431 brytyjskich jeńców, podczas gdy zatopienie „Rakuyō Maru” spowodowało śmierć kolejnych 1051 jeńców.
Kontradmirał Sadamichi Kajioka został pośmiertnie awansowany do rangi wiceadmirała.

</doc>
<doc id="5268760" url="https://pl.wikipedia.org/wiki?curid=5268760" title="Rakuyō Maru">
Rakuyō Maru

„Rakuyō Maru” – japoński statek pasażersko-towarowy, oddany do służby w 1921 roku.
Początkowo należał do linii żeglugowych Toyo Kisen Kabushiki Kaisha, a w 1926 roku stał się własnością linii Nippon Yūsen Kaisha. W okresie międzywojennym przewoził pasażerów i towary na trasie z Japonii przez Zachodnie Wybrzeże USA do Ameryki Południowej. 12 września 1944 roku, w trakcie wojny na Pacyfiku, został zatopiony na Morzu Południowochińskim przez amerykański okręt podwodny USS „Sealion”. Przewoził wtedy 1318 alianckich jeńców wojennych, spośród których ponad tysiąc poniosło śmierć. Katastrofę przeżyło 288 jeńców, z czego 152 zostało uratowanych przez amerykańskie okręty podwodne.
„Rakuyō Maru” jest zaliczany do grona tzw. piekielnych statków.
Dane techniczne.
„Rakuyō Maru” był statkiem pasażersko-towarowym o długości 140 metrów (według innych źródeł – 145 metrów), szerokości 18,3 metrów i zanurzeniu 12,3 metrów. Jego pojemność wynosiła 9 419 BRT (według innych źródeł – 9 418 BRT).
Statek był wyposażony w dwie śruby, a jego napęd stanowiły cztery turbiny parowe o łącznej mocy 1153 NHP. Jego kotły były opalane ropą naftową. Osiągał maksymalną prędkość 15,9 węzłów.
Budowa i przebieg służby.
Jednostka została zbudowana w 1921 roku w stoczni Mitsubishi Zōsen Kakōki Kaisha w Nagasaki. Formalnie jej portem macierzystym było Tokio.
Statek zbudowano na zamówienie linii żeglugowych Toyo Kisen Kabushiki Kaisha (TKK) z przeznaczeniem do przewozu pasażerów i towarów z Japonii przez porty na Zachodnim Wybrzeżu USA do Ameryki Południowej.
W marcu 1926 roku TKK zostały przejęte przez linie żeglugowe Nippon Yūsen Kaisha (NYK). „Rakuyō Maru” jako ostatnia z jednostek pod flagą TKK odbył rejs z Ameryki Południowej przez San Francisco do Jokohamy. Następnie stał się własnością NYK.
Pod flagą NYK „Rakuyō Maru” nadal odbywał rejsy transoceaniczne, na trasie Hongkong – Wyspy Japońskie – Zachodnie Wybrzeże USA – zachodnie wybrzeże Ameryki Południowej.
Zatopienie.
Przebieg.
4 września 1944 roku, w czasie wojny na Pacyfiku, w porcie w Singapurze na „Rakuyō Maru” zaokrętowano 1318 alianckich jeńców wojennych, w tym 718 Australijczyków, 599 Brytyjczyków i jednego Amerykanina. Wszyscy oni pracowali uprzednio przy budowie Kolei Birmańskiej. Obok jeńców statek przewoził także surowce niezbędne dla japońskiego wysiłku wojennego: ropę naftową, kauczuk, cynę, koprę, złom żelazny, jutę. Ponadto znalazła się na nim pewna liczba tzw. kobiet do towarzystwa.
Alianccy żołnierze zostali stłoczeni w ładowniach, w których panowała taka ciasnota, że z trudem mogli się poruszać. Sytuację sanitarną pogarszał fakt, że 90% jeńców cierpiało na dyzenterię lub inne choroby układu pokarmowego. Racje żywnościowe były niewystarczające. Jeszcze gorzej przedstawiało się zaopatrzenie w wodę pitną. Choć jej zapas był tak duży, że strażnicy mogli używać ją do kąpieli, jeńcom pozwalano napełnić manierki tylko raz na dwa dni. Co więcej, gotowanie posiłków było dozwolone tylko w ciągu dnia, a jeńcom-kucharzom, którzy musieli przygotować porcje dla ponad 1,3 tys. osób, przydzielono zaledwie dwa kotły. Na skutek protestów jeńców kapitan statku zezwolił natomiast, aby dwustu jeńców mogło jednorazowo przebywać na pokładzie.
6 września „Rakuyō Maru” wypłynął z Singapuru w ramach konwoju HI-72. W jego skład wchodził jeszcze jeden statek przewożący jeńców – „Kachidoki Maru”. Dzięki złamaniu japońskich szyfrów amerykański wywiad był w stanie przewidzieć ruchy konwoju. W celu jego przechwycenia skierowano „wilcze stado” złożone z trzech okrętów podwodnych. Krótko po północy 12 września, gdy konwój znajdował się na Morzu Południowochińskim, Amerykanie przystąpili do ataku. Około godziny 5:20 dwie torpedy wystrzelone przez USS „Sealion” dosięgły „Rakuyō Maru”. Pierwsza trafiła w śródokręcie, niszcząc maszynownię, druga w dziobową ładownię nr 1, w której przewożono kauczuk.
Japończycy bardzo szybko opuścili statek, pozostawiając jeńców bez nadzoru. Ci ostatni mieli opuszczać statek we względnym porządku, udało im się nawet zwodować jedną z szalup, które Japończycy pozostawili na pokładzie. Jako że statek nie zatonął od razu, niektórzy jeńcy zdążyli przeszukać jego pomieszczenia w poszukiwaniu żywności, wody, lekarstw i papierosów. Żaden z jeńców nie zginął na skutek eksplozji torped, aczkolwiek w czasie ewakuacji co najmniej kilku utonęło lub zginęło w czasie skoku do wody, uderzywszy o fragmenty statku.
Losy rozbitków.
Postępowanie Japończyków.
„Rakuyō Maru” jeszcze przez trzynaście godzin unosił się na falach. Zatonął dopiero około 18:20. Zachęciło to niektórych jeńców do powrotu na pokład w poszukiwaniu wody i żywności. Na niektórych tratwach i szalupach japońscy i alianccy rozbitkowie relatywnie zgodnie dzielili się miejscem, na innych dochodziło do bójek i regularnych walk, czasami ze skutkiem śmiertelnym. Niektórzy świadkowie twierdzili, że miały miejsce wypadki, gdy jeńcy korzystając z niespodziewanej okazji do zemsty, zabijali japońskich strażników i marynarzy. Zdaniem Michaela Sturmy jest to jednak mało prawdopodobne. Gdy zapadał zmierzch na miejsce katastrofy przypłynęły dwa japońskie okręty: eskortowiec „Mikura” i okręt-baza wodnosamolotów „Kagu Maru”. Podjęły one japońskich rozbitków, jednakże wszystkich Australijczyków i Brytyjczyków pozostawiły w morzu. Jeńcy, którzy usiłowali wspiąć się na ich pokłady, byli z powrotem wrzucani do morza. Jeden z oficerów „Mikury” miał zagrozić, że jeńcy zostaną zastrzeleni jeżeli zbliżą się zbytnio do okrętu. Dwóch rannych japońskich rozbitków, których jeńcy przyjęli na swoją tratwę, usiłowało przekonać oficera Cesarskiej Marynarki Wojennej, aby zabrał także białych rozbitków, jednakże bezskutecznie.
W miarę upływu czasu rosnąca liczba rozbitków umierała na skutek głodu, pragnienia, wyczerpania i odniesionych obrażeń, a stan fizyczny i psychicznych tych, którzy pozostawali przy życiu, gwałtownie się pogarszał. Niektórzy zdesperowani rozbitkowie pili mocz, inni wodę morską, a nawet krew z rozciętych żył. Dochodziło do samobójstw. Jeńcy, którzy popadli w obłęd i zaczęli stwarzać zagrożenie dla życia kolegów, byli zabijani. Niewykluczone, że doszło do aktów kanibalizmu. Ponadto rozbitkowie zaczęli się rozpraszać. Niektóre szalupy i tratwy odłączyły się od grupy, licząc, że uda im się dopłynąć do Filipin lub do wybrzeży Chin. Między innymi w kierunku północnym pożeglowało siedem łodzi. Wśród osób, które się na nich znajdowały, był najstarszy rangą z jeńców – australijski brygadier Arthur Varley, a także jedyny Amerykanin wśród pasażerów „Rakuyō Maru” – płk Harry Ripley Melton Jr. Po grupie tej ślad zaginął.
Rankiem 14 września w pobliżu miejsca katastrofy pojawiły się trzy japońskie okręty wojenne. Jeden z nich – eskortowiec CD-11, którym dowodził por. Kimata Nagahashi – odłączył się od pozostałych i podjął z morza grupę rozbitków, która skupiła się wokół czterech łodzi. 136 Australijczyków i Brytyjczyków zostało uratowanych i trafiło ponownie do japońskiej niewoli.
Rozbitkowie uratowani przez CD-11 zostali zabrani do portu Sanya na wyspie Hajnan. Dołączyło tam do nich 520 brytyjskich jeńców – rozbitków z „Kachidoki Maru”, który został zatopiony przez okręt podwodny USS „Pampanito” kilkanaście godzin po storpedowaniu „Rakuyō Maru”. Wszystkich zaokrętowano na tankowiec „Shincho Maru”. Zarówno ranni jeńcy, jak i japońscy rozbitkowie, w tym wielu poważnie poparzonych, praktycznie nie otrzymywali żadnej pomocy medycznej. Ci pierwsi musieli w dodatku pozostać na pokładzie „Shincho Maru” – bez żadnej osłony przed promieniami tropikalnego słońca. Na wieść, że tankowiec ma ich zabrać do Japonii, jeńcy gwałtownie zaprotestowali, obawiając się śmierci w płomieniach, gdyby także i ten statek został zatopiony przez Amerykanów. Ostatecznie Japończycy ustąpili i zgodzili się ich przenieść na statek „Kibitsu Maru”. Wypłynął on z portu wieczorem 16 września wraz z pozostałymi ocalałymi jednostkami z konwoju HI-72. Podczas rejsu do Japonii wybuchła epidemia dyzenterii, która pochłonęła osiem ofiar. Uniknąwszy po drodze zatopienia przez amerykańskie bombowce i okręt podwodny USS „Plaice”, „Kibitsu Maru” dopłynął 28 września do portu Moji na wyspie Kiusiu.
Amerykańska akcja ratunkowa.
15 września około godziny 16:00 USS „Pampanito” dostrzegł unoszące się na wodzie szczątki, a wśród nich grupę rozbitków z „Rakuyō Maru”. Kapitan amerykańskiej jednostki, przekonany, że ma do czynienia z ocalałymi Japończykami, skierował okręt w stronę rozbitków, zamierzając wybić ich ogniem broni maszynowej. W ostatniej chwili amerykańscy marynarze zorientowali się jednak, że mają do czynienia z ludźmi o białym kolorze skóry. „Pampanito” zaczął wyciągać rozbitków z morza. Wkrótce jego kapitan przerwał ciszę radiową i wezwał na pomoc znajdujący się w pobliżu USS „Sealion”. Zanim zapadł zmierzch „Pampanito” odnalazł 73 rozbitków (47 Australijczyków i 26 Brytyjczyków), a „Sealion” kolejnych 54 (w tym 29 Brytyjczyków i 25 Australijczyków). Za zgodą dowództwa oba okręty przerwały patrol bojowy i skierowały się na Saipan, pozostawiając w morzu tych rozbitków, dla których zabrakło miejsca na ich pokładach.
Amerykańskie dowództwo skierowało na miejsce katastrofy kolejne dwie jednostki: USS „Barb” i USS „Queenfish”. Po drodze napotkały one jednak silny japoński konwój. Dowodzący „wilczym stadem” kpt. Edwin Swinburne postanowił najpierw go zaatakować, a dopiero później przystąpić do poszukiwania rozbitków. Atak okazał się bardzo udany; w nocy z 16 na 17 września „Barb” zatopił lotniskowiec eskortowy „Unyō” i tankowiec „Azusa Maru”. W rejon, w którym zatopiono „Rakuyō Maru”, oba okręty dotarły dopiero 17 września około godziny 10:00, a pierwszych żywych rozbitków napotkały dopiero po południu. Akcję ratunkową utrudniała sztormowa pogoda, niemniej „Barb” zdołał odnaleźć czternastu żywych rozbitków (dziesięciu Australijczyków i czterech Brytyjczyków), a „Queenfish” – kolejnych osiemnastu. Następnego poranka „Barb” wznowił poszukiwania, odnalazł już jednak tylko zwłoki i puste tratwy ratunkowe.
„Sealion” i „Pampanito” dotarły na Saipan 20 września, natomiast „Barb” i „Queenfish” przybyły tam pięć dni później. W trakcie rejsów powrotnych zmarło siedmiu rannych i wyczerpanych rozbitków (jeden na „Pampanito”, czterech na „Sealionie” i dwóch na „Queenfishu”). Tym samym bilans amerykańskiej akcji ratunkowej zamknął się liczbą 152 uratowanych rozbitków (92 Australijczyków i 60 Brytyjczyków). Ośmiu ocalałych, którzy znajdowali się w najcięższym stanie, pozostało przez pewien czas na Saipanie, pozostałych repatriowano do ich ojczyzn. Rozbitkowie z „Rakuyō Maru” jako pierwsi dostarczyli rządom alianckim szczegółowe relacje z pierwszej ręki mówiące o złym traktowaniu jeńców w niewoli japońskiej, w tym zwłaszcza o nieludzkich warunkach, które panowały w obozach i na placach budowy Kolei Birmańskiej.
Bilans ofiar.
Michael Sturma podaje, że zatopienie „Rakuyō Maru” spowodowało śmierć 1051 jeńców oraz dziewięciu członków załogi. 
Według Briana MacArthura wraz ze statkiem zginęło 971 jeńców.
Gregory F. Michno i Raymond Lamont-Brown szacują z kolei liczbę ofiar na 1159.
„Rakuyō Maru” zaliczany jest do grona japońskich „piekielnych statków” (ang. "Hellships").
Epilog.
Obie walczące strony starały się wykorzystać zatopienie „Rakuyō Maru” dla celów propagandowych. Japończycy podkreślali, że amerykański atak spowodował śmierć wielu jeńców, a jednocześnie kładli nacisk na fakt uratowania 136 jeńców przez japoński okręt – rzekomo kosztem życia pewnej liczby japońskich rozbitków, w tym kobiet i dzieci.
Australijska i brytyjska propaganda kładły z kolei nacisk na fakt uratowania wielu jeńców przez amerykańskie okręty podwodne, wskazując to wydarzenie jako sztandarowy przykład alianckiego braterstwa broni. Australijski rząd wystosował nawet list z podziękowaniami dla załóg czterech amerykańskich jednostek, które wzięły udział w akcji ratunkowej.
Rządy Australii i Wielkiej Brytanii zamierzały upublicznić zeznania złożone przez ocalałych jeńców. Sprzeciwił się temu rząd USA, który obawiał się, że może to zaszkodzić jego zabiegom dyplomatycznym, mającym na celu uruchomienie dostaw paczek Czerwonego Krzyża do japońskich obozów jenieckich. Ostatecznie rządy brytyjski i australijski wydały jednak w tej sprawie oficjalne oświadczenia. W listopadzie 1944 roku za pośrednictwem neutralnej Szwajcarii wystosowały także formalny protest do rządu Japonii, zawierający zarzuty złego traktowania jeńców pracujących przy budowie Kolei Birmańskiej oraz nieudzielenia pomocy rozbitkom z „Rakuyō Maru”. Tokio odrzuciło te oskarżenia, powołując się na fakt uratowania 136 rozbitków przez CD-11.
Po zakończeniu wojny sprawa porzucenia w morzu rozbitków z „Rakuyō Maru” nie była przedmiotem postępowania przed alianckimi trybunałami, które badały przypadki japońskich zbrodni wojennych.
W 1990 roku na USS „Pampanito”, zacumowanym w porcie San Francisco w charakterze okrętu–muzeum, odsłonięto tablicę upamiętniającą rolę, którą jednostka ta odegrała w akcji ratowania jeńców-rozbitków z „Rakuyō Maru”.
„Rakuyō Maru” jest jednym z japońskich „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.
W kulturze.
Do zatopienia „Rakuyō Maru” i „Kachidoki Maru” nawiązuje fabuła brytyjskiego dramatu wojennego "Powrót znad rzeki Kwai" z 1989 roku (reż. Andrew V. McLaglen).
Zatopienie „Rakuyō Maru” jest jednym z głównych motywów australijskiego filmu dokumentalnego "Road to Tokyo" z 2005 roku (reż. Graham Shirley).

</doc>
<doc id="5268764" url="https://pl.wikipedia.org/wiki?curid=5268764" title="SS President Harrison">
SS President Harrison



</doc>
<doc id="5268765" url="https://pl.wikipedia.org/wiki?curid=5268765" title="Bettige">
Bettige



</doc>
<doc id="5268768" url="https://pl.wikipedia.org/wiki?curid=5268768" title="Koshu Maru">
Koshu Maru

„Koshu Maru” – japoński statek towarowy, oddany do służby w 1937 roku.
Początkowo nosił nazwę „Teishu Maru”. Był własnością linii żeglugowych Chosen Yusen Kabushiki Kaisha. W czasie wojny na Pacyfiku został zarekwirowany przez Cesarską Armię Japońską z przeznaczeniem do transportu wojska. 4 sierpnia 1944 roku został zatopiony w Cieśninie Makasarskiej przez amerykański okręt podwodny USS „Ray”. Statek przewoził wtedy ponad 2 tys. pasażerów, w tym 1513 robotników przymusowych z Jawy. Zginęło 1540 pasażerów i członków załogi, w tym 1239 "Rōmusha".
„Koshu Maru” jest zaliczany do grona tzw. piekielnych statków.
Dane techniczne.
„Koshu Maru” był statkiem towarowym o długości 89,91 metrów, szerokości 13,71 metrów i zanurzeniu 7,22 metrów. Jego pojemność wynosiła 2612 BRT.
Był wyposażony w jedną śrubę. Napęd zapewniała niskociśnieniowa turbina o mocy 223 NHP (według innych źródeł – 107 NHP). Osiągał prędkość 13,6 węzłów.
Historia.
Przebieg służby.
Budowę statku rozpoczęto w 1936 roku w stoczni w Inczon w Generalnym Gubernatorstwie Korei, należącej do japońskiego przedsiębiorstwa Uraga Senkyo Kabushiki Kaisha. Wodowanie miało miejsce 25 sierpnia 1937 roku; wtedy też jednostce nadano nazwę „Teishu Maru”. Do służby weszła 30 listopada tegoż roku.
Statek był własnością linii Chosen Yusen Kabushiki Kaisha. W 1941 roku jego nazwę zmieniono na „Koshu Maru”.
W październiku 1943 roku, w czasie wojny na Pacyfiku, został zarekwirowany przez Cesarską Armię Japońską i przystosowany do transportu żołnierzy.
Zatopienie.
29 lipca 1944 roku w porcie w Batawii na „Koshu Maru” zaokrętowano 1513 robotników przymusowych ("Rōmusha") pochodzących z Jawy. Mieli oni zostać zabrani do Makasaru na Celebesie, gdzie Japończycy zamierzali ich zatrudnić do pracy przy remoncie tamtejszego lotniska wojskowego. Obok "Rōmusha" statek zabrał jeszcze 540 japońskich pasażerów oraz zaopatrzenie dla bazy lotniczej.
Jeszcze tego samego dnia „Koshu Maru” wypłynął z portu. Towarzyszyły mu statek „Shinai Maru”, pomocniczy trałowiec „Keinan Maru” oraz stawiacz sieci „Hayabusa Maru”. 2 sierpnia niewielki konwój wpłynął do portu Kota Baru na wyspie Laut, skąd wznowił rejs następnego dnia. W zastępstwie „Hayabusy Maru”, który odłączył się od konwoju, do eskorty dołączył torpedowiec „Kisasagi”.
4 sierpnia przed świtem, gdy konwój znajdował się u południowego wejścia do Cieśniny Makasarskiej, wykrył go okręt podwodny USS „Ray”. Około godziny 4:25 amerykańska jednostka wystrzeliła cztery torpedy, z których trzy trafiły „Koshu Maru”. Jedna trafiła bezpośrednio w maszynownię na śródokręciu, dwie pozostałe w przednią część ładownii nr 3. Statek zatonął w ciągu dwóch minut. Spoczął na dnie na pozycji .
Wraz ze statkiem zginęło 28 członków załogi, 273 japońskich pasażerów oraz 1239 "Rōmusha".
Pamięć.
„Koshu Maru” jest zaliczany do grona japońskich „piekielnych statków” (ang. "Hellships").
„Koshu Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268770" url="https://pl.wikipedia.org/wiki?curid=5268770" title="Światosław Szewczuk">
Światosław Szewczuk



</doc>
<doc id="5268771" url="https://pl.wikipedia.org/wiki?curid=5268771" title="Lisbon Maru">
Lisbon Maru

SS „Lisbon Maru” – japoński statek pasażersko-towarowy, należący do linii żeglugowej Nippon Yūsen Kaisha, oddany do służby w 1920 roku.
W okresie międzywojennym jednostka kursowała na trasie Jokohama – Nowy Jork. Pod koniec 1941 roku została przejęta przez Cesarską Armię Japońską. Podczas wojny na Pacyfiku pełniła funkcję statku transportowego. 1 października 1942 roku „Lisbon Maru” został storpedowany na Morzu Południowochińskim przez amerykański okręt podwodny USS „Grouper”, w konsekwencji czego zatonął następnego dnia. Statek przewoził wtedy 1816 brytyjskich jeńców wojennych, spośród których ponad 800 poniosło śmierć.
„Lisbon Maru” jest zaliczany do grona tzw. piekielnych statków.
Dane techniczne.
„Lisbon Maru” był statkiem pasażersko-towarowym o długości 135,6 metrów, szerokości 17,6 metrów i zanurzeniu 10,3 metrów (wg innych źródeł – 8,2 metrów). Jego pojemność wynosiła 7053 BRT.
Statek był wyposażony w dwie śruby, a jego napęd stanowiły dwie maszyny parowe potrójnego rozprężania o łącznej mocy 632 NHP. Prędkość wynosiła 12 węzłów. Załoga liczyła 65 osób.
Historia.
Budowa.
Budowę statku rozpoczęto 15 października 1919 roku w stoczni Yokohama Dock Company w Jokohamie, na zamówienie linii żeglugowych Nippon Yūsen Kaisha. Kadłub zwodowano 31 maja 1920 roku.
Statek wszedł do służby 8 lipca 1920 roku. Formalnie jego portem macierzystym było Tokio.
Przebieg służby.
W latach 1920–1941 „Lisbon Maru” pozostawał własnością linii NYK. W tym okresie obsługiwał trasę Jokohama – Nowy Jork, przewożąc towary oraz pasażerów.
W listopadzie 1941 roku, na krótko przed wybuchem wojny na Pacyfiku, został przejęty przez Cesarską Armię Japońską. Był odtąd wykorzystywany do transportu żołnierzy i materiałów wojennych.
W grudniu 1941 roku wziął udział w inwazji na Filipiny. Następnie pełnił służbę konwojową na Morzu Południowochińskim. 2 lutego 1942 roku, wychodząc z portu Mako na Peskadorach wszedł na japońską minę, co spowodowało ciężkie uszkodzenia oraz śmierć lub zranienie 19 osób. Zagrożony zatonięciem statek musiał zostać wyrzucony na brzeg. Pod koniec marca, po dokonaniu prowizorycznych napraw, został ponownie zwodowany. W maju odholowano go do Hongkongu, a stamtąd do Singapuru, gdzie jego remont trwał do września.
Po zakończeniu remontu udał się w rejs na Guadalcanal, skąd następnie powrócił do Hongkongu. 
Zatopienie.
25 września 1942 roku z obozu jenieckiego w Sham Shui Po na półwyspie Koulun wyprowadzono 1816 brytyjskich jeńców wojennych. W porcie w Hongkongu zostali oni zaokrętowani na „Lisbon Maru”. W dziobowej ładowni nr 1 rozlokowano 379 jeńców, głównie z personelu Royal Navy. W środkowej ładowni nr 2 znalazło się ponad tysiąc jeńców, w tym 373 żołnierzy 2. batalionu pułku Royal Scots oraz 366 żołnierzy 1. batalionu pułku Middlesex. W rufowej ładowni nr 3 umieszczono natomiast 380 żołnierzy Royal Artillery. Obok brytyjskich jeńców na statku znalazło się także 25 strażników oraz 778 żołnierzy japońskich wojsk regularnych.
27 września „Lisbon Maru” wypłynął z Hongkongu, obierając kurs na Wyspy Japońskie. Pierwsze cztery dni rejsu minęły bez większych incydentów. W ładowniach, w których rozmieszczono jeńców, panował tak duży ścisk, że mogli oni spać jedynie w trybie zmianowym. Niemniej pozwalano im wychodzić na pokład w celu skorzystania z prowizorycznych latryn. Zaopatrzenie w wodę pitną było wystarczające (aczkolwiek brakowało wody do mycia), a wyżywienie – jak na warunki panujące zwykle w japońskiej niewoli – było wręcz ponadstandardowo dobre.
1 października około godziny 4:00 ranem płynący z prędkością ośmiu węzłów „Lisbon Maru” został dostrzeżony przez amerykański okręt podwodny USS „Grouper”, który odbywał patrol na Morzu Południowochińskim. Przez blisko trzy godziny amerykańska jednostka śledziła japoński statek, usiłując zająć dogodną pozycję do ataku. W pewnym momencie „Lisbon Maru” zmienił kurs i zaczął oddalać się od „Groupera”. W rezultacie o godzinie 7:04 amerykański okręt wystrzelił doń trzy znane z zawodności torpedy Mark XIV. Żadna nie dosięgła celu, a nieświadomy zagrożenia statek kontynuował rejs. Dowódca amerykańskiej jednostki kmdr por. Rob R. McGregor rozkazał więc odpalić czwartą torpedę, tym razem uzyskując trafienie. Z uszkodzonego statku prawdopodobnie dostrzeżono peryskop „Groupera”, gdyż otworzono w jego kierunku ogień z działek małokalibrowych. Amerykanie wystrzelili jeszcze dwie torpedy (o 8:45 i 9:38), ponownie nie uzyskując jednak żadnego trafienia. Pojawienie się japońskiego samolotu zmusiło okręt podwodny do alarmowego zanurzenia. Gdy po pewnym czasie „Grouper” wysunął swój peryskop, „Lisbon Maru” zniknął z pola widzenia.
Żaden z jeńców nie doznał uszczerbku na skutek eksplozji torpedy. Trafiła ona w bunkier węglowy na sterburcie, powodując przechył oraz awarię maszyn i sieci elektrycznej. Niemal natychmiast po storpedowaniu statku Japończycy zasłonili włazy do wszystkich ładowni za pomocą brezentowych płacht. Jeńcom zabroniono wychodzić na pokład, nawet w celu skorzystania z latryny. W drugiej połowie dnia na pomoc „Lisbon Maru” przypłynęły niszczyciel „Kuri” oraz frachtowiec „Toyokuni Maru”. Gdy nie udało się ponownie uruchomić maszyn, zapadła decyzja o przeniesieniu japońskich żołnierzy na „Toyokuni Maru” i odholowaniu uszkodzonego statku bliżej wybrzeży Chin. Dowodzący jenieckim kontyngentem por. Hideo Wada zdecydował jednocześnie, że Brytyjczycy pozostaną zamknięci w ładowniach, gdyż jego zdaniem 25 strażników nie byłoby w stanie zapanować nad 1816 jeńcami. Dowódca statku Shigeru Kyoda zaprotestował, wskazując, że w ładowniach brakuje odpowiedniej wentylacji, a nagłe zatonięcie statku mogłoby spowodować liczne ofiary. Nie zdołał jednak skłonić Wady do zmiany decyzji. W związku z ewakuacją japońskich żołnierzy ze statku zabrano wszystkie cztery szalupy ratunkowe oraz wszystkie lub zdecydowaną większość spośród sześciu tratw ratunkowych.
Tymczasem sytuacja w ładowniach gwałtownie się pogarszała. Racje wody i żywności szybko uległy wyczerpaniu, a upał i zamknięcie włazów spowodowały, że jeńcom zaczęło brakować powietrza. Zaduch i warunki sanitarne pogarszał fakt, że wielu jeńców cierpiało na dyzenterię lub inne choroby układu pokarmowego. W nocy do ładowni nr 3 zaczęła stopniowo wdzierać się woda. Jeńcy usiłowali opanować sytuację przy użyciu ręcznej pompy, jednakże brak powietrza oraz osłabienie spowodowane głodem i pragnieniem sprawiały, że obsługa musiała się zmieniać po wykonaniu zaledwie sześciu ruchów, gdyż w innym wypadku groziłoby jej omdlenie. Po pewnym czasie jeńcy nie byli już w stanie obsługiwać pompy. Japończycy nie wykazywali żadnego zainteresowania losem jeńców. W odpowiedzi na prośby o dostarczenie wody tłumacz Genichiro Niimori spuścił do ładowni wiadro wypełnione uryną. Tej nocy w ładowniach zmarło kilku jeńców.
Nad ranem 2 października stało się jasne, że „Lisbon Maru” wkrótce zatonie. Ewakuowano całą załogę oraz większość strażników. Jeńców pozostawiono jednak w ładowniach, a na pokładzie pozostało pięciu strażników. Prośba kapitana o zgodę na ewakuację wszystkich przebywających na statku osób ponownie została odrzucona. W międzyczasie ppłk H. W. M. Stewart z pułku Middlesex, który był najstarszym rangą z jeńców, postanowił wysłać na pokład delegację w celu podjęcia pertraktacji z Japończykami. Brezentową płachtę, która zasłaniała jeden z włazów, rozcięto przy pomocy noża, po czym porucznicy Howell i Potter w towarzystwie jednego lub dwóch jeńców znających język japoński, wydostali się na pokład. Na ten widok strażnicy otworzyli jednak ogień, śmiertelnie raniąc Pottera i raniąc jednego lub dwóch żołnierzy niższych rang. Oddali także kilka strzałów na oślep w głąb ładowni, zabijając jednego z jeńców i raniąc drugiego.
Niedługo po tym incydencie „Lisbon Maru” zaczął tonąć. Jeńcy nie czekając na pozwolenie Japończyków, zaczęli wspinać się na pokład i skakać za burtę. Pozostający jeszcze na statku strażnicy otworzyli do nich ogień z karabinów, lecz posiadający zdecydowaną przewagę liczebną Brytyjczycy wkrótce ich rozbroili i – prawdopodobnie – wyrzucili za burtę. Dzięki temu, że rufa osiadła na dnie relatywnie płytkich w tym miejscu wód przybrzeżnych, statek tonął przez blisko godzinę, co dało jeńcom czas na ucieczkę. Niemniej wielu Brytyjczyków nie zdołało wydostać się na czas z ładowni nr 3 i utonęło, gdy wdarła się do niej woda. Na miejsce katastrofy przypłynęły japońskie okręty, jednakże marynarze pozwalali wspiąć się na pokład jedynie japońskim rozbitkom, a jeńców strącali z powrotem do morza. Japończycy zapewne zamierzali pozostawić jeńców na śmierć, jednakże w pewnym momencie na miejscu katastrofy pojawiły się chińskie łodzie rybackie, które zaczęły podejmować Brytyjczyków z morza. W dodatku wielu jeńców zdołało dopłynąć do leżących w pobliżu wysp Zhoushan, gdzie miejscowa ludność udzieliła im pomocy. Zdawszy sobie sprawę, że w obecności tak wielu świadków nie będą mogli utrzymać swoich działań w tajemnicy, Japończycy przystąpili do ratowania rozbitków. Następnego dnia wysłali także swoje okręty na wyspy Zhoushan, które odnalazły niemal wszystkich spośród około dwustu znajdujących się tam jeńców.
Ocalałych zabrano do Szanghaju. Jeńców, spośród których wielu straciło ubrania, trzymano pod gołym niebem w portowych dokach, niektórych nawet przez trzy dni. W tym czasie byli bici i głodzeni. Gdy 5 października zorganizowano zbiórkę, doliczono się jedynie 971 jeńców. Trzydziestu pięciu, którzy znajdowali się w najcięższym stanie, pozostawiono w Szanghaju. Pozostałych 936 zabrano do Japonii na pokładzie statku „Shinsei Maru” (pięciu zmarło w trakcie rejsu). Trzech Brytyjczyków zostało ukrytych przez naczelnika wioski z Zhoushan, który następnie pomógł im przedostać się na nieokupowane przez Japończyków obszary Chin. Tym samym z obliczeń Gregory’ego F. Michno wynika, że zatopienie „Lisbon Maru” spowodowało śmierć 842 jeńców. Zginęło również trzech japońskich żołnierzy.
W innych źródłach można znaleźć odmienne szacunki. W brytyjskich raportach, które sporządzono krótko po kapitulacji Japonii, liczbę ofiar zatonięcia „Lisbon Maru” oszacowano na 839 osób. Lord Russell of Liverpool podaje, że 970 jeńców zostało uratowanych przez Japończyków, sześciu przez chińskich rybaków, a 840 poniosło śmierć. Bob Hackett podaje, że zginęło 826 jeńców, a sześciu lub siedmiu zostało uratowanych przez Chińczyków. Raymond Lamont-Brown szacował liczbę ofiar na 834, a Van Waterford – na 845 lub 846. Na stronie internetowej pułku Royal Scots mowa jest z kolei o 843 ofiarach, w tym 183 żołnierzach tego pułku.
Fakt zatopienia „Lisbon Maru” przez amerykański okręt podwodny został wykorzystany przez japońską propagandę. Radio Tokio przeprowadziło nawet serię krótkich wywiadów z ocalałymi jeńcami.
„Lisbon Maru” zaliczany jest do grona japońskich „piekielnych statków” (ang. "Hellships").
Powojenne procesy.
28 sierpnia 1946 roku przed brytyjskim trybunałem wojskowym w Hongkongu rozpoczął się proces Genichiro Niimoriego. Był on cywilem służącym przy japońskiej armii w charakterze tłumacza, który dał się poznać brutalności i bezwzględnego stosunku wobec alianckich jeńców – zarówno w obozach jenieckich, jak i na statkach „Lisbon Maru” i „Tozan Maru”. Wyrokiem z 1 października 1946 roku został uznany winnym większości stawianych mu zarzutów. Między innymi uznano go współwinnym złego traktowania jeńców na „Lisbon Maru”, w tym zamknięcia ich w ładowniach po amerykańskim ataku, a także winnym złego traktowania i bicia rozbitków podczas ich pobytu w Szanghaju. Skazano go na karę 15 lat pozbawienia wolności.
23 października 1946 roku brytyjskim trybunałem w Hongkongu rozpoczął się proces Shigeru Kyody – dowódcy „Lisbon Maru”. Oskarżono go o zamkniecie włazów do ładowni po storpedowaniu statku i doprowadzenie w ten sposób do śmierci wielu jeńców, a także o niezapewnienie jeńcom odpowiedniej liczby szalup i kamizelek ratunkowych. Wyrokiem z 29 listopada 1946 roku został uznany częściowo winnym pierwszego z zarzutów i skazany na karę 7 lat pozbawienia wolności.
Pamięć.
Porucznik H.M. Howell, który wydostał się na pokład, aby pertraktować z Japończykami, a później jako jeden z pierwszych dopłynął do wysp Zhoushan, skłaniając miejscowych rybaków do wyruszenia na pomoc rozbitkom, został po wojnie odznaczony Medalem Imperium Brytyjskiego. To samo odznaczenia otrzymał por. Norman Brownlow, który wyróżnił się podczas ewakuacji jeńców z tonącego statku.
W lutym 1949 roku brytyjski gubernator Hongkongu Alexander Grantham ofiarował mieszkańcom Zhoushan motorową łódź rybacką oraz pewne kwoty pieniężne jako dowód wdzięczności za pomoc udzieloną rozbitkom z „Lisbon Maru”.
Nazwiska jeńców, którzy zginęli na „Lisbon Maru”, wyryto na tablicach znajdujących się przy bramie cmentarza wojennego Sai Wan w Hongkongu.
3 października 2021 roku na terenie "National Memorial Arboretum" w brytyjskim Alrewas odsłonięto tablicę upamiętniającą jeńców, którzy zginęli na „Lisbon Maru”.
Nazwę „Lisbon Maru” nosi jeden z utworów brytyjskiego zespołu Fuck Buttons tworzącego muzykę elektroniczną. Utwór znalazł się na ich płycie „Tarot Sport” z 2009 roku.

</doc>
<doc id="5268778" url="https://pl.wikipedia.org/wiki?curid=5268778" title="Nichimei Maru">
Nichimei Maru

SS „Nichimei Maru” (pierwotnie SS „Alfred Nobel”) – statek pasażersko-towarowy oddany do służby w 1912 roku, pływający najpierw pod banderą norweską, a następnie pod banderą japońską.
W latach 1912–1938 należał do kolejno dwóch norweskich linii żeglugowych. Początkowo nosił nazwę „Alfred Nobel”, zmienioną w 1934 roku na „Ortri”. W 1938 roku został sprzedany japońskiemu koncernowi Nissan Kisen Kabushiki Kaisha i przemianowany na „Nichimei Maru”. W październiku 1941 roku został zarekwirowany przez Cesarską Armię Japońską. W czasie wojny na Pacyfiku wykorzystywano go do transportu żołnierzy i materiałów wojennych. 15 stycznia 1943 roku został zatopiony przez amerykańskie lotnictwo w Zatoce Martaban. Statek przewoził wtedy 965 holenderskich jeńców wojennych i około 1,5 tys. japońskich żołnierzy. W wyniku ataku 102 Japończyków i około 40 Holendrów poniosło śmierć.
„Nichimei Maru” jest zaliczany do grona tzw. piekielnych statków.
Dane techniczne.
Był statkiem pasażersko-towarowym o długości 121,92 metrów, szerokości 15,91 metrów i zanurzeniu 7,58 metrów. Jego pojemność wynosiła 4775 BRT.
Posiadał trzy kotły. Napęd zapewniała maszyna parowa potrójnego rozprężania o mocy 339 NHP (według innych źródeł – 387 NHP). Osiągał prędkość 9,5 węzłów.
Historia.
Przebieg służby.
Budowę statku rozpoczęto w 1911 roku w brytyjskiej stoczni Armstrong Whitworth &amp; Co. w Newcastle upon Tyne. Zamawiającym było przedsiębiorstwo żeglugowe D/S A/S Concordia z Flekkefjord, należące do norweskiego przedsiębiorcy i polityka . Wodowanie miało miejsce 14 sierpnia 1912 roku; wtedy też jednostce nadano nazwę „Alfred Nobel”. Do służby weszła we wrześniu tegoż roku.
W pierwszych latach służby statek obsługiwał trasę Bergen – Rotterdam – Nowy Jork. W 1934 roku został sprzedany liniom żeglugowym Steamship Company Cosmopolite Ltd. A/S z Bergen, należącym do Johana Grana. Jego nazwę zmieniono wtedy na „Ortri”.
W 1938 roku statek został sprzedany japońskiemu koncernowi . Nowi właściciele nadali mu nazwę „Nichimei Maru”.
W październiku 1941 roku, na krótko przed wybuchem wojny na Pacyfiku, został zarekwirowany przez Cesarską Armię Japońską. W grudniu tegoż roku wziął udział w bitwie o Guam. W kolejnych miesiącach pływał w konwojach, m.in. na Peskadory oraz do Singapuru.
Zatopienie.
9 stycznia 1943 roku „Nichimei Maru” wypłynął z Singapuru. W jego ładowniach znajdowało się 965 holenderskich jeńców wojennych oraz 1562 japońskich żołnierzy. Po krótkim rejsie dotarł do Penangu na zachodnim wybrzeżu Malajów, skąd wypłynął 11 stycznia w towarzystwie statku „Moji Maru”, ścigacza okrętów podwodnych CH-8 oraz pomocniczego stawiacza sieci „Choko Maru”. Niewielki konwój, któremu nadano kryptonim S-28, zmierzał do Moulmein w Birmie. Alianccy jeńcy, którzy znajdowali się na obu statkach, mieli zostać skierowani do pracy przy budowie Kolei Birmańskiej. Z tego powodu „Nichimei Maru” przewoził także parowóz, ładunek szyn kolejowych oraz setki kilofów i łopat.
15 stycznia około godziny 15:20, gdy konwój znajdował się w Zatoce Martaban – w odległości około 50 mil morskich od Moulmein, zaatakowały go amerykańskie bombowce B-24 „Liberator” należące do . Podczas pierwszego ataku bliskie wybuchy bomb uszkodziły antenę komunikacyjną na „Nichimei Maru”. Przy drugim podejściu amerykańskie samoloty zdołały uzyskać dwa trafienia: pierwsza bomba wybuchła między ładownią nr 2 a maszynownią, druga za mostkiem. „Nichimei Maru” doznał ponadto kolejnych uszkodzeń na skutek bliskich wybuchów bomb oraz został ostrzelany z broni maszynowej. Zatonął około godziny 15:50. W ciągu następnych trzech godzin „Moji Maru” podjął z morza wszystkich rozbitków.
Wraz ze statkiem zginęło pięciu członków załogi, 97 japońskich żołnierzy oraz około 40 holenderskich jeńców.
Pamięć.
„Nichimei Maru” jest zaliczany do grona japońskich „piekielnych statków” (ang. "Hellships").
„Nichimei Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268780" url="https://pl.wikipedia.org/wiki?curid=5268780" title="Archipetalia">
Archipetalia



</doc>
<doc id="5268781" url="https://pl.wikipedia.org/wiki?curid=5268781" title="Ōryoku Maru">
Ōryoku Maru

„Ōryoku Maru” – japoński statek pasażersko-towarowy oddany do służby w 1937 roku.
W latach 1937–1943 przewoził pasażerów i towary pod flagą linii żeglugowych Ōsaka Shōsen Kaisha. W czasie wojny na Pacyfiku został zarekwirowany przez Cesarską Armię Japońską i był odtąd wykorzystywany do transportu wojska oraz materiałów wojennych. 15 grudnia 1944 roku został zatopiony przez amerykańskie lotnictwo w Zatoce Subic u wybrzeży Luzonu. Statek przewoził wtedy 1619 jeńców wojennych, w zdecydowanej większości Amerykanów, spośród których około trzystu poniosło śmierć.
Z powodu drastycznych wydarzeń, które rozegrały się w jego ładowniach, po tym, gdy wśród zgromadzonych tam jeńców wybuchła panika, „Ōryoku Maru” jest uznawany za najgorszy z japońskich „piekielnych statków”.
Dane techniczne.
„Ōryoku Maru” był statkiem pasażersko-towarowym o długości 129,7 metrów, szerokości 17,4 metrów i zanurzeniu 10,1 metrów. Jego pojemność wynosiła 7363 BRT.
Statek był wyposażony w dwie śruby, a jego napęd stanowiły cztery turbiny parowe o mocy 1083 NHP.
Był w stanie pomieścić 45 pasażerów w kabinach pierwszej klasy, 139 pasażerów w kabinach drugiej klasy oraz 679 pasażerów w kabinach trzeciej klasy. Załoga liczyła około 100 osób.
Historia.
Przebieg służby.
Budowę statku rozpoczęto 5 grudnia 1936 roku w stoczni Mitsubishi Jūkōgyō Kabushiki Kaisha w Nagasaki na zamówienie linii żeglugowych Ōsaka Shōsen Kaisha (OSK). Wodowanie miało miejsce 14 lutego 1937 roku; wtedy też jednostce nadano nazwę „Ōryoku Maru”. Do służby weszła 30 września tegoż roku.
W dziewiczy rejs „Ōryoku Maru” udał się do Dalian. Później obsługiwał m.in. trasy do portów Ameryki Południowej oraz na Formozę.
W 1943 roku został zarekwirowany przez Cesarską Armię Japońską. Pływał w konwojach na Formozę oraz na Filipiny. Na początku grudnia 1944 roku, płynąc w konwoju TAMA-35, przewiózł 2054 japońskich żołnierzy z Formozy na Luzon.
Zatopienie.
Przebieg.
13 grudnia 1944 roku przy nadbrzeżu nr 7 w porcie w Manili na „Ōryoku Maru” zaokrętowano 1619 jeńców wojennych. Z wyjątkiem około 30 osób, wszyscy byli Amerykanami. Ponad 2/3 jeńców, gdyż około 1100, stanowili oficerowie. Było wśród nich także 47 internowanych cywilów. Pilnowała ich straż, złożona głównie z rekrutów pochodzących z Formozy, którymi dowodził japoński oficer por. Junsaburo Toshino. Obok jeńców statek miał ewakuować z Filipin także około 1,5 tys. japońskich żołnierzy, 1127 rozbitków z japońskich statków i okrętów, które Amerykanie zatopili wcześniej u wybrzeży Filipin, oraz 547 japońskich kobiet i dzieci. Załadowano nań ponadto urny z prochami 728 poległych żołnierzy oraz pewną ilość łupów wojennych, które Japończycy zdobyli na Filipinach w 1942 roku, w tym samochód Packard Clipper należący uprzednio do gen. Douglasa MacArthura.
Statek wypłynął z portu około godziny 17:00, jednakże zatrzymał się wkrótce w pobliżu wyspy Corregidor u wejścia do Zatoki Manilskiej i spędził tam niemal całą noc. 718 jeńców, którymi dowodził kmdr Warren Portz, zostało umieszczonych w rufowej ładowni nr 5. Kolejnych siedmiuset, którymi dowodził ppłk Curtis T. Beecher, trafiło do dziobowej ładowni nr 1, a 200 chorych ze szpitala w więzieniu Bilibid, którymi opiekował się kmdr Maurice Joses – do środkowej ładowni nr 2. W ładowniach nr 1 i 5 jeńców stłoczono do tego stopnia, że z trudem mogli się poruszać. Nieco więcej miejsca mieli do dyspozycji jeńcy z ładowni nr 2, musieli jednak znosić fakt, że jej podłoga była pokryta warstwą końskiego łajna. Sytuację sanitarną pogarszał fakt, że niemal wszyscy jeńcy cierpieli na różne choroby układu pokarmowego. Drewniane kubły, które służyły im do załatwiania potrzeb naturalnych, szybko uległy zapełnieniu, a podłogi w ładowniach zostały zanieczyszczone ludzkimi odchodami i wymiocinami. Na skutek braku wentylacji i tropikalnych upałów temperatura w ładowniach przekraczała 37,78 °C. Jeńcy głośno błagali o wodę i więcej powietrza, jednakże strażnicy ignorowali ich prośby. Co więcej, tłumacz Shusuke Wada zagroził, że jeśli natychmiast nie zapanuje spokój, to włazy do ładowni zostaną zamknięte. Ponieważ krzyki nie ustały, groźba została spełniona, co doprowadziło jeńców na skraj paniki. Wada wkrótce powrócił, ostrzegając, że krzyki niepokoją japońskie kobiety i dzieci, stąd jeśli jeńcy natychmiast się nie uspokoją, to strażnicy otworzą ogień w głąb ładowni. Ostatecznie niektórzy oficerowie zdołali częściowo uspokoić swych kolegów i podwładnych. Komandor Frank Bridget wspiął się na pokład, aby podjąć negocjacje z Japończykami. Zdołał przekonać Wadę, aby ponownie otwarto włazy do ładowni. Tłumacz wyraził również zgodę, aby czterech jeńców mogło jednorazowo przebywać na pokładzie. Tej nocy w ładowniach zmarło od 30 do 50 jeńców, większość na skutek uduszenia lub zadeptania. Wielu innych pragnienie i brak powietrza doprowadziły na skraj obłędu.
14 grudnia około godziny 3:00 nad ranem „Ōryoku Maru” wznowił rejs w ramach konwoju MATA-37. Około godziny 8:00 odnalazły go samoloty pokładowe z lotniskowców USS „Hornet” i USS „Hancock”. Przez następnych dziewięć godzin konwój był atakowany przez kolejne fale amerykańskich samolotów. Żadna z bomb nie trafiła bezpośrednio w „Ōryoku Maru”, niemniej statek został wielokrotnie ostrzelany z broni maszynowej i doznał uszkodzeń na skutek bliskich eksplozji. Dziesiątki japońskich pasażerów zginęło lub zostało rannych. Strażnicy rozkazali jeńcom-lekarzom udać się na pokład i udzielić pomocy rannym. Gdy medycy skończyli pracę, zostali pobici przez Japończyków, którzy w ten sposób wyładowali frustrację spowodowaną amerykańskimi atakami. 
Wieczorem uszkodzony „Ōryoku Maru” zawinął do Zatoki Subic. W Olongapo zeszli na ląd japońscy pasażerowie, wyładowano też ciała zabitych. Jeńcy pozostali na statku. W międzyczasie japońska załoga usiłowała prowizorycznie naprawić uszkodzenia, a ocalałe jednostki konwoju kontynuowały rejs na własną rękę. Tej nocy w ładowniach doszło do wydarzeń, które Brian MacArthur opisał jako „jeden z najbardziej przerażających incydentów w czasie II wojny światowej”. Klaustrofobia, którą jeńcy odczuwali na skutek kombinacji czynników takich jak upał, głód, pragnienie, brak powietrza, smród, ciemność i strach przed zatonięciem doprowadziła do wybuchu paniki i całkowitego załamania dyscypliny. Zdesperowani jeńcy próbowali pić mocz, walczyli na śmierć i życie o manierki z wodą, rozrywali żyły, by pić swoją krew, a nawet ranili i mordowali towarzyszy, aby wypić ich krew. Wielu jeńców, zwłaszcza najsłabszych, zostało zadeptanych przez tłum. W ładowni nr 1 ppłk Beecher, usiłując opanować sytuację, rozkazał zabić tych jeńców, którzy popadli w obłęd i zaczęli stwarzać zagrożenie dla życia towarzyszy. Japońscy strażnicy oddali na oślep strzały w głąb ładowni, zabijając kilku jeńców.
Następnego poranka samoloty z „Horneta” wznowiły swe ataki. „Ōryoku Maru” został trafiony sześcioma rakietami i co najmniej jedną 226-kilogramową bombą. Ta ostatnia trafiła w rufową ładownię, zabijając około 100–150 jeńców. O godzinie 10:30 kapitan wydał rozkaz opuszczenia statku. Jeńcy zaczęli wyskakiwać za burtę i płynąć do odległego o ponad 270 metrów brzegu. Amerykańscy piloci najprawdopodobniej zorientowali się w sytuacji, gdyż nie ostrzeliwali rozbitków. Mimo że jeńcy opuszczali statek za zgodą Wady, niektórzy strażnicy otworzyli ogień do rozbitków wskakujących do wody z burty po przeciwnej stronie brzegu. Co najmniej kilkunastu zostało zastrzelonych. Jeden z Amerykanów, który zakradł się do okrętowej kuchni, by znaleźć coś do jedzenia, został zastrzelony przez por. Toshino. Co więcej, na plaży japońscy żołnierze ustawili karabiny maszynowe i otworzyli ogień do tych jeńców, którzy dopływali do brzegu poza jego wyznaczonym odcinkiem. Jeden ze świadków wspominał, że ostrzał z brzegu koncentrował się na tych jeńcach, którzy płynęli na tratwach ratunkowych lub uczepili się pływających w morzu szczątków.
Ostatecznie na brzegu doliczono się tylko 1333 ocalałych jeńców (według innego źródła – 1340). „Ōryoku Maru” utrzymywał się na wodzie jeszcze przez kilka godzin, by zatonąć około godziny 16:30.
Epilog.
Wszystkich jeńców-rozbitków spędzono na kort tenisowy położony na terenie dawnej amerykańskiej bazy wojskowej w Olongapo. Spędzili tam pięć dni, w ścisku, bez pomocy medycznej, bez osłony przed promieniami tropikalnego słońca. Dopiero trzeciego dnia zaczęto im wydawać po łyżce nieugotowanego ryżu na osobę. Podczas pobytu na korcie zmarła pewna liczba rozbitków. Jedną z ofiar był żołnierz amerykańskiej piechoty morskiej, któremu musiano amputować rękę bez środków znieczulających i z użyciem zwykłego noża, gdyż Japończycy nie zgodzili się udzielić mu pomocy medycznej.
20 i 21 grudnia Japończycy zabrali rozbitków do San Fernando Pampanga, a następnie umieścili ich na terenie miejscowego więzienia oraz kina. Tłumacz Wada rozkazał ppłk. Beecherowi wybrać piętnastu najciężej rannych jeńców, obiecując, że zostaną oni zabrani do Manili, gdzie zostanie im udzielona pomoc medyczna. W rzeczywistości całą grupę zabrano jednak na cmentarz w San Fernando Pampanga, gdzie zostali ścięci mieczami lub zakłuci bagnetami.
Pozostałych rozbitków przewieziono 25 grudnia do San Fernando nad Zatoką Lingayen, gdzie dwa dni później zaokrętowano ich na statki „Enoura Maru” i „Brazil Maru”. Na obu panowały bardzo ciężkie warunki, a w dodatku „Enoura Maru” został 9 stycznia 1945 roku zbombardowany w Takao na Formozie, co spowodowało śmierć około 200–300 jeńców. Ostatecznie tylko „Brazil Maru” dotarł do portu docelowego, którym było Moji na wyspie Kiusiu. Spośród 1619 jeńców, którzy w Manili weszli na pokład „Ōryoku Maru”, większość zmarła lub zginęła w trakcie podróży. Liczbę tych, którzy 30 stycznia zeszli na ląd w Moji, szacuje się w zależności od źródeł na 425, około 450 lub około 500. Co więcej, od około 140–150 do 235 skrajnie wyczerpanych jeńców zmarło w ciągu następnych sześciu tygodni w obozach jenieckich w rejonie Ōmuta.
Japończycy nie poinformowali Czerwonego Krzyża o losie jeńców, którzy zmarli i zginęli na „Ōryoku Maru”, „Brazil Maru” i „Enoura Maru”. Listę ofiar udało się skompletować dopiero w listopadzie 1947 roku.
Powojenne procesy.
Sprawa tragicznego rejsu „Ōryoku Maru” była omawiana podczas procesu gen. Shiyoku Kou (właśc. Hong Sa-ik) – zwierzchnika wszystkich obozów jenieckich na Filipinach. Toczył się on w lutym i marcu 1946 roku przed amerykańskim trybunałem wojskowym w Manili. Generałowi zarzucono m.in. wydanie rozkazu ewakuacji 1619 jeńców drogą morską i niezapewnienie im ochrony przed maltretowaniem i złym traktowaniem. Został uznany winnym zarzucanych czynów i skazany na karę śmierci przez powieszenie. Wyrok wykonano we wrześniu 1946 roku.
10 marca 1947 roku przed amerykańskim trybunałem wojskowym w Jokohamie rozpoczął się proces dziewięciu japońskich żołnierzy i cywilów, których oskarżono o mordowanie i nieludzkie traktowanie jeńców przewożonych statkami „Ōryoku Maru”, „Brazil Maru” i „Enoura Maru”. Zarzuty postawione kapitanowi „Brazil Maru”, Shinowi Kajiyamie, zostały oddalone jeszcze przed zakończeniem procesu. Wyroki wobec pozostałych oskarżonych zostały ogłoszone 9 maja 1947 roku. Porucznik Junsaburo Toshino – dowódca jenieckiego kontyngentu, oraz kpr. Kazutane Aihara zostali skazani na karę śmierci. Tłumacz Shusuke Wada usłyszał wyrok dożywotniego pozbawienia wolności. Sierżant Suketoshi Tanoue otrzymał wyrok 25 lat więzienia, szer. Jiro Ueda – 20 lat więzienia, sierż. Sho Hattori – 10 lat więzienia. Strażnicy Risaku Kobayashi i Hisao Yoshida zostali uniewinnieni.
Pamięć.
„Ōryoku Maru” jest jednym z najbardziej znanych japońskich „piekielnych statków”. Bywa także określany mianem najgorszego lub najbardziej niesławnego spośród ich wszystkich.
W 2006 roku w Olongapo przy brzegu zatoki Subic, nieopodal miejsca, w którym zatonął „Ōryoku Maru”, odsłonięto pomnik znany pod nazwą "The Hellships Memorial". Upamiętnia on wszystkie ofiary japońskich „piekielnych statków”.
„Ōryoku Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268782" url="https://pl.wikipedia.org/wiki?curid=5268782" title="Archipetaliinae">
Archipetaliinae



</doc>
<doc id="5268786" url="https://pl.wikipedia.org/wiki?curid=5268786" title="Archipetaliini">
Archipetaliini



</doc>
<doc id="5268788" url="https://pl.wikipedia.org/wiki?curid=5268788" title="Archipetaliidae">
Archipetaliidae



</doc>
<doc id="5268792" url="https://pl.wikipedia.org/wiki?curid=5268792" title="Suez Maru">
Suez Maru

SS „Suez Maru” – japoński statek pasażersko-towarowy, oddany do służby w 1919 roku.
W okresie międzywojennym przewoził pasażerów i towary na zlecenie linii żeglugowych Yamashita Kisen K.K. i Kuribayashi Syosen K.K. W 1937 roku został wyczarterowany przez Cesarską Armię Japońską i wziął udział w agresji na Chiny. W 1938 roku powrócił do służby cywilnej, lecz trzy lata później został ponownie zarekwirowany na potrzeby armii. W czasie wojny na Pacyfiku był wykorzystywany do przewozu wojska i materiałów wojennych. 29 listopada 1943 roku został zatopiony na Morzu Jawajskim przez amerykański okręt podwodny USS „Bonefish”. Przewoził wtedy około 550 alianckich jeńców wojennych. Wszyscy oni zatonęli wraz ze statkiem lub zostali wymordowani przez załogę japońskiego trałowca W-12.
„Suez Maru” jest zaliczany do grona tzw. piekielnych statków.
Dane techniczne.
„Suez Maru” był statkiem pasażersko-towarowym o długości 109,7 metrów, szerokości 15,6 metrów i zanurzeniu 7,9 metrów. Jego pojemność wynosiła 4646 BRT.
Napęd zapewniała maszyna parowa potrójnego rozprężania o mocy 377 NHP. Statek miał jedną śrubę. Jego kotły były opalane węglem. Osiągał maksymalną prędkość 11 lub 12 węzłów.
Był w stanie pomieścić do 548 pasażerów.
Historia.
Budowa.
Był jedną z pięciu jednostek typu „Yoshida Maru II”, które w latach 1917–1920 zbudowano w stoczni Uraga Senkyo Kabushiki Kaisha w Uradze (ob. część Yokosuki).
Budowę statku rozpoczęto 1 maja 1919 roku na zamówienie linii żeglugowych Yamashita Kisen Kabushiki Kaisha. Kadłub wodowano 25 czerwca 1919 roku; wtedy też jednostce nadano nazwę „Suez Maru”. Do służby weszła 17 sierpnia 1919 roku.
Przebieg służby.
W latach 1919–1932 „Suez Maru” pływał pod flagą linii Yamashita Kisen K.K., m.in. odbywając rejsy do Australii i Indii.
W październiku 1932 roku został sprzedany liniom Kuribayashi Syosen Kabushiki Kaisha.
W 1937 roku, w związku z wybuchem wojny japońsko-chińskiej, został wyczarterowany przez Cesarską Armię Japońską z przeznaczeniem do transportu wojska. W listopadzie tegoż roku uczestniczył w operacji desantowej w Zatoce Hangzhou. W 1938 roku armia zwróciła go macierzystym liniom.
We wrześniu 1941 roku został ponownie przejęty przez Cesarską Armię. Podczas pierwszej fazy wojny na Pacyfiku uczestniczył w inwazji na Malaje Brytyjskie, a następnie w inwazji na Jawę. W kolejnych miesiącach przewoził żołnierzy i materiały wojenne do różnych portów, m.in. do Rangunu.
25 listopada 1942 roku „Suez Maru” został storpedowany przez amerykański okręt podwodny USS „Thresher”. Statek nie zatonął, jednakże eksplozja torpedy spowodowała śmierć 126 japońskich żołnierzy, którzy znajdowali się pod pokładem. W kolejnych miesiącach „Suez Maru” prawdopodobnie przeszedł remont w Surabai. Powróciwszy do służby, pływał w konwojach – m.in. na Morzu Południowochińskim oraz na wodach Nowej Gwinei.
Zatopienie.
Przebieg wydarzeń.
W drugiej połowie listopada 1943 roku na wyspę Ambon przywieziono ponad 800 alianckich jeńców wojennych. Wszyscy przebywali uprzednio w obozie na wyspie Haruku, uznawanym za jeden z najgorszych japońskich obozów jenieckich. Z powodu niedożywienia, chorób i wyczerpania nowo przybyli jeńcy znajdowali się w skrajnie złym stanie fizycznym. Jako niezdolni do pracy mieli zostać ewakuowani na Jawę.
W porcie w Ambonie na „Suez Maru” zaokrętowano 546 jeńców, w większości Brytyjczyków, a obok nich także pewną liczbę Holendrów. Około dwudziestu jeńców było tak ciężkim stanie, że musiano wnieść ich na noszach. Brytyjczyków i Holendrów ulokowano w rufowych ładowniach nr 3 i 4. W dwóch ładowniach dziobowych ulokowano natomiast około 250 rannych i chorych żołnierzy japońskich. Choć podczas tego rejsu „Suez Maru” pełnił "de facto" rolę statku szpitalnego, Japończycy nie zapewnili mu stosownych oznaczeń.
Jeńcy podróżowali pod kilkunastoosobową strażą, którą dowodził por. Masaji Iketani. Zdawał on sobie sprawę, że w przypadku zatopienia statku niewielkie jednostki eskorty nie będą mogły pomieścić wszystkich rozbitków. Zwrócił się więc o wytyczne do ppłk. Sanso Anamiego – zwierzchnika wszystkich obozów jenieckich na Molukach. Ten odpowiedział, że w takim wypadku jeńcy powinni zostać zastrzeleni.
25 listopada „Suez Maru” wypłynął z Ambonu. Towarzyszyły mu trzy jednostki: statek „Nichinan Maru” oraz trałowce W-11 i W-12. Pierwsze dni rejsu minęły bez godnych odnotowania wydarzeń. 27 listopada od niewielkiego konwoju odłączył się W-11, a następnego dnia – „Nichinan Maru”. Od tej pory „Suez Maru” podróżował wyłącznie w towarzystwie W-12. Nad ranem 29 listopada, gdy japońskie jednostki znajdowały się na północny wschód od Wysp Kangean, dostrzegł je okręt podwodny USS „Bonefish”. Amerykańska jednostka śledziła Japończyków przez blisko cztery godziny, by około 9:20 wystrzelić w kierunku „Suez Maru” cztery torpedy Mark XIV. Dostrzegłszy ich wodny ślad, statek podjął gwałtowne manewry. Zdołał uniknąć dwóch torped, trzecia przedwcześnie wybuchła nieopodal burty, ostatnia trafiła jednak bezpośrednio w ładownię nr 4, zabijając wszystkich lub znaczną liczbę spośród znajdujących się tam jeńców. Wał napędowy został złamany, a niedługo później woda zalała maszynownię. Około 9:40 „Suez Maru” zatonął.
W-12 podjął bezskuteczny pościg za amerykańskim okrętem, a następnie powrócił, by ratować rozbitków. Do godziny 14:00 podjął z wody 205 japońskich żołnierzy oraz 93 członków załogi. Około 250 Brytyjczyków i Holendrów chwilowo pozostawiono w morzu. Dowódca trałowca por. Osumu Kawano zwołał oficerską naradę na mostku, aby omówić dalsze postępowanie. W jej trakcie kategorycznie oświadczył, że jego okręt nie będzie w stanie pomieścić dodatkowych rozbitków. Następnie zapytał Iketaniego, który przeżył zatopienie „Suez Maru”, czy armijne dowództwo pozostawiło jakiekolwiek wytyczne w sprawie postępowania w podobnej sytuacji. W odpowiedzi ten ostatni przyznał, że wytyczne przewidują zastrzelenie wszystkich jeńców. Kawano bez wahania przystał na to rozwiązanie. Iketani miał wtedy zasugerować alternatywę w postaci pozostawienia rozbitków w morzu. Dowódca trałowca stanowczo sprzeciwił się jednak tej propozycji, twierdząc, że niektórzy mogliby zostać uratowani przez amerykański okręt podwodny, a wtedy alianci zdobyliby potencjalnie ważne informacje wywiadowcze.
Masakra rozpoczęła się około 16:00. Przez blisko dwie godziny W-12 krążył w miejscu zatopienia „Suez Maru”, a jego marynarze i ocalali strażnicy metodycznie mordowali rozbitków ogniem karabinów i broni maszynowej. Japońscy świadkowie odnotowali, że w obliczu nieuchronnej śmierci niektórzy jeńcy do końca zachowywali godną postawę, stojąc wyprostowani na tratwach w oczekiwaniu na kule. Gdy zaczął zapadać zmierzch, trałowiec staranował kilka pustych szalup, po czym odpłynął w kierunku Jawy. Do dowództwa w Batawii nadano meldunek drogą radiową, informując, że jeńców „zlikwidowano”, gdy „usiłowali uciec”. Po kilku miesiącach aliantów poinformowano fałszywie, że wszyscy jeńcy zatonęli wraz ze storpedowanym statkiem.
Nie ocalał żaden z jeńców. Zginęło także 69 Japończyków. „Suez Maru” jest zaliczany do grona japońskich „piekielnych statków” (ang. "Hellships").
Odpowiedzialność sprawców.
Podpułkownik Sanso Anami został w lipcu 1946 roku skazany przez aliancki trybunał wojskowy w Singapurze na karę śmierci przez powieszenie. Sprawa wymordowania rozbitków z „Suez Maru” nie była jednak poruszana w trakcie tego procesu.
W maju 1949 roku jeden z byłych członków załogi trałowca W-12 napisał list do amerykańskich władz okupacyjnych, w którym ujawnił, że jeńcy-rozbitkowie z „Suez Maru” padli ofiarą masakry. Niedługo później kpt. Kawano i por. Iketani zostali zatrzymani. Podczas przesłuchań, które odbyły się w tokijskim więzieniu Sugamo, obaj przyznali, że rozbitków wymordowano, a następnie sfałszowano dokumentację dotyczącą tej sprawy. Ujawnienie tych faktów nastąpiło jednak dwa miesiące po tym, gdy władze okupacyjne oficjalnie zdecydowały o zaprzestaniu ścigania Japończyków podejrzewanych o zbrodnie wojenne. Brytyjski sekretarz stanu ds. wojny Manny Shinwell w porozumieniu z ministrem spraw zagranicznych Ernestem Bevinem podjął decyzję, że dla sprawy „Suez Maru” nie będzie czyniony wyjątek i zostanie ona umorzona. Najprawdopodobniej za tą decyzją stała niechęć do zadrażniania stosunków z Japonią w obliczu niedawno rozpoczętej zimnej wojny. W konsekwencji japońscy podejrzani zostali zwolnieni z aresztu i nie postawiono im żadnych zarzutów. Jednocześnie w obawie przed reakcją prasy i rodzin ofiar brytyjski rząd zadbał, aby sprawie wymordowania jeńców z „Suez Maru” nie nadawać rozgłosu.
Upamiętnienie.
Niewielki monument upamiętniający ofiary zatopienia „Suez Maru” został odsłonięty 29 listopada 2013 roku na terenie "National Memorial Arboretum" w brytyjskim Alrewas.

</doc>
<doc id="5268793" url="https://pl.wikipedia.org/wiki?curid=5268793" title="Shin’yō Maru">
Shin’yō Maru

SS „Shin’yō Maru” (pierwotnie SS „Clan MacKay”) – statek towarowy oddany do służby w 1894 roku, pływający pod banderami różnych państw.
Do służby wszedł pod nazwą „Clan MacKay”. W latach 1894–1914 pływał pod flagą brytyjskich linii żeglugowych Clan Line. Później był własnością przedsiębiorstw i osób prywatnych z Australii, Chin i Grecji, a jego nazwa była kilkukrotnie zmieniana. W grudniu 1941 roku, po wybuchu wojny na Pacyfiku, został przejęty przez Japończyków w Szanghaju. Nowi właściciele nadali mu nazwę „Shin’yō Maru”. 7 września 1944 roku został zatopiony u wybrzeży Mindanao przez amerykański okręt podwodny USS „Paddle”. Przewoził wtedy około 750 amerykańskich jeńców wojennych, spośród których 667 poniosło śmierć.
„Shin’yō Maru” jest zaliczany do grona tzw. piekielnych statków.
Dane techniczne.
Był statkiem towarowym o długości 95 metrów, szerokości 12,2 metrów i zanurzeniu 7,5 metrów. Jego pojemność wynosiła 2600 BRT (według innych źródeł – 2634 BRT).
Napęd zapewniała maszyna parowa potrójnego rozprężania o mocy 317 NHP.
Historia.
Przebieg służby.
Statek został zbudowany w stoczni Naval Construction &amp; Armaments Company w Barrow-in-Furness na zamówienie brytyjskich linii żeglugowych Clan Line. Jego wodowanie miało miejsce 31 października 1894 roku. Do służby wszedł w grudniu tegoż roku.
Pod nazwą „Clan MacKay” pływał pod flagą Clan Line do 1914 roku. Następnie został sprzedany australijskim liniom Adelaide Steamship Company, a jego nazwę zmieniono na „Ceduna”.
W 1924 roku statek został sprzedany do Chin i przemianowany na „Tung Tuck”. Jego właścicielem był odtąd chiński biznesmen z Szanghaju nazwiskiem Woo Kuei Fen, a operatorem – spółka Tung Tuck &amp; Co. W 1937 roku statek został nabyty przez chińską spółkę Lee Yuan Steamship Co. i przemianowany na „Chang Teh”. Jeszcze w tym samym roku lub w następnym został jednak sprzedany greckiemu przedsiębiorcy J.D. Tsouniasowi. Pod nazwą „Pananis” pływał odtąd pod flagą linii żeglugowych China Hellenic Lines z siedzibą w Pireusie.
W grudniu 1941 roku, wkrótce po wybuchu wojny na Pacyfiku, został przejęty przez Japończyków w Szanghaju. Nowi właściciele nadali mu nazwę „Shin’yō Maru”.
Zatonięcie.
4 września 1944 roku w porcie Zamboanga na filipińskiej wyspie Mindanao na „Shin’yō Maru” zaokrętowano około 750 amerykańskich jeńców wojennych. Wszyscy oni pracowali uprzednio przy budowie lotniska w Lasang nieopodal Davao. Zostali stamtąd zabrani 20 sierpnia 1944 roku i ponad dwa tygodnie spędzili w nieludzkich warunkach w ładowniach statku „Tateishi Maru”. Gdy zostali zaokrętowani na „Shin’yō Maru”, podróżujący dotąd tym statkiem japońscy żołnierze zostali przeniesieni na „Tateishi Maru”. Zamiany dokonano pod osłoną nocy i deszczu, licząc zapewne, że Amerykanie – ostrzeżeni przez filipiński ruch oporu – nie zaatakują „Tateishi Maru”.
500 jeńców umieszczono w ładowni rufowej, a kolejnych 250 w ładowni dziobowej (według innego źródła proporcje były odwrotne). Panował w nich tak wielki ścisk, że jeńcy z trudem mogli się poruszać. Statek uprzednio był wykorzystywany do transportu cementu, stąd zalegający w ładowniach wapienny pył dodatkowo utrudniał oddychanie. Racje wody i żywności były niewystarczające, a traktowanie jeńców przez strażników – brutalne. Aby zapobiec ucieczkom, Amerykanom zabroniono wychodzić na pokład. Japończycy zapowiedzieli jednocześnie, że jeżeli statek zostanie zaatakowany, to wszyscy jeńcy zostaną zastrzeleni. Strażnicy mieli nawet przeprowadzać stosowne ćwiczenia na tę okoliczność.
7 września około godziny 2:00 nad ranem „Shin’yō Maru” opuścił port w składzie konwoju, w którym znajdowały się jeszcze cztery inne statki oraz dwa okręty eskorty. Japońskie jednostki obrały kurs na port w Cebu. Dzięki złamaniu japońskich szyfrów amerykański wywiad spodziewał się, że wzdłuż wybrzeży Mindanao będzie płynął nieprzyjacielski konwój. W celu jego przechwycenia skierowano okręt podwodny USS „Paddle”. Dzień przed wypłynięciem konwoju amerykański wywiad radiowy przechwycił japońską wiadomość, z której wynikało, że na „Shin’yō Maru” będzie płynąć 750 osób. Na skutek błędu w tłumaczeniu, który zweryfikowano dopiero trzy miesiące później, kryptolodzy uznali jednak, że pasażerami będą japońscy żołnierze, a nie jeńcy wojenni. 
Atak nastąpił 7 września o godzinie 16:51, gdy konwój znajdował się w pobliżu przylądka Sindangan. Wystrzelone przez amerykańską jednostkę torpedy trafiły tankowiec „Eiyo Maru” oraz „Shin’yō Maru”. Ten ostatni został trafiony dwiema torpedami, przy czym jedna uderzyła bezpośrednio w dziobową ładownię, w której przebywali jeńcy. Wkrótce od statku odłamała się część dziobowa. Po 10 minutach „Shin’yō Maru” zatonął.
Niemal natychmiast po eksplozji torped japońscy strażnicy przystąpili do mordowania Amerykanów, ciskając granaty ręczne i strzelając z broni maszynowej w głąb ładowni. Clay Blair podaje, że niektórzy jeńcy przy użyciu improwizowanej broni podjęli walkę ze strażnikami. Ci Amerykanie, którzy zdołali wydostać się na pokład i wyskoczyć za burtę, byli ostrzeliwani nie tylko przez strażników z tonącego „Shin’yō Maru”, lecz także przez pozostałe japońskie jednostki oraz przez krążące nad miejscem katastrofy wodnosamoloty. Jeden ze świadków wspominał, że dowódca straży por. Hashimoto, który przeżył zatonięcie „Shin’yō Maru”, krążył tratwą po miejscu katastrofy i zabijał amerykańskich rozbitków swym mieczem. Pewna liczba jeńców – szacowana w zależności od źródeł na około piętnastu, dwudziestu lub trzydziestu, została wciągnięta na pokład uszkodzonego „Eiyo Maru”. Jeszcze tego samego wieczora japońscy marynarze skrępowali jednak rozbitków, po czym zaczęli ich kolejno rozstrzeliwać. Zginęli wszyscy poza jednym, który zdołał wyskoczyć za burtę i dopłynąć do brzegu.
Tylko 82 amerykańskich jeńców zdołało dopłynąć do wybrzeży Mindanao, przy czym jeden wkrótce zmarł na skutek odniesionych ran. Miejscowi Filipińczycy udzielili rozbitkom pomocy i pomogli im skontaktować się z antyjapońskim ruchem oporu. Wśród partyzantów znajdował się amerykański oficer, ppłk John H. McGee, który kilka miesięcy wcześniej uciekł z japońskiego statku „Yashu Maru”. Przystąpił on do organizowania ewakuacji. 29 września pod osłoną nocy 81 rozbitków zaokrętowano na okręt podwodny USS „Narwhal”. Po kilkudniowym rejsie, podczas którego był atakowany przez japoński samolot, „Narwhal” dotarł wraz z uwolnionymi jeńcami do amerykańskiej bazy na wyspie Mios Woendi u wybrzeży Nowej Gwinei.
Wraz z „Shin’yō Maru” zatonęło 667 jeńców. Zginęło także 62 Japończyków, w tym 15 członków załogi i 47 strażników. „Shin’yō Maru” jest zaliczany do grona japońskich „piekielnych statków” (ang. "Hellships").
Pamięć.
W 2014 roku nad brzegiem zatoki Sindangan na Mindanao odsłonięto tablicę pamiątkową, poświęconą mieszkańcom okolicznych miejscowości, którzy we wrześniu 1944 roku pomogli uratować amerykańskich rozbitków z „Shin'yō Maru”.
„Shin’yō Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268797" url="https://pl.wikipedia.org/wiki?curid=5268797" title="Burá Nogueira">
Burá Nogueira

Jorge Braíma Candé Nogueira znany jako Burá (ur. 22 grudnia 1995 w Nhacrze) – piłkarz z Gwinei Bissau grający na pozycji defensywnego pomocnika. Od 2019 jest zawodnikiem klubu SC Farense.
Kariera klubowa.
Swoją karierę piłkarską Burá rozpoczął w klubie Estrela Negra Bissau. W 2013 roku zadebiutował w jego barwach w drugiej lidze Gwinei Bissau i w debiutanckim sezonie awansował z nim do pierwszej ligi. W 2015 roku przeszedł do Benfiki Bissau. W sezonie 2015 wywalczył z nim mistrzostwo Gwinei Bissau oraz zdobył Puchar Gwinei Bissau.
W 2016 roku Burá wyjechał do Portugalii, a jego pierwszym klubem w tym kraju był czwartoligowy CF Os Vilanovenses, w którym grał do 2017. Latem 2017 przeszedł do trzecioligowego Oriental. Swój debiut w nim zaliczył 10 września 2017 w zwycięskim 1:0 wyjazdowym meczu z Estrelą Vendas Novas. W sezonie 2018/2019 był wypożyczony do pierwszoligowego CD Aves, jednak nie zaliczył w nim debiutu.
Latem 2019 Burá przeszedł do drugoligowego SC Farense. Swój debiut w nim zanotował 25 sierpnia 2019 w przegranym 1:3 domowym meczu z FC Porto B. W sezonie 2019/2020 awansował z Farense do pierwszej ligi, a w sezonie 2020/2021 spadł z nim do drugiej ligi.
Kariera reprezentacyjna.
W reprezentacji Gwinei Bissau Burá zadebiutował 20 czerwca 2015 w zremisowanym 1:1 meczu Mistrzostw Narodów Afryki 2016 z Mali, rozegranym w Bissau. W 2019 roku był w kadrze na Puchar Narodów Afryki 2019. Rozegrał na nim dwa mecze grupowe: z Beninem (0:0) i z Ghaną (0:2).
W 2022 roku Burá został powołany do kadry na Puchar Narodów Afryki 2021. Na tym turnieju wystąpił w trzech meczach grupowych: z Sudanem (0:0), z Egiptem (0:1) i z Nigerią (0:2).

</doc>
<doc id="5268798" url="https://pl.wikipedia.org/wiki?curid=5268798" title="Bezprzewodowa transmisja energii">
Bezprzewodowa transmisja energii

Bezprzewodowa transmisja energii (ang. "Wireless power transfer – WPT") – transmisja energii elektrycznej bez użycia przewodów jako łącza fizycznego. Urządzenie nadawcze, napędzane energią elektryczną ze źródła zasilania, generuje zmienne w czasie pole elektromagnetyczne, które przekazuje moc w przestrzeni do urządzenia odbiorczego, które pobiera energię z pola i dostarcza ją do urządzenia elektrycznego. Technologia WPT może wyeliminować użycie przewodów i baterii, zwiększając w ten sposób mobilność, wygodę i bezpieczeństwo urządzenia elektronicznego dla wszystkich użytkowników.
Historia.
System bezprzewodowej transmisji energii mógł zostać zrealizowany dzięki pracom Jamesa C. Maxwella oraz Heinricha Hertza. W 1864 Maxwell opisał zależności matematyczne między polem elektrycznym i polem magnetycznym. Hertz zbudował jako pierwszy oscylator częstotliwościowy, dzięki któremu wytworzył falę elektromagnetyczną. Badania nad tą technologią zostały zapoczątkowane ponad sto lat temu pracami Nikoli Tesli. Prowadził on eksperymenty nad przekazywaniem energii za pomocą indukcji elektromagnetycznej oraz fal elektromagnetycznych. 
W latach 70. NASA prowadziła badania nad możliwością przesyłania energii z orbitalnych paneli fotowoltaicznych na Ziemię za pomocą mikrofal. Pierwsze komercyjne zastosowanie bezprzewodowego przekazywania energii miało miejsce około 1990 roku, kiedy to firma Oral-B wydała elektryczną szczoteczkę z ładowarką indukcyjną. 
Budowa WPT.
Do bezprzewodowego transferu energii stosowana jest metoda wykorzystująca sprzężone cewki indukcyjne. Układ WPT zawiera trzy elementy: nadajnik (TX pad), sprzężone magnetycznie cewki nadawcza (TX coil) i odbiorcza (RX coil) oraz odbiornik (RX pad). Nadajnik przetwarza energię z typowego zasilacza DC, na energię pola elektromagnetycznego wysokiej częstotliwości generowanego przez cewkę nadawczą. Częstotliwość pracy układu zależy od konkretnego rozwiązania i mieści się w zakresie od kilkunastu kHz do kilku MHz. Pomiędzy cewkami, poprzez sprzężenie magnetyczne, następuje transfer energii z układu nadawczego do układu odbiorczego. Wyróżnia się dwa sposoby przekazu energii: indukcyjny (bazujący na silnym sprzężeniu cewek) oraz przekaz opierający się na rezonansie magnetycznym. Układ odbiornika odpowiada za przetworzenie energii "odebranej" z cewki na prąd stały, którym zasilane jest urządzenie lub na prąd zasilający obwody ładowarki wbudowanego ogniwa. 

</doc>
<doc id="5268799" url="https://pl.wikipedia.org/wiki?curid=5268799" title="Bura Nogueira">
Bura Nogueira



</doc>
<doc id="5268802" url="https://pl.wikipedia.org/wiki?curid=5268802" title="Antytoksyna błonicza">
Antytoksyna błonicza

Antytoksyna błonicza (DAT) jest lekiem składającym się z przeciwciał, stosowanym w leczeniu błonicy. Nie jest już zalecana w zapobieganiu błonicy.
Podaje się ją we wstrzyknięciu do żyły lub mięśnia.
Działania niepożądane są częste. Należą do nich: choroba posurowicza i reakcje alergiczne, w tym anafilaksja. Antytoksyna błonicza jest wytwarzana z osocza krwi koni, które zostały uodpornione przeciwko toksynie błoniczej. Działa ona poprzez neutralizację toksyn wytwarzanych przez Corynebacterium diphtheriae.
Antytoksyna błonicza została opracowana i weszła do użytku medycznego pod koniec XIX wieku. Znajduje się na Liście Leków Podstawowych Światowej Organizacji Zdrowia. W Stanach Zjednoczonych można ją uzyskać w Centrum Kontroli Chorób. Od 2008 roku nie jest dostępna w wielu krajach, w tym w wielu krajach europejskich. 
Skład.
Jest to roztwór skoncentrowanych białek, głównie globulin, zawierający przeciwciała uzyskane z krwi koni, które zostały uodpornione przeciwko toksynie błoniczej.

</doc>
<doc id="5268805" url="https://pl.wikipedia.org/wiki?curid=5268805" title="Józef Sękowski (ujednoznacznienie)">
Józef Sękowski (ujednoznacznienie)



</doc>
<doc id="5268806" url="https://pl.wikipedia.org/wiki?curid=5268806" title="Piotr Paweł Oporowski">
Piotr Paweł Oporowski

Piotr Paweł Oporowski herbu Sulima – sędzia łęczycki w latach 1652-1671, pisarz łęczycki w latach 1644-1652, pisarz grodzki łęczycki w latach 1636-1644.
Poseł sejmiku łęczyckiego na sejm 1650 roku.

</doc>
<doc id="5268809" url="https://pl.wikipedia.org/wiki?curid=5268809" title="Somatochlora borisi">
Somatochlora borisi



</doc>
<doc id="5268811" url="https://pl.wikipedia.org/wiki?curid=5268811" title="Rieche">
Rieche

Szwajcaria:
Osoby:
Zobacz też:

</doc>
<doc id="5268815" url="https://pl.wikipedia.org/wiki?curid=5268815" title="Fotografia z długą ekspozycją">
Fotografia z długą ekspozycją



</doc>
<doc id="5268822" url="https://pl.wikipedia.org/wiki?curid=5268822" title="Tamahoko Maru">
Tamahoko Maru

SS „Tamahoko Maru” – japoński statek pasażersko-towarowy, oddany do służby w 1919 roku.
Początkowo nosił nazwę „Yone Maru”. W latach 1919–1941 przewoził pasażerów i towary pod flagą różnych japońskich linii żeglugowych. W październiku 1941 roku został zarekwirowany przez Cesarską Armię Japońską. W czasie wojny na Pacyfiku wykorzystywano go do transportu żołnierzy i materiałów wojennych. 24 czerwca 1944 roku został zatopiony w pobliżu Nagasaki przez amerykański okręt podwodny USS „Tang”. Statek przewoził wtedy 772 alianckich jeńców wojennych, spośród których 560 poniosło śmierć.
„Tamahoko Maru” jest zaliczany do grona tzw. piekielnych statków.
Dane techniczne.
„Tamahoko Maru” był statkiem pasażersko-towarowym o długości 129,5 metrów, szerokości 16,3 metrów i zanurzeniu 11,4 metrów. Jego pojemność wynosiła 6780 BRT.
Statek był wyposażony w jedną śrubę. Kotły były opalane węglem. Napęd zapewniała maszyna parowa potrójnego rozprężania o mocy 555 NHP. Osiągał prędkość maksymalną 12,5 węzłów.
Historia.
Przebieg służby.
Statek został zbudowany w stoczni Harima Dock Company w Kobe. Stępkę położono 2 września 1918 roku. Wodowanie miało miejsce 8 lutego 1919 roku, wtedy też jednostce nadano nazwę „Yone Maru”. Do służby weszła w marcu tegoż roku.
Początkowo statek był własnością linii Teikoku Kisen Kabushiki Kaisha. W rejestrze Lloyd’s Register of Shipping za okres 1921–1922 figuruje już jednak jako własność linii Kokusai Kisen Kabushiki Kaisha. Na początku lat 20. miał odbywać rejsy na trasach między Europą a Wyspami Japońskimi, a także do Nowego Jorku.
Na przełomie lat 20. i 30., być może w roku 1929, statek zmienił właściciela, a jego nazwę zmieniono na „Tamahoko Maru”. W rejestrze Lloyd’s Register of Shipping za okres 1932–1933 jako właściciel statku są wskazane linie Chugai Shosen Kabushiki Kaisha (przemianowane później na Tamai Steamship Company). Z kolei w rejestrze za okres 1935–1936 na pozycji tej figurują już linie Kaiyo Kisen Kabushiki Kaisha.
W październiku 1941 roku, na krótko przed wybuchem wojny na Pacyfiku, „Tamahoko Maru” został zarekwirowany przez Cesarską Armię Japońską i przystosowany do przewozu wojska. W grudniu 1941 roku wziął udział w japońskiej inwazji na Malaje.
Na początku października 1941 roku statek przewiózł 286 amerykańskich jeńców wojennych z Mindanao do Manili. Rejs trwał trzy dni, przebiegł bez większych incydentów, a warunki, w których podróżowali jeńcy, były stosunkowo dobre.
W kolejnych latach „Tamahoko Maru” pływał w konwojach, m.in. do Singapuru oraz na Filipiny, Mariany i Formozę, przewożąc żołnierzy i materiały wojenne.
Zatopienie.
Przebieg.
3 czerwca 1944 roku „Tamahoko Maru” wypłynął z Singapuru w ramach konwoju HO-02. Konwój ten liczył łącznie 19 statków, ochranianych przez pięć okrętów eskorty. Cztery statki przewoziły w swych ładowniach alianckich jeńców wojennych. Kontyngent ten, określany mianem "Japan Party One", miał trafić do obozów na Wyspach Japońskich.
Dzięki złamaniu japońskich szyfrów amerykański wywiad radiowy zdawał sobie sprawę, że niektóre statki konwoju będą przewozić jeńców wojennych. Niemniej w celu jego przechwycenia skierowano okręt podwodny USS „Raton”. 6 czerwca zdołał on zatopić eskortowiec CD-15. „Tamahoko Maru” i pozostałe jednostki konwoju wyszły z tego ataku bez szwanku. 11 czerwca HO-02 zawinął do Manili.
Podczas postoju w Manili na „Tamahoko Maru” załadowano 7,5 tys. ton rudy miedzi. 14 czerwca konwój wznowił rejs. Już następnego dnia uderzył weń silny tajfun. Jeden ze statków, które przewoziły jeńców – „Miyo Maru”, odniósł poważne uszkodzenia. W konsekwencji 18 czerwca, podczas postoju w Takao na Formozie, jeńców z „Miyo Maru” przeniesiono na „Tamahoko Maru”, który jako jedyny ze statków konwoju wciąż dysponował wystarczającą ilością miejsca w ładowniach. Na statek zaokrętowano ponadto około 500 japońskich żołnierzy.
Na „Tamahoko Maru” znalazło się 772 jeńców. Było wśród nich 267, a według innego źródła 257 Australijczyków, 266 Holendrów, 190 Brytyjczyków oraz 43 Amerykanów. Jeńcy zostali rozlokowani w dwóch ładowniach. Znajdowało się w nich nadal sporo miejsca, stąd podróżowali w bardziej znośnych warunkach, niż na „Miyo Maru”. Dzięki życzliwości jednego z Formozańczyków, który celowo pozostawił otwarty właz, mogli także potajemnie kraść cukier, którego niewielka ilość była przewożona w jednej z dolnych ładowni.
20 czerwca konwój wypłynął z Takao. Następnego dnia zatrzymał się na krótki postój w Kirun, po czym wznowił rejs w kierunku Japonii. Tymczasem amerykański wywiad radiowy nadal śledził jego ruchy. W celu przechwycenia HO-02 skierowano okręty podwodne USS „Sealion”, USS „Tang” i USS „Tinosa”. Wieczorem 24 czerwca radar na „Tangu” zarejestrował sygnał nadawany przez jednostki konwoju. Około godziny 23:50, gdy konwój znajdował się w odległości około 40 mil morskich na południowy zachód od Nagasaki, „Tang” odpalił sześć torped, które trafiły i zatopiły cztery japońskie statki. Jedną z ofiar był „Tamahoko Maru”, który otrzymał dwa trafienia: w dziobową ładownię oraz w śródokręcie. Trafienie w ładownię spowodowało śmierć większości znajdujących się tam jeńców i strażników. Statek błyskawicznie zatonął – według jednego ze świadków po upływie nieco ponad minuty od eksplozji torped. Spoczął na dnie na pozycji .
Epilog.
25 czerwca około godziny 10:00 w miejscu katastrofy pojawiły się japońskie jednostki, które przystąpiły do ratowania rozbitków. W pierwszym momencie marynarze wyciągnęli z morza około 30 jeńców, gdy jednak zorientowali się, że w wodzie wciąż znajduje się wielu japońskich rozbitków, zmusili jeńców, by z powrotem wskoczyli do morza. Japońskie jednostki najpierw wyciągały z wody japońskich żołnierzy, a dopiero w dalszej kolejności kobiety i dzieci. Po pewnym czasie przystąpiły jednak do ratowania jeńców. Australijski porucznik Lance Gibson był przekonany, że jeńcy zawdzięczali ocalenie interwencji koreańskiego tłumacza, który był do nich przyjaźnie nastawiony.
Spośród 772 alianckich jeńców, którzy płynęli na „Tamahoko Maru”, zginęło 560. W gronie ofiar znalazło się m.in. około 185 Australijczyków i 28 Amerykanów. Zginęło także 35 członków japońskiej załogi. 212 ocalałych jeńców trafiło do obozu jenieckiego Fukuoka 13 w Nagasaki.
Pamięć.
„Tamahoko Maru” jest zaliczany do grona japońskich „piekielnych statków” (ang. "Hellships").
„Tamahoko Maru” jest jednym z „piekielnych statków”, które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268824" url="https://pl.wikipedia.org/wiki?curid=5268824" title="Panoramowanie">
Panoramowanie

Panoramowanie (ang. Panning) – technika fotograficzna, w której wykonuje się zdjęcie wodząc aparatem za poruszającym się obiektem, często stosując dłuższą ekspozycje.
Na zdjęciach, które wykorzystują panoramowanie, obiekt na pierwszym planie jest ostry (w całości lub częściowo) natomiast tło jest rozmyte. Dzięki temu uzyskuje się dynamiczne ujęcie, na którym widać ruch. Nie należy mylić panoramowania z panoramą, gdzie wykonywane jest kilka zdjęć i łączone jest w jedno o większym stosunku boków.

</doc>
<doc id="5268825" url="https://pl.wikipedia.org/wiki?curid=5268825" title="Somatochlora japonica">
Somatochlora japonica



</doc>
<doc id="5268828" url="https://pl.wikipedia.org/wiki?curid=5268828" title="Yerkebulan Kosayev">
Yerkebulan Kosayev



</doc>
<doc id="5268832" url="https://pl.wikipedia.org/wiki?curid=5268832" title="Frédéric Mendy (ur. 1988)">
Frédéric Mendy (ur. 1988)

Frédéric Mendy (ur. 18 września 1988 w Paryżu) – piłkarz z Gwinei Bissau grający na pozycji napastnika. Od 2018 jest zawodnikiem klubu Vitória Setúbal.
Kariera klubowa.
Swoją karierę piłkarską Mendy rozpoczął w klubie Évreux FC 27, w którym w 2010 roku zadebiutował w piątej lidze francuskiej. W tym samym roku wyjechał do Singapuru i został zawodnikiem klubu Étoile FC. Zadebiutował w nim 12 lutego 2010 w wygranym 1:0 wyjazdowym meczu z Beijing Guoan Singapore. W sezonie 2010 wywalczył z nim mistrzostwo Singapuru.
W 2011 roku Mendy przeszedł do Home United, a swój debiut w nim zanotował 15 lutego 2011 w zremisowanym 1:1 wyjazdowym spotkaniu z Balestier Khalsa FC. W sezonie 2011 wywalczył z nim wicemistrzostwo Singapuru oraz zdobył Puchar Singapuru. W Home United spędził dwa sezony.
W 2013 roku Mendy został zawodnikiem portugalskiego GD Estoril Praia. Swój debiut w nim w pierwszej lidze portugalskiej zaliczył 17 lutego 2013 w przegranym 1:2 wyjazdowym meczu z CS Marítimo.
Latem 2013 Mendy został wypożyczony z Estoril do drugoligowego Moreirense FC. Zadebiutował w nim 13 września 2013 w zremisowanym 0:0 wyjazdowym meczu z FC Porto B. W Moreirense grał przez rok. W sezonie 2013/2014 awansował z nim do pierwszej ligi.
Latem 2014 Mendy udał się na wypożyczenie do drugoligowego União Madeira. Swój debiut w nim zanotował 12 sierpnia 2014 w zwycięskim 2:1 wyjazdowym spotkaniu z SC Beira Mar. W sezonie 2014/2015 wywalczył z nim awans do pierwszej ligi. W sezonie 2015/2016 ponownie grał w Estoril.
W lipcu 2016 Mendy został zawodnikiem południowokoreańskiego Ulsan Hyundai FC. Swój debiut w nim zaliczył 2 lipca 2016 w wygranym 2:1 domowym meczu z Suwon Samsung Bluewings. W debiucie strzelił gola. W Ulsan Hyundai grał do końca 2016.
W styczniu 2017 Mendy przeszedł do innego klubu z Korei Południowej, Jeju United FC. Zadebiutował w nim 5 marca 2017 w zwycięskim 1:0 wyjazdowym meczu z Incheon United. W sezonie 2017 wywalczył z Jeju wicemistrzostwo Korei Południowej.
W styczniu 2018 Mendy został piłkarzem tajskiego klubu Bangkok Glass FC. Swój debiut w nim zaliczył 11 lutego 2018 w przegranym 0:1 wyjazdowym spotkaniu z Nakhon Ratchasima FC. W Tajlandii grał przez pół roku.
W lipcu 2018 Mendy wrócił do Portugalii i został piłkarzem Vitórii Setúbal. Zadebiutował w niej 11 sierpnia 2018 w wygranym 2:0 domowym meczu z CD Aves. W sezonie 2019/2020 został zdegradowany z Vitórią do trzeciej ligi, gdyż klub ten nie otrzymał licencji na grę w pierwszej lidze.
Kariera reprezentacyjna.
W reprezentacji Gwinei Bissau Mendy zadebiutował 4 czerwca 2016 w wygranym 3:2 meczu kwalifikacji do Pucharu Narodów Afryki 2017 z Zambią, rozegranym w Bissau. W 2017 roku powołano go do kadry na Puchar Narodów Afryki 2017. Wystąpił na nim w trzech meczach grupowych: z Gabonem (1:1), z Kamerunem (1:2) i z Burkiną Faso (0:2). 
W 2019 roku Mendy był w kadrze na Puchar Narodów Afryki 2019. Rozegrał na nim trzy mecze grupowe: z Kamerunem (0:2), z Beninem (0:0) i z Ghaną (0:2).
W 2022 roku Mendy został powołany do kadry na Puchar Narodów Afryki 2021. Na tym turnieju wystąpił w trzech meczach grupowych: z Sudanem (0:0), z Egiptem (0:1) i z Nigerią (0:2).

</doc>
<doc id="5268833" url="https://pl.wikipedia.org/wiki?curid=5268833" title="Tango Maru">
Tango Maru

„Tango Maru” (pierwotnie „Rendsburg”) – statek towarowy oddany do służby w 1926 roku, pływający najpierw pod banderą niemiecką, a następnie pod banderami Holandii i Japonii.
W latach 1926–1940 pod flagą linii HAPAG pływał na trasach do Australii i na Daleki Wschód. W maju 1940 roku, po niemieckiej inwazji na Holandię, został zarekwirowany na wodach Holenderskich Indii Wschodnich. Pod nazwą „Toendjoek” pływał odtąd pod banderą holenderską. W marcu 1942 roku, w czasie japońskiej inwazji na Jawę, został samozatopiony w porcie Tanjung Priok. Po podniesieniu i wyremontowaniu pływał pod japońską banderą, a jego nazwę zmieniono na „Tango Maru”. 25 lutego 1944 roku został zatopiony na Morzu Balijskim przez amerykański okręt podwodny USS „Rasher”. Statek przewoził wtedy około 3,5 tys. pasażerów – jeńców wojennych i robotników przymusowych z Jawy – spośród których ponad 3 tys. poniosło śmierć.
„Tango Maru” jest zaliczany do grona tzw. piekielnych statków.
Dane techniczne.
Był statkiem towarowym o długości 137,25 metrów, szerokości 17,73 metrów i zanurzeniu 7,49 metrów. Jego pojemność wynosiła 6200 BRT.
Napęd zapewniały dwa silniki opalane ropą naftową, o łącznej mocy 993 NHP. Statek był wyposażony w jedną śrubę.
Historia.
Przebieg służby.
Budowę jednostki rozpoczęto w 1925 roku w stoczni Vulcan-Werke Hamburg und Stettin AG w Hamburgu. Do służby weszła w lutym następnego roku pod nazwą „Rendsburg”.
Statek był budowany na zamówienie linii okrętowych (DADG). W 1926 roku doszło jednakże do fuzji DADG z liniami Hamburg-Amerikanische Packetfahrt-Actien-Gesellschaft (HAPAG). W konsekwencji „Rendsburg” pod flagą HAPAG obsługiwał odtąd trasy żeglugowe na Daleki Wschód oraz do Australii.
10 maja 1940 roku, gdy nazistowskie Niemcy dokonały inwazji na Holandię, „Rendsburg” znajdował się na wodach Holenderskich Indii Wschodnich. Miejscowe władze natychmiast zajęły statek. W październiku tegoż roku został oddany do dyspozycji linii Nederlandsch Indische Maatschappij Voor Zeevaart N. V. i przemianowany na „Toendjoek”.
2 marca 1942 roku, podczas japońskiej inwazji na Jawę, statek został samozatopiony przez załogę przy nadbrzeżu portu Tanjung Priok w Batawii. W sierpniu 1942 roku został podniesiony z dna przez Japończyków. Między latem 1942 roku a wiosną 1943 roku przechodził naprawy i modernizację. Po ich zakończeniu został oddany do dyspozycji linii żeglugowych Iino Kaiun Kaisha. Jego nazwę zmieniono na „Tango Maru”.
W kolejnych miesiącach pływał w konwojach, m.in. między wybrzeżem Chin a Wyspami Japońskimi oraz na Wyspy Riukiu i Malaje.
19 września 1943 roku tajfun uderzył w konwój nr 192, w którego składzie „Tango Maru” płynął z Moji na Wyspy Riukiu. W konsekwencji „Tango Maru” wraz z czterema innymi statkami osiadł na mieliźnie w pobliżu wyspy Amami Ōshima.
Zatopienie.
24 lutego 1944 roku w porcie w Surabai na „Tango Maru” zaokrętowano około 3,5 tys. osób. Byli to w większości robotnicy przymusowi ("Rōmusha") pochodzący z Jawy. Obok nich na statku znalazło się kilkuset jeńców wojennych. Prawdopodobnie byli to Indonezyjczycy – żołnierze holenderskich wojsk kolonialnych.
Jeszcze tego samego popołudnia „Tango Maru” wyruszył w rejs. Towarzyszył mu statek „Ryūsei Maru”, którym podróżowało około 6,6 tys. japońskich żołnierzy. Eskortę tego niewielkiego konwoju stanowiły trałowce W-8 i W-11 oraz pomocniczy ścigacz okrętów podwodnych „Takunan Maru nr 5”. Celem rejsu był Ambon.
Dzięki złamaniu japońskich szyfrów amerykański wywiad radiowy był w stanie śledzić ruchy konwoju. Tego samego dnia, w którym wypłynął z Surabai, amerykańskie dowództwo skierowało w celu jego przechwycenia dwa okręty podwodne: USS „Raton” i USS „Rasher”.
25 lutego około godziny 17:30, gdy konwój znajdował się w odległości około 25 mil morskich na północ od Bali, oba amerykańskie okręty nawiązały z nim kontakt: „Raton” radarowy, a „Rasher” wzrokowy. Pod osłoną zmierzchu i szkwału ten drugi zdołał zająć dogodną pozycję do ataku. O godzinie 19:43 odpalił w kierunku „Tango Maru” cztery torpedy, z których trzy dosięgły celu. Statek zatonął w ciągu pięciu minut. Wraz z nim zatonęło ponad 3 tys. jeńców i "Rōmusha".
Nieco ponad półtorej godziny później „Rasher” zatopił „Ryūsei Maru”. Wraz ze statkiem zatonęło 4998 japońskich żołnierzy i marynarzy. Tym samym na dwóch statkach zatopionych przez „Rashera” zginęło tego dnia łącznie około 8 tys. osób. Był to jeden z najbardziej zabójczych ataków podwodnych w historii wojen morskich.
Pamięć.
„Tango Maru” jest zaliczany do grona japońskich „piekielnych statków” (ang. "Hellships"), które upamiętniono w obrębie tzw. "Japanese Prison Ships Memorial Garden" znajdującego się na terenie "National Memorial Arboretum" w brytyjskim Alrewas.

</doc>
<doc id="5268834" url="https://pl.wikipedia.org/wiki?curid=5268834" title="Ryūsei Maru">
Ryūsei Maru

SS „Ryūsei Maru” (pierwotnie SS „Bra-Kar”) – statek towarowy oddany do służby w 1911 roku, pływający najpierw pod banderą norweską, a następnie pod banderą japońską.
W latach 1911–1938 pływał pod flagą różnych norweskich linii żeglugowych, a jego nazwa była kilkukrotnie zmieniana. W 1938 roku został sprzedany do Japonii i przemianowany na „Ryūsei Maru”. W czasie wojny na Pacyfiku był wykorzystywany przez Cesarską Armię Japońską do transportu wojska i materiałów wojennych. 25 lutego 1944 roku, gdy przewoził 6,6 tys. japońskich żołnierzy z Surabai na Ambon, został zatopiony na Morzu Balijskim przez amerykański okręt podwodny USS „Rasher”. Wraz z nim zginęło 4998 pasażerów i członków załogi.
Dane techniczne.
„Ryūsei Maru” był statkiem towarowym o długości 117,34 metrów, szerokości 15,54 metrów i zanurzeniu 8,41 metrów. Jego pojemność wynosiła 4777 BRT (według innych źródeł – 4861 BRT).
Statek był wyposażony w jedną śrubę. Napęd zapewniała maszyna parowa potrójnego rozprężania o mocy 349 NHP. Osiągał prędkość 9 węzłów.
Historia.
Przebieg służby.
Budowę statku rozpoczęto w 1910 roku w stoczni Tyne Iron Shipbuilding Company w Willington Quay. Wodowanie miało miejsce 14 lutego 1911 roku; wtedy też jednostce nadano nazwę „Bra-Kar”. Do służby weszła w następnym miesiącu.
Statek został zbudowany na zamówienie norweskich linii A/S Bonheur z siedzibą w Oslo, należących do Freda Olsena. Pływał pod ich flagą przez pierwsze lata służby. W 1915 lub 1916 roku został zakupiony przez Henrika Østervolda, a jego nazwę zmieniono na „Havø”. W 1920 stał się własnością należących do tego samego przedsiębiorcy linii żeglugowych Rederi A/S z siedzibą w Bergen.
W 1935 roku został sprzedany liniom Far Eastern Steamship Company Ltd A/S z siedzibą w Bergen, które należały do norweskiego przedsiębiorcy Johana Grana. Nazwę statku zmieniono wtedy na „Mabuhay II”.
W 1938 roku statek nabył Masaichi Matsumoto z Kobe. W konsekwencji jego nazwę zmieniono na „Ryūsei Maru”.
W czasie wojny na Pacyfiku został zarekwirowany przez Cesarską Armię Japońską. W maju 1942 roku odbył rejs z Shimonoseki do Singapuru w ramach konwoju nr 109. W sierpniu tegoż roku został zwrócony właścicielowi. W 1943 roku stał się własnością linii Nakamura Kisen Kabushiki Kaisha, które przejęły przedsiębiorstwo Matsumoto. W październiku tegoż roku popłynął w konwoju nr 108 z Moji do Takao. W następnym miesiącu został ponownie zarekwirowany przez Cesarską Armię.
Zatopienie.
24 lutego 1944 roku w porcie w Surabai na „Ryūsei Maru” zaokrętowano około 6,6 tys. japońskich żołnierzy z różnych jednostek. Jeszcze tego samego popołudnia wyruszył w rejs. Towarzyszył mu statek „Tango Maru”, którym transportowano około 3,5 tys. osób – robotników przymusowych z Jawy oraz kilkuset jeńców wojennych. Eskortę tego niewielkiego konwoju stanowiły trałowce W-8 i W-11 oraz pomocniczy ścigacz okrętów podwodnych „Takunan Maru nr 5”. Celem rejsu był Ambon.
Dzięki złamaniu japońskich szyfrów amerykański wywiad radiowy był w stanie śledzić ruchy konwoju. Tego samego dnia, w którym wypłynął z Surabai, amerykańskie dowództwo skierowało w celu jego przechwycenia dwa okręty podwodne: USS „Raton” i USS „Rasher”.
25 lutego około godziny 17:30, gdy konwój znajdował się w odległości około 25 mil morskich na północ od Bali, oba amerykańskie okręty nawiązały z nim kontakt: „Raton” radarowy, a „Rasher” wzrokowy. Pod osłoną zmierzchu i szkwału ten drugi zdołał zająć dogodną pozycję do ataku. O godzinie 19:43 storpedował „Tango Maru”, który zatonął w ciągu pięciu minut wraz z ponad trzema tysiącami pasażerów.
Oba okręty podwodne podjęły następnie pościg za „Ryūsei Maru”, który usiłował się oddalić z prędkością 7,5 węzłów. Ostatecznie to „Rasher”, po trwającym ponad półtorej godziny podejściu, zdołał kolejny raz zająć dogodną pozycję do ataku. O godzinie 21:27 wystrzelił cztery torpedy, z których trzy dosięgły japoński statek. „Ryūsei Maru” zatonął w ciągu sześciu minut, a wraz z nim zginęło 4998 japońskich żołnierzy i marynarzy. 
Tym samym na dwóch statkach zatopionych przez „Rashera” zginęło tego dnia łącznie około 8 tys. osób. Był to jeden z najbardziej zabójczych ataków podwodnych w historii wojen morskich.

</doc>
<doc id="5268837" url="https://pl.wikipedia.org/wiki?curid=5268837" title="Ismail Veshagurov">
Ismail Veshagurov



</doc>
<doc id="5268840" url="https://pl.wikipedia.org/wiki?curid=5268840" title="Filtr szary">
Filtr szary

Filtr szary lub filtr naturalnie szary (ang. Neutral-density filter) – filtr fotograficzny, dzięki któremu można wydłużyć czas ekspozycji nie zmieniając przysłony. Dzięki temu można wykonywać fotografię z długą ekspozycją lub zdjęcia i kręcić filmy z małą wartością przesłony, gdy jest bardzo jasno.
Istnieją dwa rodzaje filtrów szarych, stałe oraz regulowane (ang. fader). Filtr regulowany to dwa połączone filtry polaryzacyjne. Istnieją także filtry połówkowe, w których tylko część filtra jest "„szara”", dzięki temu można uzyskać np. przyciemnienie nieba.

</doc>
<doc id="5268841" url="https://pl.wikipedia.org/wiki?curid=5268841" title="Mauro Rodrigues">
Mauro Rodrigues

Mauro Daniel Rodrigues Teixeira (ur. 15 kwietnia 2001) – piłkarz z Gwinei Bissau grający na pozycji lewego pomocnika. Jest wychowankiem klubu FC Sion.
Kariera klubowa.
Swoją karierę piłkarską Rodrigues rozpoczął w klubie FC Sion. W 2018 roku zaczął grać w jego rezerwach, a w 2020 stał się członkiem pierwszego zespołu. 14 marca 2021 zadebiutował w nim w Swiss Super League w przegranym 1:2 domowym meczu z Servette FC.
Kariera reprezentacyjna.
W reprezentacji Gwinei Bissau Rodrigues zadebiutował 30 marca 2021 w wygranym 3:0 meczu kwalifikacji do Pucharu Narodów Afryki 2021 z Kongiem, rozegranym w Bissau. W 2022 roku został powołany do kadry na Puchar Narodów Afryki 2021. Na tym turnieju wystąpił w dwóch meczach grupowych: z Egiptem (0:1) i z Nigerią (0:2).

</doc>
<doc id="5268843" url="https://pl.wikipedia.org/wiki?curid=5268843" title="Kaizhan Taizhanova">
Kaizhan Taizhanova



</doc>
<doc id="5268844" url="https://pl.wikipedia.org/wiki?curid=5268844" title="Thames Maru">
Thames Maru

SS „Thames Maru” – japoński statek towarowy oddany do służby w 1920 roku
W okresie międzywojennym pływał pod flagą linii żeglugowych K Line. W 1941 roku, na krótko przed wybuchem wojny na Pacyfiku, został zarekwirowany przez Cesarską Armię Japońską. W czasie działań wojennych był wykorzystywany do przewozu żołnierzy i materiałów wojennych. Późną wiosną 1943 roku przetransportował z Singapuru na archipelag Palau ponad 2 tys. indyjskich jeńców i azjatyckich robotników przymusowych, przy czym około dwustu zmarło w czasie rejsu. 25 lipca 1943 roku został zatopiony w pobliżu atolu Turk przez amerykański okręt podwodny USS „Pompon”.
„Thames Maru” jest zaliczany do grona tzw. piekielnych statków.
Dane techniczne.
„Thames Maru” był statkiem towarowym o długości 117,34 metrów, szerokości 15,54 metrów i zanurzeniu 10,97 metrów. Jego pojemność wynosiła 5871 BRT.
Napęd zapewniała maszyna parowa potrójnego rozprężania o mocy 440 NHP.
Historia.
Przebieg służby.
Budowę statku rozpoczęto 3 kwietnia 1920 roku w stoczni Kawasaki Dockyard Company w Kobe. Wodowanie miało miejsce 2 czerwca tegoż roku, wtedy też jednostce nadano nazwę „Thames Maru”. Do służby weszła w sierpniu tegoż roku.
W latach 1920–1941 statek pływał pod flagą linii żeglugowych Kawasaki Kisen Kabushiki Kaisha (K Line). Rejsy odbywał na trasach wiodących z Wysp Japońskich przez porty europejskie do Ameryki Północnej. Pływał także do portów na zachodnim wybrzeżu Kanady.
Pod koniec września 1941 roku, na krótko przed wybuchem wojny na Pacyfiku, został zarekwirowany przez Cesarską Armię Japońską i przystosowany do przewozu wojska. W grudniu tegoż roku wziął udział w japońskiej inwazji na Malaje.
Pod koniec kwietnia 1942 roku został zwrócony macierzystym liniom. 17 maja tegoż roku został uszkodzony w pobliżu Shimonoseki przez amerykański okręt podwodny USS „Silversides”. Kapitan zdołał wyrzucić uszkodzoną jednostkę na brzeg, dzięki czemu uniknęła zatopienia. Przez nieustalony okres statek przechodził remont.
W marcu 1943 roku „Thames Maru” został ponownie zarekwirowany przez Cesarską Armię. Jeszcze w tym samym miesiącu udał się w rejs z Mako do Cap St. Jacques w ramach konwoju nr 376.
„Piekielny statek”.
Przebieg rejsu.
5 maja 1943 roku „Thames Maru” wypłynął z Singapuru. W swych ładowniach przewoził około 2 tys. pasażerów. Było wśród nich 522 jeńców wojennych – żołnierzy British Indian Army, którzy odmówili wstąpienia w szeregi kolaboracyjnej Indyjskiej Armii Narodowej. Na statku znalazło się ponadto około 1,5 tys. robotników przymusowych ("Rōmusha"): Chińczyków, Malajów, Indonezyjczyków.
7 maja statek zatrzymał się na postój w porcie Tanjung Priok w Batawii. Drugi postój również miał miejsce na Jawie – w porcie w Surabai. Na statek zaokrętowano wtedy kontyngent japońskich żołnierzy.
Warunki, w których transportowano jeńców i robotników, były bardzo ciężkie. Ładownie, w których ich umieszczono, były tak zatłoczone, że z trudem znajdowali miejsce by usiąść. Racje wody i żywności były niewystarczające. Ta ostatnia zazwyczaj była przy tym zepsuta i zarobaczona. Do dyspozycji blisko 2 tys. osób, pozostawały zaledwie dwie latryny. Na skutek złych warunków sanitarnych w ładowniach wybuchła epidemia dyzenterii. Japończycy nie wydali jednak jeńcom i robotnikom żadnych lekarstw.
30 maja „Thames Maru” dopłynął do archipelagu Palau. 8 czerwca zakotwiczył przy brzegu wyspy Babeldaob, gdzie jeńców i robotników wyokrętowano, a następnie skierowano do pracy przy budowie lotniska wojskowego. Podczas trwającego 34 dni rejsu zmarło około 200 jeńców i "Rōmusha".
Epilog.
„Thames Maru” jest zaliczany do grona japońskich „piekielnych statków” (ang. "Hellships").
W styczniu 1946 roku przed brytyjskim trybunałem wojskowym w Singapurze stanęło dziesięciu japońskich oficerów i żołnierzy. Postawione im zarzuty dotyczyły przede wszystkim złego traktowania i mordowania indyjskich żołnierzy w obozie jenieckim na Babeldaob. Niemniej w trakcie procesu poruszono także kwestię złych warunków, które panowały na „Thames Maru”. Kapitan Sadaichi Gozawa, dowódca oddziału sprawującego pieczę nad jeńcami, przyznał, że warunki panujące na statku były złe, twierdził jednak, że nie miał na nie żadnego wpływu. Ostatecznie wyrokiem z 1 lutego 1946 roku został skazany na karę 12 lat więzienia. Jeden z jego podwładnych, por. Kaniyuki Nakamura, został skazany na karę śmierci przez powieszenie (wyrok wykonano). Sześciu pozostałych oskarżonych skazano na kary pozbawienia wolności w wymiarze od 2 do 7 lat, a dwóch uniewinniono.
Zatopienie.
22 lipca 1943 roku „Thames Maru” wypłynął z Rabaulu w ramach konwoju nr 2323, który zmierzał na atol Wake. Późnym popołudniem 25 lipca konwój został zaatakowany przez amerykański okręt podwodny USS „Pompon” w pobliżu atolu Turk w archipelagu Karolinów. „Thames Maru” został trafiony dwiema torpedami na wysokości śródokręcia i stanął w płomieniach. Trafienie trzecią torpedą spowodowało, że przełamał się na pół. Zatonął o godzinie 18:11 na pozycji . Zginęło sześciu członków załogi.

</doc>
<doc id="5268846" url="https://pl.wikipedia.org/wiki?curid=5268846" title="Norbol Suleimanov">
Norbol Suleimanov



</doc>
<doc id="5268847" url="https://pl.wikipedia.org/wiki?curid=5268847" title="Sosna Falenicka">
Sosna Falenicka

Sosna Falenicka – sosna zwyczajna rosnąca w Warszawie między linią kolejową nr 7 a wschodnią jezdnią ulicy Patriotów, między jej skrzyżowaniem z ulicami Świtezianki i Ochoczą. Pomnik przyrody od 2021.
Opis.
Sosna Falenicka rośnie w Warszawie, w Falenicy, na skraju ulicy Patriotów przy wjeździe do tego miasta z Józefowa. Jej pień pochyla się nad jezdnią, tworząc jednostronny łuk. Z tego względu określana jest metaforycznie jako brama miasta lub rogatka wawerska.
W 2021 obwód pnia na wysokości 130 cm wynosił 216 cm, co daje pierśnicę 69 cm. W tym czasie jej wysokość wynosiła 7,5 m. Korona miała średnicę ok. 9,5 m, a najszersza średnica rzutu drzewa – 12 m.
Historia.
Sosna zaistniała szerzej w opinii publicznej w 2018, wówczas jej wiek szacowano na ok. 50 lat. W tym czasie ogłoszono, że w związku z planami modernizacji linii kolejowej nr 7 (linii otwockiej), musi być wycięta, bo w jej miejscu zaplanowano budowę przejścia podziemnego. Plany te wzbudziły protesty aktywistów, w tym radnych. Początkowo zaangażowane było Stowarzyszenie Razem Dla Wawra i działacze lokalni, następnie włączyło się Miasto Jest Nasze i kolejne osoby. Władze Warszawy wszczęły procedurę uznania drzewa za pomnik przyrody, a rada osiedla Falenica zgłosiła je do konkursu Drzewo Roku w edycji z 2020. W konkursie tym sosna zajęła drugie miejsce. 
Początkowo Regionalna Dyrekcja Ochrony Środowiska (RDOŚ) w Warszawie uznała, że stan drzewa nie pozwala na objęcie go ochroną, bo stwarza zagrożenie dla infrastruktury. W wyniku odwołania miasta Generalny Dyrektor Ochrony Środowiska w całości uchylił wcześniejsze postanowienie RDOŚ i postępowanie wznowiono, a Rada m.st. Warszawy ustanowiła tę formę ochrony 18 listopada 2021, ze skutkiem od 15 grudnia 2021. W kwietniu 2022 okiść spowodowała złamanie części korony.
Aktywność związana z ochroną sosny przed wycinką sprawiła, że stała się ona lokalną atrakcją i symbolem działań na rzecz przyrody.

</doc>
<doc id="5268852" url="https://pl.wikipedia.org/wiki?curid=5268852" title="Milica Jakovljević">
Milica Jakovljević

Milica Jakovljević pseud. Mir-Jam cyr. Милица Јаковљевић (ur. 22 kwietnia 1887 w Jagodinie, zm. 22 grudnia 1952 w Belgradzie) – serbska pisarka, nauczycielka i tłumaczka, siostra pisarza Stevana Jakovljevicia.
Życiorys.
Urodziła się w Jagodinie jako córka urzędnika i policjanta Jevrema Jakovljevicia. W dzieciństwie wraz z rodziną przeniosła się do Kragujevaca, gdzie ukończyła szkołę podstawową i średnią. W 1902 uczyła się w szkole dla nauczycielek w Belgradzie. Z uwagi na trudną sytuację finansową rodziny powróciła do Kragujevaca, a następnie podjęła pracę nauczycielki we wsi Krivi Vir we wschodniej Serbii, a później we wsi Obrez.
Po zakończeniu I wojny światowej mieszkała w Aranđelovacu, skąd w 1920 przeniosła się na stałe do Belgradu. Pracowała jako tłumaczka z języka francuskiego w dzienniku "Novosti", a następnie w czasopiśmie "Nedeljne Ilustracije". Oprócz tłumaczeń pisała teksty poświęcone edukacji kobiet. W tym czasie publikowała powieści i opowiadania, posługując się pseudonimem Mir-Jam. Jej barwne i realistyczne opowieści obyczajowe przyniosły jej w Serbii znaczącą popularność.
W czasie II wojny światowej zaprzestała działalności dziennikarskiej, utrzymywała się z wyprzedaży ubrań i kosztowności. Po przejęciu władzy przez komunistów twórczość Milicy Jakovljević uznawano za burżuazyjną i jej nie wznawiano. Nie została przyjęta do Stowarzyszenia Dziennikarzy i ostatnie lata życia przeżyła w nędzy. Nie założyła rodziny, zmarła w Belgradzie w roku 1952 na zapalenie płuc. Pochowana na Nowym Cmentarzu w Belgradzie.
W latach 70. twórczość Milicy Jakovljević odkryto na nowo. Jej sztuki wystawiały w tym czasie teatry belgradzkie. W 2008 serbska telewizja RTS 1 wyemitowała 17-odcinkowy serial "Ranjeni orao", w reż. Zdravko Šotry.

</doc>
<doc id="5268853" url="https://pl.wikipedia.org/wiki?curid=5268853" title="Góry Hadżhir">
Góry Hadżhir



</doc>
<doc id="5268860" url="https://pl.wikipedia.org/wiki?curid=5268860" title="Baselbiet">
Baselbiet



</doc>
<doc id="5268864" url="https://pl.wikipedia.org/wiki?curid=5268864" title="Baselland">
Baselland



</doc>
<doc id="5268866" url="https://pl.wikipedia.org/wiki?curid=5268866" title="Manuel Baldé">
Manuel Baldé

Manuel Mama Samba Baldé (ur. 14 listopada 2002 w Albufeirze) – piłkarz z Gwinei Bissau grający na pozycji bramkarza. Od 2020 jest zawodnikiem klubu FC Vizela.
Kariera klubowa.
Swoją karierę piłkarską Baldé rozpoczynał w juniorach takich klubów jak: Immortal DC (2010-2014), SL Benfica (2014-2019) i CD Aves (2019-2020). W 2020 roku został zawodnikiem klubu FC Vizela.
Kariera reprezentacyjna.
W 2022 roku Baldé został powołany do reprezentacji Gwinei Bissau na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5268869" url="https://pl.wikipedia.org/wiki?curid=5268869" title="Mir-Jam">
Mir-Jam



</doc>
<doc id="5268872" url="https://pl.wikipedia.org/wiki?curid=5268872" title="Torpedowce typu Antalya">
Torpedowce typu Antalya

Torpedowce typu Antalya – tureckie torpedowce z początku XX wieku. W latach 1904–1906 we włoskiej stoczni Ansaldo w Genui zbudowano siedem okrętów tego typu. Jednostki weszły w skład marynarki Imperium Osmańskiego na przełomie 1906 i 1907 roku. W 1908 roku podczas sztormu zatonął „Urfa”. Pozostałe torpedowce wzięły udział w wojnie włosko-tureckiej, podczas której utracone zostały „Ankara”, „Antalya” i „Tokad”. Dwa ostatnie zostały podniesione przez Greków i w 1913 roku wcielone do Wasilikon Naftikon, gdzie służyły do 1916 roku. Pozostałe trzy torpedowce wzięły udział w I wojnie bałkańskiej i I wojnie światowej, podczas której „Kütahya” zatonęła na minie. „Draç” i „Musul” służyły pod banderą Republiki Turcji w latach 20., a złomowane zostały w 1936 roku.
Projekt i budowa.
Siedem torpedowców typu "Antalya" zostało zamówionych przez Turcję we Włoszech w 1904 roku. Jednostki były niemal identyczne jak okręty typu "Akhisar", różniąc się siłownią o większej mocy.
Wszystkie okręty zbudowane zostały w stoczni Ansaldo w Genui (numery stoczniowe 134–140). Stępki jednostek położono w kwietniu 1904 roku i w tym samym roku zostały zwodowane. W 1905 roku przeprowadzono próby morskie, zaś 29 listopada 1906 roku torpedowce zostały odebrane przez zamawiającego w Genui.
Dane taktyczno-techniczne.
Okręty były torpedowcami z kadłubem wykonanym ze stali, podzielonym na dziewięć przedziałów wodoszczelnych. Długość całkowita wynosiła 51 metrów (50,5 metra między pionami) szerokość 5,7 metra i zanurzenie 1,4 metra. Wyporność normalna wynosiła 165 ton. Jednostki napędzane były przez dwie pionowe, trzycylindrowe maszyny parowe potrójnego rozprężania Ansaldo o łącznej mocy 2700 KM, do których parę dostarczały dwa kotły wodnorurkowe (także produkcji Ansaldo). Prędkość maksymalna napędzanych dwoma śrubami okrętów wynosiła 26 węzłów. Okręty zabierał zapas 60 ton węgla.
Na uzbrojenie artyleryjskie jednostek składały się dwa pojedyncze działka kalibru 37 mm QF L/20 Hotchkiss z zapasem 250 nabojów. Broń torpedową stanowiły zamontowane na pokładzie (z przodu i tyłu sterówki dwie pojedyncze obracalne wyrzutnie kal. 450 mm, z łącznym zapasem czterech torped.
Załoga pojedynczego okrętu składała się z 4 oficerów i 26 podoficerów i marynarzy.
Służba.
„Antalya”, „Urfa”, „Ankara” i „Tokad” zostały wcielone w skład marynarki wojennej Imperium Osmańskiego w grudniu 1906 roku w Stambule, a „Draç”, „Kütahya” i „Musul” 8 stycznia 1907 roku. 11 grudnia 1908 roku płynąca w sztormie „Urfa” zatonęła nieopodal Salonik. Podczas wojny włosko-tureckiej, 5 listopada 1911 roku „Antalya” i „Tokad” zostały samozatopione w Prewezie. Po zajęciu Prewezy przez Greków podczas I wojny bałkańskiej okręty zostały podniesione i w 1913 roku wcielone do Wasilikon Naftikon pod nazwami „Nikopolis” (gr. „Νικόπολη”) i „Tatoi” (gr. „Τατόι”). Obie jednostki zostały wycofane ze służby w 1916 roku. 24 lutego 1912 roku „Ankara” została samozatopiona w bitwie pod Bejrutem podczas ostrzału przez włoskie krążowniki.
„Draç”, „Kütahya” i „Musul” wzięły udział w I wojnie bałkańskiej, a następnie w I wojnie światowej, wchodząc w skład 1. dywizjonu torpedowców. 12 września 1916 roku, uczestnicząc w pracach trałowych razem z „Musulem” i „Yunusem”, „Kütahya” weszła na minę nieopodal Karaburun i mimo wzięcia na hol zatonęła 13 września na wschód od Bosforu ze stratą trzech członków załogi. W październiku 1918 roku „Draç” i „Musul” odstawiono do rezerwy.
Po zakończeniu wojny, od lutego 1919 roku do 1920 roku „Draç” pełnił służbę patrolową zwalczając przemyt. 29 października 1923 roku „Draç” i „Musul” zostały formalnie wcielone do nowo powstałej marynarki wojennej Republiki Turcji, choć ich stan techniczny nie pozwalał na eksploatację. W 1924 roku jednostki podjęły czynną służbę, lecz jeszcze w tym samym roku „Draç” wycofano ze składu floty, zaś „Musul” służył do 1929 roku. Obie jednostki złomowano w 1936 roku.

</doc>
<doc id="5268874" url="https://pl.wikipedia.org/wiki?curid=5268874" title="Lift">
Lift



</doc>
<doc id="5268876" url="https://pl.wikipedia.org/wiki?curid=5268876" title="Fernandy Mendy">
Fernandy Mendy

Fernandy Mendy (ur. 16 stycznia 1994 w Guédiawaye) – piłkarz z Gwinei Bissau grający na pozycji środkowego obrońcy. Od 2022 jest bez klubu.
Kariera klubowa.
Swoją karierę piłkarską Mendy rozpoczął w klubie Angers SCO, w którego rezerwach grał w latach 2011-2014. Następnie w latach 2014-2019 był zawodnikiem La Flèche RC. W 2019 przeszedł do Raith Rovers, z którego w latach 2019-2020 był wypożyczony do Kelly Hearts. W sezonie 2021/2022 był piłkarzem Alloa Athletic.
Kariera reprezentacyjna.
W 2022 roku Mendy został powołany do reprezentacji Gwinei Bissau na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5268878" url="https://pl.wikipedia.org/wiki?curid=5268878" title="Jordan Pierre-Gilles">
Jordan Pierre-Gilles

Jordan Pierre-Gilles (ur. 24 maja 1998 w Sherbrooke) – kanadyjski łyżwiarz szybki specjalizujący się w short tracku, mistrz olimpijski z Pekinu 2022.
Mieszka w Montrealu. W Pucharze Świata zadebiutował w sezonie 2019/2020. Pierwszym turniejem międzynarodowym, w którym wziął udział, były Mistrzostwa Świata 2021.

</doc>
<doc id="5268880" url="https://pl.wikipedia.org/wiki?curid=5268880" title="Copa Colsanitas 2022">
Copa Colsanitas 2022

Copa Colsanitas 2022 – tenisowy turniej WTA kategorii WTA 250 w sezonie 2022 z cyklu Copa Colsanitas rozgrywany w dniach 4–10 kwietnia 2022 roku w Bogocie na kortach ceglanych o puli nagród wynoszącej 251 750 dolarów amerykańskich.

</doc>
<doc id="5268882" url="https://pl.wikipedia.org/wiki?curid=5268882" title="Florian Orchowski">
Florian Orchowski

Florian Orchowski herbu Nałęcz (zm. przed 30 czerwca 1667 roku) – stolnik chełmski od 1660 roku, podstoli chełmski w 1660 roku.
Poseł sejmiku chełmskiego na sejm 1661 roku, sejm 1662 roku, oba sejmy 1666 roku, sejm 1667 roku.

</doc>
<doc id="5268883" url="https://pl.wikipedia.org/wiki?curid=5268883" title="Maurice Gomis">
Maurice Gomis

Maurice Gomis (ur. 10 listopada 1997 w Cuneo) – piłkarz z Gwinei Bissau grający na pozycji bramkarza. Od 2021 jest zawodnikiem klubu AO Ajia Napa.
Kariera klubowa.
Swoją karierę piłkarską Gomis rozpoczął w Torino FC. W 2015 roku został z niego wypożyczony do Delta Rovigo, a w 2016 do AC Mestre. W sezonie 2016/2017 grał w Cuneo FC, a w sezonie 2017/2018 w Nocerinie. W 2018 roku przeszedł do SPAL. W sezonie 2018/2019 wypożyczono go najpierw do ASD Siracusa, a następnie do albańskiego FK Kukësi. W 2021 został piłkarzem cypryjskiego klubu AO Ajia Napa.
Kariera reprezentacyjna.
W reprezentacji Gwinei Bissau Gomis zadebiutował 11 stycznia 2022 w wygranym 3:0 meczu Pucharu Narodów Afryki 2021 z Sudanem, rozegranym w Garoui. W tym turnieju zagrał również w meczu grupowym z Nigerią (0:2).

</doc>
<doc id="5268884" url="https://pl.wikipedia.org/wiki?curid=5268884" title="Rojek (województwo lubuskie)">
Rojek (województwo lubuskie)



</doc>
<doc id="5268886" url="https://pl.wikipedia.org/wiki?curid=5268886" title="Rise Records">
Rise Records

Rise Records to amerykańska wytwórnia muzyczna z siedzibą w Beaverton, zajmująca się głównie heavy metalowymi i punk rockowymi artystami.
Historia.
Rise Records zostało założone w 1991 przez Craiga Ericsona w Nevada City. Wypuścił niewielki nakład płyt winylowych przed przerwą na studia. Ericson nie publikował nic więcej aż do 1999, po wyprowadzeniu się do Portland. Zaczął wydawać płyty winylowe małym nakładem. Pierwszą płytę CD opublikował w 2000 roku i należy do zespołu One Last Thing. 
Rise Records wydaje i dystrybuuje w Stanach Zjednoczonych poprzez Alternative Distribution Alliance i Bertelsmann Music Group. W 2013 firma przeniosła siedzibę z Portland do Beaverton. Wytwórnia posiada umowę dystrybucyjną z Alternative Distribution Alliance, niezależną firmą dystrybucyjną należącą do Warner Music Group i bezpośrednio z Warner Music i Bertelsmann Music Group w Europie i Australii.
9 września 2015 australijska wytwórnia UNFD ogłosiła współpracę z Rise. W maju 2015, Bertelsmann Music Group obwieściła nabycie wytwórni. Rise Records zachowało kwaterę główną, a Ericson dalej miał być za nią odpowiedzialny. 8 grudnia 2017 Craig Ericson odszedł. 
18 lutego 2021 Rise Records zawarło współpracę z Blue Swan Records, założonego przez gitarzystę zespołu Dance Gavin Dance, Willa Swana.

</doc>
<doc id="5268889" url="https://pl.wikipedia.org/wiki?curid=5268889" title="Odwilż (ujednoznacznienie)">
Odwilż (ujednoznacznienie)



</doc>
<doc id="5268891" url="https://pl.wikipedia.org/wiki?curid=5268891" title="Odwilż (serial telewizyjny)">
Odwilż (serial telewizyjny)



</doc>
<doc id="5268893" url="https://pl.wikipedia.org/wiki?curid=5268893" title="Odwilż (polski serial telewizyjny)">
Odwilż (polski serial telewizyjny)



</doc>
<doc id="5268895" url="https://pl.wikipedia.org/wiki?curid=5268895" title="Odwilż (rosyjski serial telewizyjny)">
Odwilż (rosyjski serial telewizyjny)



</doc>
<doc id="5268896" url="https://pl.wikipedia.org/wiki?curid=5268896" title="Garsias Quadros">
Garsias Quadros

Garsias Quadros (ur. XV w. w Sewilli, zm. 20 kwietnia 1518 r. w Krakowie) – hiszpański prawnik, absolwent Uniwersytetu w Bolonii, wykładowca tego uniwersytetu i Akademii Krakowskiej, sekretarz biskupa Erazma Ciołka i dyplomata w służbie Zygmunta I Starego.
Życiorys.
Pochodził z Sewilli. Ukończył studia i uzyskał tytuł doktora obojga praw na Uniwersytecie w Bolonii. W semestrze zimowym 1502/1503 wykładał tam w pomocniczej katedrze prawa rzymskiego. Do Polski przybył za namową biskupa Erazma Ciołka w 1505 r. i służył mu jako sekretarz, choć jednocześnie prowadził działalność dyplomatyczną na rzecz króla Zygmunta I oraz wykłady uniwersyteckie w Krakowie jako profesor prawa kanonicznego. Był autorem kilku dzieł prawniczych, m.in. podręcznika "Breviarium iuris utriusque" (1512 r.) i być może "Lectura super titulo de regulis iuris Libro Sexto" (autorstwo sporne), komentarza do reguł prawnych z Liber Sextus Bonifacego VII i "Lectura super arboribus consanguineitatis et affinitatis nec non cognitionis spiriualis et legalis". Jego najwybitniejszym dziełem był traktat "De crimine laese maiestatis" (1506–1510), w którym forsował silną władzę króla i jej ochronę na gruncie prawa karnego. Wszedł m.in. w skład delegacji prawników na zjazd w Poznaniu w 1510 r., na którym w obecności delegatów cesarskich i króla węgierskiego Władysława były prowadzone rozmowy w sprawie hołdu lennego mistrza krzyżackiego, a także w rokowaniach dotyczących tego tematu na sejmie piotrkowskim.
Zmarł na febrę 20 kwietnia 1518 r. w Krakowie.

</doc>
<doc id="5268899" url="https://pl.wikipedia.org/wiki?curid=5268899" title="Leonel Ucha">
Leonel Ucha

Ladislau Leonel Ucha Alves (ur. 9 maja 1988 w Lizbonie) – piłkarz z Gwinei Bissau grający na pozycji prawoskrzydłowego. Od 2022 jest zawodnikiem klubu CD Cova da Piedade.
Kariera klubowa.
Swoją karierę piłkarską Ucha rozpoczął w klubie Casa Pia AC, w którym zadebiutował w sezonie 2006/2007 w czwartej lidze portugalskiej. Następnie grał w takich klubach jak: CD Olivais (2007-2009), CD Operário (2009-2010), CD Tondela (2010-2011), CD Mafra (2011-2012), Sertanense FC (2012-2013), Académico de Viseu (2013-2014), Clube Oriental de Lisboa (2014-2015), SCU Torreense (2015), ponownie Oriental (2016), cypryjski Pafos FC (2016-2017), francuski US Lusitanos Saint-Maur (2017-2018), SU Sintrense (2018-2019), ponownie Torreense (2019-2020) i AC Marinhenhse (2021). W 2022 przeszedł do CD Cova de Piedade.
Kariera reprezentacyjna.
W reprezentacji Gwinei Bissau Ucha zadebiutował 10 czerwca 2017 w wygranym 3:0 meczu kwalifikacji do Pucharu Narodów Afryki 2019 z Namibią, rozegranym w Bissau. W 2022 roku został powołany do kadry na Puchar Narodów Afryki 2021. Na tym turnieju wystąpił w dwóch meczach grupowych: z Egiptem (0:1) i z Nigerią (0:2).

</doc>
<doc id="5268901" url="https://pl.wikipedia.org/wiki?curid=5268901" title="Filipczański Potok">
Filipczański Potok



</doc>
<doc id="5268903" url="https://pl.wikipedia.org/wiki?curid=5268903" title="Filipka">
Filipka



</doc>
<doc id="5268904" url="https://pl.wikipedia.org/wiki?curid=5268904" title="Dispro (łódź)">
Dispro (łódź)

Dispro (także: "Dippy", od ang. "disappearing propeller motor boat" – łódź motorowa o znikającej śrubie) – historyczna klasa małych statków śródlądowych, motorowych łodzi rekreacyjnych, popularnych w przeszłości w Ameryce Północnej, zwłaszcza na jeziorach w rejonie Muskoka Lakes w kanadyjskiej prowincji Ontario.
Historia.
Indywidualna żegluga rekreacyjna na rzekach i jeziorach Ameryki Północnej już na początku XX w. była znacznie rozwinięta. Wraz z rozwojem i doskonaleniem konstrukcji silników spalinowych poza tradycyjnymi jednostkami o napędzie wiosłowym lub żaglowym zaczęły się pojawiać niewielkie jednostki motorowe. Problemem stały się natychmiast uszkodzenia śruby napędowej, szczególnie częste w przypadku żeglugi po płytkich akwenach o dnie kamienistym lub obfitującym w inne przeszkody, jakie przeważały na terenach Tarczy Kanadyjskiej.
W 1915 r. budowniczy łodzi W. J. Johnston Jr. i mechanik Edwin Rogers wynaleźli urządzenie, które pozwalało na ręczne lub automatyczne chowanie śruby napędowej i fragmentu wału napędowego do ochronnej wnęki w kadłubie w czasie, gdy silnik był nadal uruchomiony.
Ta opatentowana w następnym roku konstrukcja zapewniała ochronę przed skałami tuż pod powierzchnią jezior Tarczy Kanadyjskiej i stała się podstawą do uruchomienia produkcji wyposażonych w nią jednostek przez Disappearing Propeller Boat Company. W ciągu następnych lat cztery różne firmy, działające w Ontario i krótko w Stanach Zjednoczonych, wyprodukowały około 3100 łodzi. Ich produkcja została zakończona w 1956 roku. Proste, wszechstronne w zastosowaniach i trwałe, łodzie te były częstym widokiem na jeziorach Muskoka. Przeznaczone do przewozu 1-4 pasażerów „Dispros” wniosły wyjątkowy wkład w historię żeglarstwa rekreacyjnego w Ameryce Północnej.
Konstrukcja.
Bezpokładowe łodzie budowane były w klasycznej konstrukcji wręgowej, z giętymi na parze wręgami dębowymi i poszyciem zakładkowym, wykonanym z desek cyprysowych. Wykonywano je w kilku nieznacznie różniących się modelach o długości od 16 do 19 stóp (4,9 do 5,8 metra). Większość była napędzana niewielkimi, jednocylindrowymi silnikami spalinowymi o mocy ok. 3 koni mechanicznych. Silnik znajduje się w zamkniętym przedziale w przedniej połowie łodzi, zaś śruba napędowa za nim, pod kadłubem, w którym znajduje się odpowiednia wnęka do jej chowania.
Dispro obecnie.
W 1979 r. w Kanadzie powstało funkcjonujące do dziś stowarzyszenie użytkowników łodzi o nazwie Dispro Owner's Association. Aktualnie zrzesza ono właścicieli ok. 250 eksploatowanych Dispro, a łącznie ok. 400 rodzin będących entuzjastami tych jednostek. Stowarzyszenie, działające w całej Ameryce Północnej, organizuje coroczne zloty łodzi Dispro.

</doc>
<doc id="5268907" url="https://pl.wikipedia.org/wiki?curid=5268907" title="Dolina Filipka">
Dolina Filipka



</doc>
<doc id="5268910" url="https://pl.wikipedia.org/wiki?curid=5268910" title="Cosme Anvene">
Cosme Anvene

Cosme Anvene Ebang Elá (ur. 3 marca 1990 w Añisoc) – piłkarz z Gwinei Równikowej grający na pozycji lewego obrońcy. Od 2019 jest zawodnikiem klubu CD Unidad Malabo.
Kariera klubowa.
Do 2017 roku Anvene grał w klubie CD Unidad Malabo. W 2018 przeszedł do Leones Vegetarianos FC, z którym w sezonie 2018 wywalczył mistrzostwo Gwinei Równikowej. W 2019 roku wrócił do Unidad Malabo.
Kariera reprezentacyjna.
W reprezentacji Gwinei Równikowej Anvene zadebiutował 12 listopada 2015 w przegranym 0:2 meczu eliminacji do MŚ 2018 z Marokiem, rozegranym w Agadirze. W 2022 roku został powołany do kadry na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5268911" url="https://pl.wikipedia.org/wiki?curid=5268911" title="Leon Choromański">
Leon Choromański

Leon Choromański właśc. Julian Choromański, ps. "Alciphron", "Leon Charap" (ur. 26 listopada lub 21 grudnia 1872 w Konotopie, zm. 12 lutego 1953 w Legionowie) – polski pisarz, poeta, dramaturg, tłumacz oraz satyryk, kierownik teatru.
Życiorys.
Studiowała prawo na Uniwersytecie Jagiellońskim w Krakowie (1893-1897). W latach 1908-1911 związany był z kabaretem Momus jako autor oraz kierownik literacki (1909, wraz z Janem Pawłowskim). Współpracował także z tygodnikiem literackim "Marchołt" (1911). W lutym 1913 roku był współautorem i organizatorem "Szopki warszawskiej", a jesienią tego roku został kierownikiem artystycznym Teatru Artystycznego. W kolejnych latach jako autor współpracował ze stołecznymi teatrami i kabaretami takimi jak Nowoczesny (1915-1916), Czarny Kot (po 1917), Mozaika i Miniatury (1918) oraz z lubelskim kabaretem Wesoły Ul (1918). W okresie 1907-1920 jako krytyki teatralny publikował w takich czasopismach jak "Przegląd Społeczny", "Prawda", "Sowizdrzał", "Świat" oraz "Kurier Poranny". Jako publicysta tworzył jeszcze w latach 30. XX wieku. Był również cenzorem filmowym w Ministerstwie Spraw Wewnętrznych.
Jako prozaik był kontynuatorem tradycji Młodej Polski. Tworzył jednoaktówki ("Po maskaradzie", "Po egzekucji", "Adam i Ewa"), skecze i teksty piosenek. Tłumaczył dzieła takich twórców literatury światowej jak m.in. Charles Baudelaire, Oscar Wilde, Octave Mirbeau, August Strindberg czy Fiodor Dostojewski.

</doc>
<doc id="5268912" url="https://pl.wikipedia.org/wiki?curid=5268912" title="Maxime Laoun">
Maxime Laoun

Maxime Laoun (ur. 12 sierpnia 1996 w Montrealu) – kanadyjski łyżwiarz szybki specjalizujący się w short tracku, mistrz olimpijski z Pekinu 2022.

</doc>
<doc id="5268916" url="https://pl.wikipedia.org/wiki?curid=5268916" title="Manuel Sapunga">
Manuel Sapunga

Manuel Sapunga Mbara (ur. 22 stycznia 1992 w Mongomo) – piłkarz z Gwinei Równikowej grający na pozycji bramkarza. Od 2019 jest zawodnikiem klubu Futuro Kings.
Kariera klubowa.
Swoją karierę piłkarską Sapunga rozpoczął w klubie Leones Vegetarianos FC, w którym w 2011 roku zadebiutował w pierwszej lidze Gwinei Równikowej. W 2014 roku grał w Sony Ela i został z nim mistrzem kraju. W latach 2015–2016 występował w Deportivo Mongomo, a w latach 2017–2018 ponownie w Leones Vegetarianos. W sezonach 2017 i 2018 wywalczył z nim dwa tytuły mistrza Gwinei Równikowej. W 2019 przeszedł do Futuro Kings FC.
Kariera reprezentacyjna.
W reprezentacji Gwinei Równikowej Sapunga zadebiutował 12 stycznia 2022 w przegranym 0:1 meczu Pucharu Narodów Afryki 2021 z Wybrzeżem Kości Słoniowej, rozegranym w Duali. Był to jego jedyny rozegrany mecz na tym turnieju.

</doc>
<doc id="5268917" url="https://pl.wikipedia.org/wiki?curid=5268917" title="NSport+">
NSport+



</doc>
<doc id="5268927" url="https://pl.wikipedia.org/wiki?curid=5268927" title="Austropetalia">
Austropetalia

Austropetalia – rodzaj ważek z infrarzędu różnoskrzydłych i rodziny Austropetaliidae. Obejmuje trzy opisane gatunki. Wszystkie są endemitami południowo-wschodniej Australii.
Taksonomia.
Rodzaj ten wprowadzony został w 1916 roku przez Roberta Johna Tillyarda w publikacji współautorstwa Herberta Campiona jako monotypowy, z "Austropetalia patricia" jako jedynym gatunkiem. Gatunek ten opisany został przez tego samego autora w 1910 roku pod nazwą "Phyllopetalia patricia".
Tillyard zaliczył "Austropetalia" do plemienia Petallini i podrodziny Aeschninae w obrębie żagnicowatych. Plemię to traktowane bywało już wcześniej jako podrodzina Petallinae, a do rangi rodziny Petalidae wyniósł je w 1933 roku Frederic Charles Fraser. Wkrótce potem nazwy "Petalia" i Petalidae okazały się być młodszymi homonimami. W 1934 roku John Cowley wprowadził nową nazwę "Neopetalia" dla rodzaju "Petalia", a w 1940 roku wspomniani Tillyard i Fraser nazwę Neopetaliidae dla rodziny Petalidae.
Jeszcze pod koniec XX wieku rodzaj ten klasyfikowano w rodzinie Neopetallidae. W 1994 roku Frank Louis Carle i Jerry A. Louton wydzielili rodzaje "Archipetalia", "Austropetalia", "Hypopetalia" i "Phyllopetalia" do nowej rodziny Austropetaliidae, wskazując na ich przynależność do innej nadrodziny niż "Neopetalia". W 1995 roku Günther Theischinger opisał nowy gatunek "Austropetalia tonyana". W 1996 roku Carle opisał ten sam gatunek pod nazwą "Austropetalia victoria" – jeszcze w tym samym roku odpowiedniej synonimizacji dokonał Hans Lohmann w postscriptum publikacji. Trzeci gatunek, "Austropetalia annaliese", opisany został przez Günthera Theischingera w 2013 roku.
Morfologia.
Owad dorosły.
Ważki osiągające rozmiary średnie do dużych. Holotyp "A. patricia" ma 57 mm, a holotyp "A. annaliese" 62 mm długości ciała. Długość tylnego skrzydła wynosi u przedstawicieli rodzaju 35–40 mm. Ubarwienie ciała jest rdzawobrązowe do czarnobrązowego ze znakami żółtymi lub zielonkawymi.
Głowę zaopatrzoną mają w duże, stykające się lub niemal stykające się pośrodkowo oczy złożone z większymi fasetkami po stronie grzbietowej i mniejszymi po stronie brzusznej. Warga górna i czoło są szerokie.
Tułów ma na ciemnym tle wzór obejmujący trzy pary jasnych pasów o prostym przebiegu, z których jedna leży na grzbiecie, a dwie pozostałe na bokach, a także kilka kropek. Skrzydła mają ciemne żyłki i przejrzyste błony, z wyjątkiem szeregu rubinowych, rdzawobrązowych lub czarnych plamek wzdłuż przedniej krawędzi, rozmieszczonych w sposób typowy dla rodzaju. Plamek tych jest zwykle łącznie sześć, u samic większych niż u samców. Pierwsza leży przy pierwszej żyłce antenodalnej, druga na żyłce subkostalnej w połowie odległości między nasadą skrzydła a nodusem, trzecia na nodusie, czwarta na pierwszej żyłce radialnej w połowie odległości między nodusem a pterostygmą, piąta w nasadowej połowie pterostygmy, a szósta u wierzchołka skrzydła. Czasem obecna jest jeszcze jedna mała plamka między drugą a trzecią z wymienionych. Gałęzie pierwsza i druga żyłki radialnej tylnej mają przebieg równoległy do pterostygmy, a przestrzeń między nimi zawiera pojedynczy szereg komórek. Druga gałąź żyłki radialnej tylnej jest co najmniej trochę pofalowana. Co najmniej trochę pofalowane są też żyłka radialna tylna 3/4 oraz żyłka medialna przednia. Komórka dyskoidalna podzielona jest żyłką trygonalną na przednie "hypertriangulum" i tylne "triangulum" (trójkąt dyskoidalny). Trójkąty te leżą bardzo blisko nasady skrzydła, a ich nasadowe krawędzie bardzo blisko poziomu arkulusa. Membranule są małe i wąskie.
Odwłok jest długi, u samca dość smukły, u samicy wyraźnie szerszy. Przynajmniej niektóre jego tergity mają podłużne żeberko grzbietowe. Samce mają brzuszną krawędź drugiego segmentu odwłoka rozbudowaną w płaty genitalne. Wtórny aparat kopulacyjny samca ma prącie widoczne od strony bocznej. Ostatni segment pęcherzyka nasiennego ("vesicula spermalis") szypułkowaty i zaopatrzony w parę sierpowatych, skierowanych tylno-brzusznie "flagellae". Wierzchołek odwłoka samca ma krótkie przysadki odwłokowe oraz znacznie większy epiprokt wykształcony w formie płytki o wierzchołku podzielonym na trzy płaty, z których środkowy jest znacznie większy niż boczne.
Larwa.
Larwy mają ciało silnie zbudowane, stosunkowo mocno zesklerotyzowane, osiągające do 32–35 mm długości. Oskórek ich jest rozlegle ziarenkowany. Głowa ma oczy złożone wystające ku przodowi tak, że największa ich szerokość osiągana jest przed nasadami czułków. Czułki zbudowane są z pięciu członów. Aparat gębowy wargę górną ma silnie rozszerzoną w części wierzchołkowej, osiągającą szerokość zbliżoną do przedbródka. Wykształcona w maskę warga dolna jest płaska, pozbawiona szczecinek na przedbródku i głaszczkach. Odnóża odznaczają się wyraźnie wyboistą powierzchnią ud i goleni. Odwłok jest stosunkowo płaski i ma segmenty od pierwszego do ósmego wyposażone w płaty boczne o kanciastych lub zaokrąglonych wierzchołkach. Podobnie jak u innych Austropetaliidae brak jest wewnątrz odwłoka mięśni poprzecznych, co uniemożliwia przedstawicielom rodziny stosowanie napędu odrzutowego. Przysadki odwłokowe w całej rodzinie Austropetaliidae są skrócone i osiągają długość mniejszą niż połowa długości brzusznej krawędzi dziesiątego segmentu odwłoka.
Występowanie i zagrożenie.
Wszystkie gatunki są endemitami południowo-wschodniej Australii. Najszerszy zasięg ma "A. tonyana". Znana jest z Australijskiego Terytorium Stołecznego, Wiktorii i południowo-wschodniej Nowej Południowej Walii; bytuje na rzędnych od 600 do 1800 m n.p.m. "A. patricia" jest endemitem Nowej Południowej Walii z większością stanowisk położonych w obrębie Gór Błękitnych; bytuje na wysokości od 200 do 1400 m n.p.m. "A. annaliese" również znany jest tylko z Nowej Południowej Walii – jedyny znany nauce jej okaz odłowiono w Parku Narodowym Barrington Tops na rzędnych około 1500 m n.p.m. Wszystkie gatunki wybierają siedliska obfite w torfowce. Zamieszkują torfowiska, mokradła, strefy rozbryzgów przy wodospadach i pobrzeża potoków.
W Czerwonej księdze gatunków zagrożonych IUCN umieszczono wszystkie gatunki z tego rodzaju. "A. patricia" otrzymała status gatunku narażonego na wymarcie (VU), a "A. tonyana" gatunku bliskiego zagrożenia (NT) z zaznaczeniem, że niewiele brakuje do zakwalifikowania jej jako gatunek narażony. Obu tym gatunkom poza obszarami chronionymi zagraża urbanizacja, rozwój rolnictwa i pożary, a wewnątrz tych obszarów turystyka. W dalszej perspektywie zagrożone są też utratą siedlisk wywołaną globalnym ociepleniem. W przypadku "A. annaliese" dane o zasięgu i siedlisku są niewystarczające do określenia kategorii zagrożenia. Jedyny znany nauce jej okaz odłowiono w 1981 roku i mimo prowadzonych przez dwie kolejne dekady poszukiwań w okolicy nie odnaleziono innych osobników.

</doc>
<doc id="5268930" url="https://pl.wikipedia.org/wiki?curid=5268930" title="Hanne Desmet">
Hanne Desmet

Hanne Desmet (ur. 26 października 1996 w Antwerpii) – belgijska łyżwiarka szybka specjalizująca się w short tracku, brązowa medalistka olimpijska z Pekinu 2022, wicemistrzyni świata.
Życie prywatne.
Urodzona w antwerpskiej dzielnicy Wilrijk. Obecnie mieszka w Heerenveen w Holandii.

</doc>
<doc id="5268931" url="https://pl.wikipedia.org/wiki?curid=5268931" title="Pedro Oba">
Pedro Oba

Pedro Oba Asu Mbengono (ur. 18 maja 1996 w Mongomo) – piłkarz z Gwinei Równikowej grający na pozycji napastnika. Od 2019 jest zawodnikiem klubu Futuro Kings.
Kariera klubowa.
Swoją karierę piłkarską Oba rozpoczął w klubie Estrellas del Futuro, w którym grał do 2017. W 2018 był zawodnikiem Deportivo Niefang, a w 2019 wrócił do Futuro Kings.
Kariera reprezentacyjna.
W reprezentacji Gwinei Równikowej Oba zadebiutował 3 września 2017 w przegranym 1:2 towarzyskim meczu z Beninem, rozegranym w Malabo. W debiucie strzelił gola. W 2022 roku został powołany do kadry na Puchar Narodów Afryki 2021. Na tym turnieju rozegrał jeden mecz, ćwierćfinałowy z Senegalem (1:3).

</doc>
<doc id="5268939" url="https://pl.wikipedia.org/wiki?curid=5268939" title="Tuomas Saukkonen">
Tuomas Saukkonen

Tuomas Saukkonen (ur. 18 Marca 1980) – fiński muzyk multiinstrumentalista, kompozytor oraz producent. Lider i wokalista takich zespołów jak Before the Dawn, Woflheart czy Down Of Solace. Często sam komponuje wszystkie partie muzyczne, wtedy inni muzycy towarzyszą mu tylko podczas koncertów.
Jest właścicielem własnej wytwórni muzycznej OneManArmy Studios.

</doc>
<doc id="5268941" url="https://pl.wikipedia.org/wiki?curid=5268941" title="Rebellion (2022)">
Rebellion (2022)

Rebellion (2022) – gala wrestlingu zorganizowana przez amerykańską federację Impact Wrestling (IW), która była nadawana na żywo w systemie pay-per-view i za pośrednictwem platformy Fite.tv. Odbyła się 23 kwietnia 2022 w Mid-Hudson Civic Center w Poughkeepsie. Była to czwarta gala z cyklu Rebellion, a zarazem trzecie per-per-view IW w 2022.
Rywalizacje.
Rebellion oferowało walki wrestlingu z udziałem różnych zawodników na podstawie przygotowanych wcześniej scenariuszy i rywalizacji, które są realizowane podczas cotygodniowych odcinków programu "Impact!". Wrestlerzy odgrywają role pozytywnych (face) lub negatywnych bohaterów (heel), którzy rywalizują pomiędzy sobą w seriach walk mających budować napięcie.
Countdown to Rebellion.
Pojedynek o Impact X Division Championship.
Impact Wrestling zorganizował dwie walki trójosobowe, których zwycięzcy zostaliby przeciwnikami dotychczasowego mistrza, Treya Miguela, na nadchodzącej gali. 10 marca Ace Austin pokonał Crazzy’ego Steve’a i Johna Skylera, natomiast dwa tygodnie później Mike Bailey zwyciężył Laredo Kida i Williego Macka. 
Pojedynek o Impact Knockouts World Tag Team Championship.
Na gali Sacifice (5 marca) The Influance (Madison Rayne i Tenille Dashwood) pokonały The IInspiration (Cassie Lee i Jessie McKay), zostając nowymi mistrzyniami drużynowymi. 19 kwietnia Impact Wrestling poinformował, że obie drużyny zmierzą się w walce rewanżowej.
Główna karta.
Pojedynek o Impact World Championship.
Od czasu utraty tytułu Impact World Championship na Bound for Glory (23 października 2021) celem Josha Alexandra było stoczenie walki rewanżowej z jego pogromcą, Moose’em. Jednak wiceprezes federacji, Scott D’Amore, wyznaczał mu kolejnych przeciwników, nie dopuszczając do pojedynku z Moose’em, w nadziei, że ten będzie potrafił trzymać skrajne emocje na wodzy w swojej rywalizacji. 10 lutego Alexander zażądał zmierzenia się z mistrzem świata, w innym przypadku odejdzie z federacji. Wobec tego D’Amore odsunął go od walki na gali No Surrender, gdzie wspólnie z Chrisem Sabinem, Eddiem Edwardsem, Richem Swannem i Rhino jako Team Impact mieli walczyć przeciwko drużynie byłych zawodników Ring of Honor – Honor No More, oraz odesłał go do domu.
Kanadyjczyk powrócił do Impact Wrestling 5 marca, podczas gali Sacrifice, kiedy to po walce wieczoru zaatakował mistrza świata. Zawodnik poinformował, że podpisał nowy kontrakt zawodniczy oraz otrzymał kontrakt na pojedynek o Impact World Championship na Rebellion. 
Pojedynek o Impact World Tag Team Championship.
Na gali Sacrifice Violent By Design (Eric Young i Joe Doering) pokonali The Good Brothers (Karl Anderson i Doc Gallows), zostając nowymi posiadaczami tytułów Impact World Tag Team Championship. 17 marca wiceprezes Impact Wrestling Scott D’Amore przyznał The Good Brothers walkę rewanżową w formie Lumberjack matchu, zaznaczając jednocześnie, że zwycięzca tego spotkanie będzie bronił pasy mistrzowskie na Rebellion przeciwko 7 zespołom w walce eliminacyjnej. W Lumberjack matchu, rozegranym 24 marca, zwyciężyli Violent By Design.
Pojedynek o Impact Knockouts World Championship.
W odcinku "Impactu!" z 31 marca federacja zorganizowała Battle Royal z udziałem Alishy Edwards, Gisele Shaw, Havok, Jessie McKay, Jordynne Grace, Lady Frost, Madison Rayne, Rosemary, Savannah Evans i Tenille Dashwood. W pojedynku zwyciężyła Rosemary, która otrzymała miano pretendentki do walki o tytuł Impact Knockouts World Championship z dotychczasową mistrzynią kobiet, Tashą Steelz.
Pojedynek o AAA Reina de Reinas Championship.
20 lutego Taya Valkyrie powróciła do meksykańskiej federacji Lucha Libre AAA Worldwide (AAA), zwyciężyła w pięcioosobowym starciu, zostając pretendentką do walki o tytułu AAA Reina de Reinas Championship. 1 kwietnia rzuciła wyzwanie posiadaczce tytułu, zawodniczce federacji Impact Wrestling, Deonnie Purrazzo, na gali Impact Wrestling Multiverse of Matches.
Eddie Edwards vs. Jonathan Gresham.
W lutym, gdy Josh Alexander został wysłany przez Scotta D’Amore do domu, Team Impact (Chris Sabin, Eddie Edwards, Rich Swann i Rhino) wybrali Jonathana Greshama, posiadacza tytułu ROH World Championship, jako swojego piątego członka w rywalizacji z Honor No More (Matt Taven, Mike Bennett, Kenny King, PCO i Vincent) na gali No Surrender (19 lutego). Tego samego dnia Gresham został znaleziony nieprzytomny na korytarzu, dlatego jego miejsce zajął Steve Maclin. Tuż przed rozpoczęciem wspomnianej walki na No Surrender Edwards również nie był w stanie wspomóc towarzyszy, dlatego zastąpił go Willie Mack. Ostatecznie okazało się, że to Edwards zaatakował Greshama, po czym zdradził Team Impact i dołączył do Honor No More. 
Jay White vs. Chris Sabin vs. Steve Maclin.
Od marca trwała rywalizacja Bullet Clubu (Jay White, Chris Bey, Karl Anderson, Doc Gallows) z The Motor City Machine Guns (Alex Shelley i Chris Sabin). Na gali Impact Wrestling Multiverse of Matches Sabin pokonał White’a w walce indywidualnej. Po zakończeniu pojedynku zwycięzca został zaatakowany przez Steve’a Maclina, który mścił się na członkach Team Impact, za to, że bardziej ufali zdradzieckiemu Eddiemu Edwardsowi, a jego lojalność traktowali z dużą rezerwą. W trakcie bójki White również kilkukrotnie uderzył Sabina, po czym skonfrontował się z Maclinem i niespodziewanie kopnął go w krocze.
Jonah v. Tomohiro Ishii.
W odcinku "Impactu!" z 24 marca Jonah wyzwał na pojedynek zawodnika japońskiej federacji New Japan Pro-Wrestling (NJPW), Tomohiro Ishiiego.
Karta walk.
Zestawienie zostało oparte na źródle:

</doc>
<doc id="5268943" url="https://pl.wikipedia.org/wiki?curid=5268943" title="Kościół św. Ojca Pio w Grajewie">
Kościół św. Ojca Pio w Grajewie

Kościół świętego Ojca Pio w Grajewie – rzymskokatolicki kościół parafialny należący do parafii pod tym samym wezwaniem (dekanat Grajewo diecezji łomżyńskiej). Znajduje się na Osiedlu Południe.
Przygotowania do budowy kościoła zostały rozpoczęte w 2010 roku. Wybrana została koncepcja i został przygotowany projekt. Prace budowlane zostały rozpoczęte w 2012 roku. W 2013 roku biskup łomżyński Janusz Stepnowski wmurował kamień węgielny.

</doc>
<doc id="5268944" url="https://pl.wikipedia.org/wiki?curid=5268944" title="Sidney K Chu">
Sidney K Chu

Sidney K Chu (ur. 22 lipca 1999 w Hongkongu) – hongkoński łyżwiarz szybki specjalizujący się w short tracku, olimpijczyk z Pekinu 2022.
Podczas ceremonii otwarcia Zimowych Igrzysk Olimpijskich 2022 był chorążym reprezentacji Hongkongu.
Życie prywatne.
Urodzony w Hongkong. Studiuje biologię na George Washington University, w Stanach Zjednoczonych.

</doc>
<doc id="5268945" url="https://pl.wikipedia.org/wiki?curid=5268945" title="Puchar Austrii w piłce siatkowej mężczyzn (2021/2022)">
Puchar Austrii w piłce siatkowej mężczyzn (2021/2022)

Puchar Austrii w piłce siatkowej mężczyzn 2021/2022 – 42. sezon rozgrywek o siatkarski Puchar Austrii zorganizowany przez Austriacki Związek Piłki Siatkowej (niem. "Österreichischer Volleyball Verband", ÖVV). Zainaugurowany został 26 września 2021 roku. Brały w nim udział kluby z Austrian Volley League, 2. Bundesligi oraz Landesligi.
Rozgrywki składały się z 1. rundy, 1/8 finału, ćwierćfinałów, półfnałów oraz finału. Wszystkie rundy toczyły się systemem pucharowym. O awansie decydowało jedno spotkanie.
Finał odbył się 13 marca 2022 roku w miejskiej hali sportowej ("Stadthalle") w Zwettl-Niederösterreich. Puchar Austrii po raz pierwszy zdobył klub , który w finale pokonał . MVP finału wybrany został Pavel Bartoš.

</doc>
<doc id="5268950" url="https://pl.wikipedia.org/wiki?curid=5268950" title="Aligator (typ holownika)">
Aligator (typ holownika)

Aligator (ang. "alligator tug", "aka warping tug") – nieformalna nazwa klasy małych jednostek pływających, w typie holowników o specyficznej budowie, opatentowanych w Kanadzie i eksploatowanych na wodach śródlądowych na pograniczu kanadyjsko-amerykańskim od końca lat 80. XIX w. do lat 20. wieku XX. Stosowane były wyłącznie do transportu (holowania) drewna, zwłaszcza na obszarach o gęstej sieci mniejszych i płytszych jezior. Nazwa związana z tym, że jednostki te potrafiły samodzielnie przemieszczać się lądem między kolejnymi akwenami – choć wolno i dość niezręcznie, podobnie jak właśnie aligatory.
Historia.
Pod koniec XIX wieku przemysł drzewny Ontario wykorzystał już większość drewna z bliskiego sąsiedztwa dużych, wygodnych dróg wodnych. Dotyczyło to zarówno drewna budowlanego (konstrukcyjnego) jak i – a z czasem zwłaszcza tego - przeznaczonego do produkcji celulozy. W miarę jak dostępne drewno „uciekało” dalej w głąb lądu, jego transport stawał się coraz trudniejszy i droższy, przy czym wobec braku dróg oraz nikłej wydajności zaprzęgów konnych w dalszym ciągu jedyną możliwość jego masowego transportu dawała woda.
Parowy holownik kabestanowy (ang. "steam warping tug") czyli „aligator” został wynaleziony przez Joe Ceburna Westa, aby tanio i wydajnie holować kłody drewna. „Aligator” był napędzany kołami łopatkowymi i używał wciągarki (kabestanu) do holowania ławicy kłód drzewnych i przeciągania się po lądzie od jeziora do jeziora. W 1889 roku J. C. West rozpoczął produkcję holownika we współpracy z Jamesem Peachey'em, a ich odlewnia w Simcoe szybko stała się głównym producentem „aligatorów”. Do 1932 roku, kiedy zaprzestano produkcji holownika, zbudowano ponad 230 takich jednostek. Przemysł drzewny używał tych holowników na pograniczu kanadyjsko-amerykańskim przez wiele lat.
Konstrukcja.
„Aligatory” były niewielkimi, bardzo solidnymi konstrukcjami, zaprojektowanymi do równie częstego kontaktu z wodą jak i z kłodami drewna oraz gruntem. Praktycznie cała konstrukcja była pierwotnie drewniana, wzmacniana jedynie metalowymi okuciami. Jednostki te posiadały prostokątny, płaskodenny kadłub bez zwężeń kształtujących zarówno dziób jak i rufę, prawie symetryczny w widoku z góry. Jednocześnie cały dziób i ryfa był u dołu skośnie uniesione, co ułatwiało jednostce „wpełzywanie” na brzeg. Jednostki były bocznokołowcami - były napędzane kołami łopatkowymi. Większą część jednostki pokrywała nadbudówka, mieszcząca maszynownię. Na dachu nadbudówki znajdowała się niewielka sterówka – jej wysokie położenie pozwalało znacząco poszerzyć promień pola widoczności dla kierującego. Na dziobie i rufie montowano profilowane rolki, umożliwiające prowadzenie liny kabestanu. Jednostki napędzane były przez długi czas prostymi maszynami parowymi, dopiero później silnikami spalinowymi. Maszyna parowa o mocy ok. 20 KM pozwalała na pływanie z prędkością 5 węzłów (ok. 9 km/h).
Zasada pracy.
„Aligatory” pracowały najczęściej na niezbyt wielkich i niezbyt głębokich jeziorach, połączonych drobnymi ciekami wodnymi. Jeziora te tworzą zwykle całe kompleksy, a rozdzielane są niskimi, często podmokłymi działami. Na akwenie wodnym „aligator” poruszał się w sposób standardowy, napędzany kołami łopatkowymi. Po zakotwiczeniu lub (częściej) zacumowaniu do odpowiednio grubego drzewa na brzegu jednostka mogła, nawijając linę na bęben zwijarki, ściągać z akwenu całe tafle drewna - był w stanie holować ławicę, liczącą do 60 tys. kłód. Gdy zaszła potrzeba przeniesienia się na sąsiednie jezioro, karczowano wąski pas lasu między obydwoma zbiornikami. Po rozwinięciu całej liny wciągarki jej koniec kotwiczono na przecince lub uwiązywano do grubego pnia, po czym uruchomiano wciągarkę, która zwijając linę przeciągała jednostkę po ziemi. Operację powtarzano, aż „aligator” przepełzł w ten sposób na kolejne jezioro.
Uwagi historyczne.
W terenach, oferujących nieograniczone ilości drewna do opalania kotła, napędzane parą i wytrzymałe „aligatory” znajdowały się w pierwszym szeregu pionierów mechanizacji przemysłu leśnego. Przez ponad trzydzieści lat były wszechobecne w północnym Ontario, a także w przyległych rejonach Stanów Zjednoczonych. Niewielkie ich ilości pływały również w Ameryce Południowej. W 1905 r. jednostki takie sprzedawane były przez firmę West &amp; Peachey z Simcoe w cenie 3 tys. ówczesnych dolarów za sztukę. Z czasem ich sława została przyćmiona przez godnego następcę, produkowanego od lat 20. XX w. „aligatora” Russela (ang. Russel Alligator, Russel tug) z napędem śrubowym.
Jedynym obecnie działającym parowym (ale napędzanym już śrubą) „aligatorem” jest „W.D. Stalker”, znajdujący się w Simcoe w kanadyjskim Ontario. „Aligator” o nazwie „William M.” (nr 171, ostatnio używany przez firmę "Gillies Bros." na Cedar Lake do 1946 r.) jest przechowywany jako eksponat w muzeum pozyskiwania drewna w Algonquin Provincial Park (Algonquin Logging Museum w Clarke Creek przy wschodniej bramie wjazdowej do Parku). Inny, o imieniu „Fairy Blonde”, jest zachowany w Parku Prowincjonalnym Jeziora Wakami w pobliżu Chapleau w Ontario. Jeszcze inny holownik tego typu, o nazwie „Missinaibi”, jest eksponowany w Kanadyjskim Muzeum Historii w Gatineau w kanadyjskim Quebecu.

</doc>
<doc id="5268959" url="https://pl.wikipedia.org/wiki?curid=5268959" title="John Mbinda">
John Mbinda

John Mbinda C.S.Sp. (ur. 5 maja 1973 w Machakos) – kenijski duchowny katolicki, biskup Lodwar od 2022.
Życiorys.
Święcenia kapłańskie otrzymał 18 maja 2002 w zgromadzeniu duchaczy. Przez kilkanaście lat pracował w zakonnych misjach i parafiach. W latach 2015-2021 kierował kenijsko-południowosudańską prowncją zakonną.
4 kwietnia 2022 papież Franciszek mianował go ordynariuszem diecezji Lodwar. Sakry udzielił mu 4 czerwca 2022 nuncjusz apostolski w Kenii – arcybiskup Hubertus van Megen.

</doc>
<doc id="5268967" url="https://pl.wikipedia.org/wiki?curid=5268967" title="Kościół św. Bartłomieja w Szembruku">
Kościół św. Bartłomieja w Szembruku

Kościół świętego Bartłomieja w Szembruku – rzymskokatolicki kościół parafialny należący do parafii pod tym samym wezwaniem (dekanat Łasin diecezji toruńskiej).
Jest to świątynia wzniesiona w latach 1715–16. Powstała dzięki staraniom Grzegorza Schmeltera, dziekana łasińskiego i szembruckiego, oraz miejscowego młynarza Mortęskiego. Kościół remontowany był w 1896 roku – dobudowano boczną kruchtę. Świątynia została odnowiona w 1960 roku. Kościół był remontowany w 1981 roku – wymieniono dachówki na blachę cynkową. W latach 2001–02 została wymieniona cała materia drewniana oprócz dachu i stropu.
Budowla jest drewniana i wybudowana została w konstrukcji zrębowej. Świątynia jest orientowana. Jej prezbiterium jest mniejsze w stosunku do nawy, zamknięte jest trójbocznie, z boku są umieszczone: zakrystia i składzik. Z boku nawy znajduje się kruchta. Od frontu jest umieszczona trzykondygnacyjna wieża, konstrukcji słupowo-ramowej. Zwieńcza ją stożkowy blaszany dach hełmowy z latarnią i chorągiewką z datą „1741”. Dzwon powstał w 1711 roku i pochodzi z odlewni gdańskiej. Świątynię nakrywa dach jednokalenicowy, pokryty blachą. Wnętrze nakryte jest pozornymi sklepieniami kolebkowymi. Chór muzyczny jest podparty dwoma słupami i dziesięcioma kolumnami. Na chórze są umieszczone organy neoklasycystyczne, przebudowane w 1948 roku przez Eugeniusza Grudzińskiego. Belka tęczowa jest ozdobiona barokową Grupą Ukrzyżowania. Polichromia w stylu barokowym pochodzi z 1 połowy XVIII wieku. W prezbiterium znajduje się przedstawienie Matki Bożej Niepokalanie Poczętej i czterech Ewangelistów. W nawie są umieszczeni: patron Święty Bartłomiej, Anioł i czterech Świętych: Grzegorz, Wojciech, Roch i Sebastian. Tłem polichromii jest niebieskie niebo z gwiazdami. Ołtarz główny i dwa ołtarze boczne w stylu barokowym powstały w 1 połowie XVIII wieku. Ambona w stylu późnorenesansowym została wykonana w 1 połowie XVII wieku. Chrzcielnica w stylu barokowym pochodzi z XVII wieku i jest ozdobiona rzeźbioną grupą Chrztu w Jordanie z XVIII wieku. Konfesjonał powstał w 1751 roku. Dwie ławy kolatorskie i ławki zostały wykonane w XVIII wieku. Kropielnica granitowa pochodzi z czasów średniowiecza.

</doc>
<doc id="5268968" url="https://pl.wikipedia.org/wiki?curid=5268968" title="Daugava (stacja kolejowa)">
Daugava (stacja kolejowa)

Daugava () – stacja kolejowa w miejscowości Daugavas stacija, w gminie Jēkabpils, na Łotwie. Położona jest na linii Jełgawa - Krustpils.
Nazwa pochodzi od pobliskiej rzeki Dźwiny ().

</doc>
<doc id="5268971" url="https://pl.wikipedia.org/wiki?curid=5268971" title="Jan Augustyniak">
Jan Augustyniak

Jan Augustyniak pseudonim "Konrad" (ur. 26 maja 1893 w Chwalęcicach, zm. 17 stycznia 1971 w Łodzi) – bibliotekarz, działacz społeczny i oświatowy, profesor nadzwyczajny Uniwersytetu Łódzkiego.
Życiorys.
Jan Augustyniak był synem Ignacego i Józefy Augustyniaków. Jego ojciec był wiejskim cieślą. W 1898 rodzina przeniosła się do Łodzi, gdzie Ignacy Augustyniak podjął pracę w Widzewskiej Manufakturze. Jan Augustyniak w młodości związał się z Polską Partią Socjalistyczną, w ramach której w czasie rewolucji 1905 roku działał jako łącznik – w tornistrze szkolnym przenosił materiały wybuchowe, broń, dokumenty, a także nielegalne ulotki, broszury i pisma partyjne. Po ukończeniu szkoły elementarnej pracował w Widzewskiej Manufakturze jako uczeń fabryczny i następnie jako przyuczony robotnik, a następnie jako oficjalista.
Od 1912 trenował gimnastykę w TMRF Widzew. W 1916 ukończył szkołę średnią handlową, a następnie pedagogiczne kursy, dzięki czemu uzyskał świadectwo nauczyciela ludowego. Jednocześnie działał w Robotniczym Towarzystwie Oświatowym „Naprzód”, działającym pod auspicjami PPS, oraz był współorganizatorem, wraz ze swoją przyszłą żoną – Ireną Mruk (późn. Ireną Augustyniak), Biblioteki i Wypożyczalni Książek im. dra Klemensa Lipińskiego. Społecznie prowadził Bibliotekę Kursów Pedagogicznych w Łodzi oraz wraz z Henrykiem Ochędalskim organizował na terenach wiejskich ruchome biblioteczki i kursy dla analfabetów.
W 1917 wygrał konkurs Towarzystwa Biblioteki Publicznej w Łodzi na stanowisko bibliotekarza oraz ukończył szkolenie zawodowe w Bibliotece Publicznej w Warszawie, pod kierunkiem Faustyna Czerwijowskiego, co pozwoliło mu na organizację i otworzenie 11 października 1917 pierwszej biblioteki publicznej w Łodzi, której został kierownikiem.
W 1921 przedstawił miejskim urzędnikom pomysł na utworzenie wzorcowej sieci bibliotek. W 1922 przyczynił się do przejęcia biblioteki Towarzystwa Biblioteki Publicznej przez miasto i zainaugurował tworzenie sieci miejskiej, jednocześnie tworząc jedne z pierwszych w Polsce oddziały biblioteczne dla dzieci i młodzieży. Dzięki jego działalności 1 stycznia 1922 została uruchomiona przy ul. Andrzeja 14 (ul. Andrzeja Struga 14) pierwsza biblioteka publiczna w Łodzi prowadzona pod auspicjami Urzędu Miasta Łodzi. W 1922 działał jako członek komitetu organizacyjnego Robotniczego Towarzystwa Sportowego Widzew.
W latach 1924–1927 uczył się w Wyższej Szkole Nauk Społecznych i Politycznych. W 1936 zainicjował budowę nowego gmachu biblioteki przy ul. Gdańskiej 102 (obecnie Wojewódzka Biblioteka Publiczna im. Marszałka Józefa Piłsudskiego w Łodzi), który ukończono w 1938. W 1939 sieć zarządzanych przez niego bibliotek obejmowała 10 filii. Jednocześnie oprócz działań na rzecz rozwoju sieci bibliotek w Łodzi, Augustyniak był zaangażowany w działalność Towarzystwa Krzewienia Oświaty i Związku Bibliotekarzy Polskich, zakładając w Łodzi pierwsze w Polsce, koło ZBP, w którym był sekretarzem do 1926 i przewodniczącym do 1939. W ramach działalności w kole zajmował się również kursami, odczytami, a także publikował opracowania na temat działalności łódzkich bibliotek.
Podczas II wojny światowej biblioteki zaprzestały działalności, a Augustyniak został przesiedlony do Krakowa. Tam działał w Armii Krajowej pod pseudonimem „Konrad”. Do Łodzi wrócił w lutym 1945 obejmując stanowisko dyrektora w Miejskiej Biblioteki Publicznej w Łodzi. Kierował wówczas pracami związanymi z porządkowaniem, dokumentacją, udostępnianiem ocalałych zbiorów i reaktywacją sieci bibliotek. Przyczynił się do otwarcia 51 filii bibliotek.
W 1952 ukończył studia prawnicze na Wydziale Prawa Uniwersytetu Łódzkiego. W 1956 uzyskał tytuł profesora nadzwyczajnego, a w 1964 przeszedł na emeryturę. Do 1968 działał jako przewodniczący Koła Stowarzyszenia Bibliotekarzy Polskich. Ponadto do 1971 był kierownikiem Punktu Konsultacyjnego Państwowego Ośrodka Kształcenia Korespondencyjnego Bibliotekarzy przy Miejskiej Biblioteki Publicznej w Łodzi.
Był Członkiem Honorowym Stowarzyszenia Bibliotekarzy Polskich.
Został pochowany na Starym Cmentarzu w Łodzi.

</doc>
<doc id="5268972" url="https://pl.wikipedia.org/wiki?curid=5268972" title="Sēlpils (stacja kolejowa)">
Sēlpils (stacja kolejowa)

Sēlpils () – stacja kolejowa w miejscowości Sēlpils, w gminie Jēkabpils, na Łotwie. Położona jest na linii Jełgawa - Krustpils.

</doc>
<doc id="5268978" url="https://pl.wikipedia.org/wiki?curid=5268978" title="Sece (stacja kolejowa)">
Sece (stacja kolejowa)

Sece () – stacja kolejowa w miejscowości Purviņi, w gminie Aizkraukle, na Łotwie. Położona jest na linii Jełgawa - Krustpils.
Nazwa pochodzi od pobliskiej miejscowości Sece.

</doc>
<doc id="5268979" url="https://pl.wikipedia.org/wiki?curid=5268979" title="Damian Bednarski">
Damian Bednarski

Damian Piotr Bednarski (ur. 29 września 1975 w Rybniku) – polski duchowny, dr hab. nauk teologicznych, adiunkt Instytutu Nauk Teologicznych Wydziału Teologicznego Uniwersytetu Śląskiego w Katowicach
Życiorys.
W 2000 ukończył studia teologiczne w Papieskiej Akademii Teologicznej w Krakowie, a w latach 2003-2008 ukończył podyplomowe studia specjalistyczne teologii, oraz podyplomowe studium teologii pastoralnej na Uniwersytecie Śląskim w Katowicach.
8 kwietnia 2008 obronił pracę doktorską "Bractwa pobożne, stowarzyszenia i ruchy kościelne w diecezji katowickiej (1945-1989)", 14 stycznia 2020 habilitował się na podstawie pracy zatytułowanej "Biskup Józef Gawlina wobec Polaków na emigracji".
Jest zatrudniony na stanowisku adiunkta w Instytucie Nauk Teologicznych na Wydziale Teologicznym Uniwersytetu Śląskiego w Katowicach.

</doc>
<doc id="5268983" url="https://pl.wikipedia.org/wiki?curid=5268983" title="Rojek (Wystok)">
Rojek (Wystok)



</doc>
<doc id="5268988" url="https://pl.wikipedia.org/wiki?curid=5268988" title="Lift (film)">
Lift (film)



</doc>
<doc id="5268994" url="https://pl.wikipedia.org/wiki?curid=5268994" title="Argumentum a contrario">
Argumentum a contrario

Argumentum a contrario (argument z przeciwieństwa, wnioskowanie przez przeciwieństwo) – uzasadnia go zasada: "ubicumque lex voluit dixit, ubi tacuit noluit", zgodnie z którą, że jeśli prawodawca chciałby coś powiedzieć, to wówczas uczyniłby to w sposób wyraźny, oraz zasada: "qui dicit de uno, negat de altero", zgodnie z którą kto mówi jedno, ten neguje drugie.
Sens tego argumentu "de facto" sprowadza się do zakazu stosowania argumentum a simile.
W drodze "argumentum a contrario" wywodzi się obowiązywanie „nowej” normy prawnej, która przepisuje odwrotne skutki prawne niż norma prawna, na jakiej opiera się ten argument, i która znajduje zastosowanie w stanach faktycznych, jakie nie są normowane tą normą.
Za podstawę "argumentum a contrario" służą:
Niezależnie od rodzaju normy, jaka stanowi jego podstawę, wnioskowanie przez przeciwieństwo służy do wypełnia luk "extra legem".
Uszczegółowieniem "argumentum a contrario" stanowi reguła: "expressio unius exclusion alterus", według której wymienienie jednego wklucza pozostałe. Odnosi się ona zwłaszcza do norm prawnych mieszczących w sobie wyliczenia (tzw. enumeracje).

</doc>
<doc id="5268997" url="https://pl.wikipedia.org/wiki?curid=5268997" title="Syberyjski Prikaz">
Syberyjski Prikaz



</doc>
<doc id="5269003" url="https://pl.wikipedia.org/wiki?curid=5269003" title="Polish Hip-Hop Festival">
Polish Hip-Hop Festival

Polish Hip-Hop Festival – polski festiwal muzyki hip-hop typu open-air odbywający się od 2013 roku na nadwiślańskiej plaży w Płocku. Jeden z największych festiwali hip-hopowych w Europie Środkowo-Wschodniej. Pierwsza edycja festiwalu odbyła się w 2013 roku. Organizatorem i właścicielem marki jest agencja Event Time Promo.
Misja festiwalu.
Misją festiwalu było pierwotnie upowszechnianie muzyki hip-hop i rap. Dynamiczny rozwój wydarzenia spowodował, że organizatorzy rozszerzyli ofertę festiwalu o aktywności związane z działalnością edukacyjną, ekologiczną oraz prozdrowotną. Były to m.in. panele dyskusyjne, gdzie prelegentami byli najlepsi polscy dziennikarze i aktywiści muzyczni, warsztaty związane z filozofią Zero Waste czy zajęcia w zakresie Street art.
Strefa DKMS – organizatorzy dostrzegli ogromny potencjał wydarzenia w związku z pozyskiwaniem dawców szpiku kostnego. Od pierwszych edycji na terenie wydarzenia znajduje się specjalna strefa rejestracji Fundacji DKMS. Od początku współpracy podczas festiwalu zarejestrowało się kilkanaście tysięcy dawców, przełożyło się to na aż pięciu realnych dawców szpiku dla chorych na nowotwór krwi.
Płocka Bitwa Freestylowa.
Na festiwalu kontynuowana jest idea pojedynku freestylowego z 2001 roku nazywanego Bitwa Płocka. Genezą pojedynku jest freestylowe starcie, które ze sobą stoczyli Gib Gibon Skład Jacka TEDE Granieckiego oraz formacja Obrońcy Tytułu, której przewodził Leszek „Eldo” Kaźmierczak. Kanwą tego wydarzenia był beef pomiędzy Granieckim a Kaźmierczakiem. Starcie uznawane jest za jedno z najważniejszych w historii polskiego hip-hopu. Jego zwycięzcą został Tede. Bitwa odbyła się w płockiej, nieistniejącej już dyskotece Crazy w 2001 roku.
Partnerzy Tytularni.
Polish Hip-Hop TV Festival – wydarzenie na dwie edycje zmieniło nazwę na Polish Hip-Hop Tv Festival. Zmiana nazwa była wynikiem mariażu PLHHF oraz Grupy ZPR. Grupa ZPR – z uwagi na rosnące zainteresowanie hip-hopem stworzyła, jako pierwsza polska grupa medialna muzyczny kanał telewizyjny ukierunkowany na muzykę hip-hop/rap.
Lech Polish Hip-Hop Festival – w 2022 roku, w związku z intensywnym rozwojem festiwalu, wydarzenie zyskało nowego partnera tytularnego, markę Lech. Marka ta jest równolegle partnerem tytularnym pierwszej polskiej gali nagród hip-hopowych – Lech Polish Hip-Hop Music Awards, której organizatorem jest również agencja Event Time Promo.

</doc>
<doc id="5269005" url="https://pl.wikipedia.org/wiki?curid=5269005" title="Sominy (osada leśna w województwie pomorskim)">
Sominy (osada leśna w województwie pomorskim)



</doc>
<doc id="5269006" url="https://pl.wikipedia.org/wiki?curid=5269006" title="Sominy (wieś w województwie pomorskim)">
Sominy (wieś w województwie pomorskim)



</doc>
<doc id="5269020" url="https://pl.wikipedia.org/wiki?curid=5269020" title="Rajmund Paprzyca Niwiński">
Rajmund Paprzyca Niwiński

Rajmund Telesfor Paprzyca Niwiński (ur. 5 stycznia 1914 w Kielcach, zm. 3 października 1995 w Boguszowie-Gorcach) – polski siłacz, hubalczyk, najsilniejszy człowiek w Polsce.
Życiorys.
Urodził się 5 stycznia 1914 w Kielcach w rodzinie z tradycjami patriotycznymi — jego ojciec walczył w legionach a dziadek został odznaczony krzyżem Virtuti Militari za udział w powstaniu styczniowym. W dzieciństwie chorował na gruźlicę i lekarz zabronił mu jakiekolwiek wysiłku fizycznego a nawet sugerował rezygnację z nauki szkolnej. W bibliotece ojca znalazł podręcznik angielskiego siłacza Eugena Sandowa oraz książkę o jodze i jej wpływie na rozwój siły fizycznej. Zastosowane ćwiczenia doprowadziły po roku do zamierzonego efektu — z chłopca najsłabszego wśród szkolnych kolegów stał się najsilniejszy. W wieku lat szesnastu został zaangażowany do występów w cyrku "Korona", gdzie prezentował swoją siłę gnąc żelazne sztaby.
W 1934 powrócił do szkoły i ukończył gimnazjum. Był członkiem krakowskiego klubu "Wisła" i startował w walkach bokserskich, jak również w konkurencji podnoszenia ciężarów.
W czasie II wojny światowej służył pod dowództwem majora Hubala od 16 listopada 1939, następnie w oddziale „Huragan” powiat Radom, oddziale AK „Maryśka” Pionki i do końca wojny w Batalionach Chłopskich. Był kilkukrotnie ranny i wojnę zakończył w stopniu porucznika AK. Odznaczony został Orderem Virtuti Militari V klasy, Krzyżem Walecznych oraz Srebrnym Krzyżem Zasługi.
Po zakończeniu wojny razem z żoną i dziećmi wyjechał na "Ziemię Odzyskane" i prowadził gospodarstwo rolne. Po pięciu latach prześladowań przeniósł się do PGR. Co pewien czas był wzywany do Urzędu Bezpieczeństwa na rozmowy aż w końcu stracił pracę. Jego żona Eugenia nie wytrzymała presji prześladowań i odebrała sobie życie. Po zaprezentowaniu swojej siły fizycznej i umiejętności na spotkaniu z objazdowym siłaczem Januszem Sarneckim, dostał zatrudnienie jako zawodowy atleta. 
Pod pseudonimem Rajmund Aldini jeździł po całym kraju z pokazami siły. W ciągu 20 lat odbyło się 1210 dwugodzinnych seansów w których rozrywał palcami płaty blachy, prostował podkowy oraz skręcał w sprężynę 50-kilagramową żelazną sztabę.
W finale zakładał na kark stalową szynę, a z obydwu stron szyny zawieszało się po 10 rosłych mężczyzn. W momencie, gdy szyna zaczynała się wyginać w łuk numer dobiegał końca.
W dorobku sportowym jako czynny zawodnik stoczył 106 walk bokserskich w wagach od średniej do ciężkiej; w 1956 zajął 6. miejsce w rzucie młotem na mistrzostwach Polski. Zmarł 3 października 1995 w Boguszowie-Gorcach i tam został pochowany.
Upamiętnienie.
We wrześniu 2021 w Boguszowie-Gorcach odsłonięto pomnik poświęcony Rajmundowi Niwińskiemu, którego fundatorem był Sławomir Juszczak. W uroczystości uczestniczyli: burmistrz Sylwia Dąbrowska, przewodniczący Rady Miejskiej Stanisław Urbaniak, doradca wojewody Damian Mrozek, mieszkańcy miasta oraz rodzina bohatera.
W Boguszowie-Gorcach został zrealizowany mural na ścianie dawnego kina.
Srebrny Wawrzyn w 1994 w zakresie literatury za pozycję "Nigdy nie dałem kopnąć się w ...".

</doc>
<doc id="5269021" url="https://pl.wikipedia.org/wiki?curid=5269021" title="Sasyk">
Sasyk

Sasyk (ukr. "Сасик") – liman Morza Czarnego we wschodniej Ukrainie w okolicy delty Dunaju. Obszar limanu został wpisany na listę Konwencji Ramsarskiej jako obszar istotny dla ochrony gatunków ptaków, między innymi pelikana różowego oraz bernikli rdzawoszyjej. Liman jest oddzielony od morza pasem lądu o szerokości około 0,5 km.
W latach 70. została zbudowana betonowa tama ograniczająca wymianę wody limanu z morzem oraz wytworzono kanał doprowadzający słodką wodę z Dunaju. Miało to na celu zapewnić wodę zdatną do nawadniania obszarów sąsiadujących. Działania te wywarły negatywne skutki ekologiczne, społeczne i ekonomiczne. Doszło do zasolenia otaczającej gleby oraz zanieczyszczenia wody limanu.

</doc>
<doc id="5269022" url="https://pl.wikipedia.org/wiki?curid=5269022" title="Itzulia Basque Country">
Itzulia Basque Country



</doc>
<doc id="5269026" url="https://pl.wikipedia.org/wiki?curid=5269026" title="Kandava (stacja kolejowa)">
Kandava (stacja kolejowa)

Kandava () – stacja kolejowa w miejscowości Kandavas stacija, w gminie Tukums, na Łotwie. Położona jest na linii Windawa - Tukums.
Nazwa pochodzi od pobliskiego miasta Kandava.

</doc>
<doc id="5269029" url="https://pl.wikipedia.org/wiki?curid=5269029" title="Dom Modlitwy Newe Szalom w Bielsku">
Dom Modlitwy Newe Szalom w Bielsku

 Dom Modlitwy Towarzystwa Newe Szalom ("Nweh Shalom Israelitischer Bethausverein"; Newe Szalom: ; pol. "Oaza pokoju") – synagoga, która znajdowała się w Bielsku (dzisiejsze Bielsko-Biała), na Dolnym Przedmieściu, przy ulicy Steggasse/Nad Ścieżką 7. Zlikwidowana podczas II wojny światowej.
Historia.
Powstanie synagogi wiąże się z pojawieniem się w Bielsku po 1870 grupy żydowskich ortodoksów w Bielsku (ale nie chasydów), którzy napłynęli do miasta w poszukiwaniu pracy z Galicji. Chcąc ich pozyskać, zarząd miejscowej gminy żydowskiej postanowił utworzyć specjalnie dla nich dom modlitwy i zatrudnić ortodoksyjnego rabina. Salę modlitw otwarto na piętrze budynku przy ulicy Nad Ścieżką 7. Znajdowała się obok największego żydowskiego zakładu kamieniarskiego w mieście należącego do Salomona Leisera Wulkana. Na dole jednopiętrowego budynku znajdowały się prywatne mieszkania, na początku XX wieku mieszkali w nich Menachem Mendel Stern z rodziną – stojący na czele towarzystwa Newe Szalom w latach 1900–1928, oraz jego zięć Chaim Schänker z rodziną. Po 1928 dzieło ojca kontynuował jego syn Mojżesz Samuel Stern.
Porządek nabożeństwa był zbliżony do tych z ortodoksyjnych bóżnic galicyjskich (stąd pojawiające się w różnych publikacjach określenie „polska modlitewnia”), ale jednocześnie odznaczał się o wiele większym porządkiem. I mimo że synagoga ta miała charakter ortodoksyjny, to znacznie w swoim charakterze różniła się od chasydzkiej bóżnicy „Ahawas Thora” w Białej przy ulicy Szpitalnej. Bywali tu często liberalni Żydzi bielscy, których nie stać było na wykupienie miejsca w dużej synagodze. Poza tym postępowa synagoga otwarta była tylko w określone godziny i dni, a bóżnica Newe Szalom rabina Sterna praktycznie cały czas. Liberalni bielscy Żydzi, którzy obchodzili żałobę, także wchodzili tam codziennie przez miesiąc na chwilę, by zmówić kadisz w intencji zmarłego. Nie mogli tego zrobić w dużej synagodze, w której mieli wykupione miejsce, bo nie była otwarta w godzinach, w których mieli czas na modlitwę. Sam Stern nie robił problemów i uwag dotyczących stylu życia nikomu z postępowych Żydów, odwiedzających jego synagogę
Synagoga została zlikwidowana w czasie II wojny światowej, a budynek wraz z okoliczną zabudową rozebrany w 1970 w związku z budową nowego mostu i połączenia placu Franciszka Smolki z ulicą marszałka Iwana Koniewa (dziś Stanisława Stojałowskiego). Przebieg dawnej ulicy Nad Ścieżką jest dziś słabo czytelny, a o żydowskim domu modlitwy przypomina wyłącznie niewielka tablica informacyjna. 

</doc>
<doc id="5269032" url="https://pl.wikipedia.org/wiki?curid=5269032" title="Ryszard Ziarko">
Ryszard Ziarko

Ryszard Ziarko (ur. 7 kwietnia 1954) – polski inżynier, przedsiębiorca.
Życiorys.
Urodził się 7 kwietnia 1954. Uzyskał dyplom inżyniera. Pracował w Zakładach Przemysłu Gumowego „Stomil” w Sanoku. W 1986 założył firmę produkującą okapy kuchenne. Sam tworzył pierwsze ich modele. Początkowo podmiot nosił nazwę WAzTSiM (Wytwórnia Artykułów z Tworzyw Sztucznych i Metali). W połowie lat 90. przedsiębiorstwu nadano nazwę Ciarko, wywodzącą od nazwiska założyciela i prezesa. W swojej gałęzi przedsiębiorstwo uchodzi za najstarsze w Polsce i było wielokrotnie nagradzane.
Kierując przedsiębiorstwem, wspiera sponsoringiem działalność w dziedzinie sportu, kultury, służby zdrowia (szpital w Sanoku), w tym przez lata sanocki klub hokeja na lodzie, do którego nazwy marketingowej kilkakrotnie przyjmowano Ciarko jako sponsora strategicznego. W 2010 wszedł w skład honorowego komitetu poparcia kandydatury Wojciecha Blecharczyka na burmistrza Sanoka. W 2011 wszedł w skład rady nadzorczej „Ciarko” PBS Bank Klub Hokejowy Sanok sp. z o.o., obejmując funkcję zastępcy prezesa.

</doc>
<doc id="5269033" url="https://pl.wikipedia.org/wiki?curid=5269033" title="Kościół Matki Bożej Królowej Polski w Widełce">
Kościół Matki Bożej Królowej Polski w Widełce

Kościół Matki Bożej Królowej Polski w Widełce – rzymskokatolicki kościół znajdujący się w Widełce, wpisany do gminnej ewidencji zabytków gminy Kolbuszowa.
Historia.
Pomysł wybudowania kościoła w Widełce powstał w 1919 roku. Świątynię wznoszono w latach 1920–1935. Powstała ona w miejscu dawnego dworu, a do jej budowy wykorzystano materiały pozyskane z rozbiórki obiektów dworskich. 14 września 1935 bp Franciszek Barda dokonał konsekracji kościoła. 
W 1973 roku w świątyni zamontowano nowe organy, a dwa lata później wykonano nową polichromię. Z okazji jubileuszu roku 2000 wykonano 8 witraży przedstawiających polskich świętych XX wieku. Zostały one poświęcone przez bp Edwarda Białogłowskiego w maju 1999 roku. 
W 2006 roku odmalowano wewnętrzne ściany, a w rok później dokonano renowacji organów.
Architektura i wnętrze.
Kościół ma trójbocznie zamknięte prezbiterium, kwadratowe okna zamknięte łukowo oraz sygnaturkę.
Wewnątrz świątyni znajduje się tablica poświęcona ks. Antoniemu Grębskiemu, proboszczowi parafii w Widełce od 1920 do 1947 roku, którą wmurowano w 1977 roku.

</doc>
<doc id="5269035" url="https://pl.wikipedia.org/wiki?curid=5269035" title="Vuelta al País Vasco 2022">
Vuelta al País Vasco 2022

Vuelta al País Vasco 2022, znana również jako Itzulia Basque Country 2022 – 61. edycja wyścigu kolarskiego Vuelta al País Vasco, która odbyła się w dniach od 4 do 9 kwietnia 2022 na liczącej 882 kilometry trasie składającej się z 6 etapów, biegnącej z miejscowości Fuenterrabía do Arrate. Impreza kategorii 2.UWT była częścią UCI World Tour 2022.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="5269041" url="https://pl.wikipedia.org/wiki?curid=5269041" title="Matis Louvel">
Matis Louvel

Matis Louvel (ur. 19 lipca 1999 w Mont-Saint-Aignan) – francuski kolarz szosowy.
Osiągnięcia.
Opracowano na podstawie:

</doc>
<doc id="5269044" url="https://pl.wikipedia.org/wiki?curid=5269044" title="Zapora Prozerpiny">
Zapora Prozerpiny

Zapora Prozerpiny (hiszp. "Presa de Proserpina") – pochodząca jeszcze z czasów rzymskich zapora wodna w Hiszpanii, dzięki której funkcjonuje zbiornik wodny Prozerpiny. Jedna z najstarszych ciągle funkcjonujących zapór na świecie. Wraz z nieodległą zaporą Cornalvo stanowi najważniejsze i najlepiej zachowane dzieło inżynierii wodnej okresu rzymskiego.
Położenie.
Znajduje się w prowincji Badajoz w Estremadurze, 5 km na północ od centrum miasta Mérida, ok. 2,5 km na zachód od autostrady A-66. Leży na granicy dzielnic Colonia de Proserpina i Cuarto de Albuera, Zbiornik Prozerpiny rozciąga się generalnie na wschód od muru zapory.
Historia.
Budowę, której początek należy datować jeszcze na koniec I w. n.e., ukończono ok. 130 r. za panowania cesarza Hadriana. Celem budowy było utworzenie odpowiednio zasobnego zbiornika, który za pomocą wybudowanego również akweduktu (Akwedukt Los Milagros) zaopatrywał w wodę rzymską kolonię Augusta Emerita, istniejącą w miejscu dzisiejszego miasta Mérida.
Zapora była kilkakrotnie przebudowywana. Najważniejsze remonty wykonywane były w XVII w. (1617 r.) i XX w. (od 1942 r. do ostatniej dekady stulecia). Nadal prowadzone są różnego rodzaju prace zarówno na samej zaporze, jak i w otoczeniu akwenu.
Obecna nazwa zapory (podobnie jak i nazwa zbiornika wodnego) bierze się stąd, że w XVIII wieku odkryto w pobliżu rzymski nagrobek, na którym znajdowało się wezwanie do bogini Prozerpiny.
Charakterystyka techniczna.
Jest to zapora ciężka, grawitacyjna, z rdzeniem z rzymskiego betonu, obmurowanym murem z granitowych bloków od strony górnej wody i umocnionym nasypem ziemnym od strony odwodnej.
maksymalna wysokość zapory wynosi 21,6 m, długość korony 427 m (trzy sekcje pod niewielkimi kątami 160 i 175 stopni, dł. 228, 106,5 i 92,5 m). Szerokość muru zapory u podstawy wynosi ok. 5 m, w koronie 2,3 m.
Zapora Prozerpiny, a także położona niedaleko zapora Cornalvo, są wraz z przyległymi zbiornikami wodnymi częścią zespołu archeologicznego, pod nazwą "Mérida" wpisanego na Listę Światowego Dziedzictwa UNESCO w 1993 roku.

</doc>
<doc id="5269051" url="https://pl.wikipedia.org/wiki?curid=5269051" title="Earth Division">
Earth Division

Earth Division – dziesiąty minialbum zespołu Mogwai, zrealizowany podczas sesji nagraniowej albumu "Hardcore Will Never Die, But You Will", wydany 13 września 2011 roku w Wielkiej Brytanii i Stanach Zjednoczonych.
Historia minialbumu.
Cztery utwory "Earth Division" zostały nagrane podczas tych samych sesji, w trakcie których zarejestrowano materiał na wydany w 2011 roku album "Hardcore Will Never Die, But You Will". Nagrywanie odbywało się pod kierunkiem Paula Savage’a i Dave’a McAulaya w studiu Chem 19 oraz Nialla McMenamina w Castle of Doom. Miksowania dokonał Paul Savage w Castle of Doom. On również wspólnie z Mogwai wyprodukował album.
Lista utworów.
Lista utworów na CD według Discogs:
Odbiór.
Opinie krytyków.
Album zyskał na ogół przychylne opinie na podstawie 10 recenzji krytycznych.
„Ta czteroutworowa EP-ka, będąca efektem sesji Mogwai "Hardcore Will Never Die, But You Will", kontrastuje z albumem, z którego się wywodzi” – zauważa Travis Persaud z magazynu Exclaim! i wyjaśnia: „O ile na "Hardcore" szkocki kwintet postawił na jasne melodie, o tyle materiał na "Earth Division" jest zarówno niepokojący, jak i czarujący, z aranżacjami smyczkowymi odgrywającymi [tu] znacznie większą rolę”.
„EP-ka zawiera cztery utwory, które kierują brzmienie zespołu w bardziej stonowaną stronę, zastępując energię z ostatniego albumu wytworną atmosferą” – ocenia Gregory Heaney z AllMusic.
„Cztery utwory, które tworzą Earth Division", są zupełnie inne, ale tak samo istotne jak album, z którego [sesji nagraniowej] zostały wyjęte” – uważa Michael Brown z Drowned in Sound.
„Cztery utwory, z których każdy trwa średnio około czterech minut, prezentują przede wszystkim najłagodniejsze, najbardziej melancholijne tendencje zespołu, tendencje, które na płytach LP zespołu są często inicjowane przez impulsy głośności, długie crescenda, biały szum i skumulowane efekty powtórek przez długie okresy z subtelnymi zmianami. Tutaj, z jednym wyjątkiem, brzmią tak, jakby były w formule ścieżki dźwiękowej” – ocenia Joe Tangari z magazynu Pitchfork.
Zdaniem Kevina Davisa z All About Jazz „wydana jako dodatek do "Hardcore", krótka, stonowana EP-ka "Earth Division" funkcjonuje jako być może najbardziej kompetentna wizytówka kompozytorska Mogwai do tej pory. Trwająca niespełna siedemnaście minut "Earth Division" to rodzaj melodyjnego minimalizmu – czegoś, czego można by się spodziewać po ścieżce dźwiękowej do pewnego filmu Stanleya Kubricka, w którym Tom Cruise i Nicole Kidman grają wyobcowane małżeństwo, skłonne do niepokojących, seksualnych dewiacji”.
Natomiast według Alexa Younga z magazynu Consequence of Sound „"Earth Division" nie oferuje słuchaczom niczego nowego. Wieloletni fani wyśmieją się z beznamiętnego 'Get to France', a wiotkie dźwięki 'Hound of Winter' raczej nie przekonają wielu nowych słuchaczy. Pozostałe dwa utwory, 'Drunk and Crazy' i dramatyczny 'Does This Always' Happen?", nie są całkiem złe, ale nie robią większego wrażenia, brzmiąc zamiast tego jak wyjęte z sesji "Hardcore Will Never Die"”.

</doc>
<doc id="5269052" url="https://pl.wikipedia.org/wiki?curid=5269052" title="Václav Havel (ujednoznacznienie)">
Václav Havel (ujednoznacznienie)

Imię i nazwisko Václav Havel nosili lub noszą m.in.:

</doc>
<doc id="5269058" url="https://pl.wikipedia.org/wiki?curid=5269058" title="Tommaso Dotti">
Tommaso Dotti

Tommaso Dotti (ur. 11 lipca 1993 w Mediolanie) – włoski łyżwiarz szybki specjalizujący się w short tracku, trzykrotny olimpijczyk (2014, 2018 i 2022), brązowy medalista olimpijski z Pekinu 2022, brązowy medalista mistrzostw świata i Europy.
Obecnie mieszka w Bormio.

</doc>
<doc id="5269061" url="https://pl.wikipedia.org/wiki?curid=5269061" title="Serczmaa">
Serczmaa

Serczmaa lub Sally (; właśc. , "Sambuugijn Serczmaa"; ur. 1982 w Ułan Bator) – mongolska piosenkarka.
W 1997 roku dołączyła do grupy muzycznej Emotion (później działającej jako Sweetymotion). W 2001 roku wydała swój debiutancki album pt. "Gancchan czinijch" (Ганцхан чинийх).
Ukończyła studia na Państwowym Uniwersytecie Mongolskim.

</doc>
<doc id="5269063" url="https://pl.wikipedia.org/wiki?curid=5269063" title="Zbiornik Prozerpiny">
Zbiornik Prozerpiny

Zbiornik Prozerpiny (hiszp. "Embalse de Proserpina") – pochodzący jeszcze z czasów rzymskich zbiornik zaporowy w Hiszpanii, powstały dzięki budowie zapory Prozerpiny. Jeden z najstarszych ciągle funkcjonujących sztucznych zbiorników wodnych na świecie. Wraz z nieodległym zbiornikiem Cornalvo stanowi wybitne dzieło inżynierii wodnej okresu rzymskiego.
Położenie.
Zbiornik znajduje się w prowincji Badajoz w Estremadurze, 5 km na północ od centrum miasta Mérida, ok. 2,5 km na zachód od autostrady A-66. Zasilają go wody dwóch niewielkich cieków wodnych: Arroyo de Las Adelfas i Arroyo de Las Pardillas. Nadmiar wód uchodzi do Arroyo de la Albuera (lewobrzeżny dopływ Río Aljucén w dorzeczu Gwadiany).
Historia.
Budowę zarówno zapory jak i zbiornika, której początek należy datować jeszcze na koniec I w. n.e., ukończono ok. 130 r. za panowania cesarza Hadriana. Celem budowy było utworzenie odpowiednio zasobnego zbiornika, który za pomocą wybudowanego również akweduktu (Akwedukt Los Milagros) zaopatrywał w wodę rzymską kolonię Augusta Emerita, istniejącą w miejscu dzisiejszego miasta Mérida. Nadal prowadzone są różnego rodzaju prace zarówno na samej zaporze, jak i w otoczeniu akwenu.
Charakterystyka techniczna.
Zbiornik rozciąga się na wschód od linii zapory. Jego kształt, wynikający z ukształtowania terenu, jest nieregularny, od wschodu wcina się w jego wody duży półwysep Punta Aguila. Powierzchnia zbiornika wynosi wg różnych źródeł 70-72 ha, długość zbiornika 1440 m, szerokość lokalnie do ok. 520 m. Zbiornik ma pojemność maksymalną około 6-6,5 milionów m3.
Ochrona zbiornika.
Obecny dobry stan zachowania zbiornika wynika z faktu, że po upadku Cesarstwa Rzymskiego, oprócz funkcji zaopatrywania miasta w wodę przez akwedukt Los Milagros, sztuczne jezioro stało się popularnym kąpieliskiem i ośrodkiem rekreacyjnym, więc jego utrzymanie i pielęgnacja były cały czas kontynuowane.
Zbiornik Proserpiny (a także zbiornik Cornalvo) są częścią zespołu archeologicznego pod nazwą Mérida, wpisanego w 1993 r. na Listę Światowego Dziedzictwa UNESCO.
Zagospodarowanie otoczenia zbiornika.
W otoczeniu zbiornika znajdują się:
Nazwa.
Przez wieki zbiornik był znany jako „Charca de la Albuera” (ponieważ wypływający z niego potok nazywano Albuhera, od arabskiego "albufera" = laguna) lub też jako „Albuhera de Carija” (dla bliskości góry Carija). Obecne nazwy zbiornika i tworzącej go zapory pochodzą stąd, że w XVIII w. odkryto w pobliżu rzymski nagrobek, na którym znajdowało się wezwanie do bogini Prozerpiny.
Konotacje historyczne.
W 1479 roku w okolicach Zbiornika Prozerpiny rozegrała się bitwa pod Albuerą, którą w ramach wojny o sukcesję tronu kastylijskiego stoczyły wojska kastylijskie Izabeli I Katolickiej przeciwko portugalskim siłom księżniczki Joanny la Beltraneja.

</doc>
<doc id="5269065" url="https://pl.wikipedia.org/wiki?curid=5269065" title="Sambuugijn Serczmaa">
Sambuugijn Serczmaa



</doc>
<doc id="5269069" url="https://pl.wikipedia.org/wiki?curid=5269069" title="I liga czeska w rugby (2016/2017)">
I liga czeska w rugby (2016/2017)

I liga czeska w rugby (2016/2017) – dwudziesta czwarta edycja drugiej klasy rozgrywkowej w rugby union w Czechach. Zawody odbywały się w dniach 28 sierpnia 2016 – 11 czerwca 2017 roku.
System rozgrywek.
Po raz kolejny system rozgrywek został całkowicie zreformowany. Czternaście uczestniczących drużyn (w tym pięć zespołów rezerw klubów z Ekstraligi) zostało podzielone na dwie geograficznie wydzielone siedmiozespołowe grupy. Rywalizowały one w pierwszej fazie systemem kołowym, po czym czołowa dwójka z każdej z grup oraz zwycięzca barażu pomiędzy zespołami z trzecich miejsc awansowali do drugiej fazy rozgrywek nazwanej "Národní liga", gdzie dołączyła do nich najsłabsza drużyna fazy zasadniczej tego sezonu Ekstraligi. Stawką drugiej części sezonu, rozegranej na wiosnę systemem ligowym, były natomiast dwa miejsca premiowane awansem do najwyższej klasy rozgrywkowej. Pozostałe zespoły w drugiej części sezonu ponownie zmierzyły się w ramach dwóch geograficznie wydzielonych grup, a następnie w fazie pucharowej.
Ogłoszenie terminarza poszczególnych faz rozgrywek nastąpiło w sierpniu 2016 i styczniu 2017 roku.
Wiosna.
1. liga.
Źródło.

</doc>
<doc id="5269073" url="https://pl.wikipedia.org/wiki?curid=5269073" title="Wirusowe białka fuzyjne">
Wirusowe białka fuzyjne

Wirusowe białka fuzyjne – białka odpowiedzialne za fuzję błony wirusowej z błoną komórkową gospodarza. Efektem tego jest przedostanie się zawartości genetycznej wirusa i jego późniejsza replikacja. W procesie tym pośredniczą glikoproteiny, znajdujące się na powierzchni wirusa, z których jedna jest zwykle uważana za białko fuzyjne. Białka te powodują fuzję dwóch oddziałujących ze sobą błon, ulegając wcześniej zmianom konformacyjnym, które są wywoływane przez środowisko.
Zjawisko fuzji błon jest powszechnie występującym procesem w przyrodzie. Występuje u eukariontów podczas zapłodnienia, ale także fagocytozy, pinocytozy i uwalniania neuroprzekaźników z synaps nerwowych. U eukariontów w wewnątrzkomórkowej fuzji błon pośredniczą głównie rozpuszczalne białka SNARE, których asocjacja umożliwia zajście procesu fuzji błon. Eukariotyczne białka SNARE występują w dwóch różnych postaciach, tj. pęcherzykowej (v-SNARE) i docelowej (t-SNARE), które łączą się ze sobą w pary tworząc kompleks SNARE (zwany również jako trans-SNARE). Kompleks ten pokonuje barierę energetyczną i zbliża do siebie dwie błony na tyle blisko, że powoduje wystarczające odkształcenia i naprężenia, by doprowadzić do połączenia dwuwarstw.
U wirusów, w przeciwieństwie do eukariontów, w fuzji pośredniczy jedno lub więcej białek powierzchniowych. W przypadku wirusa grypy takim białkiem jest hemaglutynina. Zarówno hemaglutynina, jak i białka SNARE wykazują znaczne podobieństwo strukturalne. Różnica między dwoma procesami fuzji, w których pośredniczą, polega na tym, że heterodimeryzacja białek SNARE jest warunkiem koniecznym do wystąpienia fuzji, podczas gdy hemaglutynina, i ogólnie wirusowe białka fuzyjne, wstawiają swoje domeny fuzyjne i destabilizują dwuwarstwę lipidową w celu wywołania fuzji. Istnieją cztery klasy białek fuzyjnych, podzielone ze względu na ich strukturę i mechanizm fuzji.
Klasa I.
Białka fuzyjne klasy I występują u ortomyksowirusów, filowirusów, paramyksowirusów, retrowirusów i koronawirusów. W tej podklasie wirusy grypy i ludzki wirus niedoboru odporności (HIV-1) są dobrze zbadane i obecnie powszechnie stosowane jako modelowe wirusy posiadające powierzchniowe białka fuzyjne. Domena fuzyjna należąca do białka tej klasy, która jest uwalniana proteolitycznie przez zmianę pH środowiska, znajduje się na postproteolitycznym N-końcu glikoproteiny. Ze względu na amfipatyczny charakter domen fuzyjnych mają one tendencję do agregacji przed fuzją.
Klasa II.
Białka fuzyjne klasy II, występujące w rodzinach flawiwirusów i togawirusów, mają strukturę trójwymiarową znacznie różniącą się od struktury hemaglutyniny wirusa grypy, co doprowadziło do uznania ich za oddzielną klasę wirusowych białek fuzyjnych. Białka fuzyjne klasy II mają architekturę trójdomenową. W przeciwieństwie do białek fuzyjnych klasy I nie są one zorientowane prostopadle do błony wirusowej, lecz równolegle lub prawie równolegle. Ponadto nie ulegają one proteolitycznemu rozszczepieniu. Białka klasy II zbudowane są jako homo- lub heterodimery z inną wirusową glikoproteiną, tak jak w przypadku białek E1 togawirusów. Wspólną cechą białek fuzyjnych flawiwirusów jest to, że występują one na powierzchni wirusa w postaci dimerów. Inną ważną różnicą między białkami fuzyjnymi klasy I i klasy II jest to, że domeny fuzyjne klasy II, w przeciwieństwie klasy I, nie są zlokalizowane na N-końcu.
Klasa III.
Białka fuzyjne klasy III są wykorzystywane przez herpeswirusy, rabdowirusy i bakulowirusy. Białka tej klasy posiadają cechy charakterystyczne zarówno dla białek fuzyjnych klasy I, jak i klasy II. Na przykład posiadają one helikalną i centralną domenę β-kartki, w której znajduje się jedna lub więcej pętli fuzyjnych. Tak jest w przypadku rabdowirusowych białek G, które odróżniają się od białek fuzyjnych klasy I tym, że nie tworzą kompleksów z innymi białkami na powierzchni wirionu. Podobnie jak białka fuzyjne klasy II nie ulegają one proteolitycznemu rozszczepieniu. W swojej natywnej postaci rabdowirusowe białko G występuje jako homotrimer w błonie wirusowej. Pod wpływem czynników środowiskowych, takich jak kwaśne pH, trimer ulega znacznemu przeformowaniu, orientując się w kierunku błony komórkowej i wprowadzając swoje domeny fuzyjne do błony komórkowej gospodarza. Analogicznie jak w przypadku białek fuzyjnych klasy I i II wstępna konformacja domeny fuzyjnej ulega zwinięciu do konformacji spinki i inicjuje fuzję obu błon.
Klasa IV.
Białka fuzyjne klasy IV są najmniejszym rodzajem białka fuzyjnego. Można je znaleźć w reowirusach, które są wirusami bezotoczkowymi i są wyspecjalizowane w fuzji komórka-komórka, a nie wirus-komórka, tworząc syncytia. Są to jedyne znane błonowe białka fuzyjne występujące w wirusach bezotoczkowych.

</doc>
<doc id="5269081" url="https://pl.wikipedia.org/wiki?curid=5269081" title="1822 w sztukach plastycznych">
1822 w sztukach plastycznych



</doc>
<doc id="5269083" url="https://pl.wikipedia.org/wiki?curid=5269083" title="Peleng-i Derya">
Peleng-i Derya

Peleng-i Derya – turecka kanonierka torpedowa z końca XIX wieku, jedyna ukończona z dwóch zamówionych w Niemczech jednostek typu "Peleng-i Derya". Okręt został zwodowany w 1890 roku w stoczni Germaniawerft w Kilonii, a w skład marynarki Imperium Osmańskiego wszedł we wrześniu 1896 roku. Okręt wziął udział w wojnie grecko-tureckiej i I wojnie światowej, podczas której został zatopiony 23 maja 1915 roku przez brytyjski okręt podwodny HMS E11.
Projekt i budowa.
W 1887 roku Imperium Osmańskie zamówiło w Niemczech dwie kanonierki torpedowe typu "Peleng-i Derya". Pierwszy z okrętów – „Peleng-i Derya” – zbudowany został w stoczni Germaniawerft w Kilonii. Stępkę okrętu położono w 1889 roku, a zwodowany został w 1890 roku. Nazwa jednostki symbolizowała morskiego tygrysa.
Podczas prób napędu przeprowadzanych w Eckernförde 22 maja 1895 roku nastąpiła eksplozja kotła, która spowodowała śmierć siedmiu osób i zniszczyła mostek, maszt i przedni komin. 16 maja 1896 roku okręt pomyślnie przebył próby morskie, zaś w lipcu opuścił stocznię, udając się w rejs do Stambułu.
Dane taktyczno-techniczne.
Okręt był kanonierką torpedową z kadłubem wykonanym ze stali. Długość całkowita wynosiła 75,5 metra (72 metry między pionami), szerokość 8,5 metra i zanurzenie 2,9 metra. Wyporność normalna wynosiła 755 ton, zaś pełna 900 ton. Jednostka napędzana była przez dwie pionowe maszyny parowe potrójnego rozprężania Germania o łącznej mocy 4700 KM, do których parę dostarczały cztery kotły lokomotywowe (także produkcji Germanii). Prędkość maksymalna napędzanego dwoma śrubami okrętu wynosiła 18 węzłów. Okręt zabierał zapas 175 ton węgla.
Na uzbrojenie artyleryjskie jednostki składały się początkowo dwa pojedyncze działa kalibru 105 mm SK L/35 C/91 Kruppa oraz sześć pojedynczych dział kalibru 47 mm SK L/40 C/91 Kruppa. Broń torpedową stanowiły trzy pojedyncze wyrzutnie kalibru 356 mm, w tym jedna stała na dziobie.
Załoga okrętu składała się z 9 oficerów, 11 podoficerów i 60 marynarzy.
Służba.
„Peleng-i Derya” został przyjęty w skład marynarki wojennej Imperium Osmańskiego we wrześniu 1896 roku. W marcu 1897 roku, tuż przed wybuchem wojny grecko-tureckiej, okręt znajdował się w składzie 2. eskadry floty osmańskiej. Nieprzygotowane do działań wojennych osmańskie okręty przebywały przez cały okres działań wojennych w Dardanelach, do których wpłynęły 20 marca („Peleng-i Derya” musiała holować kilka torpedowców, które uległy uszkodzeniu). 15 maja kanonierka uczestniczyła w ćwiczeniach morskich, jako jeden z nielicznych okrętów zdolnych do wyjścia w morze.
W 1906 roku na okręcie dokonano modyfikacji uzbrojenia: zdemontowano oba działa kalibru 105 mm i sześć dział kalibru 47 mm, instalując w zamian dwa pojedyncze działa kalibru 120 mm SK L/40 C/97, dwa pojedyncze działa kalibru 88 mm SK L/30 C/89 i trzy pojedyncze karabiny maszynowe kalibru 7,9 mm L/79. 10 października 1912 roku, tuż po wybuchu I wojny bałkańskiej, okręt przebywał w stoczni w Stambule. W 1913 roku ze względu na stan techniczny okręt wycofano do rezerwy.
Po wybuchu I wojny światowej, we wrześniu 1914 roku „Peleng-i Derya” powróciła do służby. Załoga okrętu została powiększona do 12 oficerów, 15 podoficerów i 83 marynarzy, a jednostka była w stanie osiągnąć prędkość 14 węzłów. 14 grudnia kanonierka eskortowała w Dardanelach pancerniki „Barbaros Hayreddin” i „Turgut Reis”. Na początku 1915 roku po raz kolejny dokonano modernizacji uzbrojenia jednostki: zdjęto wszystkie działa kalibru 120 i 88 mm oraz karabiny maszynowe, montując w zamian trzy pojedyncze działa kalibru 75 mm SK L/40 C/99 z łącznym zapasem 300 naboi i cztery pojedyncze działa kalibru 47 mm Nordenfelt QF L/42 z łącznym zapasem 600 naboi.
23 maja 1915 roku o godzinie 6:00 nieopodal Bakırköy „Peleng-i Derya” została z odległości 300 metrów storpedowana na płytkich wodach przez brytyjski okręt podwodny HMS E11. Okręt zatonął natychmiast z przegłębieniem na dziób, wywracając się; na jego pokładzie zginęło dwóch członków załogi. Przed zatonięciem udało mu się uszkodzić strzałem z działa peryskop E11, którego naprawa trwała do godziny 10:30.
W 1915 roku wrak okrętu podniesiono i przeholowano do Stambułu, po czym w 1920 roku złomowano.

</doc>
<doc id="5269088" url="https://pl.wikipedia.org/wiki?curid=5269088" title="Linda Nosková">
Linda Nosková

Linda Nosková (ur. 17 listopada 2004) – czeska tenisistka, mistrzyni juniorskiego French Open 2021 w grze pojedynczej.
Kariera tenisowa.
W karierze wygrała sześć singlowych oraz jeden deblowy turniej rangi ITF. 6 lutego 2023 zajmowała najwyższe miejsce w rankingu singlowym WTA Tour – 50. pozycję, natomiast 3 października 2022 osiągnęła najwyższą lokatę w deblu – 160. miejsce.
W 2021 roku podczas French Open wygrała turniej singlowy dziewcząt, pokonując w finale Erikę Andriejewą z Rosji.
Historia występów wielkoszlemowych.
Występy w grze mieszanej.
Linda Nosková nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="5269098" url="https://pl.wikipedia.org/wiki?curid=5269098" title="Václav Havel (kajakarz)">
Václav Havel (kajakarz)

Václav Havel (ur. 5 października 1920 w Pradze, zm. 14 grudnia 1979 tamże) – czeski kajakarz, kanadyjkarz, wicemistrz olimpijski z 1948. W czasie swojej kariery sportowej reprezentował Czechosłowację.
Kariera sportowa.
Początkowo startował w kajakarstwie klasycznym, w kanadyjkach dwójkach (C-2). W parze z Jiřím Pecką zdobył srebrny medal w wyścigu kanadyjek dwójek na dystansie 10 000 metrów na igrzyskach olimpijskich w 1948 w Londynie, za osadą Stanów Zjednoczonych Stephenem Lysakiem i Stephenem Macknowskim, a przed Georgesem Dransartem i Georgesem Gandilem z Francji. Razem z Pecką zdobył brązowy medal w wyścigu C-2 na 1000 metrów na mistrzostwach świata w 1950 w Kopenhadze.
Startował także w kajakarstwie górskim, w slalomie kanadyjek dwójek C-2, a od 1951 poświęcił się tej dyscyplinie sportu. Startując z Jiřím Pecką zajął 10. miejsce w konkurencji C-2 indywidualnie na mistrzostwach świata w 1949 w Genewie, zdobył srebrny medal w konkurencji C-2 drużynowo i brązowy medal w C-2 indywidualnie na mistrzostwach świata w 1951 w Steyr oraz zdobył brązowy medal w konkurencji C-2 drużynowo i zajął 4. miejsce w C-2 indywidualnie na mistrzostwach świata w 1953 w Merano. W późniejszych startach partnerem Havla był Josef Hendrych. Razem zdobyli złoty medal w C-2 drużynowo i srebrny medal w C-2 indywidualnie na mistrzostwach świata w 1957 w Augsburgu oraz srebrne medale w obu tych konkurencjach na mistrzostwach świata w 1959 w Genewie.

</doc>
<doc id="5269101" url="https://pl.wikipedia.org/wiki?curid=5269101" title="François-Raoul Larche">
François-Raoul Larche

François-Raoul Larche (posługiwał się: Raoul Larche) (ur. 22 października 1862), zm. 3 czerwca 1912) – francuski rzeźbiarz okresu secesji. Jego prace były nagrodzane na wielu wystawach.
Życiorys.
Raoul Larche jest synem Guillaume Larche, rzeźbiarza i stolarza, oraz Thérèse Lansade. Jego brat Nicolas-Édouard Larche był architektem.
François-Raoul Larche jest jednym z wielu artystów, na którego twórczość wpływ miała amerykańska tancerka Loie Fuller: lampa z 1901 inspirowana tancerką (dostępna w trzech modelach), dzięki swej sugestywnej sile, zalicza go do grona rzeźbiarzy, którzy zerwali z akademicką sztuką i zapewniła mu wielki rozgłos. W ten sposób tworzył liczne dzieła sztuki i elementy dekoracyjne z brązu i cyny (lampy, wazony, żyrandole, kubki ozdobne itp.), które zostały wyprodukowane przez pracownię odlewnię sztuki Siot-Decauville w Paryżu. Szczególnie interesowało go oświetlenie wnętrz.
3 czerwca 1912 został przejechany przez samochód, gdy szedł ulicą. Przetransportowany w śpiączce do paryskiego zakładu opieki zdrowotnej, zmarł tego samego wieczoru.

</doc>
<doc id="5269112" url="https://pl.wikipedia.org/wiki?curid=5269112" title="Paramount International Networks">
Paramount International Networks



</doc>
<doc id="5269115" url="https://pl.wikipedia.org/wiki?curid=5269115" title="Okręg Arlesheim">
Okręg Arlesheim

Okręg Arlesheim (niem. "Bezirk Arlesheim") – okręg w Szwajcarii, w kantonie Bazylea-Okręg, o pow. ok. 96 km², zamieszkały przez ok. 157 tys. osób. Siedzibą okręgu jest miejscowość Arlesheim. 
Podział administracyjny.
W skład okręgu wchodzi 15 gmin "(Einwohnergemeinde)":

</doc>
<doc id="5269119" url="https://pl.wikipedia.org/wiki?curid=5269119" title="Spasskoje (obwód kurski)">
Spasskoje (obwód kurski)

Spasskoje () – wieś (ros. деревня, trb. dieriewnia) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 6 km od centrum administracyjnego sielsowietu (Wysokoje), 12 km na północny zachód od centrum administracyjnego rejonu (Miedwienka), 33 km na południowy zachód od Kurska, 11 km od drogi magistralnej (federalnego znaczenia) M2 «Krym».
We wsi znajduje się 186 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 328 osób.

</doc>
<doc id="5269122" url="https://pl.wikipedia.org/wiki?curid=5269122" title="Spasskoje">
Spasskoje

Spasskoje, Spaskaje, Spaske – nazwa toponimów na Białorusi, w Rosji] i na Ukrainie
Rosja.
m.in.:

</doc>
<doc id="5269123" url="https://pl.wikipedia.org/wiki?curid=5269123" title="Spasskaje">
Spasskaje



</doc>
<doc id="5269124" url="https://pl.wikipedia.org/wiki?curid=5269124" title="Spaske">
Spaske



</doc>
<doc id="5269129" url="https://pl.wikipedia.org/wiki?curid=5269129" title="Borówka (rejon miorski)">
Borówka (rejon miorski)

Borówka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Nowy Pohost.
Według Powszechnego Spisu Ludności z 1921 roku zamieszkiwało tu 29 osób, 22 były wyznania rzymskokatolickiego a 7 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 6 budynków mieszkalnych. W 1931 w 4 domach zamieszkiwało 28 osób.
Wierni należeli do parafii rzymskokatolickiej i prawosławnej w Nowym Pohoście. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Nowym Pohoście.

</doc>
<doc id="5269130" url="https://pl.wikipedia.org/wiki?curid=5269130" title="Bezirk Arlesheim">
Bezirk Arlesheim



</doc>
<doc id="5269138" url="https://pl.wikipedia.org/wiki?curid=5269138" title="Kanton Basel-Stadt">
Kanton Basel-Stadt



</doc>
<doc id="5269141" url="https://pl.wikipedia.org/wiki?curid=5269141" title="Santiago Giménez">
Santiago Giménez

Santiago Tomás Giménez (ur. 18 kwietnia 2001 w Buenos Aires) – meksykański piłkarz pochodzenia argentyńskiego i włoskiego występujący na pozycji napastnika, reprezentant Meksyku, od 2022 roku zawodnik holenderskiego Feyenoordu.
Jest synem Christiana Giméneza, argentyńskiego piłkarza naturalizowanego w Meksyku.

</doc>
<doc id="5269142" url="https://pl.wikipedia.org/wiki?curid=5269142" title="Kanton Basel-Landschaft">
Kanton Basel-Landschaft



</doc>
<doc id="5269146" url="https://pl.wikipedia.org/wiki?curid=5269146" title="Tinnis">
Tinnis

Tinnis – dawne miasto w Egipcie, położone na wyspie na jeziorze Buhajrat al-Manzila. Ważny port i ośrodek tkactwa. Obecnie stanowisko archeologiczne.
Historia.
Najstarsze znalezione wzmianki o tym mieście, jeszcze pod koptyjską nazwą "Thennesos" pochodzą z zapisków Jana Kasjana, który odwiedził Egipt w IV wieku n.e. Według niego Tinnis czerpało zyski z istnienia dużego portu, gdyż otoczenie (słonawe bagna) uniemożliwiało prowadzenie upraw.
Po arabskim podboju Egiptu w 642 roku miasto rozkwitło. W IX wieku otoczono miasto murami, wybudowano cysterny na wodę (pobieraną z Nilu w czasie jego przyboru, za pomocą kół wodnych) i targ. W mieście rozwinął się przemysł tekstylny, a wyroby z warsztatów w Tinnis, wysokiej jakości i wartości, znane były szeroko.
W warsztatach tkackich pracowało wielu koptów, a miasto było siedzibą biskupa do XI wieku.
W XII wieku miasto było celem wielu napadów od strony morza. Stopniowo pustoszało, aż pozostał w nim tylko garnizon w forcie, który też zlikwidowano w XIII wieku po V krucjacie. Niemniej co najmniej do XV wieku wyspa była znanym miejscem odpoczynku dla podróżnych.
Gruz pozostały po mieście był użyty do blokowania kanałów w czasie wojny w 1821 roku, a w 1907 roku cegieł z wyspy użyto do odbudowy pobliskiego miasta Al-Matarijja.
Prace archeologiczne.
Wykopaliska na terenie Tinnis prowadzone były już na początku XX wieku, ale zachowało się po nich niewiele zapisków i wydobytych przedmiotów. W latach 1979–2011 prowadzono prace na zlecenie Ministerstwa Starożytności. Od 2004 roku wielokrotnie badały teren ekspedycje archeologów z University of
Southampton i University of Exeter, które używały nowoczesnych metod, takich jak magnetometria, georadar i zdjęcia satelitarne. Zlokalizowano miejsce murów miejskich, fortu, bazyliki, meczetu, targu, karawanseraju i kilkanaście cystern z systemem kanałów do ich obsługi.
Podczas wykopalisk odkryto też dużą liczbę drobnych przedmiotów ceramicznych i metalowych, w tym porcelanę z Chin i Iranu.

</doc>
<doc id="5269150" url="https://pl.wikipedia.org/wiki?curid=5269150" title="Bory (rejon miorski)">
Bory (rejon miorski)

Bory – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 9 osób, 8 było wyznania rzymskokatolickiego a 1 staroobrzędowego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. W 1931 w 3 domach zamieszkiwało 13 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5269151" url="https://pl.wikipedia.org/wiki?curid=5269151" title="Argumentum a simile">
Argumentum a simile

Argumentum a simile (argument z podobieństwa, wnioskowanie przez podobieństwo, wnioskowanie "per analogiam") - polega na wyprowadzeniu obowiązywanie jakiejś „nowej” normy prawnej z obowiązywania normy prawnej lub norm prawnych, jakie regulują stany faktyczne podobne do stanów faktycznych, jakie mają być regulowane przez tę „nową” normę. 
Znajduje oparcie w zasadzie równego traktowania, zwaną również zasadą sprawiedliwości formalnej, zgodnie z którą przypadki podobne powinno się traktować w sposób podobny oraz zasadzie "in paribus causis paria iura", wedle której w podobnych sytuacjach unormowanie prawne powinno być podobne, i zasadzie "de similibus idem est iudicium", w myśl której w podobnych sprawach powinny zapadać podobne rozstrzygnięcia. 
"Argumentum a simile" w prawie występuje przede wszystkim pod postacią tzw. analogii legi i analogii iuris.

</doc>
<doc id="5269155" url="https://pl.wikipedia.org/wiki?curid=5269155" title="Tadeusz Kosiński">
Tadeusz Kosiński



</doc>
<doc id="5269156" url="https://pl.wikipedia.org/wiki?curid=5269156" title="Okręg Laufen">
Okręg Laufen

Okręg Laufen (niem. "Bezirk Laufen") – okręg w Szwajcarii, w kantonie Bazylea-Okręg, o pow. ok. 90 km², zamieszkały przez ok. 20 tys. osób. Siedzibą okręgu jest miejscowość Laufen. 
Podział administracyjny.
W skład okręgu wchodzi 13 gmin "(Einwohnergemeinde)":

</doc>
<doc id="5269159" url="https://pl.wikipedia.org/wiki?curid=5269159" title="Wnioskowania instrumentalne">
Wnioskowania instrumentalne

Wnioskowania instrumentalne – nakazują przyjąć, że obowiązują normy, jakich obowiązywanie przyczyni się do urzeczywistniania obowiązujących norm. W tym sensie są też wnioskowaniami z celu na środki. 
Do wnioskowań instrumentalnych należą zwłaszcza tzw. reguły instrumentalnego zakazu i nakazu, które nakazują przyjąć obowiązywanie norm, jakie służą realizacji danego celu (zachowania) lub powstaniu danego stanu albo jakie służą uniemożliwieniu zrealizowania się danego celu (zachowania) lub zapobieżeniu powstania danego stanu – np. z normy prawnej nakazującej stróżowi pilnować obiektu wywodzą normę prawną zakazującą temu stróżowi spania i spożywania w pracy alkoholu. 
Reguły instrumentalnego zakazu i nakazu zasadzają się na związkach przyczynowych (przyczynowo-skutkowych). Prawidłowość tych związków może zostać zweryfikowana na gruncie empirycznym. Ich stosowanie uzależnione jest również od tego, jakim kosztem dany cel (stan) ma być w prawie osiągany, co jest kwestią ocenną.

</doc>
<doc id="5269162" url="https://pl.wikipedia.org/wiki?curid=5269162" title="Argumentum a fortiori">
Argumentum a fortiori

Argumentum a fortiori (łac. argument z mocniejszego, argument na przód) - posiada dwie wersje: 
Zgodnie z "a maiori ad minus" jak wolno więcej, to tym bardziej wolno mniej lub ewentualnie jak nakazane jest więcej, to tym bardziej nakazane jest mniej.
Zgodnie z "a minori ad maius" jak zakazane jest mniej, to tym bardziej zakazane jest więcej.
Podstawą wnioskowania "a maiori ad minus" są normy prawne uprawniające lub dozwalające oraz ewentualnie nakazujące. 
Podstawą wnioskowania "a minori ad maius" są normy prawne zakazujące. 
W prawie z wnioskowania "a fortiori" korzysta się przede wszystkim w celu wypełnienia luki "extra legem". Za jego pomocą dla stanów faktycznych wyraźnie normami prawnymi nieunormowanych dotwarza się „nową” normę prawną na podstawie normy prawnej już obowiązującej. Stan faktyczny wyraźnie nieuregulowany normami prawnymi zasługuje tu w większym stopniu niż stany faktyczne wyraźnie uregulowane takimi normami na to, by być uregulowanym w ten sam sposób co one.

</doc>
<doc id="5269163" url="https://pl.wikipedia.org/wiki?curid=5269163" title="Siergiej Abramow (ujednoznacznienie)">
Siergiej Abramow (ujednoznacznienie)



</doc>
<doc id="5269164" url="https://pl.wikipedia.org/wiki?curid=5269164" title="Gjerasim Qiriazi">
Gjerasim Qiriazi

Gjerasim Qiriazi (ur. 18 października 1858 w Manastirze, zm. 2 stycznia 1894) - albański teolog i duchowny protestancki, tłumacz, poeta.
Życiorys.
Pochodził z albańskiej prawosławnej rodziny. W 1877 roku przeszedł z prawosławia na ewangelikalizm.
W 1882 roku ukończył studia teologiczne na Amerykańskim Kolegium Teologicznym w Samokowie i został proboszczem kościoła w Skopje. Następnego roku przeprowadził się do Korczy.
W 1884 roku został członkiem Brytyjskiego i Zagranicznego Towarzystwa Biblijnego. Odprawiał nabożeństwa w języku albańskim również w Salonikach i Bitoli.
Od 1886 roku zaczął działać w Szkodrze, gdzie w następnym roku założył pierwszą albańską szkołę w tym mieście.
W 1888 roku opublikował w języku albańskim Ewangelię św. Mateusza.
W 1892 roku założył w Korczy kościół ewangelicki oraz stowarzyszenie "Bractwo Ewangeliczne Albanii" ("Vëllazëria Ungjillore e Shqipërisë").
Nagrody.
W 1987 roku został pośmiertnie nagrodzony tytułem Nauczyciela Ludu ("Mësues i Popullit").
W 1992 roku otrzymał Order Wolności I Klasy.
Życie prywatne.
Był bratem Gjergja, Sevasti i Parashqevi.
31 marca 1891 roku urodził się jego syn, Stefan (zm. 1959).

</doc>
<doc id="5269168" url="https://pl.wikipedia.org/wiki?curid=5269168" title="Anchmaa">
Anchmaa

Anchmaa (; właśc. , "Ganchujagijn Anchmaa"; ur. 28 kwietnia 1986 w Ułan Bator) – mongolska piosenkarka i aktorka filmowa.
Kształciła się w szkole muzycznej Chögdżim büdżgijn kolljedż, a następnie ukończyła studia aktorskie w Sojol urlagijn ich surguul' (Wyższa Szkoła Sztuk i Kultury). W 2003 roku dołączyła do żeńskiej grupy muzycznej 3 ochin (3 охин, „trzy dziewczyny”). Największą sławę zdobyła jako członkini tej grupy, przy czym w 2019 roku zaczęła rozwijać własną karierę solową. Wydała swój pierwszy singiel „Bi czinij chajrtaj büsgüj” (Би чиний хайртай бүсгүй).
Jej debiutem aktorskim była rola w filmie "Saja km" (Сая км, 2009). Wraz z mężem T. Bilegdżargalem zagrała w filmie "Franc ünselt" (Франц үнсэлт), a następnie wystąpiła w produkcji "Garal ugsaa" (Гарал угсаа) (w reżyserii męża). 

</doc>
<doc id="5269171" url="https://pl.wikipedia.org/wiki?curid=5269171" title="Strzelanina w Sacramento (2022)">
Strzelanina w Sacramento (2022)

Strzelanina w Sacramento – strzelanina, która miała miejsce 3 kwietnia 2022 roku w Sacramento w stanie Kalifornia w Stanach Zjednoczonych. W jej wyniku zginęło 6 osób, a 12 zostało rannych i była to największa strzelanina w historii miasta.
Przebieg.
Strzelanina wydarzyła się około godz. 2:00 w nocy czasu miejscowego, kiedy sprawcy oddali strzały w tłum osób idących ulicą w centrum miasta. Bezpośrednio po wydarzeniu, na portalu społecznościowym Twitter pojawiło się wiele nagrań, gdzie została uchwycona strzelanina, jako że w momencie ataku w okolicy dużo osób wracało z koncertu i z okolicznych restauracji.
Rzeczniczka policji w Sacramento powiedziała po ataku, że sprawcy zbiegli z miejsca ataku i było ich wielu, poprosiła też, by inne osoby pomogły policji w ustaleniu ich tożsamości i miejsca pobytu; dzień później zatrzymano tylko jedną osobę w związku z popełnieniem tego ataku.
Ofiary strzelaniny.
W wyniku ataku śmierć poniosło 6 osób – 3 mężczyzn i 3 kobiety w wieku od 21 do 57 lat, a pierwszą z ofiar był 38-letni mężczyzna:
12 następnych osób zostało rannych w wyniku tego zdarzenia.
Następstwa.
Chwilę po ataku, przybyła na miejsce policja nakazała wstrzymać ruch uliczny pomiędzy ulicami 9th Street, 13th Street, L Street i J Street, wzywając inne osoby do unikania tego obszaru. Później zaapelowano, by świadkowie tych tragicznych wydarzeń pomogli funkcjonariuszom w identyfikacji i ustaleniu miejsca pobytu podejrzewanych sprawów. Dzień po ataku w mieście ponownie otwarto ulice w okolicy strzelaniny. W czasie ataku padły dziesiątki strzałów z broni, uszkodzone zostały budynki i pojazdy.
Sprawcami ataku okazało się być rodzeństwo 26-letni Dandrae Martin i 27-letni Smiley Martin, którzy zostali zatrzymani dzień po wydarzeniu i oni także zostali poszkodowani w wyniku tej strzelaniny.
Niedługo później zatrzymano inną osobę, która brała udział w strzelaninie; nie jest jasne, kto ją rozpoczął, ale była to konfrontacja kilku grup przestępczych, w wyniku której ostrzelane zostały również osoby niezwiązane z gangami.
Reakcje.
Prezydent Stanów Zjednoczonych Joe Biden, w reakcji na atak, zaapelował po raz kolejny w swojej kadencji do Kongresu USA o wprowadzenie większych restrykcji w prawie dostępu do broni palnej w kraju. Kalifornia ma wyjątkowo restrykcyjne przepisy odnośnie dostępu do broni palnej na tle innych stanów w USA.
W następną noc w mieście odbyło się żałobne czuwanie ze świecami w celu upamiętnienia ofiar strzelaniny. Osoby biorące udział w zgromadzeniu weszły też na teren wciąż jeszcze wtedy zamkniętych przez policję ulic, na których wydarzył się atak.
Wiele sklepów w centrum miasta i innych przedsiębiorstw zostało także zamkniętych przez ich właścicieli.
W dniu ataku, niedługo po tym kiedy się wydarzył, odbył się zaplanowany na ten termin mecz koszykówki między drużynami Sacramento Kings i Golden State Warriors – rozpoczął się on od minuty ciszy upamiętniającej zabitych w wydarzeniu; w trakcie strzelaniny został też uszkodzony w wyniku ostrzelania autobus wiozący członków jednego z zespołów popowych, którzy tego dnia mieli odbyć w mieście koncert – członkowie grupy wydali później oświadczenie, w którym poinformowali, że żadnemu z jej członków nic się nie stało i złożyli kondolencje rodzinom zabitych i rannych osób.

</doc>
<doc id="5269172" url="https://pl.wikipedia.org/wiki?curid=5269172" title="Teinopodagrion chinichaysuyum">
Teinopodagrion chinichaysuyum



</doc>
<doc id="5269175" url="https://pl.wikipedia.org/wiki?curid=5269175" title="Sowiak">
Sowiak



</doc>
<doc id="5269178" url="https://pl.wikipedia.org/wiki?curid=5269178" title="Bitwa o Wasylków">
Bitwa o Wasylków

Bitwa o Wasylków – bitwa między wojskami Rosji i Ukrainy o miasto Wasylków, mająca miejsce 26 lutego 2022 podczas rosyjskiej inwazji na Ukrainę.
Bitwa.
Wczesnym rankiem 26 lutego spadochroniarze rosyjskich Wojsk Powietrznodesantowych rozpoczęli desantowanie w pobliżu Wasylkowa, 40 kilometrów na południe od Kijowa, próbując przejąć tamtejszą bazę lotniczą. W mieście doszło do ciężkich walk między rosyjskimi spadochroniarzami a ukraińskimi obrońcami.
Według ukraińskich urzędników o godz. 01:30 ukraiński myśliwiec Su-27 zestrzelił rosyjskiego Iljuszyna Ił-76 transportującego spadochroniarzy. O godz. 03:20 drugi Ił-76 został rzekomo zestrzelony nad pobliskim miastem Biała Cerkiew.
Burmistrz Wasylkowa, Natalia Balasynowycz, poinformowała, że w starciu zostało rannych ponad 200 Ukraińców. Później twierdziła, że siły ukraińskie odparły atak rosyjskich spadochroniarzy na bazę lotnictwa wojskowego w pobliżu miasta i centralnej ulicy, a sytuacja w mieście się uspokoiła. „The Wall Street Journal” poinformował, że siły ukraińskie patrolowały miasto rano i szukały rosyjskich maruderów.
Następstwa.
Wczesnym rankiem 27 lutego rosyjska rakieta uderzyła w skład ropy w Wasylkowie, podpalając go. 12 marca rosyjski atak rakietowy zniszczył bazę lotniczą.
2 kwietnia 2022 cały obwód kijowski, w którym znajduje się też Wasylków, po opuszczeniu tego obszaru przez wojska rosyjskie, został uznany przez ukraińskie Ministerstwo Obrony za „wolny od najeźdźców”.

</doc>
<doc id="5269181" url="https://pl.wikipedia.org/wiki?curid=5269181" title="Dżewdet Doda">
Dżewdet Doda



</doc>
<doc id="5269182" url="https://pl.wikipedia.org/wiki?curid=5269182" title="Dževdet Doda">
Dževdet Doda



</doc>
<doc id="5269183" url="https://pl.wikipedia.org/wiki?curid=5269183" title="Tomi Horvat">
Tomi Horvat

Tomi Horvat (ur. 24 marca 1999 w Murskiej Sobocie) – słoweński piłkarz, grający na pozycji pomocnika w Sturmie Graz.
Kariera klubowa.
Treningi piłkarskie rozpoczął w NK Turnišče, z którego później trafił do ND Mura 05. W 2013 roku trafił do NK Maribor, a od 2018 roku ponownie jest zawodnikiem NŠ Mura. W pierwszej drużynie tego klubu zadebiutował 21 lipca 2018 w zremisowanym 1:1 meczu z Triglavem Kranj. W październiku 2020 przedłużył swój kontrakt z klubem do końca 2023 roku. 25 listopada 2021 strzelił gola w wygranym 2:1 meczu Ligi Konferencji z Tottenhamem.
W czerwcu 2022 podpisał trzyletni kontrakt ze Sturmem Graz z możliwością przedłużenia o kolejny rok.
Kariera reprezentacyjna.
Młodzieżowy reprezentant Słowenii. W 2021 roku został powołany na mistrzostwa Europy do lat 21, które Słowenia organizowała wspólnie z Węgrami. Na mistrzostwach nie wystąpił jednak w żadnym spotkaniu, a Słoweńcy odpadli w fazie grupowej po porażkach 0:3 z Hiszpanią i 0:4 z Włochami oraz remisie 1:1 z Czechami.
W seniorskiej kadrze zadebiutował 29 marca 2022 w zremisowanym 0:0 meczu towarzyskim z Katarem.
Życie osobiste.
Syn policjanta i pielęgniarki, ma starszą siostrę Andreę.

</doc>
<doc id="5269184" url="https://pl.wikipedia.org/wiki?curid=5269184" title="Latarnia Isle Royale">
Latarnia Isle Royale

Latarnia Isle Royale (ang. "Isle Royale Light", też: "Menagerie Island Light") – latarnia „morska” (w rzeczywistości śródlądowa) czwartego rzędu, jedna z czterech latarni, usytuowanych na obrzeżach wyspy Isle Royale na Jeziorze Górnym, w Stanach Zjednoczonych. Posiada 19-metrową, ośmiokątną, murowaną wieżę o podwójnych ścianach, z czarną latarnią i galerią. Została ukończona i uruchomiona w 1875 roku
Położenie.
Latarnia znajduje się na terenie stanu Michigan, w hrabstwie Keweenaw. Stoi na długiej, skalistej i poza tym bezludnej wyspie Menagerie Island, najbardziej na wschód wysuniętej z grupy wysepek, usytuowanych wzdłuż południowego brzegu Isle Royale, przy wejściu do zatoki Siskiwit. Dostępna jest tylko drogą wodną.
Historia.
Zainteresowanie wyspą Isle Royale w XIX w. wiązało się z występującymi na niej złożami rud miedzi. Drugi boom wydobywczy miedzi na Isle Royale rozpoczął się w 1873 roku, ponownie wprowadzając statki do skalistych portów wyspy. Ta fala przedsięwzięć górniczych legła u podstaw powstania drugiej latarni morskiej na wyspie – Isle Royale Lighthouse. Latarnia Isle Royale została zlokalizowana na wyspie Menagerie przy wejściu do zatoki Siskiwit, gdzie wydobycie prowadziła Island Mine Company. Na nową latarnię wydano zezwolenie w celu oświetlenia niebezpiecznego przejścia do zatoki. Została wybudowana i ukończona w 1875 roku jako obiekt United States Lighthouse Service. Oprócz kierowania statków do portu, latarnia morska Isle Royale ostrzegała również jednostki pływające po Jeziorze Górnym o istnieniu południowego brzegu wyspy.
W latarni stosowano pierwotnie palnik olejowy. Przed rokiem 1890 olej do lamp na prawie wszystkich amerykańskich latarniach był przechowywany w pomieszczeniach magazynowych, usytuowanych w budynkach mieszkalnych. W wyniku licznych pożarów, wywołanych wprowadzoną bardziej lotną naftą, na początku lat 90. XIX wieku podjęto ogólnosystemowy projekt budowy oddzielnych magazynów paliwa, oddalonych od części mieszkalnej. Być może ze względu na niską pozycję ważności, jaką zajmowała latarnia na Menagerie Island, wyspa była jedną z ostatnich stacji w tym rejonie, która została wyposażona w taki magazyn paliwa. W 1906 r. zbudowano betonowy budynek magazynowy, mieszczący 500 galonów paliwa.
Pod koniec pierwszej dekady nowego stulecia wszystkie kopalnie miedzi na Isle Royale zaprzestały działalności, a ruch morski na tym obszarze praktycznie zmalał do zera, więc aby obniżyć koszty eksploatacyjne w Detroit podjęto prace, zmierzające do zautomatyzowania latarni. W 1913 r. w latarni zainstalowano acetylenową instalację oświetleniową, wyposażoną w automatyczny system wyłączania w ciągu dnia (tzw. „zegar słoneczny”). Odpowiednio skonstruowany magazyn, usytuowany przy zewnętrznej ścianie budynku, zawierał trzy butle z acetylenem, co było wystarczającą ilością, aby utrzymać światło działające przez cały sezon bez uzupełniania. Wraz z automatyzacją ciągła obecność strażników na stacji nie była już konieczna. W 1914 r. latarnię opuścił John A. Malone, kończąc w ten sposób 38-letnie związki swej rodziny z Menagerie Island Light. Ostatni strażnik latarni, Charles Lewis, opuścił formalnie swój posterunek 12 grudnia 1919 r.
29 października 1915 r. nastąpiła zmiana w charakterystyce światła latarni, która dawała biały półsekundowy błysk co 5 sekund. Obsługa odwiedzała latarnię standardowo raz w roku celem uzupełnienia zbiorników acetylenu, częściej – jedynie w celu rozwiązywania problemów ze światłem, zgłaszanych przez marynarzy. W 1941 r. instalacja acetylenowa została zastąpiona elektrycznym systemem oświetleniowym, zasilanym bateryjnie z soczewką Fresnela. System ten został ostatecznie zdemontowany w 1993 roku i zastąpiony zasilanym energią słoneczną, 12-woltowym, 300-milimetrowym akrylowym układem optycznym Tidelands Signal Incorporated z automatyczną zmieniarką żarówek (Tidelands ML-300, stosowana powszechnie również w innych latarniach na Wielkich Jeziorach), który funkcjonuje do dziś, rzucając światło na odległość 8,7 mil morskich (16 km).
W 1983 r. latarnia została wpisana do Narodowego Rejestru Miejsc Historycznych (ang. National Register of Historic Places).
Konstrukcja.
Konstrukcja składa się z wysokiej na blisko 19 m wieży świetlnej i domu latarnika połączonego z nią zadaszonym przejściem , nakrytego dwuspadowym dachem z wydatnymi naczółkami.
Wieża świetlna to ośmiokątna konstrukcja zbudowana w systemie ścian szczelinowych (posiada podwójne ściany, rozdzielone przestrzenią powietrzną), co pozwala na dokładną wentylację murów wieży. System ten współpracuje z systemem wentylacji w attyce latarni. Wieża ma szesnaście stóp (ok. 4,9 m) średnicy u podstawy i dziesięć stóp i dziewięć cali (niespełna 3,3 m) średnicy na wysokości attyki. Jest zwieńczona żeliwną, dziesięcioboczną latarnią wpisaną w okrąg o średnicy siedmiu stóp. Ściana zewnętrzna wieży jest wymurowana z bloków czerwonego piaskowca, który był prawdopodobnie wydobywany w pobliżu Jacobsville na półwyspie Keweenau. Ściana wewnętrzna jest zbudowana z cegły z wewnętrzną warstwą tynku. Zewnętrzna ściana wieży, przenosząca obciążenie samej wieży oraz urządzeń latarni, ma czterdzieści cali grubości u podstawy i dziesięć cali grubości na attyce, oddzielona dwucalową przestrzenią powietrzną od ściany wewnętrznej, która podtrzymuje schody i ma osiem cali grubości u podstawy oraz dwa cale grubości na attyce.
Na szczyt wieży prowadzą segmentowe żeliwne i stalowe spiralne schody. Trzy okna z drewnianymi ramami, które są głęboko osadzone w wieży, zapewniają naturalne oświetlenie schodów w ciągu dnia. Najniższe okno posiada żaluzję z żeliwa i stali, która zapewnia ochronę przed uszkodzeniami powodowanymi przez fale. Na szczycie podestu znajduje się szafka służąca do przechowywania materiałów do czyszczenia systemu optycznego oraz innych, niezbędnych rzeczy. Laterna jest wykonana z żeliwa. Wnętrze dolnej części wyłożone jest boazerią z pionowych listew drewnianych. Żeliwna, piramidalna kopuła wyłożona jest od wewnątrz blachą cynkową. Do dachu przymocowana jest mała blaszana osłona obiektywu w kształcie stożka.
Siedziba strażnika latarni jest prostokątna, ma wymiary 28 na 45 stóp, z dwuspadowym dachem z wydatnymi naczółkami, pokrytym drewnianym gontem. Jest zbudowana z łamanego, czerwonego piaskowca. National Park Service zainstalował w 1986 r. nowy dach na budynku. Ceglany komin z ozdobną żeliwną nasadką przebija dach z galwanizowanym metalowym zwieńczeniem w narożnikach i na kalenicy. Mieszkanie ma osiem pokoi. Ponadto na pierwszym piętrze są cztery pomieszczenia, a na drugim jedno. W oknach zamontowano żelazne okiennice, aby chronić okna przed uderzeniami fal podczas silnych burz. Piwnica służyła jako magazyn. Na północno-wschodnim krańcu mieszkania znajduje się jednopiętrowe, zadaszone skrzydło kuchenne. Mieszkanie jest połączone z wieżą oświetleniową krótkim, zadaszonym przejściem.

</doc>
<doc id="5269188" url="https://pl.wikipedia.org/wiki?curid=5269188" title="Halowe Mistrzostwa Europy w Lekkoatletyce 2021 – bieg na 400 m mężczyzn">
Halowe Mistrzostwa Europy w Lekkoatletyce 2021 – bieg na 400 m mężczyzn

Bieg na 400 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Arena Toruń w Toruniu.
Tytułu mistrzowskiego z 2019 nie bronił Karsten Warholm.
Rekordy.
Tabela prezentuje halowy rekord świata, rekord Europy w hali, rekord halowych mistrzostw Europy, a także najlepsze osiągnięcia w hali w Europie i na świecie w sezonie 2021 przed rozpoczęciem mistrzostw.
Wyniki.
Eliminacje.
Rozegrano 9 biegów eliminacyjnych, do których przystąpiło 49 biegaczy z 26 państw. Awans do półfinału dawało zajęcie jednego z pierwszych dwóch miejsc w swoim biegu (Q).
Półfinały.
Rozegrano 3 biegi półfinałowe, w których wystartowało 18 biegaczy z 14 państw. Awans do finału dawało zajęcie jednego z pierwszych dwóch miejsc w swoim biegu (Q).

</doc>
<doc id="5269190" url="https://pl.wikipedia.org/wiki?curid=5269190" title="Argumentum per analogiam">
Argumentum per analogiam



</doc>
<doc id="5269198" url="https://pl.wikipedia.org/wiki?curid=5269198" title="Dobroslav Chrobák">
Dobroslav Chrobák

Dobroslav Chrobák (ur. 16 lutego 1907 w Hybiu, zm. 16 maja 1951 w Bratysławie) – słowacki prozaik, krytyk literacki i publicysta. Z wykształcenia był inżynierem elektrotechnikiem. Kierunek ten ukończył na Politechnice Czeskiej w Pradze w 1934 roku.
Twórczość.
Jego dzieła wyrażały rozczarowanie cywilizacją, która pozostawała w kontrze do życia w zgodzie z naturą. Doceniał piękno gór. Inspirował się Charlesem Ferdinandem Ramuzem, Knutem Hamsunem i Kazimierzem Przerwą-Tetmajerem. Wydał słowacki podręcznik literatury, który służył młodym pisarzom i poetom. Swoje powieści i wiersze pisał po słowacku, który był jego językiem ojczystym. Tłumaczył na ten język wiele dzieł, głównie z rosyjskiego.
Jego zbiór poezji „Les” został wydany w Polsce pt. Las w 1979 roku w ramach cyklu Biblioteka Pisarzy Czeskich i Słowackich. Przetłumaczony został przez Danutę Abrahamowicz.

</doc>
<doc id="5269200" url="https://pl.wikipedia.org/wiki?curid=5269200" title="Laura Unternährer">
Laura Unternährer



</doc>
<doc id="5269206" url="https://pl.wikipedia.org/wiki?curid=5269206" title="Woda szara">
Woda szara



</doc>
<doc id="5269207" url="https://pl.wikipedia.org/wiki?curid=5269207" title="Materiały przygotowawcze">
Materiały przygotowawcze

Materiały przygotowawcze (fr. "travaux préparatoires") – służą do poznania celu, jaki przyświeca danej regulacji prawnej, a dokładnie poznaniu tzw. historycznej intencji historycznego prawodawcy.
Do materiałów przygotowawczych zalicza się w szczególności:
Największe znaczenie ma tu rządowe uzasadnienie projektu ustawy, w szczególności gdy pochodzi ono od rządu, którego szef jest jednocześnie przewodniczącym partii, która zdobyła większość mandatów w parlamencie, lub jaki z innego powodu ma zapewnione stałe poparcie dla swoich działań ze strony większości parlamentarnej.

</doc>
<doc id="5269208" url="https://pl.wikipedia.org/wiki?curid=5269208" title="OZNA">
OZNA

OZNA "("serbsko-chorwacki: Одељење за заштиту нaрода / "Odjeljenje za Zaštitu Naroda", Oddział Ochrony Ludu) – komunistyczna tajna policja (służba wywiadu bezpieczeństwa) Jugosławii utworzona decyzją naczelnego dowódcy Narodowej Armii Wyzwolenia Jugosławii Josipa Broz-Tito z 13 maja 1944 roku w ramach Narodowego Komitetu Wyzwolenia Jugosławii. Była to wyjątkowa i scentralizowana organizacja, zorganizowana według zasad wojskowych, zajmująca się głównie sprawami wewnętrznymi państwa. Latem 1944 roku rozpoczęto organizowanie oddziałów OZNA i PPK ("Przeciw V Kolumnie"). Te dwie organizacje były odpowiedzialne za wykrywanie, łapanie i karanie szpiegów i „wrogów ludu”. Do wiosny 1945 roku wykryto i aresztowano wielu szpiegów i kolaborantów, z których część została zlikwidowana. Niektórym z nich nigdy nie udowodniono winy. OZNA działała na podstawie raportów z Naczelnego Dowództwa Ludowej Armii Wyzwolenia Jugosławii, ale także na podstawie informacji uzyskanych od informatorów, które nie zawsze były dokładne i bardzo często bardzo subiektywne, w związku z czym aresztowania były nie raz wynikiem osobistych konfliktów i chęci zemsty. Z pomocą swoich agentów, OZNA szerzyła strach i niepokój w państwach byłej Jugosławii.
Historia.
Na konferencji w Stolicach, która odbyła się 26 września 1941 roku, utworzono pierwsze służby wywiadu i kontrwywiadu oraz ustalono system organizacji i komunikacji tych organów. Przywódcy partyjni i wojskowi, zwłaszcza Komitetu Centralnego Komunistycznej Partii Jugosławii i Sił Zbrojnych, zwracali szczególną uwagę na zapewnienie więzi z podwładnymi i regionalnymi przywódcami wojskowymi, partyjnymi i politycznymi, jako podstawowego czynnika planowania ogólnonarodowego powstania i kierowania walki wyzwoleńczej pod rządami partii komunistycznej. Na tej podstawie 13 maja 1944 roku utworzono Oddział Ochrony Ludu (OZNA), który jako jedyny organ odpowiadał za wywiad i kontrwywiad. Aleksandar Ranković został wówczas pierwszym szefem tej instytucji. Był uważany za trzeciego najpotężniejszego człowieka w Jugosławii po Josipie Broz Tito i Edvardzie Kardelju. Ranković był zwolennikiem scentralizowanej Jugosławii i sprzeciwiał się wysiłkom promującym decentralizację, które uważał za sprzeczne z interesami narodu serbskiego. Od 1946 do 1953 był ministrem spraw wewnętrznych FRJ, od 1948 do 1963 wicepremierem FRJ i Federalnej Rady Wykonawczej (SIV), a od 1963 do 1966 wiceprezesem FRJ.
Rozwój służby wywiadowczej wynikał z rozwoju i potrzeb rewolucyjnych sił zbrojnych, ruchu narodowowyzwoleńczego i oddziałów partyzanckich Jugosławii, które od 1 marca 1945 roku skoncentrowały się w nowo utworzonej Jugosłowiańskiej Armii Ludowej.
Zadania.
Działalność członków OZNA nie była kontrolowana przez nikogo poza przełożonymi w samej organizacji. Na początku 1945 roku ustanowiono procedurę przejmowania miast i usuwania „wrogich elementów”, zgodnie z którą OZNA odgrywała najważniejszą rolę na wyzwolonych obszarach. To tej instytucji podlegały wszystkie władze cywilne i wojskowe. Arbitralne aresztowania i likwidacje w ramach prześladowań „wrogów ludu” dokonywano przez cały rok 1945, mimo niezadowolenia ludzi, a czasem nawet dezaprobaty niektórych instytucji państwowych. OZNA posiadała władzę na terenie całego kraju: w sekcjach siedziby głównej i we wszystkich jednostkach armii jugosłowiańskiej.
Po uchwaleniu Konstytucji Federalnej Ludowej Republiki Jugosławii 31 stycznia 1946 roku, zreorganizowano służby bezpieczeństwa i wywiadu. W marcu 1946 roku I i II Sekcja OZNA utworzyły Dyrekcję Bezpieczeństwa Państwa (UDBA) przy Ministerstwie Spraw Wewnętrznych, natomiast w ramach III Sekcji OZNA przy Ministerstwie Obrony Narodowej utworzono Służbę Kontrwywiadu (KOS) Armii Jugosłowiańskiej.
Struktura organizacyjna.
OZNA składała się z czterech sekcji:
Masowe zabójstwa „wrogów ludu”.
Przez cały okres działalności OZNA stosowała nielegalne praktyki, które obejmowały także masowe zabójstwa „wrogów ludu” mających na celu przeprowadzenie „rewolucji”. Wśród „wrogów ludu” znalazły się nie tylko lokalne siły antykomunistyczne, ale także osoby zwracające na siebie uwagę, które nie popierały komunistów, współpracownicy sił państw Osi w czasie okupacji, osoby zamożne, jeńcy wojenni Chorwackich Sił Zbrojnych (Niepodległe Państwo Chorwackie)"," wszyscy duchowni bez względu na wyznanie itp. Okres ten charakteryzował się również silną obecnością zbrojnych grup antykomunistycznych i faszystowskich działających w centralnej Serbii, Kosowie, Bośni i Hercegowinie, Chorwacji i Słowenii. Niektóre z nich stanowiły poważne wyzwanie dla nowych władz komunistycznych. W walce z antykomunistycznymi grupami zbrojnymi OZNA i Jugosłowiański Korpus Obrony Narodowej (KNOJ) zabijały więźniów bez żadnego śledztwa i procesu, a czasem także związanych z nimi cywilów. Większość okrucieństw popełnianych przez komunistów była ukrywana przed opinią publiczną w okresie Socjalistycznej Federacyjnej Republiki Jugosłowiańskiej.
Rząd Serbii i jej Ministerstwo Sprawiedliwości powołały komisję do zbadania zbrodni popełnionych przez członków jugosłowiańskiego ruchu partyzanckiego po zdobyciu przez nich kontroli nad Serbią jesienią 1944 roku. Raport tej komisji przedstawiał listę 59 554 zarejestrowanych zgonów po zwycięstwie komunistów w Serbii od jesieni 1944 roku. Zginęli oni z różnych przyczyn.
Z dokumentów uzyskanych przez Komisję ds. Tajnych Grobowców Republikii Serbii wynika, że rozstrzelania zaplanowano zgodnie z dyrektywami i decyzjami ówczesnego kierownictwa wojskowego i partyjnego, z istnieniem szczegółowych list wrogów politycznych i klasowych, których należało zlikwidować. Wiele z tych list egzekucji zostało znalezionych. Jak ustaliła Komisja, powody, dla których oddziały partyzanckie rozstrzeliwały ludzi bez procesu i wrzucały ciała do nieoznaczonych grobów, były w większości ideologiczne. Jednak, jak pokazuje materiał historyczny wykorzystany przez członków Komisji, ofiarami byli także ci, których mieniem interesowali się ówcześni przywódcy wojskowi i komunistyczni oraz którzy nosili takie same nazwiska jak „wrogowie ludu” i zostali zabici zanim zdążyli zmienić tożsamość. Na liście zabitych jest na przykład Radislav Radić, urodzony w 1921 roku we wsi Donja Mutnica. Chociaż członkowie OZNA ustalili, że Radić został zastrzelony przez pomyłkę, do listy zabitych którą odkryła Komisja dodali jedynie: "„On był także dzisiejszym wrogiem”", co było sformułowaniem dla wszystkich osób rozstrzelanych w celu zmiany tożsamości. Odnaleziono także "Księgę rozstrzelanych" (serbski: "'Knjiga Streljanih"), którą OZNA prowadziła, a które zawiera nazwiska osób z niektórych ówczesnych okręgów Serbii, którzy zostali zamordowani bez wszczęcia przeciwko nim postępowania sądowego.
Serial dokumentalny o jugosłowiańskich tajnych służbach.
"Jugoslavenske tajne službe" (pol: "Jugosłowiańskie tajne służby)" to tytuł serialu dokumentalnego autora Miljenko Manjkas, który w 10 odcinkach przedstawił tworzenie się oraz działanie jugosłowiańskich tajnych służb: OZNA, UDBA i KOS. W procesie nagrywania filmu wzięło udział ponad 70 rozmówców, zarówno historyków i publicystów, jak i bezpośrednich uczestników wydarzenia – od szefów, agentów i morderców tajnych służb, a następnie wpływowych ludzi partii, jak i ocalałych z zamachu i członków rodzin ofiar.
Serial ujawnił niepublikowane wcześniej szczegóły i zjawiska związane z tajną służbą Jugosławii, m.in. to, że Agenci kopiowali metody NKWD, były 2 mln teczek nadzorowanych obywateli, a stosunek jednego agenta na 10 mieszkańców był większy niż w ZSRR. Ujawniono metody przesłuchań i tortur, fałszywe zeznania, inscenizowane procesy, egzekucje bez procesu, nielegalne aresztowania i obsesję Tity na punkcie służb.
Serial powstał w 2012 roku i został wyemitowany na kanale HRT2 nadawcy Hrvatska radiotelevizija. Odcinki serialu krążą również po serwisie Youtube w ich oryginalnym języku.

</doc>
<doc id="5269209" url="https://pl.wikipedia.org/wiki?curid=5269209" title="Wykładnia celowościowa prawa">
Wykładnia celowościowa prawa



</doc>
<doc id="5269210" url="https://pl.wikipedia.org/wiki?curid=5269210" title="Racjonalny prawodawca">
Racjonalny prawodawca

Racjonalny prawodawca (też: doskonały prawodawca) – koncepcja przyjmowana w Polsce na użytek wykładni prawa, zgodnie z którą prawodawca odznacza się idealizującymi go cechami niezależnie od tego, jak jest naprawdę. 
Dokładnie racjonalny prawodawca ma: 
Przez pryzmat takich jak wyżej cech prawodawcy ocenia się to, co prawodawca chciał w przypadku danej regulacji prawnej (zawierającego ją tekstu prawnego) uzyskać i jak w związku z tym regulację tę (tekst ten) mamy rozumieć.

</doc>
<doc id="5269211" url="https://pl.wikipedia.org/wiki?curid=5269211" title="Systemowa wykładnia prawa">
Systemowa wykładnia prawa



</doc>
<doc id="5269213" url="https://pl.wikipedia.org/wiki?curid=5269213" title="Wykładnia celowościowa">
Wykładnia celowościowa

Wykładnia celowościowa (zwana inaczej: teleologiczną – od greckiego: "telos", które oznacza cel – a dawniej także realną) – dąży do nadania interpretowanemu tekstowi prawnemu takiego znaczenia, jakie będzie odpowiadać celowi (sensowi, istocie, „duchowi”) zawartej w tym tekście regulacji prawnej.
W nieco innej wersji wykładnia celowościowa nakazuje wybrać spośród wielu możliwych znaczeń interpretowanego tekstowi prawnego takie znaczenie, jakie będzie w najwyższym stopniu odpowiadać celowi, jaki przyświeca temu tekstowi (jakie będzie w najwyższym stopniu ten cel realizować).
Cel regulacji prawnej to najczęściej jej "ratio legis" (po polsku: „uzasadnienie obowiązywania”). Może on polegać zarówno na chęci osiągnięcia lub utrwalenia danego stanu rzeczy, jak i doprowadzeniu do niezaistnienia lub zaprzestania trwania danego stanu rzeczy.
Cel regulacji prawnej może być:
Celem subiektywnym danej regulacji prawnej jest cel, jaki chciał osiągnąć ten, kto tę regulację ustanowił, a więc tzw. rzeczywista intencja historycznego prawodawcy.
Celem obiektywnym danej regulacji prawnej jest cel, jaki dana regulacja prawna ma niezależnie od tego, co było, a co nie było zamiarem prawodawcy. Cel obiektywny bierze się na przykład z istoty danej regulacji prawnej, tego, co adresaci prawa od danej regulacji prawnej oczekują, lub sposobu, w jaki dana regulacja prawna jest w środowisku prawniczym postrzegana.
Celem obiektywnym jest również cel, jaki przypisujemy prawodawcy, z którym wiążemy pewne określone właściwości (nadajemy mu jakieś cechy, zwłaszcza idealizujące go), jak np. to, że dąży on w swojej działalności do ustanawiania prawa, jakie jest rozsądne, sprawiedliwe, zasadne w świetle aktualnego stanu wiedzy społecznej i empirycznej itp.
O celu subiektywnym danej regulacji prawnej dowiadujemy się głównie z preambuły lub tzw. motywów w przypadku unijnego prawa pochodnego, ewentualnie z innych postanowień danego aktu prawnego, oraz z tzw. materiałów przygotowawczych (fr. travaux préparatoires), a więc rządowego uzasadnienia projektu ustawy, rządowego projektu założeń projektu ustawy, sprawozdań z prac komisji parlamentarnych, protokołów i stenogramów z posiedzeń plenarnych, opinii ciał doradczych, z jakimi skonsultowano projekt danego aktu prawa stanowionego, oraz innych dokumentów, jakie zostały sporządzone w związku z procesem legislacyjnym. Ponadto możemy się go domyślać po tym, co było prawdopodobnym powodem ustanowienia danej regulacji prawnej, zwłaszcza patrząc po rodzajach problemów, jakie przed jej wprowadzeniem występowały w społeczeństwie i jakim chciano poprzez jej przyjęcie zaradzić.
O celu obiektywnym danej regulacji prawnej dowiadujemy się z uwarunkowań kulturalnych, społecznych, gospodarczych i politycznych danego społeczeństwa, a także poczucia tego, co uzasadnione, rozsądne i słuszne. Do jego ustalenia może posłużyć też zagłębianie się w samą naturę i istotę poszczególnych regulacji (instytucji) prawnych lub tego, czego one w świecie zewnętrznym (jakich zjawisk w tym świecie) dotyczą.
O celu obiektywnym, jaki przypisujemy prawodawcy, z którym wiążemy pewne określone właściwości, dowiadujemy się z konwencji, jaka została przyjęta w tym względzie w danym państwie (porządku prawnym). W Polsce odwołuje się tutaj do koncepcji tzw. racjonalnego prawodawcy (czy nawet doskonałego prawodawcy).
Cel, do jakiego odwołuje się wykładnia celowościowa, zarówno obiektywny, jak i subiektywny, może być też celem jednego tylko przepisu prawa lub precedensu sądowego, celem kilku przepisów prawnych lub precedensów sądowych, celem danej instytucji prawnej lub danego aktu prawnego, a nawet celem jakiejś bardziej jeszcze licznej grupy przepisów (aktów) prawnych czy wręcz celem całej gałęzi prawa lub całego systemu prawa. Jego stopień ogólności może być też różny, przy tym najmniej ogólny cel, jaki uzasadnia istnienie danej regulacji prawnej, może być uzasadniany przez cel bardziej od niego ogólny, który z kolei jest uzasadniany przez cel jeszcze bardziej ogólny i tak aż do celu, którego stopień ogólności jest najwyższy z możliwych.

</doc>
<doc id="5269214" url="https://pl.wikipedia.org/wiki?curid=5269214" title="Wykładnia systemowa">
Wykładnia systemowa

Wykładnia systemowa (systematyczna) - nakazuje podczas interpretacji jakiegoś fragmentu tekstu prawnego uwzględniać kontekst, w jakim fragment ten się znajduje. Kontekst ten może być zarówno prawny, jak i pozaprawny. 
W ramach kontekstu prawnego uwzględnia się tzw. systematykę wewnętrzną i zewnętrzną danego tekstu prawnego. 
Na użytek systematyki wewnętrznej bierze się pod uwagę zarówno pozostałą część aktu prawnego (precedensu sądowego), w jakim znajduje się interpretowany fragment tekstu prawnego, jak i nazwy nagłówków, tytułów, śródtytułów, oddziałów, rozdziałów, ksiąg, części itp., na jakie akt ten (precedens) jest podzielony. Poza tym uwzględnia się tu też treść preambuły, a także załączników, protokołów i deklaracji, jeśli zostały one załączone do tego aktu.
Na użytek systematyki zewnętrznej bierze się pod uwagę zawartość innych aktów prawnych (precedensów sądowych), w tym ich hierarchię, moment, w jakim zostały one ustanowione, oraz stopień szczegółowości znajdujących się w nich postanowień. 
Kontekst pozaprawny to wszystko to, co istniało przed i w chwili powstania interpretowanego tekstu prawnego, ewentualnie jeszcze później. 
Wykładnia systemowa stanowi niejako przedłużenie lub uzupełnienie wykładni językowej (gdy odwołuje się do kontekstu prawnego) i wykładni celowościowej (gdy odwołuje się do kontekstu pozaprawnego). 

</doc>
<doc id="5269215" url="https://pl.wikipedia.org/wiki?curid=5269215" title="Celowościowa wykładnia prawa">
Celowościowa wykładnia prawa



</doc>
<doc id="5269216" url="https://pl.wikipedia.org/wiki?curid=5269216" title="Wykładnia systemowa prawa">
Wykładnia systemowa prawa



</doc>
<doc id="5269217" url="https://pl.wikipedia.org/wiki?curid=5269217" title="Językowa wykładnia prawa">
Językowa wykładnia prawa



</doc>
<doc id="5269228" url="https://pl.wikipedia.org/wiki?curid=5269228" title="Synowie Katie Elder">
Synowie Katie Elder

Synowie Katie Elder (org. "The Sons of Katie Elder") – amerykański western z 1965 roku w reż. Henry’ego Hathawaya. Scenariusz filmu został oparty na opowiadaniu Talbota Jenningsa.
Fabuła.
Czterej bracia Elder przybywają po śmierci matki do rodzinnego miasteczka. Mężczyźni ci reprezentują sobą różne osobowości i charaktery: John to roztropny rewolwerowiec, Tom to brawurowy szuler i hazardzista, Mat – ostrożny handlarz, natomiast najmłodszy i najmniej obyty Bud jest uczniem koledżu. Na miejscu dowiadują się, że scheda po matce, okazałe ranczo, należy do lokalnego handlarza bronią Hastingsa, który wygrał je od ojca Elderów w karty, tuż przed jego niewyjaśnionym zabójstwem. Wkrótce bracia odkrywają, że to właśnie on stoi za śmiercią ich ojca. Wtedy przychodzi im zmierzyć się z przebiegłym i bezwzględnym Hastingsem, napuszczonym przez niego szeryfem i lokalną społecznością. Konfrontacja ta, obfitująca w strzelaniny i ofiary po obydwu stronach, finalnie kończy się pojedynkiem pomiędzy Hastingsem, a Johnem Elderem. Zwycięsko wychodzi z niej John, bowiem tylko on, dzięki swoim cechom, jest w stanie pokonać Hastingsa. 
Obsada aktorska.
i in. 
O filmie.
Obraz jest z grubsza oparty na prawdziwej historii braci Marlow żyjących w Oklahomie w II połowie XIX w., którą opisała Glenn Shirley w swojej książce w 2009 roku. 
Film spotkał się z bardzo życzliwym przyjęciem krytyków, chwalono reżyserię, a zwłaszcza rolę Wayne’a. Według nich, to właśnie one złożyły się na klasyczny, wręcz standardowy western akcji.
W rankingu popularnego, filmowego serwisu internetowego Rotten Tomatoes obraz posiada obecnie (2022) stuprocentową, najwyższą, pozytywną ocenę "czerwonych pomidorów". 
Plenery filmu to Durango w Kolorado i miasto Meksyk w Meksyku oraz Sierra Madre Zachodnia. 
Obraz okazał się być niezłym sukcesem finansowym, dochody z jego rozpowszechniania kilkukrotnie przewyższyły koszty jego produkcji. 
Nawiązania.
W 2005 John Singleton wyreżyserował remake filmu. Nosił on tytuł "Czterej bracia", a jego akcja osadzona była w realiach współczesnego Detroit.

</doc>
<doc id="5269230" url="https://pl.wikipedia.org/wiki?curid=5269230" title="The Kyiv Independent">
The Kyiv Independent

The Kyiv Independent – anglojęzyczne ukraińskie medium założone w 2021 przez byłych pracowników Kyiv Post.

</doc>
<doc id="5269235" url="https://pl.wikipedia.org/wiki?curid=5269235" title="Kyiv Post">
Kyiv Post

Kyiv Post - anglojęzyczne ukraińskie medium założone w 1995. Jego pierwszym właścicielem był Amerykanin Jed Sunden. Obecnie jest nim Syryjczyk Adnan Kivan, właściciel KADORR Group.
W listopadzie 2021 zawieszono wydawanie papierowej wersji „Kyiv Post”. Wtedy też pracę straciło 50 dziennikarzy, z czego część z nich założyła „The Kyiv Independent”.

</doc>
<doc id="5269240" url="https://pl.wikipedia.org/wiki?curid=5269240" title="Jiří Pecka">
Jiří Pecka

Imię i nazwisko Jiří Pecka nosili lub noszą m.in.:

</doc>
<doc id="5269242" url="https://pl.wikipedia.org/wiki?curid=5269242" title="Jiří Pecka (kajakarz)">
Jiří Pecka (kajakarz)

Jiří Pecka (ur. 4 czerwca 1917 w Pradze, zm. 12 maja 1997 tamże) – czeski kajakarz, kanadyjkarz, wicemistrz olimpijski z 1948. W czasie swojej kariery sportowej reprezentował Czechosłowację.
Kariera sportowa.
Początkowo startował w kajakarstwie klasycznym, w kanadyjkach dwójkach (C-2). W parze z Václavem Havlem zdobył srebrny medal w wyścigu kanadyjek dwójek na dystansie 10 000 metrów na igrzyskach olimpijskich w 1948 w Londynie, za osadą Stanów Zjednoczonych Stephenem Lysakiem i Stephenem Macknowskim, a przed Georgesem Dransartem i Georgesem Gandilem z Francji. Razem z Havlem zdobył brązowy medal w wyścigu C-2 na 1000 metrów na mistrzostwach świata w 1950 w Kopenhadze.
Startował także w kajakarstwie górskim, w slalomie kanadyjek dwójek C-2, a od 1951 poświęcił się tej dyscyplinie sportu. Startując z Václavem Havlem zajął 10. miejsce w konkurencji C-2 indywidualnie na mistrzostwach świata w 1949 w Genewie, zdobył srebrny medal w konkurencji C-2 drużynowo i brązowy medal w C-2 indywidualnie na mistrzostwach świata w 1951 w Steyr oraz zdobył brązowy medal w konkurencji C-2 drużynowo i zajął 4. miejsce w C-2 indywidualnie na mistrzostwach świata w 1953 w Merano. W późniejszych latach występował w konkurencji kanadyjek dwójek mieszanych (w osadzie z kobietą). Razem z Daną Martanovą zdobył zloty medal w tej konkurencji na mistrzostwach świata w 1955 w Tacenie, a w parze z Jaroslavą Havlovą zajął 4. miejsce na mistrzostwach świata w 1957 w Augsburgu.

</doc>
<doc id="5269246" url="https://pl.wikipedia.org/wiki?curid=5269246" title="Eugeniusz Kalinowski (aktor)">
Eugeniusz Kalinowski (aktor)

Eugeniusz Kalinowski vel Górnik (ur. w 1879 w Krakowie, zm. w 1942 we Lwowie) – polski aktor i reżyser teatralny, dyrektor teatrów.
Życiorys.
Aktorstwa uczył się w Krakowie u Stanisława Konopki. Debiutował na scenach prowincjonalnych (1898-1899), następnie grał w Krakowie i Kaliszu (1901). W kolejnych latach występował głównie w krakowskim Teatrze Ludowym (1902, 1903, 1906-1907, 1909-1909), ponadto grał w Poznaniu (1902) oraz Dąbrowie Górniczej (1904), a okresie 1907-1908 kierował własnym zespołem, występując m.in. w Tarnopolu i Nowym Sączu. Lata 1909-1915 spędził we Lwowie, grając na tamtejszych scenach, by znów powrócić do Krakowa, gdzie był członkiem zespołu Teatru Powszechnego (1916-1917, 1918) oraz Teatru im. Juliusza Słowackiego (1917-1918). Sezon 1919/1920 spędził w Cieszynie, najpierw jako kierownik artystycznego zespołu plebiscytowego, a następnie śpiewak w miejscowym kinie. Stamtąd wyjechał do Lwowa, gdzie pracował co najmniej do 1930 roku w tamtejszych Teatrach Miejskich.
Życie prywatne.
W 1902 poślubił aktorkę Marię (Murę) Kalinowską.

</doc>
<doc id="5269248" url="https://pl.wikipedia.org/wiki?curid=5269248" title="Konsul Pomeranc">
Konsul Pomeranc

Konsul Pomeranc – polski niemy film fabularny (komedia) z 1920 roku w reżyserii Konrada Toma. Obraz nie zachował się do dnia dzisiejszego.

</doc>
<doc id="5269250" url="https://pl.wikipedia.org/wiki?curid=5269250" title="Marvin Anieboh">
Marvin Anieboh

Marvin José Anieboh Pallaruelo (ur. 26 sierpnia 1997 w Madrycie) – piłkarz z Gwinei Równikowej grający na pozycji środkowego obrońcy. Od 2020 jest zawodnikiem klubu CP Cacereño.
Kariera klubowa.
Swoją karierę piłkarską Anieboh rozpoczynał w juniorach takich klubów jak: AD Alcorcón (2011-2013), Getafe CF (2013-2014) i CF Fuenlabrada (2014-2016). W 2016 roku stał się członkiem rezerw Fuenlabrady. W sezonie 2017/2018 był z nich wypożyczony do CD Los Yébenes San Bruno. W sezonie 2018/2019 grał w RCD Carabanchel, a w sezonie 2019/2020 w rezerwach Alcorcón. W 2020 przeszedł do CP Cacereño.
Kariera reprezentacyjna.
W reprezentacji Gwinei Równikowej Anieboh zadebiutował 19 listopada 2019 w przegranym 0:1 meczu kwalifikacji do Pucharu Narodów Afryki 2021 z Tunezją, rozegranym w Malabo. W 2022 roku został powołany do kadry na Puchar Narodów Afryki 2021. Na tym turnieju nie wystąpił w żadnym meczu.

</doc>
<doc id="5269251" url="https://pl.wikipedia.org/wiki?curid=5269251" title="Rajd Catalunya-Costa Brava 1990">
Rajd Catalunya-Costa Brava 1990

Rajd Catalunya - Costa Brava 1990 (26. Rallye Catalunya - Costa Brava) – 26 edycja rajdu samochodowego Rajd Catalunya - Costa Brava rozgrywanego w Hiszpanii. Rozgrywany był od 15 do 17 lutego 1990 roku. Była to druga runda Rajdowych Mistrzostw Europy w roku 1990 (rajd miał najwyższy współczynnik - 20) oraz pierwsza runda Rajdowych Mistrzostw Hiszpanii.

</doc>
<doc id="5269253" url="https://pl.wikipedia.org/wiki?curid=5269253" title="Rajd Hiszpanii 1990">
Rajd Hiszpanii 1990



</doc>
<doc id="5269254" url="https://pl.wikipedia.org/wiki?curid=5269254" title="BMW 325 iX E30">
BMW 325 iX E30



</doc>
<doc id="5269255" url="https://pl.wikipedia.org/wiki?curid=5269255" title="Óscar Siafá">
Óscar Siafá

Juan José Óscar Siafá Etoha (ur. 12 września 1997 w Madrycie) – piłkarz z Gwinei Równikowej grający na pozycji napastnika. Od 2021 jest zawodnikiem klubu Olympiakos Wolos.
Kariera klubowa.
Swoją karierę piłkarską Siafá rozpoczynał w juniorach takich klubów jak: CF Fuenlabrada (do 2015) i CD Móstoles URJC (2015-2016). W 2016 roku stał się członkiem rezerw Móstoles. W sezonie 2018/2019 grał w Elche CF Ilicitano. W 2019 roku grał najpierw w CD Eldense, a następnie trafił do FC Cartagena. Wiosną 2020 występował w UD Alzira. W sezonie 2020/2021 był piłkarzem CD Laredo. Latem 2021 przeszedł do Olympiakosu Wolos.
Kariera reprezentacyjna.
W reprezentacji Gwinei Równikowej Siafá zadebiutował 7 września 2021 w wygranym 1:0 meczu eliminacji do MŚ 2022 z Mauretanią, rozegranym w Malabo. W 2022 roku został powołany do kadry na Puchar Narodów Afryki 2021. Na tym turnieju wystąpił w dwóch meczach grupowych: z Wybrzeżem Kości Słoniowej (0:1) i z Algierią (1:0).

</doc>
<doc id="5269257" url="https://pl.wikipedia.org/wiki?curid=5269257" title="Dorian Jr.">
Dorian Jr.

Dorian Junior Hanza Meha znany jako Dorian Jr. (ur. 12 maja 2001 w Fuenlabradzie) – piłkarz z Gwinei Równikowej grający na pozycji napastnika. Od 2021 jest zawodnikiem klubu UP Langreo, do którego jest wypożyczony z Cultural y Deportiva Leonesa.
Kariera klubowa.
Swoją karierę piłkarską Dorian Jr. rozpoczynał w juniorach takich klubów jak: Atlético Fuenlabreño (2015-2018) i Alcobendas CF (2018-2020). W 2020 roku został zawodnikiem EI San Martín. W 2021 przeszedł do Cultural y Deportiva Leonesa, z którego w lipcu 2021 został wypożyczony do UP Langreo.
Kariera reprezentacyjna.
W reprezentacji Gwinei Równikowej Dorian Jr. zadebiutował 16 listopada 2021 w zremisowanym 1:1 meczu eliminacji do MŚ 2022 z Mauretanią, rozegranym w Nawakszucie. W 2022 roku został powołany do kadry na Puchar Narodów Afryki 2021. Na tym turnieju wystąpił w czterech meczach: grupowych z Wybrzeżem Kości Słoniowej (0:1), z Algierią (1:0), ze Sierra Leone (1:0) i w 1/8 finału z Mali (0:0, k. 6:5).

</doc>
<doc id="5269258" url="https://pl.wikipedia.org/wiki?curid=5269258" title="Zespół mioklonii i dystonii">
Zespół mioklonii i dystonii

Zespół mioklonii i dystonii – jedna z dystonii uwarunkowanych genetycznie.
Dystonia ta jest dziedziczona autosomalnie dominująco z niepełną penetracją genu (DYT11). Mutacja genu SGCR kodującego ε-sarkoglikan na chr. 7q21 (sarkoglikany kodują składniki kompleksu glikoproteiny powiązanej z dystrofiną). Ponadto w jednej rodzinie dotkniętej tym zespołem umiejscowiono locus genowe na chromosomie 18q (DYT15).
Objawy:

</doc>
<doc id="5269260" url="https://pl.wikipedia.org/wiki?curid=5269260" title="Rozwiernik ostrorozwierkowy">
Rozwiernik ostrorozwierkowy

Rozwiernik ostrorozwierkowy ("Tubulicrinis subulatus" (Bourdot &amp; Galzin) Donk) – gatunek grzybów z rodziny szczeciniakowatych ("Hymenochaetaceae").
Systematyka i nazewnictwo.
Pozycja w klasyfikacji według Index Fungorum: "Tubulicrinis, Hymenochaetaceae, Hymenochaetales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisali go w 1801 r. Hubert Bourdot i Amédée Galzin nadając mu nazwę "Peniophora glebulosa" subsp. "subulata". Obecną, uznaną przez Index Fungorum nazwę nadał mu w 1956r. Marinus Anton Donk. Synonimy:
Nazwę polską nadał Władysław Wojewoda w 2003 r.
Morfologia.
Rozpostarty (resupinowaty), ściśle przylegający do podłoża, cienki (grubość do 0,2 mm), w stanie świeżym ciągły, po wysuszeniu pękający na nieregularne poletka. Przy powiększeniu silnie włochaty z powodu wystających cystyd. Powierzchnia o barwie od białej do kremowej lub żółtawobrązowej. Brzeg przerzedzony.
System strzępkowy monomityczny. Strzępki cienkościenne lub nieco pogrubione, o szerokości 2–2,5(–3) µm, nieamyloidalne, tworzące dość gęstą strukturę. Strzępki subikulum nieregularnie splecione, w subhymenium mniej lub bardziej gęsto upakowane, wszystkie strzępki ze sprzążkami. Cystydy cylindryczne, mocne, zwykle o długości 80–100 µm i szerokości 8–10 µm w środkowej części, na wierzchołku lekko zwężające się do szydłowatych i przeważnie z wierzchołkiem śluzowatym i inkrustowanym substancją krystaliczną z wyjątkiem najbardziej zewnętrznej, cienkościennej części. Podstawki tworzące dość gęstą palisadę. Mają kształt od wrzecionowatego do mniej lub bardziej szypułkowatego i wymiary 5–18(–20) × 3,5–4,5 µm. Są cienkościenne lub z pogrubionymi ścianami (zwłaszcza po zarodnikowaniu), nieamyloidalne, z czterema sterygmami i sprzążkami bazalnymi. Zarodniki kiełbaskowate, gładkie, cienkościenne, zazwyczaj 6–8 × 1,5–1,8 µm.
Najbardziej charakterystyczną cechą rozwiernika ostrorozwierkowego są szydłowate cystydy (w języku polskim zwane rozwierkami).
Występowanie.
Występuje w Ameryce Północnej, Europie, Azji i na Nowej Gwinei. W Europie podano liczne stanowiska, brak ich tylko na Bałkanach i na Półwyspie Apenińskim, ale inne źródła podają jego występowanie również na Półwyspie Apenińskim. W Polsce W. Wojewoda w 2003 r. przytacza cztery stanowiska, z uwagą, że częstość występowania, rozprzestrzenienie i stan zagrożenia tego gatunku w Polsce nie są znane. "Mycobank" podaje, że jest gatunkiem pospolitym.
Nadrzewny grzyb saprotroficzny rozwijający się na martwym drewnie drzew liściastych i iglastych. Występuje w różnego typu lasach na leżących na ziemi pniach i gałęziach świerka pospolitego, sosny zwyczajnej i topoli osika. Owocniki rozwijają się od kwietnia do września. Występuje głównie na drewnie drzew iglastych, sporadycznie liściastych.

</doc>
<doc id="5269261" url="https://pl.wikipedia.org/wiki?curid=5269261" title="Tubulicrinis subulatus">
Tubulicrinis subulatus



</doc>
<doc id="5269267" url="https://pl.wikipedia.org/wiki?curid=5269267" title="Luis Nlavo">
Luis Nlavo

Luis Miguel Nlavo Asué (ur. 9 lipca 2001 w Malabo) – piłkarz z Gwinei Równikowej grający na pozycji napastnika. Od 2019 jest zawodnikiem klubu SC Braga B.
Kariera klubowa.
Swoją karierę piłkarską Nlavo rozpoczął w klubie Cano Sport Academy. W 2018 roku zadebiutował w jego barwach w drugiej lidze Gwinei Równikowej. W debiutanckim sezonie awansował z nim do pierwszej ligi Gwinei Równikowej. W sezonie 2019 wywalczył z nim mistrzostwo kraju. W 2019 roku został zawodnikiem rezerw SC Braga. 
Kariera reprezentacyjna.
W reprezentacji Gwinei Równikowej Nlavo zadebiutował 28 lipca 2019 w zremisowanym 3:3 meczu Mistrzostw Narodów Afryki 2020 z Czadem, rozegranym w Ndżamenie. W debiucie strzelił gola. W 2022 roku został powołany do kadry na Puchar Narodów Afryki 2021. Na tym turnieju wystąpił w trzech meczach grupowych: z Wybrzeżem Kości Słoniowej (0:1), z Algierią (1:0), ze Sierra Leone (1:0).

</doc>
<doc id="5269269" url="https://pl.wikipedia.org/wiki?curid=5269269" title="Santiago Eneme">
Santiago Eneme

Santiago Eneme Bocari (ur. 29 września 2000 w Malabo) – piłkarz z Gwinei Równikowej grający na pozycji ofensywnego pomocnika. Od 2018 jest zawodnikiem klubu FC Nantes B.
Kariera klubowa.
Swoją karierę piłkarską Eneme rozpoczął w klubie Cano Sport Academy. W sezonie 2015/2016 zadebiutował w jego barwach w drugiej lidze Gwinei Równikowej. W 2018 roku został zawodnikiem rezerw FC Nantes. 
Kariera reprezentacyjna.
W reprezentacji Gwinei Równikowej Eneme zadebiutował 15 stycznia 2018 w przegranym 0:3 meczu Mistrzostw Narodów Afryki 2018 z Libią, rozegranym w Tangerze. W 2022 roku został powołany do kadry na Puchar Narodów Afryki 2021. Na tym turnieju wystąpił w trzech meczach: grupowym z Algierią (1:0), w 1/8 finału z Mali (0:0, k. 6:5) i ćwierćfinałowym z Senegalem (1:3).

</doc>
<doc id="5269273" url="https://pl.wikipedia.org/wiki?curid=5269273" title="Okręg Liestal">
Okręg Liestal

Okręg Liestal (niem. "Bezirk Liestal") – okręg w Szwajcarii, w kantonie Bazylea-Okręg, o pow. ok. 86 km², zamieszkały przez ok. 62 tys. osób. Siedzibą okręgu jest miejscowość Liestal. 
Podział administracyjny.
W skład okręgu wchodzi 14 gmin "(Einwohnergemeinde)":

</doc>
<doc id="5269277" url="https://pl.wikipedia.org/wiki?curid=5269277" title="Bezirk Liestal">
Bezirk Liestal



</doc>
<doc id="5269279" url="https://pl.wikipedia.org/wiki?curid=5269279" title="Ludwik Pikor">
Ludwik Pikor

Ludwik Pikor – polski c. k. urzędnik.
Życiorys.
Pochodził z Rzeszowa. W okresie zaboru austriackiego w ramach autonomii galicyjskiej ukończył studia prawnicze. Podjął pracę w adwokaturze i w notariacie. Od 1873 pracował w Dyrekcji Pocztowej we Lwowie, gdzie awansował w hierarchii. Przez dwa lata był zatrudniony w Ministerium Handlu. Otrzymał godność c. k. radcy dworu. Od 1908 sprawował stanowisko historycznie pierwszego wiceprezydenta galicyjskiej C. K. Dyrekcji Poczt i Telegrafów we Lwowie (prezydentem został Jan Lubicz Seferowicz). Z okazji przejścia w stan spoczynku w 1910 otrzymał Order Leopolda.
Przez lata był przewodniczącym Towarzystwa Zaliczkowego Urzędników Pocztowych, potem w Towarzystwie Czynnej Pomocy Funkcjonariuszów Pocztowych.

</doc>
<doc id="5269280" url="https://pl.wikipedia.org/wiki?curid=5269280" title="Luis Meseguer">
Luis Meseguer

Luis Alberto Meseguer Villanueva (ur. 7 września 1999 w Madrycie) – piłkarz z Gwinei Równikowej grający na pozycji lewego obrońcy. Od 2021 jest zawodnikiem klubu CDA Navalcarnero.
Kariera klubowa.
Swoją karierę piłkarską Meseguer rozpoczynał w juniorach takich klubów jak: Atlético Madryt (2008-2015), AD Unión Adarve (2015-2016) i Rayo Vallecano (2016-2017). W 2017 roku został zawodnikiem rezerw Rayo Vallecano i grał w nich w Tercera División. W sezonie 2020/2021 był piłkarzem klubu Zamora CF grającego w Segunda División B. W 2021 przeszedł do występującego w Tercera División, CDA Navalcarnero.
Kariera reprezentacyjna.
W reprezentacji Gwinei Równikowej Meseguer zadebiutował 17 listopada 2018 w przegranym 0:1 meczu kwalifikacji do Pucharu Narodów Afryki 2019 z Senegalem, rozegranym w Bacie. W 2022 roku został powołany do kadry na Puchar Narodów Afryki 2021. Na tym turnieju wystąpił w jednym meczu grupowym, z Wybrzeżem Kości Słoniowej (0:1).

</doc>
<doc id="5269281" url="https://pl.wikipedia.org/wiki?curid=5269281" title="Spektroskopia SHINERS">
Spektroskopia SHINERS

Spektroskopia SHINERS () – rodzaj powierzchniowo wzmocnionej spektroskopii ramanowskiej SERS (), w której wzrost efektywności rozpraszania ramanowskiego jest indukowany przez nanocząstki plazmoniczne pokryte cienką warstwą przeźroczystego dielektryka np. , lub . Technika ta została zaproponowana w 2010 roku przez grupę badawczą Tian Zhongqun z chińskiego Xiamen University. Spektroskopia SHINERS polega na pokrywaniu nanorezonatorów elektromagnetycznych warstwą ochronną, a następnie zarejestrowaniu widma Ramana danej powierzchni, na której znajdują się zabezpieczone nanocząstki plazmoniczne. Ważnym aspektem podczas zabezpieczania nanomateriału powłoką ochronną jest jej grubość: warstwa musi być ultra-cienka (2–5 nm), aby nie tłumić wzmocnienia pola elektrycznego generowanego na zewnątrz zabezpieczonego układu plazmonicznego.
Zalety.
Główną zaletą metody SHINERS, w stosunku do standardowej metody SERS, jest możliwość jej wszechstronnego zastosowania, także do badania próbek nie wykazujących właściwości plazmonicznych. Pokrycie nanocząstek plazmonicznych warstwą ochronną zapobiega ich aglomeracji, co zwiększa stabilność otrzymanych zoli nanocząstek. Kolejną zaletą jest możliwość zastosowania nanocząstek metali szlachetnych zabezpieczonych powłoką do badań próbek biologicznych, dla których kontakt z metalem ciężkim może powodować zmianę struktury próbki lub denaturację białek.
Tworzenie warstwy ochronnej.
Nanocząstki metali plazmonicznych są najczęściej pokrywane powłoką zabezpieczającą z krzemionki (SiO2), która zwykle powstaje w wyniku rozkładu lub ortokrzemianu tetraetylu (TEOS), . W przypadku metakrzemianu sodu wykorzystuje się zazwyczaj procedurę zaproponowaną przez Mulvaneya et al. w 2003 roku. Polega ona na dodaniu zakwaszonego roztworu do zolu otrzymanych wcześniej nanocząstek plazmonicznych i pozostawia się tak sporządzony roztwór na około 6 dni, z włączonym mieszaniem. Druga metoda jest znacznie szybsza, gdzie warstwa krzemionki powstaje poprzez rozkład ortokrzemianu tetraetylu katalizowany przez amoniak.

</doc>
<doc id="5269284" url="https://pl.wikipedia.org/wiki?curid=5269284" title="Rajd des Garrigues – Languedoc-Roussillon 1990">
Rajd des Garrigues – Languedoc-Roussillon 1990

Rajd des Garrigues – Languedoc-Roussillon 1990 (11. Rallye des Garrigues - Languedoc-Roussillon) – 11. edycja rajdu samochodowego Rajd des Garrigues – Languedoc-Roussillon rozgrywanego we Francji. Rozgrywany był od 16 do 18 marca 1990 roku. Była to siódma runda Rajdowych Mistrzostw Europy w roku 1990 (rajd miał najwyższy współczynnik - 20). Składał się z 16 odcinków specjalnych.

</doc>
<doc id="5269285" url="https://pl.wikipedia.org/wiki?curid=5269285" title="Rajd des Garrigues - Languedoc-Roussillon 1990">
Rajd des Garrigues - Languedoc-Roussillon 1990



</doc>
<doc id="5269288" url="https://pl.wikipedia.org/wiki?curid=5269288" title="Álex Balboa">
Álex Balboa

Alejandro Balboa Bandeira (ur. 6 marca 2001 w Vitorii-Gasteiz) – piłkarz z Gwinei Równikowej grający na pozycji środkowego pomocnika. Od 2021 jest zawodnikiem klubu Deportivo Alavés B.
Kariera klubowa.
Swoją karierę piłkarską Balboa rozpoczynał w juniorach klubu Deportivo Alavés. W 2020 roku został zawodnikiem grającego w Tercera División, Club San Ignacio. W 2021 roku wrócił do Deportivo Alavés i stał się członkiem zespołu rezerw.
Kariera reprezentacyjna.
W reprezentacji Gwinei Równikowej Balboa zadebiutował 7 września 2021 w wygranym 1:0 meczu eliminacji do MŚ 2022 z Mauretanią, rozegranym w Bacie. W 2022 roku został powołany do kadry na Puchar Narodów Afryki 2021. Na tym turnieju wystąpił w jednym meczu, ćwierćfinałowym z Senegalem (1:3).

</doc>
