<doc id="5269289" url="https://pl.wikipedia.org/wiki?curid=5269289" title="Machbet">
Machbet

Machbet (hebr. מַחְבֵּט, dosł. „nietoperz”) – izraelski samobieżny zestaw przeciwlotniczy bazujący na amerykańskim samobieżnym dziale przeciwlotniczym M163 PIVADS. Konstrukcja rozwinięta i produkowana przez Israel Aerospace Industries (IAI), składa się z działka M168 Vulcan i wyrzutni pocisków FIM-92 Stinger. W służbie Sił Obronnych Izraela od 1998 roku do 2006 roku.
Zestawy Machbet wykorzystywane były między innymi podczas operacji „Ochronny Mur” na Zachodnim Brzegu.
Opis.
W latach 90. XX wieku w zakładach IAI prowadzono badania nad zwiększeniem potencjału posiadanych M163 PIVADS. Już podczas wojny libańskiej armia izraelska wykorzystywała systemy M163 PIVADS nie tylko do obrony przeciwlotniczej, ale także do wspierania działań sił lądowych.
Pierwszy prototyp systemu Machbet został zaprezentowany armii w 1997 roku. W tym samym roku jeden z batalionów obrony przeciwlotniczej Sił Powietrznych Izraela rozpoczął szkolenia z użytkowania nowego zestawu. Rok później zadecydowano o przyjęciu systemów Machbet do służby.
Obrotowa wieża pojazdu została zintegrowana z działkiem M168 Vulcan kalibru 20 mm oraz wyrzutnią pocisków przeciwlotniczych FIM-92 Stinger. Działko ma zasięg do 3,5 km, może prowadzić ogień seriami po 10, 30, 60 lub 1000 pocisków oraz może być zasilane amunicją przeciwpancerno-zapalającą lub odłamkowo-burzącą. Działko jest stabilizowane w dwóch płaszczyznach, dzięki czemu można go używać, kiedy pojazd jest w ruchu. Wyrzutnia mieściła cztery pociski typu "Stinger" o zasięgu ok. 4,5 km.
Machbet został wyposażony w aktywny radar namierzania i ataku. Konstrukcja nie ma pokładowego radaru wykrywającego cele. W związku z tym cel musi zostać zlokalizowany przez załogę pojazdu lub towarzyszący pojazd z radarem. W celu poprawy możliwości i zdolności komunikacji systemu Machbet zintegrowano go z systemem radarowym . Zmodyfikowano również elektrooptyczne systemy celowania i dodano kamery typu .
Machbet napędzany był silnikiem diesla General Motors 6V53 diesel o mocy 215 KM i mógł poruszać się z maksymalną prędkością 68 km/h. W związku ze zdolnościami amfibijnymi pojazd mógł pokonywać przeszkody wodne z prędkością ok. 5 km/h. Masa pojazdu to 12,5 t, długość 4,8 m, szerokość 2,8 m, a wysokość około 3 m.
Użytkownicy.
 Izrael
Siły Obronne Izraela wykorzystały Machbety między innymi w trakcie operacji „Ochronny Mur” podczas intifady Al-Aksa. Do działań sił lądowych zaangażowano wówczas trzy bataliony obrony przeciwlotniczej Sił Powietrznych Izraela (m.in. 66 batalion przeciwlotniczy). Armia uznała, że użycie czołgów w terenach zurbanizowanych na Zachodnim Brzegu (np. Ramallah i Nablus) może wiązać się z dużymi stratami, ale bojowe użycie działka M168 może zapewnić piechocie niezbędne wsparcie. Machbety były bardziej zwrotne i szybsze. Po operacji wojskowi docenili mobilność zestawów oraz siłę ognia działek. Mimo to w 2006 roku podjęto decyzję o ich wycofaniu ze służby.
Machbety były również wykorzystywane przez armię izraelską w „strefie bezpieczeństwa” w południowym Libanie.

</doc>
<doc id="5269291" url="https://pl.wikipedia.org/wiki?curid=5269291" title="Pakiet graficzny">
Pakiet graficzny

Pakiet graficzny - zbiór programów komputerowych służących do tworzenia, obróbki plików graficznych. Powiązane są ze sobą funkcjonalnością oraz interfejsem.
W skład mogą wchodzić narzędzia do:
Przykłady pakietów graficznych: 

</doc>
<doc id="5269299" url="https://pl.wikipedia.org/wiki?curid=5269299" title="Szczeciniak chropawy">
Szczeciniak chropawy

Szczeciniak chropawy ("Hydnoporia corrugata" (Fr.) K.H. Larss. &amp; Spirin) – gatunek grzybów z rodziny szczeciniakowatych ("Hymenochaetaceae").
Systematyka i nazewnictwo.
Pozycja w klasyfikacji według Index Fungorum: "Hydnoporia, Hymenochaetaceae, Hymenochaetales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1815 r. Elias Fries nadając mu nazwę "Thelephora corrugata". Obecną, uznaną przez Index Fungorum nazwę nadali mu w 2019 r. Karl-Henrik Larsson i Wjatcheslav A. Spirin.
Ma 14 synonimów. Niektóre z nich:
Polską nazwę szczeciniak chropawy zaproponował Władysław Wojewoda w 2003 r. Wcześniej miał inne nazwy: powłocznik chropawy (Franciszek Błoński 1896), szczecinkowiec pomarszczony (Barbara Gumińska i W. Wojewoda 1983). Wszystkie te nazwy są niespójne z aktualną nazwą naukową.
Morfologia.
Owocnik wieloletni, skórzasty, o grubości 0,1–0,5 mm i długości kilku cm. Brzeg ostro odgraniczony i mocno przyrośnięty do podłoża, najpierw w kolorze hymenium, później żelazistobrązowy (w dojrzałych owocnikach zwykle ciemniejszy niż powierzchnia hymenium). Powierzchnia hymenialna gładka lub niewyraźnie ziarenkowata, początkowo szara do szarawochrowej, później blado czekoladowobrązową, u dojrzałych owocników silnie promieniście popękana. Subikulum słabo widoczne, ciemnobrązowe do prawie czarnego, o grubości około 20 µm. Trama kremowa do blado ochrowej, o grubości 30–50 µm. Hymenium i subhymenium szare do jasnobrązowego, o grubości 30-40 µm, z ciemnymi, w większości osadzonymi szczecinkami.
System strzępkowy monomityczny, chociaż wydaje się dimityczny. Strzępki z prostą przegrodą. Strzępki w szczecinkach i w sterylnych częściach starzejących się owocników, ostro-do tępo zakończone, bardzo grubościenne, brązowe, o długości do 170 × 12 µm. Strzępki szkieletowe często obecne w subikulum i najniższych partiach tramy, brązowawe do ciemnobrązowych, sporadycznie rozgałęzione i septowane, o średnicy 2–3,5 µm. Strzępki generatywne głównie o pogrubionych ścianach, w sterylnych częściach żółtawe do brązowawych, o średnicy 2–4,5 µm, nieregularnie ułożone. W warstwie subikulum i w górnej tramie blade do ciemnobrązowych, wyraźnie grubościenne, mniej więcej poziome i równolegle do podłoża. W dolnej tramie i subhymenium hszkliste do jasnobrązowych, przeważnie ułożone pionowo, o średnicy (2,1–)2,2–3,3(–3,6) µm (n = 20/1). Szczecinki w hymenium ostro do tępo zakończone, normalnie z wyraźnie poszerzoną częścią u podstawy, ciemnożelazistobrązowe, 47–73(–90) × 6,2–12,9 µm, Q = 6.82, niektóre wystające do 15–50 µm nad komórkami hymenium, związane z prostą hialinową hyfidą o średnicy 1–2,5 µm. Podstawki wąsko maczugowate, 4-zarodnikowe, 12,2–16,2 (–17,2) × (2,8–)3,0–4,1 µm (n = 20/2). Bazydiospory szeroko cylindryczne do cylindrycznych, proste do lekko zakrzywionych (4,1–)4,2–7,3(–7.8) × 1,7–2,2 µm, Q= 2,74.
Występowanie.
Występuje w Ameryce Północnej, Środkowej i Południowej, Europie, Azji i na Nowej Zelandii. W Europie na północy sięga po Anglię i południowe rejony Półwyspu Skandynawskiego. W Polsce W. Wojewoda w 2003 r. przytacza 8 stanowisk (niektóre bardzo dawne), z uwagą, że gatunek ten jest zagrożony wymarciem. Znajduje się na "Czerwonej liście roślin i grzybów Polski". Ma status E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia.
Nadrzewny grzyb saprotroficzny rozwijający się na martwym drewnie. Występuje na martwych pniach i gałęziach drzew i krzewów liściastych: brzoza brodawkowata, bez, lilak, rzadziej drzew iglastych (jodła pospolita). Owocniki rozwijają się od sierpnia do grudnia.

</doc>
<doc id="5269302" url="https://pl.wikipedia.org/wiki?curid=5269302" title="Luis Enrique Nsue">
Luis Enrique Nsue

Luis Enrique Nsue Ntugu Akele (ur. 16 stycznia 1998 w Ebebiyín) – piłkarz z Gwinei Równikowej grający na pozycji obrońcy. Od 2021 jest zawodnikiem klubu Cano Sport Academy.
Kariera klubowa.
Swoją karierę piłkarską Nsue rozpoczął w klubie Cano Sport Academy. W 2017 roku odszedł do hiszpańskiego FBA Puertollano, a w 2018 wrócił do Cano Sport. W 2019 roku wywalczył z nim mistrzostwo Gwinei Równikowej. W 2019 roku grał w Aravaca CF, a w sezonie 2020/2021 - ponownie w FBA Puertollano. W 2021 znów został zawodnikiem Cano Sport.
Kariera reprezentacyjna.
W reprezentacji Gwinei Równikowej Nsue zadebiutował 28 maja 2018 w przegranym 0:1 towarzyskim meczu z Kenią, rozegranym w Machakos. W 2022 roku został powołany do kadry na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5269303" url="https://pl.wikipedia.org/wiki?curid=5269303" title="Grupa PWN">
Grupa PWN



</doc>
<doc id="5269304" url="https://pl.wikipedia.org/wiki?curid=5269304" title="Potifar (ujednoznacznienie)">
Potifar (ujednoznacznienie)



</doc>
<doc id="5269306" url="https://pl.wikipedia.org/wiki?curid=5269306" title="Lex Gundobada">
Lex Gundobada



</doc>
<doc id="5269307" url="https://pl.wikipedia.org/wiki?curid=5269307" title="Mariano Mba">
Mariano Mba

Mariano Magno Mba Bicoro (ur. 3 sierpnia 1999 w Malabo) – piłkarz z Gwinei Równikowej grający na pozycji bramkarza. Od 2021 jest zawodnikiem klubu CD Unidad Malabo.
Kariera klubowa.
Od 2021 roku Mariano występuje w klubie CD Unidad Malabo.
Kariera reprezentacyjna.
W 2022 roku Mariano został powołany do reprezentacji Gwinei Równikowej na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5269316" url="https://pl.wikipedia.org/wiki?curid=5269316" title="Bedfordia halecarpenteri">
Bedfordia halecarpenteri



</doc>
<doc id="5269317" url="https://pl.wikipedia.org/wiki?curid=5269317" title="Loïe Fuller">
Loïe Fuller



</doc>
<doc id="5269319" url="https://pl.wikipedia.org/wiki?curid=5269319" title="Nımet">
Nımet

Nımet – nieukończona turecka kanonierka torpedowa z końca XIX wieku, jedna z dwóch zamówionych w Niemczech jednostek typu "Peleng-i Derya". Okręt został zwodowany 30 stycznia 1890 roku w stoczni Germaniawerft w Kilonii, a następnie w sekcjach przetransportowany do Stambułu. Z powodu wstrzymania finansowania przez władze Imperium Osmańskiego budowa jednostki została wstrzymana w 1893 roku. Kadłub okrętu został złomowany w 1909 roku.
Projekt i budowa.
W 1887 roku Imperium Osmańskie zamówiło w Niemczech dwie kanonierki torpedowe typu "Peleng-i Derya". Druga jednostka – „Nımet” – zbudowana została w stoczni Germaniawerft w Kilonii. Stępkę okrętu położono w 1889 roku, a zwodowany został 30 stycznia 1890 roku. Nazwa jednostki oznaczała błogosławieństwo.
Po wodowaniu jednostkę rozebrano i w sekcjach przetransportowano do Stambułu.
Dane taktyczno-techniczne.
Okręt był kanonierką torpedową z kadłubem wykonanym ze stali. Długość całkowita wynosiła 75,5 metra (72 metry między pionami), szerokość 8,5 metra i zanurzenie 2,9 metra. Wyporność normalna wynosiła 755 ton, zaś pełna 900 ton. Napęd jednostki stanowiły dwie pionowe maszyny parowe potrójnego rozprężania Germania o łącznej mocy 4700 KM, do których parę dostarczały cztery kotły lokomotywowe (także produkcji Germanii). Prędkość maksymalna napędzanego dwoma śrubami okrętu miała wynosić 18 węzłów. Okręt miał zabierać zapas 175 ton węgla.
Na uzbrojenie artyleryjskie jednostki miały się składać dwa pojedyncze działa kalibru 105 mm SK L/35 C/91 Kruppa oraz sześć pojedynczych dział kalibru 47 mm SK L/40 C/91 Kruppa. Broń torpedową miały stanowić trzy pojedyncze wyrzutnie kalibru 356 mm, w tym jedna stała na dziobie.
Załoga okrętu miała się składać z 9 oficerów, 11 podoficerów i 60 marynarzy.
Losy jednostki.
Z powodu wstrzymania finansowania przez władze Imperium Osmańskiego kontrakt z niemiecką stocznią został rozwiązany w 1892 roku; budowa „Nımeta” została wstrzymana w 1893 roku, w związku z czym nie wszedł on nigdy w skład marynarki wojennej. Kadłub okrętu został rozebrany i złomowany w 1909 roku.

</doc>
<doc id="5269322" url="https://pl.wikipedia.org/wiki?curid=5269322" title="Hypopetalia">
Hypopetalia



</doc>
<doc id="5269323" url="https://pl.wikipedia.org/wiki?curid=5269323" title="Hypopetaliini">
Hypopetaliini



</doc>
<doc id="5269325" url="https://pl.wikipedia.org/wiki?curid=5269325" title="Hypopetaliinae">
Hypopetaliinae



</doc>
<doc id="5269328" url="https://pl.wikipedia.org/wiki?curid=5269328" title="Gimnastyka na Letnich Igrzyskach Olimpijskich 1936 – ćwiczenia na drążku mężczyzn">
Gimnastyka na Letnich Igrzyskach Olimpijskich 1936 – ćwiczenia na drążku mężczyzn

Ćwiczenia na drążku były jedną z konkurencji gimnastycznych rozgrywanych podczas Letnich Igrzysk Olimpijskich 1936. Zawody zostały rozegrane w dniach 10 - 11 sierpnia 1936 r.

</doc>
<doc id="5269332" url="https://pl.wikipedia.org/wiki?curid=5269332" title="Sosnów (województwo lubelskie)">
Sosnów (województwo lubelskie)



</doc>
<doc id="5269333" url="https://pl.wikipedia.org/wiki?curid=5269333" title="Sulpizio Shinzo Moriyama">
Sulpizio Shinzo Moriyama

Sulpizio Shinzo Moriyama (ur. 17 stycznia 1959 w Fukuoce) – japoński duchowny rzymskokatolicki, biskup Ōity od 2022.
Życiorys.
Prezbiterat.
Święcenia kapłańskie przyjął 21 marca 1988 r. Został inkardynowany do diecezji Fukuoka, gdzie pełnił funkcje: wikariusza parafii w Daimyo Cho (1988-1991) i Kokury (1991-1993); dyrektora Niższego Seminarium w Fukuoce (1993-1995); proboszcza w Oomuta (1995-2001), Tobacie (2001-2007), Nishijin (2007-2013) i w Kurume (2014-2017); przewodniczącego Diecezjalnego Komitetu Ewangelizacji (2015-2017). W latach 2017-2020 był odpowiedzialny za formację kandydatów w Seminarium Międzydiecezjalnym. Od 2020 roku był podsekretarzem Konferencji Episkopatu Japonii, a następnie jej sekretarzem generalnym. 
Episkopat.
5 kwietnia 2022 papież Franciszek mianował go biskupem Ōity. Sakry udzielił mu 3 lipca 2022 metropolita Nagasaki – arcybiskup Peter Michiaki Nakamura.

</doc>
<doc id="5269336" url="https://pl.wikipedia.org/wiki?curid=5269336" title="Sówki (województwo warmińsko-mazurskie)">
Sówki (województwo warmińsko-mazurskie)



</doc>
<doc id="5269337" url="https://pl.wikipedia.org/wiki?curid=5269337" title="Hydnoporia corrugata">
Hydnoporia corrugata



</doc>
<doc id="5269338" url="https://pl.wikipedia.org/wiki?curid=5269338" title="Hymenochaete corrugata">
Hymenochaete corrugata



</doc>
<doc id="5269339" url="https://pl.wikipedia.org/wiki?curid=5269339" title="AMZ Tur V">
AMZ Tur V

AMZ Tur V – polski pojazd opancerzony produkowany przez spółkę AMZ-Kutno o napędzie 4×4. Opracowany jako propozycja w ramach programu Pegaz. Pozostał na etapie prototypu.
Historia.
Prace nad skonstruowaniem nowego wozu w układzie napędowym 4×4 firma AMZ-Kutno rozpoczęła w 2014 roku, zaś w sierpniu 2015 roku wybudowano prototyp. Pojazd po raz pierwszy zaprezentowano na targach zbrojeniowych Międzynarodowego Salonu Przemysłu Obronnego w Kielcach w 2015 roku. Pojazd oferowany był Siłom Zbrojnym RP w ramach programu Pegaz, mającego wyłonić nowy transporter opancerzony dla Wojsk Specjalnych. Podczas prac projektowych spółka wykorzystała doświadczenia nabyte przy konstruowaniu poprzednich wersji pojazdu Tur, wozu AMZ Żubr oraz Dzik.
Początkowo Wojsko Polskie zamierzało kupić 500 pojazdów takiej klasy, w tym 200 dla Wojsk Specjalnych. Tur V uczestniczył w przetargu na zamówienie 15 samochodów w ramach programu Pegaz w 2019 roku, lecz w lipcu 2021, po przedstawieniu ofert, postępowanie zostało unieważnione z uwagi na zmianę koncepcji zamawiającego. 
Konstrukcja.
AMZ Tur V to kołowy, opancerzony pojazd patrolowy o układzie napędowym 4×4. Jego masa własna wynosi 9000 kg, zaś dopuszczalna masa całkowita to 11 ton. Napęd stanowi turbodoładowany silnik MTU 6R 106 TD 21 o mocy 325 KM (240 kW) i pojemności 7,2 litra. Silnik sprzężony jest z sześciobiegową przekładnią Allison 3000SP. Tur V zbudowano na podwoziu, które zostało opracowane specjalnie na potrzeby pojazdu w zakładach AMZ-Kutno. Zawieszenie Tura jest niezależne dla wszystkich czterech kół i powstało przy współpracy z firmą Timoney. Opcjonalnie pojazd może być wyposażony w zawieszenie hydropneumatyczne.
Centralnie umieszczona kabina pełni rolę opancerzonej cytadeli, zaś przedział silnikowy i tylny przedział transportowy nie są opancerzone, lecz obudowane osłonami z lekkich laminatów. Zastosowanie tego rozwiązania pozwala obniżyć masę pojazdu oraz ułatwić zabudowę dodatkowego wyposażenia specjalistycznego. Kabina została wykonana ze stali pancernej. Opancerzona cytadela mieści do 5 żołnierzy. Do dyspozycji mają specjalne fotele minimalizujące skutki eksplozji z pięciopunktowymi pasami bezpieczeństwa. Dostęp do pojazdu zapewniony jest przez cztery drzwi boczne, zaś w dachu ulokowano właz ewakuacyjny. W miejsce dachowego włazu istnieje możliwość montażu obrotnicy z uzbrojeniem lub bezzałogowego stanowiska strzeleckiego. Uzbrojenie może stanowić może wielkokalibrowy karabin maszynowy kal. 12,7 mm, karabin maszynowy kal. 7,62 mm lub granatnik automatyczny kal. 40 mm.
Ochrona balistyczna pojazdu przed ostrzałem jest standardowo na poziomie 2 zgodnie z normą STANAG 4569, zaś za pomocą dodatkowych kompozytowych paneli opancerzenia można zwiększyć ochronę do poziomu 3. Ochrona przeciwminowa to poziom 3a. Podłoga kabiny załogi oraz przedziału napędowego ma deflektor w kształcie litery „V”, co w wypadku eksplozji ładunku wybuchowego pod pojazdem, np. w formie IED, rozprasza energię wybuchu. Zbiorniki paliwa odporne są na ostrzał z broni kal. 7,62 mm oraz dodatkowo są one samouszczelniające.
Kabina załogi jest klimatyzowana. Koła wyposażone są w automatyczny system pompowania opon i wkładki typu „run-flat”, umożliwiające poruszanie się z przebitymi czy przestrzelonymi oponami z prędkością do 50 km/h na maksymalnym dystansie do 50 km. Tur V wyposażono dodatkowo we wciągarkę o uciągu 70 kN oraz przewidziano możliwość montażu wyrzutni granatów dymnych. Wóz przystosowano do transportu drogą lotniczą, kolejową oraz drogową.

</doc>
<doc id="5269340" url="https://pl.wikipedia.org/wiki?curid=5269340" title="Spore (województwo zachodniopomorskie)">
Spore (województwo zachodniopomorskie)



</doc>
<doc id="5269341" url="https://pl.wikipedia.org/wiki?curid=5269341" title="Israel Reyes">
Israel Reyes

Israel Reyes Romero (ur. 23 maja 2000 w Autlán de Navarro) – meksykański piłkarz występujący na pozycji środkowego obrońcy, reprezentant Meksyku, od 2023 roku zawodnik Amériki.

</doc>
<doc id="5269347" url="https://pl.wikipedia.org/wiki?curid=5269347" title="Bedfordia demorsa">
Bedfordia demorsa



</doc>
<doc id="5269348" url="https://pl.wikipedia.org/wiki?curid=5269348" title="Jannick Buyla">
Jannick Buyla

Jannick Buyla Sam (ur. 6 października 1998 w Saragossie) – piłkarz z Gwinei Równikowej grający na pozycji środkowego pomocnika. Od 2021 jest zawodnikiem klubu Gimnàstic Tarragona, do którego jest wypożyczony z Realu Saragossa.
Kariera klubowa.
Swoją karierę piłkarską Buyla rozpoczynał w juniorach takich klubów jak: Amistad (2003-2009), Oliver (2009-2010) i Real Saragossa (2010-2017). W 2017 roku został członkiem rezerw Realu, a w sezonie 2017/2018 został wypożyczony do CD Tudelano, grającego w Segunda División B. Swój debiut w nim zaliczył 24 września 2017 w zremisowanym 0:0 domowym meczu z CD Lealtad. Na początku 2018 wrócił do rezerw Realu.
W 2019 roku Buyla został również członkiem pierwszego zespołu Realu. 11 maja 2019 zaliczył w nim swój debiut w Segunda División w wygranym 3:0 wyjazdowym meczu z Extremadurą.
W styczniu 2021 Buyla został wypożyczony z Realu do grającego w Segunda División B, UCAM Murcia CF. Swój debiut w nim zanotował 31 stycznia 2021 w zremisowanym 1:1 domowym meczu z Córdobą. W UCAM grał przez pół sezonu.
W lipcu 2021 Buylę wypożyczono do Gimnàstic Tarragona. Zadebiutował w nim 11 września 2021 w wygranym 2:0 domowym meczu z rezerwami Betisu.
Kariera reprezentacyjna.
W reprezentacji Gwinei Równikowej Buyla zadebiutował 8 września 2019 w wygranym 1:0 meczu eliminacji do MŚ 2022 z Sudanem Południowym, rozegranym w Malabo. W 2022 roku został powołany do kadry na Puchar Narodów Afryki 2021. Na tym turnieju wystąpił w pięciu meczach: grupowych z Wybrzeżem Kości Słoniowej (0:1), z Algierią (1:0), ze Sierra Leone (1:0), w 1/8 finału z Mali (0:0, k. 6:5) i ćwierćfinałowym z Senegalem (1:3).

</doc>
<doc id="5269349" url="https://pl.wikipedia.org/wiki?curid=5269349" title="Władysław Renard">
Władysław Renard

Władysław Renard właśc. Szymon Władysław Czarnocki (ur. ok. 1868 w Warszawie, zm. 21 stycznia 1937 w Wilnie) – polski aktor teatralny, konferansjer, dramaturg, działacz religijny oraz urzędnik.
Życiorys.
Debiutował w 1903 w Kaliszu jako członek zespołu Warszawskiego Koła Miłośników Sceny. W kolejnych latach występował w teatrach Warszawy m.in. Elizeum (1906), Oaza (1909) oraz w kabarecie Momus, gdzie był konferansjerem. Następnie przeniósł się do Wilna, gdzie w latach 1916-1919 był członkiem zespołu występującego w Teatrach: Polskim i Lutnia, który następnie przyjął nazwę Polski Teatr Artystyczny. Po I wojnie światowej działał w wileńskim Towarzystwie Popierania Sceny, był również współredaktorem "Kuriera Wileńskiego" oraz wydawnictwa "Szlakiem Reformacji". Pełnił funkcję kuratora Wileńskiego Synodu Kościoła Ewangelicko-Reformowanego, był również członkiem konsystorza Kościoła. Pracował w Wileńskiej Izbie Skarbowej, piastując stanowisko naczelnika wydziału.
Tworzył utwory sceniczne (m.in. "Psyche", "Smutne kwiaty", "Detektyw i te­ściowa") prozę ("One: szkice kinematograficzne") oraz teksty piosenek.

</doc>
<doc id="5269350" url="https://pl.wikipedia.org/wiki?curid=5269350" title="Kanonierki torpedowe typu Peleng-i Derya">
Kanonierki torpedowe typu Peleng-i Derya

Kanonierki torpedowe typu Peleng-i Derya – tureckie kanonierki torpedowe z końca XIX wieku. W 1889 roku w niemieckiej stoczni Germaniawerft w Kilonii rozpoczęto budowę dwóch okrętów tego typu, z których do służby w marynarce wojennej Imperium Osmańskiego wszedł tylko jeden – „Peleng-i Derya”. Druga jednostka („Nımet”) nie została ukończona z powodów finansowych. „Peleng-i Derya” wzięła udział w wojnie grecko-tureckiej i I wojnie światowej, podczas której została zatopiona 23 maja 1915 roku przez brytyjski okręt podwodny HMS E11.
Projekt i budowa.
W 1887 roku Imperium Osmańskie zamówiło w Niemczech dwie kanonierki torpedowe typu "Peleng-i Derya". Oba okręty zbudowane zostały w stoczni Germaniawerft w Kilonii. Stępki jednostek położono w 1889 roku, a zwodowane zostały w 1890 roku. „Nımet” po wodowaniu został rozebrany i w sekcjach przetransportowany do Stambułu, natomiast budowę „Peleng-i Derya” kontynuowano w macierzystej stoczni do 1896 roku.
Dane taktyczno-techniczne.
Okręty były kanonierkami torpedowymi z kadłubami wykonanymi ze stali. Długość całkowita wynosiła 75,5 metra (72 metry między pionami), szerokość 8,5 metra i zanurzenie 2,9 metra. Wyporność normalna wynosiła 755 ton, zaś pełna 900 ton. Jednostki napędzane była przez dwie pionowe maszyny parowe potrójnego rozprężania Germania o łącznej mocy 4700 KM, do których parę dostarczały cztery kotły lokomotywowe (także produkcji Germanii). Prędkość maksymalna napędzanych dwoma śrubami okrętów wynosiła 18 węzłów. Okręty zabierały zapas 175 ton węgla.
Na uzbrojenie artyleryjskie jednostek składały się dwa pojedyncze działa kalibru 105 mm SK L/35 C/91 Kruppa oraz sześć pojedynczych dział kalibru 47 mm SK L/40 C/91 Kruppa. Broń torpedową stanowiły trzy pojedyncze wyrzutnie kalibru 356 mm, w tym jedna stała na dziobie.
Załoga pojedynczego okrętu składała się z 9 oficerów, 11 podoficerów i 60 marynarzy.
Służba.
Z powodu wstrzymania finansowania przez władze Imperium Osmańskiego budowa „Nımeta” została wstrzymana w 1893 roku, w związku z czym nie wszedł on nigdy w skład marynarki wojennej. Kadłub okrętu został rozebrany i złomowany w 1909 roku.
„Peleng-i Derya” został wcielony do marynarki wojennej Imperium Osmańskiego we wrześniu 1896 roku. W 1897 roku, podczas wojny grecko-tureckiej, jednostka znajdowała się w składzie 2. eskadry floty osmańskiej, jednak wraz z resztą floty przebywała przez cały okres działań wojennych w Dardanelach. W 1913 roku ze względu na stan techniczny okręt wycofano do rezerwy, a do służby powrócił we wrześniu 1914 roku, po wybuchu I wojny światowej.
23 maja 1915 roku nieopodal Bakırköy „Peleng-i Derya” została storpedowana przez brytyjski okręt podwodny HMS E11. Kanonierka zatonęła natychmiast, a na jej pokładzie zginęło dwóch członków załogi. W 1915 roku wrak okrętu podniesiono i przeholowano do Stambułu, po czym w 1920 roku złomowano.

</doc>
<doc id="5269353" url="https://pl.wikipedia.org/wiki?curid=5269353" title="Latarnia morska Sept-Îles">
Latarnia morska Sept-Îles

Latarnia morska Sept-Îles (fr. "Phare des Sept-Îles") – latarnia morska znajdująca się u północnych wybrzeży francuskiej Bretanii, na jednej z wysp archipelagu Sept Îles.
Położenie.
Latarnia znajduje się na wyspie zwanej Île aux Moines, drugiej co do wielkości w archipelagu, który położony jest ok. 10 km. od wybrzeży francuskich, u zachodniego wylotu Kanału La Manche. Wznosi się we wschodniej części wyspy, w jej najwyższym punkcie (45 m n.p.m.). W zachodniej części wyspy, na nieco niższym wzniesieniu (ok. 40 m n.p.m.), znajdują się ruiny dawnego fortu – tzw. Fortu Vauban, zbudowanego w XVIII w. Administracyjnie leży w gminie Perros-Guirec, w departamencie Côtes-d’Armor.
Historia.
Pierwsza latarnia, w formie okrągłej wieży, powstała tutaj w 1835 roku. W 1854 roku latarnia została przebudowana poprzez podniesienie o 5 metrów i „doklejenie” do pierwotnej konstrukcji wieży na planie kwadratu. W 1938 r. została częściowo zniszczona przez uderzenie pioruna. 4 sierpnia 1944 roku, na kilka dni przed wyzwoleniem, latarnia została wysadzona w powietrze przez wycofujące się wojska niemieckie. Jej rekonstrukcja rozpoczęła się w 1949 roku i trwała trzy lata. Światło latarni zabłysnęło ponownie w lipcu 1952 r.
W 1957 roku latarnia została zelektryfikowana, a do produkcji energii elektrycznej potrzebnej do zasilania latarni wykorzystano siłę wiatru. Do dnia dzisiejszego jej generator prądotwórczy jest generatorem o największej mocy spośród wszystkich generatorów wykorzystywanych w latarniach we Francji. Już w roku 2001 została w pełni zautomatyzowana. Do listopada 2007 roku latarnia była nieustannie obsługiwana przez latarnika. Obecnie działa w pełni automatycznie. Nadzorowana drogą radiową przez L'administration des Phares et Balises. Była ostatnią morską latarnią obsługiwaną przez latarnika na całym wybrzeżu Côtes-d'Armor.
Charakterystyka.
Latarnia ma kształt wieży o nieregularnej podstawie (prostokąt o dwóch mocno zaokrąglonych narożnikach), wysokiej na 20 m, murowanej z miejscowego kamienia. Na szczycie okrągła, oszklona nadbudówka reflektora z lampą o mocy 650 W. Do latarni przylega parterowy, podpiwniczony, również murowany budynek techniczny.
Latarnia działa nadając światło białe w cyklu trzy błyski z przerwami co 15 sekund. Światło latarni widoczne jest w zasięgu do 24 mil morskich (44 km).

</doc>
<doc id="5269355" url="https://pl.wikipedia.org/wiki?curid=5269355" title="Andrea Cassinelli">
Andrea Cassinelli

Andrea Cassinelli (ur. 2 września 1993 w Moncalieri) – włoski łyżwiarz szybki specjalizujący się w short tracku, wicemistrz olimpijski z Pekinu 2022 i wicemistrz Europy.
Obecnie mieszka w Turynie.

</doc>
<doc id="5269356" url="https://pl.wikipedia.org/wiki?curid=5269356" title="Haret Ortega">
Haret Ortega

Oscar Haret Ortega Gatica (ur. 19 maja 2000 w Iguali) – meksykański piłkarz występujący na pozycji środkowego obrońcy, reprezentant Meksyku, od 2020 roku zawodnik Toluki.

</doc>
<doc id="5269360" url="https://pl.wikipedia.org/wiki?curid=5269360" title="Rajd Costa Smeralda 1990">
Rajd Costa Smeralda 1990

Rajd Costa Smeralda 1990 (13. Rally Costa Smeralda) – 13 edycja rajdu samochodowego Rajd Costa Smeralda rozgrywanego we Włoszech. Rozgrywany był od 3 do 7 kwietnia 1990 roku. Była to jedenasta runda Rajdowych Mistrzostw Europy w roku 1990 (rajd miał najwyższy współczynnik - 20) oraz czwarta runda Rajdowych Mistrzostw Włoch.

</doc>
<doc id="5269361" url="https://pl.wikipedia.org/wiki?curid=5269361" title="Puchar Luksemburga w piłce siatkowej mężczyzn (2021/2022)">
Puchar Luksemburga w piłce siatkowej mężczyzn (2021/2022)

Puchar Luksemburga w piłce siatkowej mężczyzn 2021/2022 (oficjalnie: Loterie Nationale Coupe de Luxembourg 2021/2022) – 56. sezon rozgrywek o siatkarski Puchar Luksemburga zorganizowany przez Luksemburski Związek Piłki Siatkowej ("Fédération Luxembourgeoise de Volleyball", FLVB). Zainaugurowany został 29 października 2021 roku. Brały w nim udział kluby z Novotel-Ligue, Division 1 i Division 2.
Rozgrywki składały się z 1/8 finału, ćwierćfinałów oraz turnieju finałowego. We wszystkich rundach rywalizacja toczyła się systemem pucharowym, a o awansie decydowało jedno spotkanie.
Turniej finałowy odbył się w dniach 25-26 marca 2022 roku w hali sportowej ("hall des sports") w Lorentzweiler. W ramach turnieju finałowego odbyły się półfinały i finał. Po raz czternasty Puchar Luksemburga zdobył , który w finale pokonał klub .
System rozgrywek.
Rozgrywki o Puchar Luksemburga w sezonie 2021/2022 składały się z 1/8 finału, ćwierćfinałów oraz turnieju finałowego, w ramach którego odbyły się półfinały i finał. Nie był grany mecz o 3. miejsce. Przed każdą rundą przeprowadzane było losowanie wyłaniające pary meczowe. We wszystkich rundach rywalizacja toczyła się w systemie pucharowym, a o awansie decydowało jedno spotkanie.

</doc>
<doc id="5269364" url="https://pl.wikipedia.org/wiki?curid=5269364" title="Arianna Valcepina">
Arianna Valcepina

Arianna Valcepina (ur. 9 maja 1994 w Sondalo) – włoska łyżwiarka szybka specjalizująca się w short tracku, wicemistrzyni olimpijska z Pekinu 2022, brązowa medalistka mistrzostw świata oraz mistrzyni Europy i świata juniorów.

</doc>
<doc id="5269367" url="https://pl.wikipedia.org/wiki?curid=5269367" title="Bedfordia (rodzaj ważek)">
Bedfordia (rodzaj ważek)



</doc>
<doc id="5269375" url="https://pl.wikipedia.org/wiki?curid=5269375" title="Sahın-i Derya">
Sahın-i Derya

Sahın-i Derya – nieukończona turecka kanonierka torpedowa z końca XIX wieku. Okręt został zwodowany 16 sierpnia 1892 roku w stoczni Tersane-i Amire w Stambule, lecz w 1896 roku budowa jednostki została wstrzymana. Kadłub okrętu został złomowany w 1909 roku.
Projekt i budowa.
Okręt został zamówiony w maju 1888 roku w krajowej stoczni Tersane-i Amire w Stambule. Stępkę jednostki położono w 1889 roku, a zwodowany został 16 sierpnia 1892 roku. Nazwa okrętu symbolizowała morskiego sokoła. W 1895 roku na kanonierce zainstalowano maszyny parowe oraz kotły.
Dane taktyczno-techniczne.
Okręt był kanonierką torpedową z kadłubem wykonanym ze stali. Długość między pionami wynosiła 60,96 metra, szerokość 7,01 metra i zanurzenie 2,44 metra. Wyporność normalna wynosiła 443 tony. Napęd jednostki stanowiły dwie maszyny parowe potrójnego rozprężania Tersane-i Amire o łącznej mocy 3500 KM, do których parę dostarczały cztery kotły lokomotywowe (także produkcji macierzystej stoczni). Prędkość maksymalna napędzanego dwoma śrubami okrętu miała wynosić 22 węzły. Okręt miał zabierać zapas 100 ton węgla.
Uzbrojenie artyleryjskie jednostki według pierwotnego projektu z 1889 roku miało się składać z umieszczonego na dziobie pojedynczego działa kalibru 105 mm Kruppa oraz sześciu pojedynczych dział kalibru 47 mm Hotchkissa – po dwa na dziobie, śródokręciu i rufie. Broń torpedową miały stanowić cztery obracalne wyrzutnie kalibru 356 mm, umieszczone na śródokręciu.
Załoga okrętu miała się składać z 8 oficerów oraz 75 podoficerów i marynarzy.
Losy jednostki.
Budowa „Sahın-i Derya” została wstrzymana w 1896 roku, w związku z czym nie wszedł on nigdy w skład marynarki wojennej Imperium Osmańskiego. W 1909 roku z okrętu zdemontowano urządzenia napędowe, a w tym samym roku jego kadłub został rozebrany i złomowany.

</doc>
<doc id="5269377" url="https://pl.wikipedia.org/wiki?curid=5269377" title="Izabela Nagórska">
Izabela Nagórska

Izabela Nagórska z domu Domańska, ps. „Kalina” (ur. 22 kwietnia 1913 w Łodzi, zm. 17 listopada 2001 tamże) – polska bibliotekarka i działaczka społeczna.
Życiorys.
Nagórska urodziła się w Łodzi, gdzie uczęszczała do szkoły powszechnej i Państwowego Gimnazjum Żeńskiego przy ul. Pomorskiej. W 1931 zdała maturę i podjęła studia historyczne na Wydziale Humanistycznym Uniwersytetu Warszawskiego, gdzie w 1935 uzyskała dyplom magistra filozofii. W 1934 rozpoczęła praktykę w Bibliotece Ordynacji Zamojskiej w Warszawie. W 1936 rozpoczęła pracę w V Miejskiej Wypożyczalni Książek dla Dzieci i Młodzieży w Łodzi (przy ul. Senatorskiej 36), w tym samym roku ukończyła kurs bibliotekarski. W 1937 została kierowniczką IV Miejskiej Wypożyczalni Książek. Zaangażowała się we współpracę Janem Augustyniakiem w organizacji sieci bibliotek publicznych w Łodzi. Przed II wojną światową ukończyła kurs PCK ratownictwa sanitarnego.
W trakcie II wojny światowej była opiekunką społeczną w Ośrodku Zdrowia i Opieki Społecznej w Warszawie przy ul. Opaczewskiej. W 1943 dołączyła do Armii Krajowej pod pseudonimem "Kalina" – podczas powstania warszawskiego działała w Służbie Kobiet „Pomoc Żołnierzom” na Żoliborzu. Po upadku powstania pracowała przy transporcie chorych i starców w obozie przejściowym w Pruszkowie.
W styczniu 1945 powróciła do Łodzi, gdzie z Augustyniakiem reaktywowała Miejską Bibliotekę Publiczną. W 1949 zaangażowała się w organizację VII Rejonowej Wypożyczalni Książek dla Dorosłych przy ul. Rzgowskiej – kierowała nią do 1958. W latach 1958–1977 pracowała w dziale Instrukcyjno-Metodycznego Miejskiej Biblioteki Publicznej, którym kierowała od 1960. W latach 1976–1985 wykładała w filii Centrum Ustawicznego Kształcenia Bibliotekarzy przy WiMBP w Łodzi.
Nagórska była autorką około 2000 publikacji o tematyce związanej z bibliotekarstwem, pedagogiką i czytelnictwem. Publikowała biogramy bibliotekarzy, artykuły wspomnieniowe i hasła encyklopedyczne, a także wygłaszała wykłady i szkolenia dla bibliotekarzy i studentów. Była zaangażowana w działalność Stowarzyszenia Bibliotekarzy Polskich – należała do niego od 1936 – była członkinią Zarządu Głównego oraz Zarządu Okręgu Łódź-Miasto. Była współzałożycielką i członkinią Łódzkiego Towarzystwa Przyjaciół Książki i Towarzystwa Przyjaciół M BP im. J. Piłsudskiego (dawn. im. L. Waryńskiego).
Została pochowana na cmentarzu pw. św. Józefa w Łodzi przy ul. Ogrodowej (kw. 22, gr. 5).

</doc>
<doc id="5269378" url="https://pl.wikipedia.org/wiki?curid=5269378" title="Earendel">
Earendel

WHL0137-LS, znana również jako Earendel – gwiazda w gwiazdozbiorze Cetus. Została odkryta w 2022 roku przez teleskop Hubble’a. Jest najbardziej odległą znaną gwiazdą, znajdującą się w odległości 28 miliardów lat świetlnych.

</doc>
<doc id="5269379" url="https://pl.wikipedia.org/wiki?curid=5269379" title="Saúl Coco">
Saúl Coco

Saúl Basilio Coco-Bassey Oubiña (ur. 9 lutego 1999 na Lanzarote) – piłkarz z Gwinei Równikowej grający na pozycji środkowego obrońcy. Od 2019 jest zawodnikiem klubu UD Las Palmas.
Kariera klubowa.
Swoją karierę piłkarską Coco rozpoczynał w juniorach takich klubów jak: CD Orientación Marítima, UD Las Palmas (2013-2016) i ponownie CD Orientación Marítima (2015-2016). W 2016 został zawodnikiem rezerw RCD Espanyol. a w sezonie 2018/2019 był z nich wypożyczony do grającego w Tercera División, UD Horta.
Latem 2020 Coco przeszedł do UD Las Palmas. W sezonie 2019/2020 grał w trzecim zespole, a w sezonie 2020/2021 awansował do drugiego zespołu. W 2021 awansował do pierwszego zespołu i 6 marca 2021 zadebiutował w nim w Segunda División w zremisowanym 1:1 domowym meczu z Rayo Vallecano.
Kariera reprezentacyjna.
W reprezentacji Gwinei Równikowej Coco zadebiutował 3 września 2017 w przegranym 1:2 towarzyskim meczu z Beninem, rozegranym w Malabo. W 2022 roku został powołany do kadry na Puchar Narodów Afryki 2021. Na tym turnieju wystąpił w pięciu meczach: grupowych z Wybrzeżem Kości Słoniowej (0:1), z Algierią (1:0), ze Sierra Leone (1:0), w 1/8 finału z Mali (0:0, k. 6:5) i ćwierćfinałowym z Senegalem (1:3).

</doc>
<doc id="5269381" url="https://pl.wikipedia.org/wiki?curid=5269381" title="Panarchizm">
Panarchizm



</doc>
<doc id="5269385" url="https://pl.wikipedia.org/wiki?curid=5269385" title="Gola Plješivica">
Gola Plješivica

Gola Plješivica – szczyt o wysokości 1646 m n.p.m. w paśmie Plješivica, części Gór Dynarskich, położony na granicy Chorwacji z Bośnią i Hercegowiną.
Obiekty powojskowe.
Na szczycie znajdowała się stacja radarowa i centrala radiotelegraficzna dla potrzeb lotniczej bazy wojskowej Jugosłowiańskiej Armii Ludowej (obiekt 505, "Aerodrom Željava", obecnie poprzecinany granicą chorwacko-bośniacką). W maju 1992, po przemieszczeniu Eskadr Lotnictwa Myśliwskiego nr 124. i 125. oraz 352. Eskadry Lotnictwa Rozpoznawczego na lotniska w Serbii, sprzęt z bazy wywieziono, a żołnierzy oraz personel cywilny ewakuowano. 16 maja 1992 we wczesnych godzinach rannych wysadzono materiały wybuchowe i urządzenia, których nie można było ewakuować. Eksplozja była wyczuwalna daleko od szczytu, m.in. w Bihaću. Nieoczekiwanie odkryła ona naturalne jaskinie, interesujące dla speleologów. Obecnie obiekty powojskowe stanowią atrakcję turystyczną. 
Panorama.
Ze szczytu roztacza się panorama. Widać m.in. Grintovec (2558 m n.p.m., 198 km), Triglav (2864 m n.p.m., 231 km), Klekovačę (1962 m n.p.m., 73 km) i Vrh Dinare (1831 m n.p.m., 96 km).

</doc>
<doc id="5269386" url="https://pl.wikipedia.org/wiki?curid=5269386" title="Esteban Obiang">
Esteban Obiang

Esteban Orozco Fernández (ur. 7 maja 1998 w Saragossie jako Esteban Obiang Obono) – piłkarz z Gwinei Równikowej grający na pozycji prawego obrońcy. Od 2021 jest zawodnikiem klubu Antequera CF.
Kariera klubowa.
Swoją karierę piłkarską Esteban rozpoczął w 2011 roku w klubie CD Utrera. W 2016 roku awansował do pierwszego zespołu. Następnie w tym samym roku został zawodnikiem rezerw Realu Betis. W 2018 roku był wypożyczony do Utrery, a latem 2018 przeszedł na stałe do tego klubu. W 2019 został piłkarzem UD Ibiza. W latach 2019-2021 był z niego wypożyczony do CF Sant Rafel. W 2021 przeszedł do klubu Antequera CF.
Kariera reprezentacyjna.
W reprezentacji Gwinei Równikowej Esteban zadebiutował 9 października 2017 w wygranym 3:1 towarzyskim meczu z Mauritiusem, rozegranym w Bacie. W 2022 roku został powołany do kadry na Puchar Narodów Afryki 2021. Na tym turnieju wystąpił w pięciu meczach: grupowych z Wybrzeżem Kości Słoniowej (0:1), z Algierią (1:0), ze Sierra Leone (1:0), w 1/8 finału z Mali (0:0, k. 6:5) i ćwierćfinałowym z Senegalem (1:3).

</doc>
<doc id="5269388" url="https://pl.wikipedia.org/wiki?curid=5269388" title="Audi Coupé Quattro">
Audi Coupé Quattro



</doc>
<doc id="5269391" url="https://pl.wikipedia.org/wiki?curid=5269391" title="Petra Jászapáti">
Petra Jászapáti

Petra Jászapáti (ur. 31 grudnia 1998 w Segedynie) – węgierska łyżwiarka szybka specjalizująca się w short tracku, dwukrotna olimpijka (2018 i 2022), brązowa medalistka olimpijska z Pekinu 2022, wicemistrzyni świata i Europy.
Obecnie mieszka w Budapeszcie.

</doc>
<doc id="5269393" url="https://pl.wikipedia.org/wiki?curid=5269393" title="Javier Akapo">
Javier Akapo

Javier Akapo Martínez (ur. 3 września 1996 w Elche) – piłkarz z Gwinei Równikowej grający na pozycji środkowego pomocnika. Od 2021 jest zawodnikiem klubu CD Ibiza.
Kariera klubowa.
Swoją karierę piłkarską Akapo rozpoczął w klubie CD Cox, w którym zadebiutował w sezonie 2015/2016. Następnie grał w takich klubach jak: CD Binéfar (2016-2017), Carrús UD Ilicitana (2017-2018), CF Intercity (2018), CD Torrevieja (2018-2019), FB Redován CF (2019-2020) i Crevillente Deportivo (2020-2021). W 2021 przeszedł do CD Ibiza.
Kariera reprezentacyjna.
W reprezentacji Gwinei Równikowej Akapo zadebiutował 16 listopada 2021 w zremisowanym 1:1 meczu eliminacji do MŚ 2022 z Mauretanią, rozegranym w Nawakszucie. W 2022 roku został powołany do kadry na Puchar Narodów Afryki 2021. Na tym turnieju nie wystąpił w żadnym meczu.

</doc>
<doc id="5269394" url="https://pl.wikipedia.org/wiki?curid=5269394" title="Milan Kotur">
Milan Kotur

Milan Kotur (ur. 15 kwietnia 1986 w Pakracu) – chorwacki lekkoatleta specjalizujący się w biegach płotkarskich i sprinterskich.
W 2005 r. zdobył w Kownie złoty medal mistrzostw Europy juniorów w biegu na 400 metrów przez płotki (uzyskany czas: 50,15). Kolejny sukces na arenie międzynarodowej odniósł w 2007 r. w Debreczynie, zdobywając brązowy medal młodzieżowych mistrzostw Europy, również w biegu na 400 m ppł (uzyskany czas: 50,14). W tej samej konkurencji zdobył w 2014 r. brązowy medal mistrzostw krajów bałkańskich, rozegranych w Pitești.
W lekkoatletycznych mistrzostwach Chorwacji zdobył 10 złotych medali: 9 w biegu na 400 m ppł (2003, 2005, 2006, 2007, 2009, 2010, 2011, 2012, 2013) oraz w sztafecie 4 × 400 m (2015). Był również srebrnym medalistą Chorwacji w biegu na 400 m (2010), jak również mistrzem Słowenii w biegu na 400 m ppł (2010).
Rekordy życiowe:

</doc>
<doc id="5269398" url="https://pl.wikipedia.org/wiki?curid=5269398" title="Rally Albena – Zlatni Piassatzi 1990">
Rally Albena – Zlatni Piassatzi 1990

Rajd Bułgarii 1990 (21. Rally Albena - Zlatni Piassatzi) – 21 edycja rajdu samochodowego Rajd Bułgarii rozgrywanego w Bułgarii. Rozgrywany był od 12 do 13 maja 1990 roku. Była to siedemnasta runda Rajdowych Mistrzostw Europy w roku 1990 (rajd miał najwyższy współczynnik - 20).

</doc>
<doc id="5269400" url="https://pl.wikipedia.org/wiki?curid=5269400" title="Rajd Bułgarii 1990">
Rajd Bułgarii 1990



</doc>
<doc id="5269401" url="https://pl.wikipedia.org/wiki?curid=5269401" title="Basilio Ndong">
Basilio Ndong

Basilio Ndong Owono Nchama (ur. 17 stycznia 1999 w Mbini) – piłkarz z Gwinei Równikowej grający na pozycji lewego obrońcy. Od 2021 jest zawodnikiem klubu IK Start.
Kariera klubowa.
Swoją karierę piłkarską Ndong rozpoczął w klubie Cano Sport Academy. W 2015 roku zadebiutował w jego barwach w drugiej lidze Gwinei Równikowej. W 2018 roku przeszedł do północnomacedońskiego KF Shkupi. Swój debiut w nim zaliczył 14 lutego 2018 w wygranym 5:2 domowym meczu z Akademiją Pandew. W Shkupi grał do końca 2019 roku.
Na początku 2020 roku Ndong został zawodnikiem belgijskiego drugoligowca KVC Westerlo. Swój debiut w nim zanotował 23 sierpnia 2020 w zremisowanym 0:0 domowym spotkaniu z Lierse Kempenzonen.
We wrześniu 2021 Ndong został wypożyczony do norweskiego IK Start. Zadebiutował w nim 18 września 2021 w przegranym 2:4 wyjazdowym meczu z Bryne FK. W styczniu 2022 został wykupiony przez Start.
Kariera reprezentacyjna.
W reprezentacji Gwinei Równikowej Ndong zadebiutował 4 września 2016 w wygranym 4:0 meczu kwalifikacji do Pucharu Narodów Afryki 2017 z Sudanem Południowym, rozegranym w Malabo. W 2022 roku został powołany do kadry na Puchar Narodów Afryki 2021. Na tym turnieju wystąpił w pięciu meczach: grupowych z Wybrzeżem Kości Słoniowej (0:1), z Algierią (1:0), ze Sierra Leone (1:0), w 1/8 finału z Mali (0:0, k. 6:5) i ćwierćfinałowym z Senegalem (1:3).

</doc>
<doc id="5269408" url="https://pl.wikipedia.org/wiki?curid=5269408" title="William Henry McGarvey">
William Henry McGarvey

William Henry McGarvey (w literaturze spotyka się też wersję nazwiska Mac Garvey) (ur. 27 lutego 1843 w Huntingdon w Kanadzie, zm. w listopadzie 1914) – kanadyjski magnat biznesowy, przedsiębiorca i polityk. McGarvey jest najbardziej znany ze swoich dokonań biznesowych w Galicji, gdzie prowadził odnoszącą sukcesy firmę naftową. McGarvey był jednym z najbardziej utytułowanych „zagranicznych wiertaczy” Petrolii, stając się multimilionerem, zanim wybuch I wojny światowej zniszczył jego biznes.
Życiorys.
William Henry McGarvey urodził się w rodzinie pochodzenia irlandzkiego jako syn Edwarda i Sarah McGarveyów. William w roku 1857 został wiertaczem w kopalni ropy naftowej w kanadyjskim Wyoming, a od 1860 był właścicielem zakładu wydobywającego ropę w miejscowości Petrolia, której został pierwszym burmistrzem w 1875. Jeszcze w Kanadzie ożenił się z Heleną Wesołowską z Mount Clemens, Michigan, córką polskiego emigranta wygnanego z Rosji za działalność wymierzoną w rząd carski.
W 1879 r. McGarvey spotkał brytyjskiego inżyniera i operatora naftowego Johna Simeona Bergheima. Zwerbowali w Kanadzie grupę zawodowych wiertników naftowych i ze swoim, nowoczesnym jak na ową epokę, sprzętem do wiercenia otworów wydobywczych wyjechali w 1881 do Europy, by tam poszukiwać złóż ropy naftowej. Po nieudanych poszukiwaniach w północnych Niemczech w Oelheim, McGarvey i Bergheim w 1882 udali się do Galicji i Rumunii. Założyli tam firmę Bergheim &amp; McGarvey w 1883 roku i wprowadzili kanadyjski sprzęt i system wiercenia na galicyjskich polach naftowych, umożliwiając szybszą eksplorację na wcześniej niespotykane głębokości, ponad 1000 m. Kanadyjski system wiertniczy przyspieszył eksplorację złóż ropy naftowej w Galicji i ponownie otworzył pola naftowe, które uważano za wyczerpane oraz zapoczątkował rewolucję technologiczną w galicyjskich basenach naftowych. We wspólnej spółce Bergheim nie odgrywał czynnej roli, był dostarczycielem kapitału, natomiast McGarvey był organizatorem, głównym menedżerem i inżynierem działań.
McGarvey i Bergheim wykonali swój pierwszy udany odwiert w Wąglówce w zachodniej Galicji około 1885 roku, a do 1887 roku rozpoczęli budowę rafinerii w Gliniku Mariampolskim. W ciągu następnych dziesięciu lat McGarvey i Bergheim wykonali 370 odwiertów o łącznej głębokości 100 000 metrów. W latach 90. XIX wieku para nabyła prawa do minerałów w całej prowincji, a 4 lipca 1895 r. McGarvey i Bergheim zreorganizowali swoją firmę w spółkę akcyjną o nazwie Galizische-Karpathen Petroleum Aktien-Gesellschaft (GKPAG). Siedziba firmy znajdowała się w Wiedniu, z kapitałem 10 milionów koron. W pierwszym roku działalności firma wyprodukowała prawie 35 milionów kilogramów ropy naftowej i do końca stulecia zatrudniała około 2400 pracowników. McGarvey został menedżerem i prezesem zarządu, spędzając większość czasu w Wiedniu, zarządzając firmą. Sukces McGarveya uczynił go multimilionerem, a on i jego żona często spotykali się z europejskimi arystokratami. W 1905 roku zorganizował dużą rafinerię "Apollo" pod Wiedniem i koncern naftowy OPIAG.
W 1908 roku cesarz Franciszek Józef uhonorował McGarveya podczas ceremonii w wiedeńskim pałacu cesarskim za sprowadzenie kanadyjskiego systemu wiertniczego do Galicji, otwarcie austriackich pól naftowych i uczynienie imperium eksporterem netto ropy.

</doc>
<doc id="5269412" url="https://pl.wikipedia.org/wiki?curid=5269412" title="Cohiba">
Cohiba

Cohiba marka produkująca cygara kubańskie. Została założona w 1966 roku. Cygara Cohiba produkowane są w Hawanie, w słynnej fabryce El Laguido, która znajduje się w dzielnicy Cubanacan. Cohiba jest sklasyfikowana przez firmę Habanos S.A. jako marka globalna i jest jedną z najbardziej rozpoznawalnych marek cygar na świecie.
Historia.
Pierwotnie cygara produkowane były dla Fidela Castro, który w ramach prezentu dyplomatycznego rozdawał je dyplomatom i ważnym osobistościom. Dopiero w 1982 roku zostały wprowadzone do ogólnej sprzedaży. Pierwotnie sprzedawano tylko trzy cygara Cohiba Laceros, Cohiba Coronas Especiales oraz Cohiba Panatelas. Kolejne cygara weszły do portfolio marki dopiero w 1989 roku. Dziś Cohiba produkuję cztery linie cygar. Cohiba Línea Clásic, Cohiba Línea 1492 znana jako Siglo, Cohiba Maduro 5 oraz Cohiba Behike.
Nazwa Cohiba pochodzi od słowa używanego przez Indian Taino, który zamieszkiwali Kubę. Było to określenie na zwinięte liście tytoniu w kształt cygara, które palili Indianie.
Cygara.
Tytoń wykorzystywany do cygar Cohiba pochodzi z regionu Vuelta Abajo. Poddawany jest 3 fermentacja, czego dwa z liści w ostatnim etapie fermentowane są w drewnianych beczkach.

</doc>
<doc id="5269414" url="https://pl.wikipedia.org/wiki?curid=5269414" title="Siutghiol">
Siutghiol

Siutghiol – jezioro limanowe w południowo-wschodniej Rumunii, na obszarze Dobrudży, w okręgu Konstanca, na wybrzeżu Morza Czarnego, na północ od miasta Konstanca. Od strony wschodniej jezioro jest oddzielone od morza Czarnego wąskim pasem lądu, na którym znajduje się miejscowość wypoczynkowa Mamaja. We zachodniej części jeziora znajduje się niewielka wyspa Ovidiu, położona około 200 metrów od brzegu jeziora.

</doc>
<doc id="5269417" url="https://pl.wikipedia.org/wiki?curid=5269417" title="Potifar (system przeciwradarowy)">
Potifar (system przeciwradarowy)

Potifar (hebr. פוטיפר) – izraelski system przeciwradarowy rozwijany przez Israel Aerospace Industries (IAI). Prace nad jego rozwojem zakończono w 1973 roku, ale system nie został nigdy użyty. Zastąpił go system Kilszon.
Historia.
Pod koniec wojny Jom Kipur IAI ogłosiła, że udało jej się opracować system przeciwrakietowy zdolny do wystrzeliwania pocisków nie z powietrza, a z ziemi. Potifar stanowił połączenie pojazdu półgąsienicowego radzieckiej konstrukcji i amerykańskiego pocisku przeciwradarowego AGM-45 "Shrike". Pocisk miał być wystrzeliwany przy pomocy specjalnego systemu opracowanego w zakładach IAI. Propozycja ta zainteresowała przedstawicieli Sił Obronnych Izraela, ponieważ izraelska armia od jakiegoś czasu wyrażała zainteresowanie nabycia broni, która pozwoliłaby niszczyć syryjskie i egipskie radary systemów przeciwlotniczych. Pomysł ten jak na tamte czasy był w Izraelu uważany za nowatorski.
W 1975 roku na poligonie pod Dimoną odbyły się symulacje ataku na syryjskie stacje radarowe obsługujące zestawy rakiet ziemia-powietrze. Próby zakończyły się niepowodzeniem. Członkowie IAI i wojskowi doszli do wniosku, że system należałoby skomputeryzować. Przedstawiciele Sił Powietrznych Izraela uznali, że system może zostać skomputeryzowany, ale proces ten zająłby prawie pięć lat i wymagałby oddelegowania ok. 200 osób, a takiego wysiłku lotnictwo izraelskie nie mogło wówczas ponieść. Kolejną wadą systemu był zasięg. Zastosowane systemy pozwalały na rażenie celów oddalonych tylko na 11 km od Potifara.
Sytuacja ta spowodowała, że porzucono prace rozwojowe nad Potifarem, ale nie zaprzestano prac nad systemami przeciwradarowymi w ogóle. Następcą Potifara stał się Kachlilit/Kilszon, czyli zmodyfikowana wyrzutnia pocisków AGM-45 "Shrike" z dodatkowym silnikiem odrzutowym, o skutecznym zasięgu 50-70 km, na podwoziu czołgu M4A1 Sherman.

</doc>
<doc id="5269424" url="https://pl.wikipedia.org/wiki?curid=5269424" title="Kościół św. Jana Chrzciciela w Kupnie">
Kościół św. Jana Chrzciciela w Kupnie

Kościół św. Jana Chrzciciela w Kupnie – rzymskokatolicki kościół znajdujący się w Kupnie, wpisany do gminnej ewidencji zabytków gminy Kolbuszowa.
Historia.
Kościół wybudowano w latach 1914–1920. Od 1962 do 1963 roku wewnątrz świątyni wykonano polichromię figuralną i ornamentalną. Jej autorem był Wacław Taranczewski. Powstały również dwa ołtarze boczne, których projektantami byli Bogdan i Anatol Drwalowie. W 1992 wyremontowano elewacje budynku, a rok później odmalowano jego wnętrze. W latach 1997–1998 w świątyni powstały witraże, które są jedynymi w Polsce wykonanymi według projektu o. Piotra Cholewki. 
Architektura i wnętrze.
Świątynia w stylu nadwiślańsko-neogotyckim. Na elewacjach zewnętrznych ceglane detale. Do wnętrza kościoła prowadzi wąska i niska kruchta. Dach pokryto blachą. Wieńczy go sygnaturka, która została nakryta strzelistym, ostrołukowym dachem hełmowym. 
Wewnątrz budowli znajduje się neoromański ołtarz z 1925 roku.

</doc>
<doc id="5269427" url="https://pl.wikipedia.org/wiki?curid=5269427" title="Jan Borkowski (1524–1584)">
Jan Borkowski (1524–1584)

Jan Borkowski (ur. 1524, zm. 1584) – prepozyt łęczycki w 1573 roku, kanonik poznański i warszawski, notariusz kancelarii koronnej, sekretarz królewski w 1566 roku.
Na sejmie unijnym 1569 roku wyznaczony lustratorem dóbr królewskich na Mazowszu i Podlasiu.
Podpisał elekcję Henryka III Walezego.

</doc>
<doc id="5269431" url="https://pl.wikipedia.org/wiki?curid=5269431" title="Puchar Czarnogóry w piłce siatkowej mężczyzn (2021/2022)">
Puchar Czarnogóry w piłce siatkowej mężczyzn (2021/2022)

Puchar Czarnogóry w piłce siatkowej mężczyzn 2021/2022 – 16. sezon rozgrywek o siatkarski Puchar Czarnogóry zorganizowany przez Czarnogórski Związek Piłki Siatkowej ("Odbojkaški savez Crne Gore", OSCG). Zainaugurowany został 9 grudnia 2021 roku.
Rozgrywki składały się z ćwierćfinałów, półfinałów i finału. Brały w nich udział zespoły grające w I lidze. We wszystkich rundach rywalizacja toczyła się w systemie pucharowym. W ćwierćfinałach o awansie decydowało jedno spotkanie, natomiast w półfinałach w ramach pary rozgrywany był dwumecz.
Finał odbył się 29 marca 2022 roku w Verde Complex w Podgoricy. Po raz czwarty z rzędu Puchar Czarnogóry zdobył klub , pokonując w finale zespół . MVP finału wybrany został Serb Aleksandar Gmitrović.
System rozgrywek.
Rozgrywki o Puchar Czarnogóry w sezonie 2021/2022 składają się z ćwierćfinałów, półfinałów i finału.
Pary ćwierćfinałowe powstają w drodze losowania. W ramach pary drużyny rozgrywają jedno spotkanie decydujące o awansie.
Po rozegraniu ćwierćfinałów ponownie odbywa się losowanie ustalające pary półfinałowe. Półfinały grane są w formie dwumeczów. O awansie decyduje liczba zdobytych punktów meczowych. Za zwycięstwo 3:0 lub 3:1 drużyna otrzymuje 3 punkty, za zwycięstwo 3:2 – 2 punkty, za porażkę 2:3 – 1 punkt, natomiast za porażkę 1:3 lub 0:3 – 0 punktów. Jeżeli po rozegraniu dwóch meczów obie drużyny mają taką samą liczbę punktów, o awansie decyduje tzw. złoty set grany do 15 punktów z dwoma punktami przewagi jednej z drużyn.
Zwycięzcy półfinałów rozgrywają jedno spotkanie finałowe. Nie jest rozgrywany mecz o 3. miejsce.
Drużyny uczestniczące.
Uwaga: Do 16 stycznia 2022 roku klub Galeb Liko Soho Group Bar występował pod nazwą Galeb Bar.

</doc>
<doc id="5269432" url="https://pl.wikipedia.org/wiki?curid=5269432" title="Prokop Bronikowski">
Prokop Bronikowski

Prokop Bronikowski herbu Leliwa – chorąży królewski i sekretarz królewski w 1556 roku.
Jako brat czeski (był protektorem tego wyznania) podpisał w kwietniu 1570 roku zgodę sandomierską.

</doc>
<doc id="5269435" url="https://pl.wikipedia.org/wiki?curid=5269435" title="Bence Nógrádi">
Bence Nógrádi

Bence Nógrádi (ur. 29 lipca 2002 w Orosházie) – węgierski łyżwiarz szybki specjalizujący się w short tracku, olimpijczyk z Pekinu 2022, wicemistrz świata juniorów.

</doc>
<doc id="5269437" url="https://pl.wikipedia.org/wiki?curid=5269437" title="Mikołaj Cikowski">
Mikołaj Cikowski



</doc>
<doc id="5269440" url="https://pl.wikipedia.org/wiki?curid=5269440" title="Joe D’Amato">
Joe D’Amato

Joe D’Amato, właśc. Aristide Massaccesi (ur. 15 grudnia 1936 w Rzymie, zm. 23 stycznia 1999 tamże) – włoski reżyser, producent, operator i scenarzysta. Był realizatorem filmowym wielu gatunkach takich jak spaghetti western, peplum, film wojenny, komedia, fantasy, film postapokaliptyczny, film płaszcza i szpady i dreszczowiec erotyczny. Stał się rozpoznawalny z filmów eksploatacji, erotycznych, horrorów i pornograficznych. Kilka z nich stało się kultowymi. Współpracował z Karin Schubert i Markiem Shannonem.

</doc>
<doc id="5269446" url="https://pl.wikipedia.org/wiki?curid=5269446" title="Wojciech Czarnkowski">
Wojciech Czarnkowski



</doc>
<doc id="5269454" url="https://pl.wikipedia.org/wiki?curid=5269454" title="Kromscy">
Kromscy

Kromscy – polski ród książęcy, pochodzenia ruskiego.
Etymologia nazwiska.
Nazwisko Kromskich ma charakter odmiejscowy, a konkretniej wywodzi się od miasta Kromy, zlokalizowanego obwódzie orłowskim.
Historia.
Książęta Kromscy byli prawdopodobnie gałęzią kniaziów czernihowskich. Z nich kniaź Iwan Kromski otrzymuje od króla Kazimierza IV miejscowości Żilino, Dajudino, Biriminowo, znajdującie się w dawnym powiecie brańskim, a także Ponikowicy i Timonicy. 
Kniaź Andrzej Kromski (prawdopodobnie syn wspomnianego wcześniej Iwana Kromskiego) otrzymuje w 1494 r. przywilej na Rosławl, zlokalizowany w ówczesnym powiecie brańskim, który wcześniej należał do kniazia Semena Iwanowicza (Bielskiego), a w 1498 r., na Wołkonesk i Radohoszcz w ówczesnym powiecie brańskim. Andrzej dostał się do niewoli moskiewskiej w bitwie nad Wiedroszą w 1500 roku, wskutek czego król Zygmunt I, dopominając się w 1510 r. o jeńców litewskich, więzionych w Moskwie, wspominał też o kniaziu Andrzeju Kromskim. Na nim też musiał się skończyć ród kniaziów Kromskich, albowiem odtąd, ani w Rosji, ani na Litwie, nie ma śladu po kniaziach Kromskich.

</doc>
<doc id="5269463" url="https://pl.wikipedia.org/wiki?curid=5269463" title="Paweł Lewandowski (siatkarz)">
Paweł Lewandowski (siatkarz)

Paweł Lewandowski (ur. 10 stycznia 1996 we Wrocławiu) – polski siatkarz, mistrz Polski w siatkówce plażowej z 2021 roku z Mysłowic w parze z Jakubem Zdybkiem. Reprezentant Polski w turniejach międzynarodowych.
Ukończył Szkołę Mistrzostwa Sportowego PZPS w Spale. Początkowo trenował siatkówkę halową, reprezentując kluby: Gwardia Wrocław, UKS Volley Żarów, MKS Olavia Oława, Ishøj Volley (Dania). Od 2019 roku skupił się wyłącznie na siatkówce plażowej. W lutym 2021 roku wraz z Jakubem Zdybkiem dołączył do sekcji siatkówki plażowej Gwardii Wrocław. W sierpniu tego samego roku wspólnie wywalczyli złoty medal mistrzostw Polski w siatkówce plażowej rozgrywanych w Mysłowicach, w finale pokonując reprezentantów Polski parę Michał Bryl/Bartosz Łosiak.
Od 2019 roku rywalizuje w turniejach międzynarodowych. We wrześniu 2021 roku z Jakubem Zdybkiem wygrał turniej World Tour Apeldoorn po wyrównanym finale przeciwko holenderskiej parze Ruben Penninga/Matthew Immers.

</doc>
<doc id="5269479" url="https://pl.wikipedia.org/wiki?curid=5269479" title="Hamdi Bushati">
Hamdi Bushati

Hamdi Bushati (ur. 1896 w Szkodrze, zm. 10 marca 1983 tamże) – albański etnograf. Tłumaczył z języka tureckiego na albański dzieła Sami Frashëriego.
Życiorys.
W wieku 3 lat został osierocony i był wychowywany przez swojego wuja, Muharrema Gjylbegu, przyszłego burmistrza Szkodry.
Był w dowództwie sił ochotniczych w toczącej się w sierpniu 1920 roku bitwy pod Koplikiem.
W 1942 roku został sekretarzem federalnym Albańskiej Partii Faszystowskiej w Szkodrze.
Po II wojnie światowej mieszkał do 1950 roku na wsi. W latach 1951–1954 pracował jako robotnik.
Tytuły.
W 1993 roku pośmiertnie otrzymał tytuł Nauczyciela Ludu ("Mësues i Popullit").

</doc>
<doc id="5269484" url="https://pl.wikipedia.org/wiki?curid=5269484" title="Kazimierz Wilczewski (generał)">
Kazimierz Wilczewski (generał)

Kazimierz Wilczewski (ur. 24 sierpnia 1939 w Dylewie) – polski dowódca wojskowy, generał brygady Wojska Polskiego w stanie spoczynku, dowódca 14 Pułku Artylerii Przeciwpancernego, dowódca 2 Brygady Artylerii, szef Wojsk Rakietowych i Artylerii POW w latach 1988–1990.
Życiorys.
Kazimierz Wilczewski urodził się 24 sierpnia 1939 w Dylewie na Mazowszu. Służbę wojskową rozpoczął w 1959 jako podchorąży Oficerskiej Szkole Artylerii w Toruniu. W 1962 promowany na stopień podporucznika przez gen. broni Z. Huszczę. Rozpoczął zawodową służbę w Choszcznie na stanowisku kierownika sekcji przygotowania danych i pomocnika szefa sztabu w 17 dywizjonie artylerii 20 Brygady Artylerii. W 1968 został dowódcą baterii startowej w 17 da 20 BA. W roku 1969 skierowano go na studia dowódczo–sztabowe w Akademii Sztabu Generalnego. W 1972 rozpoczął służbę w Szefostwie Wojsk Rakietowych i Artylerii Pomorskiego Okręgu Wojskowego w Bydgoszczy. 
W 1975 skierowano go do Kwidzyna, gdzie objął funkcję dowódcy 14 Pułku Artylerii Przeciwpancernego. Dowodzona przez niego jednostka zdobyła tytuł przodującej w WRiA. W 1977 wyznaczony na stanowisko szefa sztabu–zastępcy dowódcy 6 Brygady Artylerii Armat w Toruniu. W 1978 został skierowany na studia w Akademii Sztabu Generalnego Sił Zbrojnych ZSRR. W latach 1980–1988 dowodził 2 Brygadą Artylerii w Choszcznie. Dowodzona przez niego brygada została dwukrotnie wyróżniona przez ministra ON tytułem przodującej. W 1988 powierzono mu obowiązki szefa Wojsk Rakietowych i Artylerii POW, a w listopadzie 1990 zastępcy dowódcy POW ds. Obrony Terytorialnej. W 1991 mianowany na stopień generała brygady przez prezydenta Rzeczypospolitej Polskiej Lecha Wałęsę. Zawodową służbę wojskową zakończył 24 sierpnia 1999.
15 sierpnia 2000 z okazji Święta Wojska Polskiego został uhonorowany listem gratulacyjnym przez prezydenta RP Aleksandra Kwaśniewskiego w związku z zakończeniem służby wojskowej.
Ordery, odznaczenia i wyróżnienia.
i inne

</doc>
<doc id="5269487" url="https://pl.wikipedia.org/wiki?curid=5269487" title="Kamil Agałarow">
Kamil Agałarow

Kamil Agabiekowicz Agałarow (, ur. 11 czerwca 1988 w Machaczkale) – rosyjski piłkarz dargijskiego pochodzenia, grający na pozycji prawego obrońcy lub prawego i defensywnego pomocnika w rosyjskim klubie Dinamo Machaczkała.
Życie prywatne.
Jego ojciec pracował jako mechanik samochodowy. Agałarow ma trzech starszych braci, w tym Ruslana, również piłkarza, który grał na pozycji pomocnika, m.in. w Anży Machaczkała. Jest żonaty i ma dziecko. Jego bratanek Gamid również jest piłkarzem.

</doc>
<doc id="5269493" url="https://pl.wikipedia.org/wiki?curid=5269493" title="Mistrzostwa Świata w Snookerze 2022">
Mistrzostwa Świata w Snookerze 2022

Mistrzostwa Świata w Snookerze 2022 () – 85. edycja mistrzostw świata w snookerze, która odbyła się w dniach 16 kwietnia – 2 maja 2022 roku w Crucible Theatre w Sheffield. Był to szesnasty i ostatni turniej rankingowy sezonu 2021/2022.
Obrońca tytułu, Mark Selby, został wyeliminowany z turnieju w 1/8 finału po porażce 10:13 z Yan Bingtao.
Zdobywcą tytułu został Ronnie O’Sullivan, pokonując w finale Judda Trumpa 18:13. Dla O'Sullivana był to siódmy tytuł mistrzowski w karierze.
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu Mark Selby. Kolejnych 15 miejsc zostało obsadzonych według kolejności na liście rankingowej na sezon 2021/2022, uwzględniającej wszystkie punkty zdobyte do turnieju Tour Championship 2022 włącznie.
Zawodnicy nierozstawieni.
Poniżsi zawodnicy wywalczyli udział w mistrzostwach dzięki kwalifikacjom.
Breaki stupunktowe fazy głównej turnieju.
W fazie głównej turnieju zostało wbite 109 breaków stupunktowych w wykonaniu 24 zawodników, co stanowi nowy rekord mistrzostw. Najwięcej z nich (szesnaście) zbudował Mark Williams, który tym samym wyrównał rekord Stephena Hendry’ego pod względem liczby setek wbitych w fazie telewizyjnej turnieju przez jednego zawodnika. Jako ósmy zawodnik w historii, w 19. frejmie przegranego pojedynku drugiej rundy z Jackiem Lisowskim, maksymalnego brejka skonstruował Neil Robertson.
Kwalifikacje.
Format kwalifikacji.
Zawodnicy spoza czołowej szesnastki rankingu światowego oraz zaproszeni amatorzy musieli przejść przez czterorundowe eliminacje, które wyłoniły 16 zawodników zakwalifikowanych do udziału w fazie głównej mistrzostw. Turniej kwalifikacyjny został rozegrany w dniach 4–13 kwietnia 2022 roku w English Institute of Sport w Sheffield.
Format kwalifikacji wyglądał następująco:
Breaki stupunktowe kwalifikacji.
W kwalifikacjach łącznie wbito 89 breaków stupunktowych w wykonaniu 49 zawodników. Najwięcej z nich (pięć) wbił Thepchaiya Un-Nooh, Zhang Anda oraz Yuan Sijun.
Prawa telewizyjne.
Kwalifikacje.
Kwalifikacje można było śledzić w następujących platformach streamingowych:

</doc>
<doc id="5269494" url="https://pl.wikipedia.org/wiki?curid=5269494" title="Helena Javornik">
Helena Javornik

Helena Javornik (ur. 26 marca 1966 roku w Celje) – słoweńska lekkoatletka specjalizująca się w biegach długodystansowych. Uczestniczka letnich igrzysk olimpijskich w Atenach w 2004 roku.
Sukcesy sportowe.
Sukcesy sportowe Heleny Javornik:

</doc>
<doc id="5269496" url="https://pl.wikipedia.org/wiki?curid=5269496" title="Drive My Car (film)">
Drive My Car (film)

 – japoński dramat filmowy z 2021 roku w reżyserii Ryūsuke Hamaguchiego. Scenariusz napisał Hamaguchi wraz z Takamasą Oe na podstawie zbioru opowiadań Harukiego Murakamiego , głównie opowiadania o tym samym tytule, co film.
Film miał swoją światową premierę 11 lipca 2021 w sekcji konkursowej podczas 74. MFF w Cannes, natomiast w japońskich kinach zadebiutował 20 sierpnia. W Polsce premiera filmu miała miejsce 11 marca 2022.

</doc>
<doc id="5269497" url="https://pl.wikipedia.org/wiki?curid=5269497" title="Lesław Wojtas">
Lesław Wojtas

Lesław Jan Wojtas (ur. 1950) – polski bankowiec.
Życiorys.
Urodził się w 1950. Ukończył naukę w szkole średniej o profilu ekonomicznym oraz studia ekonomii na Akademii Ekonomicznej w Krakowie. Został zatrudniony w administracji terenowej PRL, przechodząc kolejne stopnie kariery do sekretarza gminy Tyrawa Wołoska. Następnie od około 1977 przez 12 lat pełnił urząd naczelnika gminy. W wieku 40 lat przeszedł do sfery bankowości. Podjął pracę w Banku Spółdzielczym w Sanoku, gdzie od 1 lipca 1989 sprawował stanowisko zastępcy dyrektora ds. administracyjnych i bezpieczeństwa w banku w Sanoku. W czasie realizacji przyjętego w 1993 planu naprawczego instytucji dnia 1 lutego 1994 został wybrany prezesem Banku Spółdzielczego w Sanoku. Po fuzji i przemianowaniu od 1 stycznia 2000 kierował Podkarpackim Bankiem Spółdzielczym. 19 września 2016 złożył rezygnację ze stanowiska prezesa zarządu Podkarpackiego Banku Spółdzielczego (w jego miejsce została powołana dr inż. Monika Krawczyk). W tym czasie został przyjęty nowy Program Postępowania Naprawczego w PBS, a po przeprowadzeniu przymusowej restrukturyzacji wznowił działalność jako Bank Nowy BFG S.A.
Kierując przedsiębiorstwem wspierał sponsoringiem działalność w dziedzinie sportu, kultury, służby zdrowia, w tym od 2005 przez lata sanocki klub hokeja na lodzie, do którego nazwy marketingowej przyjmowano PBS Bank jako sponsora strategicznego. W 2010 wszedł w skład honorowego komitetu poparcia kandydatury Wojciecha Blecharczyka na burmistrza Sanoka. W 2011 wszedł w skład rady nadzorczej Ciarko PBS Bank Klub Hokejowy Sanok sp. z o.o., obejmując funkcję prezesa.
W wyborach samorządowych w 1998 ubiegał się o mandat radnego Rady Powiatu Sanockiego startując z listy „Zjednoczeni” – mieszkańcy Sanoka i powiatu. 
Ma dwóch synów i córkę.

</doc>
<doc id="5269500" url="https://pl.wikipedia.org/wiki?curid=5269500" title="Jiří Pecka (kolarz)">
Jiří Pecka (kolarz)

Jiří Pecka (ur. 6 października 1940 w Brnie, zm. w listopadzie 2021 tamże) – czeski kolarz torowy, uczestnik igrzysk olimpijskich i mistrzostw świata. W czasie swojej kariery sportowej reprezentował Czechosłowację.
Kariera sportowa.
Zajął 5. miejsce w wyścigu na 1000 metrów ze startu zatrzymanego na igrzyskach olimpijskich w 1964 w Tokio. Na tych samych igrzyskach startował w wyścigu drużynowym na 4000 metrów na dochodzenie. Zespół czechosłowacki w składzie: Jiří Daler, Antonín Kříž, Pecka i František Řezáč awansował do ćwierćfinału, ale w nim przegrał z późniejszymi wicemistrzami olimpijskimi Włochami i został sklasyfikowany na 5.–8. miejscu.
Piecka zajął 7. miejsce w wyścigu na 1000 metrów ze startu zatrzymanego na mistrzostwach świata w 1966 we Frankfurcie. Siedem razy był mistrzem Czechosłowacji i trzy razy rekordzistą kraju. Po zakończeniu kariery trenował kolarzy w Brnie.

</doc>
<doc id="5269505" url="https://pl.wikipedia.org/wiki?curid=5269505" title="Anastasija Tichonowa">
Anastasija Tichonowa

Anastasija Siergiejewna Tichonowa (; ur. 21 stycznia 2001) – rosyjska tenisistka, finalistka juniorskiego French Open 2019 w grze podwójnej dziewcząt.
Kariera tenisowa.
W karierze wygrała trzy singlowe oraz jedenaście deblowych turniejów rangi ITF. 6 marca 2023 zajmowała najwyższe miejsce w rankingu singlowym WTA Tour – 166. pozycję, natomiast 20 marca 2023 osiągnęła najwyższą lokatę w deblu – 160. miejsce.

</doc>
<doc id="5269508" url="https://pl.wikipedia.org/wiki?curid=5269508" title="Anastasia Tikhonova">
Anastasia Tikhonova



</doc>
<doc id="5269511" url="https://pl.wikipedia.org/wiki?curid=5269511" title="Citizen developer">
Citizen developer

Citizen Developer ("pl. programista obywatelski") – osoba odpowiedzialna za tworzenie aplikacji biznesowych, na potrzeby własne lub innych działów organizacji dla której pracuje. Citizen Developer nie jest nazwą stanowiska w firmie, lecz rolą, którą pracownicy na innych stanowiskach mogą obejmować, będac częścią organizacji. Powyższa rola została po raz pierwszy opisana przez firmę badawczą Gartner.
Citizen Developer wykorzystuje środowiska programistyczne, które nie są sprzeczne ze standardami działów IT i działów bezpieczeństwa. Citizen Developer wykorzystuje w swojej pracy platformy niskokodowe i nie potrzebuje zaawansowanej wiedzy programistycznej do budowania aplikacji i rozwiązywania problemów biznesowych. Procesy podlegające pod Citizen Developera mogą obejmować zarządzanie relacjami z klientem, zarządzania zamówieniami, logistyką, automatyzację marketingu, inspekcje, zarządzanie projektami, procesy finansowe i procesy związane z operacjami.
Citizen Developer nie jest częścią działu biznesowego i nie podlega pod dział IT. Mimo tego, przyczynia się do rozwoju transformacji cyfrowej przedsiębiorstwa, wzrostu potencjału IT organizacji i skrócenia długość cyklu tworzenia oprogramowania.
Kompetencje Citizen Developera.
Praca Citizen Developera wymaga zarówno umiejętności technicznych, jak i społecznych.
Kompetencje miękkie:
Kompetencje twarde:
Obecny rynek.
Rosnący popyt na doświadczonych programistów, rosnące koszty outsourcingu oraz gwałtowny rozwój platform niskokodowych w latach 2020–2022 przyczynił się do znaczącego wzrostu zapotrzebowania na citizen developerów w przedsiębiorstwach podążających za trendami digitalizacji.
Prognozy Gartnera mówią, że do 2023 liczba osób pełniących funkcję Citizen Developera w dużych przedsiębiorstwach będzie czterokrotnie większa od liczby zatrudnianych w nich programistów. Natomiast analitycy Forrester szacują, że do 2024 roku rynek platform wykorzystywanych przez citizen developerów osiągnie 14 miliardów dolarów amerykańskich.

</doc>
<doc id="5269513" url="https://pl.wikipedia.org/wiki?curid=5269513" title="Angela Vode">
Angela Vode

Angela Vode (ur. 5 stycznia 1892 w Lublanie, zm. 5 maja 1985) – słoweńska działaczka polityczka i społeczna, nauczycielka, pionierka walki o prawa kobiet w Słowenii. 
Życiorys.
Wczesna działalność.
Angela Vode urodziła się w Lublanie, w ówczesnym Cesarstwie Austro-Węgierskim. Była córką ubogiego robotnika kolejowego, trzecim z pięciorga dzieci. Jej ojciec zmarł, gdy miała dwanaście lat, matka o imieniu Frančiška, o której nic bliższego nie wiadomo, żyła do 1919 r. Po ukończeniu kolegium nauczycielskiego w Lublanie w 1912 roku Angela Vode pracowała jako nauczycielka w kilku szkołach w Lublanie. W 1917 r. została zwolniona za związki z młodzieżową organizacją Odrodzenie (Preporod), występującą przeciwko Austrii i za utworzeniem niepodległego państwa Słowian południowych. Według innego źródła przyczyną zwolnienia było publiczne opowiadanie się przez nią za autonomią dla Słoweńców, która jej zdaniem nie była możliwa do osiągnięcia w państwie austro-węgierskim oraz fakt, że nie była religijna.
W latach 1917–1921 pracowała w banku, następnie jako sekretarka w fabryce, następnie na podobnym stanowisku w Jugosłowiańskiej Partii Socjaldemokratycznej. Od 1919 r. należała do Socjaldemokratycznej Partii Słowenii.
W okresie międzywojennym.
W 1921 roku uzyskała specjalizację w nauczaniu dzieci upośledzonych umysłowo. W tym kierunku kształciła się w Pradze, Wiedniu i Berlinie, zaś w 1921 r., po powrocie do Lublany, zdała państwowy egzamin. Odtąd do 1944 r. pracowała w szkole specjalnej dla niepełnosprawnych w Lublanie. Opublikowała kilka artykułów na temat edukacji dzieci niepełnosprawnych, a w 1936 wydała książkę na ten temat pt ". Znaczenie szkół pomocniczych i ich rozwój w Jugosławii" ("Pomen pomožnega šolstva in njegov razvoj v Jugoslaviji").
W 1920 r. była jednym z członków założycieli Słoweńskiej Partii Komunistycznej, następnie części Komunistycznej Partii Jugosławii. Udział w ruchu komunistycznym traktowała jako akt idealizmu, zrodzonego ze szczerej wiary w walkę z niesprawiedliwością i wspieranie słabszych. Widziała w komunizmie ideał emancypacji społecznej i politycznej.
Vode była jedną z pierwszych słoweńskich aktywistek na rzecz praw kobiet i jednym z pierwszych organizatorów organizacji praw człowieka w swojej ojczyźnie. Opublikowała liczne teksty dotyczące niesprawiedliwości społecznej i praw kobiet. Niektóre z jej najważniejszych książek to "Kobieta we współczesnym świecie" ("Žena v sedanjem svetu", 1934), "Kobieta i faszyzm" ("Žena i fašizam", 1935, napisana w języku serbsko-chorwackim), "Płeć i przeznaczenie" ("Spol in usoda"), opublikowana w 1938 r. Domagała się przyznania kobietom prawa do głosowania, walczyła o prawo do aborcji z przyczyn społecznych, a nie tylko medycznych. O pozycji kobiet w społeczeństwie pisała z pozycji marksistowskich, socjalistycznych. Walczyła o równe warunki pracy dla kobiet i mężczyzn oraz o równość w zarobkach niezależnie od płci.
Działała w wielu organizacjach kobiecych w przedwojennej Jugosławii. Pełniła funkcję przewodniczącej Związku Pracujących Kobiet i Dziewcząt ( ) i była członkiem bałkańskiego regionalnego stowarzyszenia Mała Ententa Kobiet. W latach 1927–1937 pełniła funkcję przewodniczącej Ruchu Kobiet ("Ženski pokret"), w której tworzeniu brała udział w 1926. Była delegatką na Praska Konferencję Małej Ententy Kobiet w 1927 r.; berlińską konferencję Międzynarodowego Sojuszu Sufrażystek Kobiet w 1929 r. oraz na konferencję Międzynarodowej Rady Kobiet w Dubrowniku w 1936 r. Jako że w okresie dyktatury króla Aleksandra po 1934 r. liczne organizacje społeczne były delegalizowane, a następnie zakładane ponownie przez tych samych aktywistów, nazwisko Vode przewija się jeszcze w wielu innych organizacjach kobiecych i nauczycielskich tego okresu. 
W 1939 r. współtworzyła Narodową Radę Bezpieczeństwa ("Narodno obrambni svet)", zrzeszenie 67 organizacji kobiecych i 185 innych stowarzyszeń. Jego celem miała być propaganda antyfaszystowska.
II wojna światowa.
W 1939 roku Vode ostro skrytykowała pakt Ribbentrop-Mołotow, co doprowadziło do jej wykluczenia z partii komunistycznej.
Po inwazji państw Osi na Jugosławię na początku kwietnia 1941 r. Vode wezwała do utworzenia zjednoczonego frontu antyfaszystowskiego, krytykując słoweńskich komunistów, którzy popierali współpracę Stalina z Hitlerem. Mimo konfliktu z partią komunistyczną, Vode dołączyła do kierowanego przez komunistów Frontu Wyzwolenia Narodu Słoweńskiego po ataku nazistowskich Niemiec na Związek Radziecki w czerwcu 1941 r., kiedy jugosłowiańscy komuniści postanowili rozpocząć walkę zbrojną z siłami okupacyjnymi Osi. Vode została jedną z członkiń Najwyższego Plenum Frontu Wyzwolenia Ludu Słoweńskiego jako przedstawicielka słoweńskich ruchów kobiecych. Pod koniec 1941 roku dołączyła do grupy "Stara pravda" kierowanej przez lewicowego działacza Črtomira Nagode. W 1942 roku grupa Nagodego została wydalona z Frontu Wyzwolenia z powodu ciągłych nieporozumień ze słoweńskimi komunistami.
Usunięcia z podziemnego ruchu oporu, Vode kontynuowała działalność dobroczynną na własną rękę. Podczas gdy życie w okupowanej przez Włochy prowincji Lublana było trudne, sytuacja była jeszcze gorsza w okupowanej przez Niemców części Słowenii. Wielu Słoweńców uciekało do Lublany przed brutalną antysłoweńską polityką nazistowskich Niemiec. Vode organizowała pomoc dla tych uchodźców. W 1942 r. włoskie siły okupacyjne rozpoczęły egzekucje zakładników w prowincji Lublana. Wówczas Angela Vode napisała petycję do Benito Mussoliniego i zaczęła zbierać podpisy, próbując ratować życie zakładników. Komunistyczna organizacja słoweńska uniemożliwiła jej zbieranie podpisów. Wiosną 1943 Vode została aresztowana przez włoskie władze faszystowskie i spędziła kilka tygodni w więzieniu. W styczniu 1944 została jako komunistka aresztowana przez Niemców i zesłana do obozu koncentracyjnego Ravensbrück. Została zwolniona po sześciu miesiącach, być może dlatego, że jej siostra opiekowała się chorą żoną niemieckiego oficera i zdołała poprosić go o pomoc w uwolnieniu krewnej. Fakt, iż Angela Vode wróciła z obozu, wzbudził wokół niej kolejne podejrzenia w oczach jej politycznych przeciwników. 
Prześladowania w komunistycznej Jugosławii.
Po II wojnie światowej nadal pracowała jako nauczycielka. Próbowała też organizować polityczną opozycję wobec władz komunistycznych, skrytykowała system oświaty w socjalistycznej Jugosławii i nowy system rządów. W 1947 została aresztowana przez komunistyczną jugosłowiańską tajną policję, była więziona i torturowana przez dwa miesiące. Jesienią 1947 r. stanęła przed sądem razem z Črtomirem Nagodą i kilkoma innymi słoweńskim prozachodnimi politykami i działaczami. Wszystkich oskarżano o to, że są wrogami klasy robotniczej, agentami kapitalizmu, zachodnimi szpiegami. Wszyscy zostali skazani na śmierć lub długoletnie więzienie z pozbawieniem praw obywatelskich.
Angela Vode została oskarżona o „napisanie obszernego raportu szpiegowskiego na temat sytuacji politycznej i gospodarczej w Słowenii, w którym zawarła ciężkie zniesławienia władz ludowych w związku z wojną i zamierzała przedstawić go przedstawicielowi Amerykańskiego Czerwonego Krzyża w Jugosławii”. Została skazana na 20 lat więzienia i pozbawienie wszelkich praw na kolejne 5 lat. Karę odbywała najpierw w zakładzie karnym w Begunju, następnie w więzieniu w zamku Rajhenburg w Brestanicy. Między innymi za sprawą międzynarodowego oburzenia, jakie wywołał jej proces, została zwolniona po sześciu latach, poważnie chora. 
Po wyjściu z więzienia Vode nadal nie posiadała praw obywatelskich. Nie mogła mieć pracy ani żadnych dochodów osobistych. Nie miała ubezpieczenia medycznego ani społecznego. Nie mogła dostać paszportu. Pozostawała pod opieką swojej siostry Ivanki Špindler. Z bibliotek usunięto jej prace. Dopiero w połowie lat 80. mogła zabrać głos publicznie – udzieliła wtedy wywiadu alternatywnemu czasopiśmie "Nova revija". Zmarła w 1985 roku. Została pochowana na cmentarzu Žale w Lublanie. 
Pod koniec lat 60. zaczęła w tajemnicy spisywać swoją autobiografię, którą zatytułowała "Skriti spomin" "(Ukryty pamiętnik)". Ukończony w 1971 r. tekst został wydany drukiem dopiero w 2004 r. Autobiografia składa się z trzech części: wojennych wspomnień autorki, wspomnień z czasu więzienia i po wyjściu na wolność oraz części trzeciej, w której Angela Vode negatywnie jugosłowiański komunizm i postawę rządzącej elity, która obiecuje ludziom lepszą przyszłość, a dąży tylko do zaspokojenia własnej chciwości.
Dorobek Angeli Vode zaczął być ponownie odkrywany dopiero po jej śmierci, na fali nowego zainteresowania historią ruchów kobiecych w II poł. lat 80. XX wieku i na początku kolejnej dekady. W niepodległej Słowenii Vode została również całkowicie zrehabilitowana, a wyrok wydany w jej procesie uznano za bezpodstawny. 
Na podstawie jej autobiografii powstał film "Angela Vode, skriti spomin".

</doc>
<doc id="5269514" url="https://pl.wikipedia.org/wiki?curid=5269514" title="Walenty Jakubowski">
Walenty Jakubowski



</doc>
<doc id="5269517" url="https://pl.wikipedia.org/wiki?curid=5269517" title="Gilbert Burns">
Gilbert Burns

Gilbert Alexander Pontes Burns (ur. 20 lipca 1986 w Niterói) – brazylijski zawodnik mieszanych sztuk walki (MMA) oraz submission fightingu. Trzykrotny mistrz świata i złoty medalista Pucharu Świata w grapplingu. Od 2014 roku zawodnik Ultimate Fighting Championship, gdzie obecnie rywalizuje w wadze półśredniej.
Życiorys.
Kiedy Burns był młody, jego ojciec zaproponował, że naprawi samochód swojego klienta w zamian za trzymiesięczne lekcje jiu-jitsu dla swoich chłopców. Burns rozpoczął treningi w klubie Academia Associação Oriente, filii Nova União kierowanej przez Weltona Ribeiro.
Kariera w grapplingu.
Początki w grapplingu.
Trenował z Nova Uniao do Mistrzostw Świata 2007, gdzie zajął drugie miejsce.
W 2009 roku zdobył srebrny medal na Mistrzostwach Świata Jiu-Jitsu.
Dalsze sukcesy na skalę międzynarodową.
W 2010 roku osiągnął wysoki poziom umiejętności, co pozwoliło mu rywalizować na skalę międzynarodową. W styczniu dotarł do półfinału European Open; pokonał ciężkiego faworyta Celso Veniciusa na próbach World Pro Cup; wygrał finały Pucharu Świata w Abu Zabi z Claudio Mattosem, a w maju wygrał mistrzostwa Brazylii.
W 2011 roku Burns osiągnął swoje największy dotychczas sukces, zdobywając złoty medal w Mistrzostwach Świata w Jiu-Jitsu w 2011 roku.
W 2015 roku zdobył brąz na mistrzostwach "Abu Dhabi Submission Wrestling" (ADCC).
w 2020 roku wyzwał Nate Diaza na pojedynek grapplingowy w ramach wydarzenia Chaela Sonnena, "Submission Underground", jednak starcie nie doszło do skutku
30 kwietnia 2021 roku zmierzył się z Rafaelem Lovato Jr. w głównym turnieju "Who's Number One" i wygrał jednogłośną decyzję.
Następnie walczył z Lucasem Barbosą w głównym turnieju "BJJ Stars 7" 6 listopada 2021 r. Przegrał przez poddanie po tym, jak został złapany w duszenie zza pleców.

</doc>
<doc id="5269522" url="https://pl.wikipedia.org/wiki?curid=5269522" title="Wierność kwiatowa">
Wierność kwiatowa

Wierność kwiatowa – tendencja do odwiedzania przez owada takich samych kwiatów (gatunku lub nawet jednej z jego form barwnych) mimo dostępności innych.
Wierność kwiatowa pszczół.
Samice pszczół zbierające pokarm dla potomstwa (pyłek i nektar kwiatowy) nie odwiedzają wszystkich dostępnych w danym siedlisku kwiatów, ale mogą czasowo ograniczać się do zbierania pokarmu tylko z wybranego typu kwiatów. Zbieranie pokarmu z danego gatunku czy formy może trwać przez część lotu po pokarm (po czym pszczoła zmienia rodzaj odwiedzanych kwiatów) lub dłużej. Zjawisko wierności kwiatowej nie jest tożsame ze specjalizacją pokarmową, gdzie samice również zawężają wybór odwiedzanych kwiatów, jednak te same preferencje są specyficzne gatunkowo i utrzymują się przez całe życie. Wierność kwiatową wykazują również gatunki polilektyczne, np. pszczoła miodna. Uważa się, że czasowa specjalizacja w określonym typie kwiatu pozwala pszczole na bardziej efektywne żerowanie, dzięki temu, że pszczoła odwiedza te kwiaty, w których wcześniej znalazła wartościowy pokarm lub nauczyła się efektywnie pozyskiwać z nich pyłek i nektar.
Znaczenie wierności kwiatowej.
Zjawisko wierności kwiatowej było znane ludziom już co najmniej od ok. 350 r. p.n.e., kiedy to zostało ono opisane przez Arystotelesa u pszczoły miodnej. Ponieważ skuteczne zapylenie wymaga przeniesienia pyłku między roślinami tego samego gatunku, wierność kwiatowa zwiększa efektywność wykazujących ją pszczół jako zapylaczy. Dzięki temu, że pszczoła odwiedza kolejno kilka roślin tego samego gatunku, zwiększają się szanse przeniesienia między nimi pyłku. W pszczelarstwie wierność kwiatowa jest cechą pozwalającą na uzyskanie miodów powstałych głównie z nektaru jednego gatunku rośliny.
Wierność kwiatowa u innych owadów.
Nie tylko pszczoły wykazują wierność kwiatową. Była ona opisywana u szeregu innych owadów odwiedzających kwiaty, np. bzygów czy motyli, i wydaje się być rozpowszechnionym zjawiskiem wśród owadów zapylających.

</doc>
<doc id="5269527" url="https://pl.wikipedia.org/wiki?curid=5269527" title="Zapora Alto Rabagão">
Zapora Alto Rabagão

Zapora Alto Rabagão (port. "Barragem do Alto Rabagão", też: "Barragem dos Pisões") – zapora wodna na Półwyspie Iberyjskim, na rzece Rabagão, w północnej Portugalii. Druga co do wielkości w tym kraju. Spiętrzone nią wody tworzą Zbiornik Alto Rabagão.
Położenie.
Zapora znajduje się w município Montalegre w dystrykcie Vila Real w Regionie Północnym. Przegradza tok rzeki Rabagão w dorzeczu Cávado.
Znajduje się w granicach Parku Narodowego Peneda-Gerês.
Historia budowy.
Budowę zapory i zbiornika wodnego rozpoczęto w 1958 r. Zapora została oddana do użytku w 1964 r.
Konstrukcja.
Ze względu na ukształtowanie terenu zapora ma złożoną konstrukcję: obok centralnej części, będącej lekką żelbetową zaporą łukową o podwójnej krzywiźnie, posiada również boczne skrzydła wzniesione w formie ciężkiej zapory grawitacyjnej. Podłoże stanowią granity i łupki. Zapora w części łukowej ma maksymalną wysokość ponad fundamentem 94 m, a w części ciężkiej – 59 m. Długość korony wynosi 1970 m. Objętość konstrukcji zapory wynosi 1,117 mln m3 .
Łączna przepustowość dwóch przelewów powodziowych, usytuowanych w korpusie zapory, wynosi 500 m3/s, a upustów dennych 360 m3/s, co daje maksymalny przepływ powodziowy równy 860 m3/s. Średni roczny przepływ przez zaporę wynosi ok. 180 mln m3.
Elektrownia wodna.
Podziemna elektrownia wodna przy zaporze wyposażona jest w dwa zespoły odwracalnych turbin Francisa o łącznej mocy 68 MW, wykorzystujące spadek 130 m. W trybie pompowym zespoły pobierają wodę z niżej położonego zbiornika Venda Nova. Roczna produkcja energii elektrycznej wynosi 83 GWh. Dysponentem jest Companhia Portuguesa de Produção de Electricidade, S.A (CPPE).

</doc>
<doc id="5269530" url="https://pl.wikipedia.org/wiki?curid=5269530" title="Wielka Laguna (Kiritimati)">
Wielka Laguna (Kiritimati)

Wielka Laguna (ang. "Grand Lagoon", fr. "Grand Lagon") – zatoka w środkowej części Oceanu Spokojnego w państwie Kiribati w atolu Kiritimati w archipelagu wysp Line.
Geografia.
Wielka Laguna stanowi niemal połowę całkowitego obszaru wyspy Kiritimati, uważanej za największy pod względem lądowej powierzchni atol na ziemi. Łączna powierzchnia laguny wynosi ok. 321 km². Laguna jest niemal w całości otoczona pierścieniowo przez półwyspy nazywane szczękami. Jedyne połączenie z oceanem o szerokości ok. 5 km znajduje się w zachodniej części zatoki. Na obszarze laguny znajduje się wiele wysp, z których największą jest Wyspa Cooka, położona w cieśninie łączącej zatokę z oceanem. Zachodnia część laguny stanowi zwarty, stale zalany zbiornik wodny, którego wyraźnie wyodrębniona, południowa cześć nosi nazwę Zatoka Świętego Stanisława. We wschodniej części zatoka stopniowo zamienia się w sieć odrębnych lagun, wattów, ultrazasolonych stawów i solnisk, które całościowo zajmują ok. połowę obszaru zbiornika. Z uwagi na fakt, że nie istnieje wyraźna granica między głównym korpusem wyspy a solnymi, często zalewanymi przez wody Wielkiej Laguny równinami, jej powierzchnię można podawać jedynie w przybliżeniu.
Fauna.
Fauna morska.
Pomimo mniejszej bioróżnorodności niż typowa dla tej części Pacyfiku, Wielka Laguna stanowi siedlisko dla wielu gatunków ryb i innych zwierząt morskich. Do szczególnie licznie występujących ryb należą karanks żółtopłetwy, a także na skutek sztucznego zarybienia tilapia marii oraz gatunki z rodzaju oreochromis. W lagunie licznie występują skorupiaki, w tym krab palmowy oraz kraby z rodzin ocypodidae, cardisoma i coenobita, a także krewetki z gatunku słonaczek. W wodach zatoki występuje także zagrożony żółw zielony oraz endemicze gatunki parzydełkowców.
Ptactwo.
Wielka Laguna charakteryzuje się obfitym występowaniem ptactwa morskiego. Okolice akwenu należą także do najważniejszych terenów lęgowych w strefie tropikalnej. Na wyspie Kiritimati rozpoznano ponad 35 gatunków ptaków. Regularnie gniazduje tutaj około 25 milionów rybitw czarnogrzbietych. Każdego roku na wyspę przylatują tysiące rybitw tropikalnych, by odbyć lęgi. Na Kiritimati istnieje największa znana kolonia burzyków brunatnych. Wyspa jest zarazem jednym z ostatnich terenów lęgowych oceannika białogardłego oraz petrela polinezyjskiego. Spośród wielu innych ptaków odbywających tu lęgi można wymienić głuptaki – maskowe, białobrzuche i czerwononogie – a także faetony czerwonosterne, rybitwy brunatne oraz fregaty.

</doc>
<doc id="5269546" url="https://pl.wikipedia.org/wiki?curid=5269546" title="Mikołaj Łaski">
Mikołaj Łaski

Mikołaj Łaski herbu Korczak (zm. 1572) – krajczy nadworny koronny w latach 1558–1572, starosta malborski w 1564 roku, starosta krasnostawski, sekretarz królewski w 1565 roku.

</doc>
<doc id="5269549" url="https://pl.wikipedia.org/wiki?curid=5269549" title="Gamid Agałarow">
Gamid Agałarow

Gamid Rusłanowicz Agałarow (, ur. 16 lipca 2000 w Machaczkale) – rosyjski piłkarz dargijskiego pochodzenia, grający na pozycji napastnika w rosyjskim klubie FK Ufa. Król strzelców ligi rosyjskiej z sezonu 2021/2022 (19 goli).
Życie prywatne.
Jego ojcem jest rekordzista pod względem liczby meczów rozegranych dla Anży Machaczkała, oraz były trener klubu Ruslan. Wujek Kamil także jest piłkarzem i byłym zawodnikiem Anży.

</doc>
<doc id="5269552" url="https://pl.wikipedia.org/wiki?curid=5269552" title="Atropo (1912)">
Atropo (1912)

Atropo – włoski okręt podwodny z początku XX wieku. Jednostka została zwodowana 22 marca 1912 roku w niemieckiej stoczni Germaniawerft w Kilonii, a w skład Regia Marina została wcielona 5 lutego 1913 roku. „Atropo” pełnił służbę na Morzu Śródziemnym, biorąc udział w I wojnie światowej. Jednostka została wycofana z czynnej służby 23 stycznia 1919 roku.
Projekt i budowa.
W 1910 roku Regia Marina zdecydowała się zamówić w Niemczech okręt podwodny o sprawdzonej konstrukcji, podobny do użytkowanych przez Kaiserliche Marine. Projekt jednostki był dziełem inż. Hansa Techela. Zakładał on zbudowanie dwukadłubowego okrętu o wyporności nawodnej 237 ton i podwodnej 318 ton, osiągającego prędkość 12 węzłów na powierzchni i 7,3 węzła w zanurzeniu. Kadłub sztywny miał przekrój kołowy i zwiększoną grubość blach, co znacznie zwiększyło jego wytrzymałość na działanie ciśnienia hydrostatycznego i umożliwiło bezpieczne osiąganie większej głębokości. Kształt kadłuba lekkiego został zmodyfikowany przez włoskich inżynierów na podobieństwo linii kadłuba torpedowców, co zwiększyło uzyskiwaną przez okręt prędkość nawodną i podwodną. Przestrzeń między kadłubem lekkim a sztywnym zajmowały zbiorniki balastowe i zbiorniki paliwa.
„Atropo” zbudowany został w stoczni Germaniawerft w Kilonii. Stępkę okrętu położono w marcu 1911 roku, a zwodowany został 22 marca 1912 roku. Był pierwszym okrętem we włoskiej flocie noszącym nazwę „Atropo”, nawiązującą do bogini losu z mitologii greckiej. Motto okrętu brzmiało „Inesorabilmente” (pol. „Nieubłagany”).
Dane taktyczno-techniczne.
„Atropo” był niewielkim, przybrzeżnym okrętem podwodnym. Długość całkowita wynosiła 44,5 metra, szerokość 4,4 metra i zanurzenie 2,71 metra. Wyporność normalna w położeniu nawodnym wynosiła 231 ton, a w zanurzeniu 315 ton. Okręt napędzany był na powierzchni przez dwa silniki wysokoprężne Germania o łącznej mocy 700 KM. Napęd podwodny zapewniały dwa silniki elektryczne AEG o łącznej mocy 200 KM. Dwa wały napędowe obracające dwiema śrubami umożliwiały osiągnięcie prędkości 14,75 węzła na powierzchni i 7,8 węzła w zanurzeniu. Zasięg wynosił 2300 Mm przy prędkości 8,5 węzła w położeniu nawodnym oraz 70 Mm przy prędkości 4 węzły w zanurzeniu (lub 950 Mm przy prędkości 12 węzłów w położeniu nawodnym oraz 16 Mm przy prędkości 7,8 węzła w zanurzeniu). Energia elektryczna magazynowana była w jednej baterii akumulatorów. Dopuszczalna głębokość zanurzenia wynosiła 50 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped.
Załoga okrętu składała się z 2 oficerów oraz 12 podoficerów i marynarzy.
Służba.
„Atropo” został wcielony do służby w Regia Marina 5 lutego 1913 roku. Po przybyciu z Niemiec załoga okrętu rozpoczęła proces szkolenia, wchodząc w skład 2. eskadry (wł. "Squadriglia") okrętów podwodnych w La Spezia, bazując też w La Maddalena. Jednostka uczestniczyła też w manewrach morskich na Morzu Tyrreńskim. W momencie przystąpienia Włoch do I wojny światowej okręt wchodził w skład 1. dywizjonu okrętów podwodnych w Wenecji (wraz z jednostkami typu "Medusa": „Medusa”, „Jalea”, „Jantina”, „Salpa” i „Zoea”). Dowództwo „Atropo” sprawował wówczas kpt. mar. (wł. "tenente di vascello") Tullio Bonamico. Jednostka brała udział w ofensywnych patrolach na wodach Morza Adriatyckiego. 23 października 1915 roku w pobliżu Civitanova Marche okręt wystrzelił torpedy w kierunku dwóch austro-węgierskich niszczycieli typu "Huszár", które jednak zdołały je wymanewrować. 4 czerwca 1916 roku w pobliżu wyspy Pag, dowodzony przez kpt. mar. Giotto Maraghiniego „Atropo” zatopił dwiema torpedami austro-węgierski parowiec „Albanien” o pojemności 1122 BRT. W marcu 1918 roku okręt przeszedł pod dowództwo kpt. mar. Mario Viotti’ego, po czym uczestniczył do końca konfliktu w patrolach, operując z pod Rawenną.
Okręt został skreślony z listy floty 23 stycznia 1919 roku.

</doc>
<doc id="5269553" url="https://pl.wikipedia.org/wiki?curid=5269553" title="Albiert Manfred">
Albiert Manfred



</doc>
<doc id="5269555" url="https://pl.wikipedia.org/wiki?curid=5269555" title="VSDC">
VSDC



</doc>
<doc id="5269556" url="https://pl.wikipedia.org/wiki?curid=5269556" title="Jerzy Piekarzewski">
Jerzy Piekarzewski

Jerzy Piekarzewski (ur. 5 lutego 1934 w Warszawie) - polski działacz sportowy i społeczny, honorowy prezes Polonii Warszawa.
Życiorys.
Urodził się w Warszawie jako drugie dziecko Kazimierza (sierżanta Armii Krajowej) i Natalii Piekarzewskich. W 1940 roku przeprowadził się wraz z rodziną do kamienicy przy ul. Wolskiej 59, skąd pochodzi jego pseudonim „Pekin” (w gwarze warszawskiej jest to określenie przeludnionej kamienicy czynszowej).
Od 1945 roku związany z Polonią Warszawa - najpierw jako klubowa „maskotka”, bokser, a następnie działacz i prezes. W 1955 roku został kierownikiem sekcji piłkarskiej Polonii Warszawa. W czasie jego prezesury, w 1991 roku klub uzyskał awans II ligi, a rok później do I ligi (najwyższego poziomu rozgrywkowego).
Jest założycielem Fundacji na Rzecz Rozwoju i Promocji Sportu Młodzieżowego oraz inicjatorem turnieju piłkarskiego dla dzieci - Międzynarodowego Turnieju Piłkarskiego o Puchar Pamięci Małego Powstańca.

</doc>
<doc id="5269558" url="https://pl.wikipedia.org/wiki?curid=5269558" title="Jewhen Obedinski">
Jewhen Obedinski

Jewhen Ołeksandrowycz Obedinski (ukr. Євген Олександрович Обедінський, ur. 12 października 1983, zm. 17 marca 2022 w Mariupolu) – ukraiński waterpolista.
Był wielokrotnym mistrzem Ukrainy w barwach klubu Illicziweć Mariupol, a także kapitanem reprezentacji Ukrainy. Zginął podczas oblężenia Mariupola w trakcie inwazji Rosji na Ukrainę. Miał troje dzieci.
Jego córka Kira została ranna i wywieziona do Doniecka, a następnie trafiła do dziadków w Kijowie.

</doc>
<doc id="5269560" url="https://pl.wikipedia.org/wiki?curid=5269560" title="Józef Kaiser">
Józef Kaiser



</doc>
<doc id="5269562" url="https://pl.wikipedia.org/wiki?curid=5269562" title="Leszek Wakuła">
Leszek Wakuła

Leszek Wakuła (ur. 1961) – polski duchowny baptystyczny i działacz ekumeniczny, od 2022 prezes Komitetu Krajowego Towarzystwa Biblijnego w Polsce.
Życiorys.
Ukończył studia w Chrześcijańskiej Akademii Teologicznej w Warszawie. Studiował także w Predigerseminar der Deutschen Baptisten in Hamburg-Horn oraz Grand Rapids Theological Seminary. Wakuła zaliczył także szkolenia i kursy z zakresu mentoringu, uczniostwa, coachingu i homiletyki. Przez wiele lat piastował funkcję przewodniczącego Służby Młodzieży Kościoła Chrześcijan Baptystów w RP. Jest I pastorem Zboru Kościoła Chrześcijan Baptystów w Łodzi oraz wiceprzewodniczącym Zarządu Oddziału Łódzkiego Polskiej Rady Ekumenicznej. Wiceprzewodniczący Fundacji Partnerstwa dla Łodzi. 
W 2016 jako prezbiter Okręgu Centralnego KChB, był sygnatariuszem przesłania dotyczącego uchodźców wzywające wiernych różnych Kościołów w Polsce, aby trwali w modlitwie i świadczyli pomoc potrzebującym.
W kwietniu 2022 został wybrany prezesem Komitetu Krajowego Towarzystwa Biblijnego w Polsce w kadencji 2022–2027 zastępując na tym stanowisku superintendenta Andrzeja Malickiego.

</doc>
<doc id="5269563" url="https://pl.wikipedia.org/wiki?curid=5269563" title="Bujewszczyzna (rejon miorski)">
Bujewszczyzna (rejon miorski)

Bujewszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś i dobra w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwały tu 152 osoby, wszystkie były wyznania staroobrzędowego. Jednocześnie 144 mieszkańców zadeklarowało polską a 8 białoruską przynależność narodową. Były tu 33 budynki mieszkalne. W 1931 w 30 domach zamieszkiwały 162 osoby.
Wierni należeli do parafii rzymskokatolickiej i prawosławnej w Nowym Pohoście. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Nowym Pohoście.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5269570" url="https://pl.wikipedia.org/wiki?curid=5269570" title="Wakuła">
Wakuła



</doc>
<doc id="5269572" url="https://pl.wikipedia.org/wiki?curid=5269572" title="Czuszka (półwysep)">
Czuszka (półwysep)

Czuszka () – kosa położona w północnej części Cieśniny Kerczeńskiej. Adminnistracyjnie należy do rejonu tiemriukskiego, w Kraju Krasnodarskim. Na kosie znajduje się osiedle typu wiejskiego o tej samej nazwie.

</doc>
<doc id="5269573" url="https://pl.wikipedia.org/wiki?curid=5269573" title="Tetiana Ostaszczenko">
Tetiana Ostaszczenko

Tetiana Mykołajiwna Ostaszczenko (; ur. w sierpniu 1974 we Lwowie) – ukraińska lekarka wojskowa, generał brygady, dowódca Służby Medycznej Siłach Zbrojnych Ukrainy (od 2021). Jest pierwszą kobietą w historii swojego kraju, której powierzono dowodzenie rodzajem sił zbrojnych, a także pierwszą kobietą w stopniu generała brygady.
Życiorys.
Tetiana Ostaszczenko urodziła się we Lwowie na zachodniej Ukrainie w sierpniu 1974 roku. Jej ojciec służył w wojsku. W 1996 roku ukończyła z wyróżnieniem Wydział Farmaceutyczny Lwowskiego Narodowego Uniwersytetu Medycznego im. Danyła Halickiego. W 1998 roku została absolwentką Ukraińskiej Wojskowej Akademii Medycznej. W tym roku również zaczęła pełnić czynną służbę wojskową. W 2020 roku przeszła kursy z zakresu obrony i bezpieczeństwa oraz przywództwa strategicznego na Uniwersytecie Cranfield w Wielkiej Brytanii. W lipcu 2021 została mianowana dowódcą Służby Medycznej Sił Zbrojnych Ukrainy. Została tym samym pierwszą kobietą w historii Ukrainy, która objęła dowodzenie nad rodzajem sił zbrojnych, a także pierwszą kobietą w stopniu generała brygady.

</doc>
<doc id="5269574" url="https://pl.wikipedia.org/wiki?curid=5269574" title="Tayside">
Tayside

Tayside – dawny region administracyjny w środkowo-wschodniej Szkocji, jeden z dziewięciu istniejących w latach 1973–1996.
Region zajmował obszar o powierzchni 7502 km², zamieszkany był przez 389 800 osób (szac., 1998). Ośrodkiem administracyjnym było miasto Dundee, a innymi większymi miastami – Perth, Arbroath i Montrose. Północna część regionu była górzysta (Grampiany), południowa nizinna, na wschodzie – wybrzeże Morza Północnego oraz zatoki Firth of Tay. Nazwa regionu pochodzi od przepływającej przez niego rzeki Tay. 
Region powstał w 1973 roku z połączenia miasta Dundee, hrabstw Angus i Kinross-shire oraz większej części Perthshire. W 1996 roku region podzielony został na jednostki administracyjne ("council areas") Angus, Perth and Kinross oraz Dundee.

</doc>
<doc id="5269581" url="https://pl.wikipedia.org/wiki?curid=5269581" title="Okręg Sissach">
Okręg Sissach

Okręg Sissach (niem. "Bezirk Sissach") – okręg w Szwajcarii, w kantonie Bazylea-Okręg, o pow. ok. 141 km², zamieszkały przez ok. 36 tys. osób. Siedzibą okręgu jest miejscowość Sissach. 
Podział administracyjny.
W skład okręgu wchodzi 29 gmin "(Einwohnergemeinde)":

</doc>
<doc id="5269583" url="https://pl.wikipedia.org/wiki?curid=5269583" title="Bezirk Sissach">
Bezirk Sissach



</doc>
<doc id="5269590" url="https://pl.wikipedia.org/wiki?curid=5269590" title="Zbiornik Alto Rabagão">
Zbiornik Alto Rabagão

Zbiornik Alto Rabagão (port. "Albufeira do Alto Rabagão") – zbiornik zaporowy w północnej Portugalii. Powstał na skutek przegrodzenia rzeki Rabagão zaporą Alto Rabagão. Drugi co do pojemności sztuczny zbiornik wodny w Portugalii (po zbiorniku Alqueva).
Historia.
Zbiornik powstawał w latach 1958–1964 wraz z budową zapory. Wody zbiornika całkowicie lub częściowo zatopiły kilka wsi i szereg stanowisk archeologicznych o dużej wartości historycznej.
Charakterystyka.
Zbiornik ma powierzchnię ok. 2200 ha. Obszar basenu hydrograficznego powyżej zapory wynosi 210 km2. Roczne opady na terenie basenu wynoszą ok. 1500 mm.
Maksymalny roboczy poziom piętrzenia wody w zbiorniku wynosi 880,00 m n.p.m. Powierzchnia zbiornika wynosi wówczas 2212 ha, a objętość wody w nim 569 mln m3. Kota poziomu powodziowego to 880,10 m n.p.m. Z kolei minimalny poziom eksploatacji wynosi 829,00 m n.p.m. Objętość wody zgromadzonej w zbiorniku wynosi wówczas ok. 11 mln m3. Daje to pojemność użytkową na poziomie ok. 558 mln m3.
Tak duża pojemność użytkowa daje możliwość magazynowania dużych ilości wody w okresach mokrych i oddawania jej w okresach suchych. Pozwala to na regulację przepływów poniżej zapory nie tylko w ciągu roku, ale nawet w okresach kilkuletnich. Drugim celem istnienia zbiornika jest zapewnienie odpowiedniej ilości wody dla związanej z nim elektrowni szczytowo-pompowej, usytuowanej ok. 130 m poniżej zbiornika. Odwracalne zespoły turbinowo-pompowe elektrowni w okresach nadmiaru mocy przepompowują wodę ze zbiornika Venda Nova, znajdującego się bezpośrednio poniżej elektrowni z powrotem do zbiornika Alto Rabagão.
Najniższy od uruchomienia zapory stan wody w zbiorniku zarejestrowano w lutym 2022 r. Był on niższy od maksymalnego o 34 m. Na skutek suszy objętość wody w zbiorniku spadła do 20% górnego stanu roboczego.
Wykorzystanie zbiornika.
Ze względu na stromość zboczy oraz duże wahania stanu wody zbiornik nie ma znaczenia rekreacyjnego.
Na zbiorniku dozwolony jest sportowy połów ryb. Łowi się w nim głównie pstrąga, brzanę, jazia i lokalny gatunek świnki (niezbędne wykupienie dziennego pozwolenia).

</doc>
<doc id="5269592" url="https://pl.wikipedia.org/wiki?curid=5269592" title="Puchar Federacji Bośni i Hercegowiny w piłce siatkowej mężczyzn (2021)">
Puchar Federacji Bośni i Hercegowiny w piłce siatkowej mężczyzn (2021)

Puchar Federacji Bośni i Hercegowiny w piłce siatkowej mężczyzn 2021 – rozgrywki o siatkarski Puchar Federacji Bośni i Hercegowiny zorganizowane przez Związek Piłki Siatkowej Federacji Bośni i Hercegowiny. Zainaugurowane zostały 2 października 2021 roku.
Rozgrywki składały się z ćwierćfinałów, półfinałów i finału. We wszystkich rundach rywalizacja toczyła się w systemie pucharowym, a o awansie decydowało jedno spotkanie.
Finał odbył się 21 listopada 2021 roku w hali sportowej ośrodka szkolnego Fra Martina Nedicia ("dvorana školskog centra Fra Martina Nedića") w Orašje. Drugi raz z rzędu Puchar Federacji Bośni i Hercegowiny zdobył , który w finale pokonał . Obaj finaliści zapewnili sobie udział w Pucharze Bośni i Hercegowiny.

</doc>
<doc id="5269597" url="https://pl.wikipedia.org/wiki?curid=5269597" title="Andrzej Świda">
Andrzej Świda

Andrzej Świda (ur. 23 marca 1905 w Maleczu, zm. 19 lutego 1995 w Warszawie) – polski ksiądz katolicki, salezjanin.
Życiorys.
Syn Tadeusza i Julii z Zawadzkich, w 1919 rozpoczął naukę w Gimnazjum im. Zygmunta Augusta w Wilnie, a następnie kontynuował w Bydgoszczy. 27 czerwca 1924 zdał maturę i rozpoczął studia na Wydziale Chemii Uniwersytetu Jagiellońskiego, po roku przeniósł się na Uniwersytet Poznański. Równocześnie w latach 1926–1929 studiował w Prywatnym Instytucie Sztuk Pięknych, a także ukończył kurs fotografii. Absolutorium z chemii uzyskał w 1929, wstąpił wówczas do Towarzystwa Salezjańskiego i po rocznym nowicjacie w Czerwińsku nad Wisłą został skierowany do Małego Seminarium Duchownego w Lądzie, gdzie był nauczycielem chemii, fizyki, rysunku, historii sztuki i nauk przyrodniczych. Sam w tym czasie studiował filozofię, w Lądzie 17 sierpnia 1933 złożył śluby wieczyste. Od 1933 przez cztery lata studiował filozofię w Salezjańskim Instytucie Teologicznym w Krakowie, 24 czerwca 1937 otrzymał święcenia kapłańskie. Następnie był duszpasterzem w kościele salezjańskim w Poznaniu i Schronisku im. hr. Aleksandra Lubomirskiego w Krakowie. W 1940 udał się do Włoch, skąd miał udać się na misje, jednak władze zakonne skierowały go do pracy pedagogicznej. W roku szkolnym 1940/1941 wykładał fizykę i chemię w szkole salezjańskiej w Lanuvio, a następnie w Rzymie. W 1944 zgłosił się do duszpasterstwa polowego na tzw. kapelana czasu wojny i skierowany do Alessano, gdzie prowadził kursy dla żołnierzy i młodszych oficerów. Po likwidacji polskiej bazy w sierpniu 1946 znalazł się w Wielkiej Brytanii, w związku z zapowiadaną demobilizacją 2 Korpusu Polskich Sił Zbrojnych w lutym 1947 wrócił do Polski. Od 1947 pracował w Twardogórze w gimnazjum i Małym Seminarium Duchownym jako nauczyciel i dyrektor, równocześnie od 1948 był dziekanem, proboszczem i dyrektorem salezjańskiego. Ponieważ nie uznał legalności wyboru wikariusza kapitulnego Kazimierza Langosza został 31 lipca 1953 usunięty z archidiecezji wrocławskiej i skierowany kościoła filialnego w Przyłękowie. Jesienią 1956 został przywrócony do pracy duszpasterskiej, od 1957 do 1960 był dyrektorem domu formacyjnego w Oświęcimiu. W 1960 Stolica Apostolska mianowała Andrzeja Świdę wizytatorem dwóch polskich eremów kamedulskich. W latach 1960–1965 był mistrzem nowicjatu w Kopcu, następne pięć lat jako inspektor kierował Inspektorią św. Stanisława Kostki w Łodzi. Równocześnie od 1962 do 1974 raz w miesiącu dojeżdżał do Warszawy, gdzie w Prymasowskim Studium Życia Wewnętrznego wykładał „Rolę magistra nowicjatu”. W 1968 Prymas Polski kardynał Stefan Wyszyński mianował go kuratorem Zgromadzenia Sióstr Maryi Wspomożycielki Wiernych. Od 1972 do śmierci pracował w Archiwum Salezjańskim Inspektorii Warszawskiej z siedzibą w Łodzi, gdzie był archiwistą zakonnym oraz prowadził kwerendy dla historyków. W ostatnich latach życia poświęcił się pisaniu prac z zakresu ascetyki i historii salezjanów w Polsce. 
Zmarł w Warszawie i został pochowany na Cmentarzu Bródnowskim.

</doc>
<doc id="5269599" url="https://pl.wikipedia.org/wiki?curid=5269599" title="Yara Birkeland">
Yara Birkeland

Yara Birkeland – pierwszy bezzałogowy statek towarowy o napędzie całkowicie elektrycznym. 
Statek ten zamówiła norweska firma Yara International w stoczni Vard w 2017. Kadłub wybudowano w stoczni w rumuńskiej Braile. Przy budowie współpracowała firma Kongsberg, dostawca systemów automatyki. 
Statek ma służyć do przewożenia kontenerów ze sztucznymi nawozami z Porsgrunn do Breviku.
Początkowo statek będzie sterowany konwencjonalnie, po próbach przejdzie na tryb autonomiczny. Wtedy zostanie zdemontowany mostek, a kontrolę nad statkiem będzie sprawować centrum w Horten.
Yara Birkeland jest kontenerowcem o otwartych ładowniach. Długość całkowita wynosi 80 metrów, szerokość całkowita wynosi 15 metrów. Maksymalne zanurzenie to 6 metrów. Statek ma pojemność 120 TEU i nośność 3200 ton. 
Napęd statku stanowią dwa pędniki azymutalne ze śrubami o średnicy 2,2 metra, napędzane silnikami elektrycznymi o mocy 900 kW każdy. Statek wyposażono w dwa tunelowe stery strumieniowe o mocy 700 kW każdy. Energię zapewniają zestawy akumulatorów litowo-jonowych o pojemności 6,8 MWh. Prędkość maksymalna wynosi 15 węzłów, a ekonomiczna 6-7 węzłów. Statek wyposażono w urządzenia do automatycznego cumowania.
Koszt statku to około 25 milionów dolarów, trzy razy więcej niż konwencjonalny statek tej wielkości, lecz spodziewane jest, że armator zaoszczędzi do 90% kosztów eksploatacji. Rząd norweski wsparł budowę grantem w wysokości 16,7 miliona dolarów.
Nazwa statku honoruje Kristiana Birkelanda naukowca i założyciela firmy Yara.

</doc>
<doc id="5269600" url="https://pl.wikipedia.org/wiki?curid=5269600" title="Jewhen Obedyński">
Jewhen Obedyński



</doc>
<doc id="5269602" url="https://pl.wikipedia.org/wiki?curid=5269602" title="1-ja Pieriewierziewka">
1-ja Pieriewierziewka

1-ja Pieriewierziewka, także Pierwaja Pieriewierziewka () – wieś (ros. деревня, trb. dieriewnia) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 6,5 km od centrum administracyjnego sielsowietu (Wysokoje), 13 km na północny zachód od centrum administracyjnego rejonu (Miedwienka), 35 km na południowy zachód od Kurska, 12,5 km od drogi magistralnej (federalnego znaczenia) M2 «Krym».
We wsi znajduje się 37 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 71 osób.

</doc>
<doc id="5269605" url="https://pl.wikipedia.org/wiki?curid=5269605" title="Rambler Six">
Rambler Six



</doc>
<doc id="5269610" url="https://pl.wikipedia.org/wiki?curid=5269610" title="Łusarek lucernowy">
Łusarek lucernowy

Łusarek lucernowy ("Nomia melanderi") – gatunek samotnej pszczoły występującej w Ameryce Północnej. 
Gniazduje w ziemi, w glebach zasolonych, gliniastych i wilgotnych. Może tworzyć bardzo liczne, wielotysięczne agregacje gniazd. Prowadzi głównie samotny tryb życia, jednak czasem siostry mogą dzielić jedno gniazdo, co klasyfikuje się jako półspołeczność. Zimują przedpoczwarki, a czas przeobrażenia do dorosłych osobników zależy od temperatury oraz wilgotności gleby. Wychodzenie dorosłych osobników z gniazd ma miejsce zazwyczaj przed południem (między 9:30 a 11:00), między majem a sierpniem. Pierwsze samce pojawiają się nieco wcześniej w sezonie niż samice, ale część pszczół tej płci wychodzi z gniazd również przez resztę sezonu. W ciągu roku rozwija się zazwyczaj jedno pokolenie, jednak prawdopodobnie w niektórych przypadkach może mieć miejsce rozwój drugiego pokolenia (część pszczół kończy rozwój i opuszcza gniazda jeszcze w tym samym roku, i dopiero ich potomstwo zimuje).
Łusarek lucernowy jest cenionym zapylaczem roślin bobowatych, takich jak lucerna. W przeciwieństwie do np. pszczoły miodnej potrafi dostać się do wnętrza kwiatów tej rośliny, co wymaga od zapylacza specjalnej techniki (naciśnięcia płatków, tak by otworzył się dostęp do wnętrza kwiatu). Opracowano metody chowu tego gatunku na dużą skalę w celu zapylania upraw. W przygotowywanych specjalnie miejscach na gniazdo pszczoły mogą osiągać zagęszczenia 400 gniazd/m2 i tworzyć kolonie o liczebności 1,5 miliona gniazd. Łusarek lucernowy jest tym samym jedyną pszczołą samotną gniazdującą w ziemi, która jest masowo hodowana.

</doc>
<doc id="5269611" url="https://pl.wikipedia.org/wiki?curid=5269611" title="Mokradła Guayaquil">
Mokradła Guayaquil

Mokradła Guayaquil (NT0905) – ekoregion wydzielony przez WWF w ramach biomu zalewowe formacje trawiaste i sawanny. Obejmuje nadbrzeżne zalewowe formacje trawiaste w dorzeczu rzeki Guayas w Ekwadorze. 
Mokradła Guayaquil to również ekoregion wyróżniony przez organizację One Earth w ramach bioregionu ekwadorskie suche lasy nadbrzeżne i zalewowe formacje trawiaste (NT10). W tym ujęciu ekoregion zajmuje powierzchnię 2 940 km².
Położenie.
Mokradła Guayaquil to zalewowe formacje trawiaste występujące na wschód od miasta Guayaquil, na zachodnim wybrzeżu Ekwadoru. W swoim południowym zasięgu ten ekoregion stopniowo przechodzi w namorzyny. Od północy i zachodu otoczony jest wilgotnymi lasami nizinnymi, a od wschodu lasami suchymi.
Flora.
Mokradła zdominowane są przez rośliny wodne, błotne i lądowe z gatunków eichornię gruboogonkową, "Pontederia rotundifolia", "Heteranthera reniformis", "Calathea lutea", "Heliconia marginata", "Echinodorus bracteatus", "Alternanthera pubiflora", "Merremia umbellata", trukwa pokrywkowata i "Malachra alceifolia". Do występujących w tym ekoregionie drzew zaliczyć można ogorzałkę wełnistą, "Muntingia calabura", "Guazuma ulmifolia", "Trema micranthum", brugmansję i "Pseudobombax millei".
Fauna.
Faunę ekoregionu cechuje niski poziom endemizmu i bioróżnorodności. Występują tu ptaki takie jak ziarnojadek czarnolicy, rybitwa peruwiańska, tygryska rdzawoszyja, skrzydłoszpon rogaty i dławigad amerykański. Jest obszarem endemicznego występowania molosowatych z gatunku "Cabreramops aequatorianus"
Zagrożenie i ochrona.
Ekoregion jest zagrożony przez gwałtownie rosnące zaludnienie, rozwój rolnictwa (w szczególności przekształcanie siedlisk w plantacje ryżu), a także gwałtowne zjawiska klimatyczne, takie jak El Niño. Został uznany za krytycznie zagrożony. 

</doc>
<doc id="5269613" url="https://pl.wikipedia.org/wiki?curid=5269613" title="Ruch Solidarności z Ubogimi Trzeciego Świata MAITRI">
Ruch Solidarności z Ubogimi Trzeciego Świata MAITRI



</doc>
<doc id="5269616" url="https://pl.wikipedia.org/wiki?curid=5269616" title="Mistrzostwa Świata w Amp Futbolu 2022">
Mistrzostwa Świata w Amp Futbolu 2022

Mistrzostwa Świata w Amp Futbolu 2022 – szósta oficjalna (siedemnasta wliczając turnieje nieoficjalne) edycja ampfutbolowych mistrzostw świata, która odbędzie się w Turcji w dniach 1-9 października 2022. Tytułu sprzed czterech lat broni reprezentacja Angoli.
Uczestnicy.
Zakwalifikowane drużyny.
Do mistrzostw zakwalifikowały 24 zespoły z 5 federacji 
Podział na koszyki.
W turnieju wezmą udział 24 reprezentacje narodowe - zostały one przydzielone do czterech koszyków, z których zostaną rozlosowane do sześciu czterozespołowych grup.
Faza grupowa.
Losowanie odbyło się 30 lipca 2022 w siedzibie Tureckiej Federacji Piłki Nożnej.
O końcowej kolejności drużyn w każdej grupie decydują:
Legenda do tabelek:
Do fazy pucharowej awansują dwie pierwsze drużyny z każdej grupy oraz cztery najlepsze drużyny z trzecich miejsc.
Faza pucharowa.
Klucz ustalania par 1/8 finału.
W 1/8 finału, gdzie zagrają drużyny z 1. i 2. miejsca z każdej z grup oraz 4 z 6 najlepszych zespołów z 3. miejsc, rozpisano tabele wariantów możliwości doboru rywala w tej fazie turnieju - w zależności z jakich grup wyjdą zespoły z czwartych miejsc taki wariant będzie obowiązywał:

</doc>
<doc id="5269617" url="https://pl.wikipedia.org/wiki?curid=5269617" title="Paneuropejskie formy przedsiębiorstw">
Paneuropejskie formy przedsiębiorstw



</doc>
<doc id="5269618" url="https://pl.wikipedia.org/wiki?curid=5269618" title="Gozo Channel Company Limited">
Gozo Channel Company Limited

Gozo Channel Company Limited, powszechnie znana jako Gozo Channel Line lub Gozo Ferry () – maltańska firma założona w 1979, która obsługuje promowe połączenie między wyspami Malta i Gozo przy użyciu promy typu Ro-ro. Przeprawy odbywają się 365 dni w roku, w tym w weekendy, święta oraz nocą.
Usługi promowe firmy są głównym połączeniem między tymi dwiema wyspami i każdego roku korzystają z niego miliony mieszkańców Gozo, Maltańczyków oraz turystów. Obecnie połączenie obsługują trzy identyczne promy, wszystkie zbudowane między marcem 2000 a marcem 2002. Oprócz zwykłych usług dla pasażerów pieszych oraz samochodów, Gozo Channel oferuje również przewóz pojazdów ciężarowych i ładunków niebezpiecznych.
Poprzednicy.
Linia promowa łącząca wyspy Maltę i Gozo istnieje od wieków, a zapisy wskazują, że "dgħajjes tal-latini" były używane jako promy z portu Mġarr już w 1241. "Dgħajjes tal-latini", znane również jako łódź gozańska, pozostawały w użyciu aż do II wojny światowej. Kilka z nich przetrwało do dziś, jak na przykład „Maryanne”, używana przez Captain Morgan Cruises, chociaż nie ma ona żadnych masztów.
Mimo to pierwsze regularne połączenie pasażerskie między wyspami zostało zainaugurowane dopiero 13 czerwca 1885, kiedy firma O.F. Gollcher &amp; Sons Ltd rozpoczęła oficjalne przewożenie poczty na statku „Gleneagles”. Pod koniec XIX wieku firmy G.P. Sammut &amp; Co oraz Francesco Pace również oferowały usługi promowe. Te trzy firmy świadczyły usługi do 1923, kiedy to Malta Steamship Co Ltd przejęła dwa statki. Pod koniec lat 20. i 30. XX wieku Bernard Zammit oraz Joseph Gasan, Giovanni Dacoutros &amp; Grech Family uruchomili własne usługi promowe. Po wojnie powstały kolejne firmy, w tym Joseph Gasan (1947–57), rodzina Magro (1948–70), rodziny Magro &amp; Zammit (1958–68) oraz Malta Aliscafi Ltd (1964–68). W niektórych momentach działała tylko jedna firma, a w innych w tym samym czasie było ich więcej. 
E. Zammit &amp; Sons Ltd powstała w 1966, a do 1970 była jedyną firmą oferującą usługi promowe przez kanał Gozo. Działała na czterech statkach do 1979, kiedy powstała Gozo Channel Company Limited.
W latach 1885–1978 następujące statki były używane jako promy z Malty na Gozo:
Gozo Channel Co Ltd.
Gozo Channel Company Limited została utworzona w 1979 roku do obsługi przepraw promowych. Cztery statki dotychczasowego operatora E. Zammit &amp; Sons Ltd zostały przejęte przez nową firmę, a dwa kolejne zostały zakupione później tego samego roku. MV „Għawdex” rozpoczął obsługę trasy na Sycylię w 1981, ale zaprzestano jej w 1995.
W latach 1988–2002 do ekspresowych usług między Maltą a Gozo używane były poduszkowce oraz katamarany. Do 1990 firma przewoziła 1,93 miliona pasażerów i 370 000 samochodów rocznie. W połowie lat 90. rozpoczęto program modernizacji i w latach 2000–2002 zbudowano trzy zupełnie nowe statki. Terminal promowy Mġarr został w latach 2001–2008 całkowicie przebudowany. W ciągu następnych kilku lat przebudowano również terminal w Ċirkewwa, ukończono go w 2013.
Byłe i aktualnie używane przez Gozo Channel Co Ltd promy:

</doc>
<doc id="5269623" url="https://pl.wikipedia.org/wiki?curid=5269623" title="Gozo Channel Line">
Gozo Channel Line



</doc>
<doc id="5269625" url="https://pl.wikipedia.org/wiki?curid=5269625" title="Europejska partia polityczna">
Europejska partia polityczna



</doc>
<doc id="5269627" url="https://pl.wikipedia.org/wiki?curid=5269627" title="Zsófia Kónya">
Zsófia Kónya

Zsófia Kónya (ur. 6 lutego 1995 w Segedynie) – węgierska łyżwiarka szybka specjalizująca się w short tracku, trzykrotna olimpijka (2014, 2018 i 2022), brązowa medalistka olimpijska z Pekinu 2022, wicemistrzyni świata i Europy.

</doc>
<doc id="5269628" url="https://pl.wikipedia.org/wiki?curid=5269628" title="Sąd Najwyższy (Chorwacja)">
Sąd Najwyższy (Chorwacja)

Sąd Najwyższy (chorw. "Vrhovni sud Republike Hrvatske") – najwyższy organ władzy sądowniczej w Chorwacji z siedzibą w Zagrzebiu.
Historia i zadania.
Został utworzony w 1990 roku. Do jego zadań należą:
Ze względu na swoje kompetencje Sąd Najwyższy decyduje w sprawach dotyczących istotnych problemów społecznych, budzących zainteresowanie opinii publicznej. Do takich przypadków zalicza się np. oddalenie wniosku banków o rewizję wyroku ws. kredytów udzielonych we frankach szwajcarskich czy też unieważnienie wyroku ws. Branimira Glavaša skazanego za zbrodnie popełnione w trakcie wojny w Chorwacji.
Struktura i prezesi.
Na czele Sądu Najwyższego stoi Prezes Sądu Najwyższego Republiki Chorwacji ("Predsjednik Vrhovnog suda Republike Hrvatske"). Jego zadaniem jest reprezentowanie Sądu, zarządzanie jego pracami oraz inne zadania określone przepisami, w tym regulaminem Sądu. Wybierany jest na wniosek prezydenta Chorwacji przez parlament, na czteroletnią kadencję. Funkcję Prezesa Sądu Najwyższego można sprawować maksymalnie dwukrotnie.
Dotychczasowi Prezesi Sądu Najwyższego:
Sędziowie Sądu Najwyższego zasiadają w dwóch izbach: cywilnej i karnej. Według stanu na kwiecień 2022 zasiada w nich odpowiednio 23 i 10 sędziów. W skład struktury organizacyjnej Sądu Najwyższego wchodzą ponadto Biuro Prezesa oraz Sekretariat Sądu Najwyższego (2022).

</doc>
<doc id="5269631" url="https://pl.wikipedia.org/wiki?curid=5269631" title="Daudzeva (stacja kolejowa)">
Daudzeva (stacja kolejowa)

Daudzeva () – stacja kolejowa w miejscowości Daudzeva, w gminie Aizkraukle, na Łotwie. Położona jest na linii Jełgawa - Krustpils.

</doc>
<doc id="5269633" url="https://pl.wikipedia.org/wiki?curid=5269633" title="Menta">
Menta

Menta () – stacja kolejowa w gminie Aizkraukle, na Łotwie. Położona jest na linii Jełgawa - Krustpils, wśród dużego kompleksu leśnego i w oddaleniu od osad ludzkich.

</doc>
<doc id="5269636" url="https://pl.wikipedia.org/wiki?curid=5269636" title="Puchar Republiki Serbskiej w piłce siatkowej mężczyzn (2021)">
Puchar Republiki Serbskiej w piłce siatkowej mężczyzn (2021)

Puchar Republiki Serbskiej w piłce siatkowej mężczyzn 2021 – 28. sezon rozgrywek o siatkarski Puchar Republiki Serbskiej zorganizowany przez Związek Piłki Siatkowej Republiki Serbskiej.
Rozgrywki składały się z ćwierćfinałów, półfinałów i finału. We wszystkich rundach rywalizacja toczyła się w systemie pucharowym, a o awansie decydowało jedno spotkanie.
Finał odbył się 20 listopada 2021 roku w centrum sportowym Borik ("sportski centar Borik") w Banja Luce‎. Po raz jedenasty z rzędu Puchar Republiki Serbskiej zdobył , który w finale pokonał . Obaj finaliści zapewnili sobie udział w Pucharze Bośni i Hercegowiny.
MVP finału wybrany został Azur Eminović.

</doc>
<doc id="5269637" url="https://pl.wikipedia.org/wiki?curid=5269637" title="Ruch Solidarności z Ubogimi Trzeciego Świata &quot;Maitri&quot;">
Ruch Solidarności z Ubogimi Trzeciego Świata &quot;Maitri&quot;



</doc>
<doc id="5269639" url="https://pl.wikipedia.org/wiki?curid=5269639" title="Palędzie (wieś w województwie wielkopolskim)">
Palędzie (wieś w województwie wielkopolskim)



</doc>
<doc id="5269642" url="https://pl.wikipedia.org/wiki?curid=5269642" title="Palędzie (osada leśna w województwie wielkopolskim)">
Palędzie (osada leśna w województwie wielkopolskim)



</doc>
<doc id="5269643" url="https://pl.wikipedia.org/wiki?curid=5269643" title="Glinki (powiat poznański)">
Glinki (powiat poznański)



</doc>
<doc id="5269644" url="https://pl.wikipedia.org/wiki?curid=5269644" title="Cape Cod Canal">
Cape Cod Canal

Cape Cod Canal – kanał wodny w Stanach Zjednoczonych, łączący zatokę Buzzards z Cape Cod Bay. Jego długość wynosi około 12 km, szerokość 150 m, głębokość 9,7 m. Oddziela on półwysep Cape Cod od głównego lądu Massachusetts. Korzystanie z kanału pozwala zaoszczędzić 217 km żeglugi dookoła półwyspu.
Z kanału mogą korzystać jednostki do 251,5 m długości. Jest on częścią drogi wodnej Intracoastal Waterway. Okazjonalnie z kanału korzystają również zwierzęta, w tym zagrożone długopłetwce oceaniczne.
Położenie.
Kanał znajduje się w Nowej Anglii w stanie Massachusetts, w granicach miast Bourne oraz Sandwich (wschodni koniec, przy zatoce Cape Cod). Wybudowany został w biegu istniejących wcześniej rzek Monument River oraz Scusset River.
Historia.
Kanał otwarto 29 lipca 1914. Pierwsze przymiarki do jego budowy powstały już za czasów Pielgrzymów z kolonii Plymouth. O budowie dyskutowano również w roku 1697 oraz w czasie rewolucji amerykańskiej. Ostatecznie wybudowała go prywatna firma Cape Cod Construction Company. Budowa trwała 7 lat.
22 lipca 1918 niemiecka łódź podwodna ostrzelała amerykański holownik Perth Amboy w pobliżu Cape Cod. W odpowiedzi, prezydent Woodrow Wilson wydał polecenie by federalna administracja kolejowa przejęła zarządzania kanałem ze względów strategicznych. Po zakończeniu I wojny światowej wszczęto negocjacje o sprzedaży kanału, które zakończyły się w 1927 roku - kwota transakcji opiewała na 11,5 mln dolarów.
W latach 1935-40 przebudowano kanał do dzisiejszych parametrów. Był on wówczas najszerszym kanałem morskim na świecie.

</doc>
<doc id="5269646" url="https://pl.wikipedia.org/wiki?curid=5269646" title="&quot;O&quot;-Jung.Ban.Hap.">
&quot;O&quot;-Jung.Ban.Hap.



</doc>
<doc id="5269647" url="https://pl.wikipedia.org/wiki?curid=5269647" title="Jerzy Żłobnicki">
Jerzy Żłobnicki

Jerzy Żłobnicki (ur. 18 kwietnia 1902, zm. ?) – polski urzędnik konsularny i dyplomata.
Życiorys.
W 1931 wstąpił do polskiej służby zagranicznej w której m.in. pełnił funkcje: praktykanta konsularnego w MSZ (1931), w ambasadzie w Paryżu (1931–1932), i w konsulacie w Strasburgu (1932–1933); urzędnika w MSZ (1934–1938) oraz "attaché" ambasady RP w Paryżu (1939–1940). Prace te kontynuował w charakterze wicedyrektora Biura Polskiego ("Office Polonaise") a zarazem kierownika miejscowej delegatury w Marsylii (1940–1941), p.o. kierownika delegatury francuskiego Biura Administracji Polaków ("Bureau d’Administration des Polonais") (1941–1944), konsula RP w Marsylii (1944–1945), I sekretarza ambasady w Paryżu (1945). Władze francuskie zatrudniły go w charakterze doradcy technicznego w Biurze Opieki nad uchodźcami i bezpaństwowcami francuskiego MSZ (1945–1948). Był też doradcą do spraw polskich w Międzynarodowej Organizacji Uchodźców ("International Refugees Organization" – IRO) w Paryżu (1948–1952).
Był też zastępcą szefa okręgu Południe Polskiej Organizacji Walki o Niepodległość we Francji (1940–1944).

</doc>
<doc id="5269648" url="https://pl.wikipedia.org/wiki?curid=5269648" title="Miss you/&quot;O&quot;-Sei.Han.Gō">
Miss you/&quot;O&quot;-Sei.Han.Gō



</doc>
<doc id="5269649" url="https://pl.wikipedia.org/wiki?curid=5269649" title="Czuszka">
Czuszka



</doc>
<doc id="5269651" url="https://pl.wikipedia.org/wiki?curid=5269651" title="Friedrich Albert Zimmermann">
Friedrich Albert Zimmermann

Friedrich Albert Zimmermann (ur. 30 maja 1745 w Lubinie, zm. 27 marca 1815 we Wrocławiu) – pruski urzędnik i geograf, autor obszernej, trzynastotomowej pracy „Beiträge zur Beschreibung Schlesiens” (pol. "Przyczynki do opisu Śląska").
Syn urzędnika miejskiego w Lubinie, od młodości pracował jako urzędnik pruski, najpierw na Śląsku, w 1771 r. zwrócił na siebie ministra ds. Śląska, Karla von Hoyma i został jego protegowanym. Po zaborach, z polecenia władz pruskich pracował jako urzędnik na zaanektowanych terytoriach dawnej Rzeczypospolitej, najpierw w Prusach Zachodnich, od 1793 w Prusach Południowych i od 1795 r. w Warszawie. W 1804 r. mianowano go sekretarzem von Hoyma, w 1808 r. pracował w Berlinie, a od 1809 na kierowniczym stanowisku w Królewcu, po czym osiadł we Wrocławiu, gdzie w 1814 r. otrzymał tytuł tajnego radcy a rok później zmarł.
Napisał „Beiträge zur Beschreibung Schlesiens”, wydany w 13 tomach w latach 1783–1785. Ponieważ praca ta w dużej mierze bazowała na archiwalnych i urzędowych dokumentach stanowi cenne źródło wiedzy o ówczesnym Śląsku. Był także wraz z Karlem Konradem Streitem inicjatorem i wydawcą ukazującego się od 1785 czasopisma Schlesische Provinzialblätter.

</doc>
<doc id="5269652" url="https://pl.wikipedia.org/wiki?curid=5269652" title="Joe D'Amato">
Joe D'Amato



</doc>
<doc id="5269653" url="https://pl.wikipedia.org/wiki?curid=5269653" title="William McGarvey">
William McGarvey



</doc>
<doc id="5269658" url="https://pl.wikipedia.org/wiki?curid=5269658" title="P29">
P29

P29 – okręt patrolowy sił zbrojnych Malty wschodnioniemieckiego projektu 89.1 (typu "Kondor I"), służący poprzednio w Ludowej Marynarce NRD jako Boltenhagen. Wszedł do służby w NRD w 1970 roku jako trałowiec, następnie służył jako patrolowiec pogranicza. Po zjednoczeniem Niemiec służył w Deutsche Marine do 1997, kiedy został sprzedany na Maltę. Po przemianowaniu na „P29” był używany jako okręt patrolowy. Po wycofaniu z eksploatacji w 2007 okręt został zatopiony u brzegów Ċirkewwy jako sztuczna rafa i miejsce nurkowe. W pobliżu znajduje się wrak MV „Rozi”.
Budowa.
Okręt należał do pierwszej serii wschodnioniemieckich trałowców projektu 89.1, oznaczonego przez NATO jako typ "Kondor I", zaprojektowanego i zbudowanego w NRD. Zbudowano go w stoczni Peenewerft w Wolgast, pod numerem 89.118. Rozpoczęcie budowy nastąpiło 8 października 1969 roku. Okręt został zwodowany 22 maja 1970 i oddany do służby 19 września tego samego roku. Był osiemnastym okrętem tego typu, który został zbudowany w stoczni i został nazwany „Boltenhagen” po miejscowości o tej samej nazwie w okręgu Rostock.
Skrócony opis.
Okręt miał wyporność standardową 329 ts, zaś pełną 361 ts, jego długość całkowita wynosiła 52 m, szerokość całkowita 7,1 m zaś zanurzenie 2,3 m. Napęd jednostki stanowiły dwa silniki Diesla 40 DM o mocy 2942 kW. Prędkość maksymalna wynosiła 20 węzłów, zasięg około 3000 mil morskich przy prędkości 12 węzłów. 
Załoga początkowo obejmowała 24 osoby, później w służbie NRD jako patrolowiec 18 osób, a w służbie Malty liczyła 25 osób (w tym 2 oficerów).
Uzbrojenie w służbie niemieckiej stanowiło jedno podwójnie sprzężone działko przeciwlotnicze kalibru 25 mm 2M-3M w odkrytej wieży na pokładzie dziobowym. W drugiej połowie lat 80. okręt mógł otrzymać czteroprowadnicową wyrzutnię Fasta-4M lub FAM-4 dla samonaprowadzających się pocisków przeciwlotniczych obrony bezpośredniej Strzała-2M. Na Maltę okręt został sprzedany bez uzbrojenia, po czym zamontowano w 1999 roku poczwórnie sprzężony karabin maszynowy kalibru 14,5 mm ZPU-4.
Wyposażenie stanowiła stacja hydrolokacyjna KLA-58m i radar nawigacyjny TR 333. Początkowo okręt miał także zestaw trałów produkcji NRD i ZSRR: kontaktowe MSG-1 lub SDG/RL, elektromagnetyczne KFRG/RL lub HFG-13m lub HFG-24m oraz akustyczny AT-2. Przed sprzedażą na Maltę stację hydrolokacyjną zdemontowano, natomiast okręt otrzymał radar nawigacyjny produkcji zachodniej Racal Bridgemaster 250/360.
Przebieg służby.
Trałowiec „Boltenhagen” wszedł do służby Volksmarine 19 września 1969 roku i został przydzielony do 5 Dywizjonu Trałowców (5. MSRA) 1 Flotylli w Peenemünde, a od 1971 roku do 1 Dywizjonu Trałowców tej flotylli. Już między 1971 a 1973 rokiem, po wejściu do służby nowszych okrętów, został przeniesiony do 4 Dywizjonu Okrętów Pogranicza (4. GSA - "Grenzschiffabteilung") 6 Brygady Granicznej Wybrzeża (6. GBK – "Grenzbrigade Küste"). Służył jako patrolowiec pogranicza, a sprzęt przeciwminowy po pewnym czasie zdemontowano, zmniejszając załogę do 18 ludzi. Nosił numer burtowy 352, od 1971 roku: 312, a od 1975: G 443 (druga cyfra wskazywała numer dywizjonu).
Po zjednoczeniu Niemiec trałowiec, wraz z większością jednostek swojego typu został wycofany ze służby. Jednak był później używany przez jako okręt patrolowy. Nazwa „Boltenhagen” została zachowana, ale jednostka otrzymała numer taktyczny BG31. Zdemontowano działa okrętu, wymieniono wyposażenie radiowe i radarowe oraz przemalowano okręt. Jednostka, jako ostatnia typu "Kondor I" w niemieckiej straży przybrzeżnej została wycofana z eksploatacji 30 czerwca 1996.
Były trałowiec został 24 lipca 1997 zakupiony przez Maltę i otrzymał numer taktyczny P29. Okręt ponownie dołączył do swoich siostrzanych jednostek P30 (oryginalnie „Ueckermünde”) i P31 (oryginalnie „Pasewalk”), które zostały zakupione przez Maltę w 1992. P29 stał się jednostką patrolową w ramach dowództwa operacji morskich Morskiego Dywizjonu Sił Zbrojnych Malty. Ponieważ dawne trałowce były kupowane nieuzbrojone, zamontowano na nich poczwórne karabiny maszynowe kalibru 14,5 mm ZPU-4.
P29 był wykorzystywany do zabezpieczania wybrzeża Malty przed przemytem oraz do operacji kontroli granicznej. Jednostka została wycofana z eksploatacji w 2004 i we wrześniu 2005 zakupiona przez Maltański Urząd Turystyki. Po oczyszczeniu została 14 sierpnia 2007 zatopiona w pobliżu portu Ċirkewwa, aby służyła jako miejsce do nurkowania i sztuczna rafa.
Wrak.
Wrak leży teraz na głębokości około 35 metrów, ale całe nurkowanie można wykonać na 25 metrach. Najwyższy punkt wraku znajduje się na głębokości tylko 12 metrów od powierzchni. Ponieważ okręt został zatopiony stosunkowo niedawno, potrzeba trochę czasu, aby pojawiło się wokół niego więcej życia morskiego. Jednak od czasu zatonięcia zaczęły się już na nim osiedlać m.in. ukwiały "Alicia mirabilis", kałamarnice, strwolotki i płaszczki.
W 2013 roku P29 znalazł się na liście „10 najbardziej niesamowitych zatopionych statków na Ziemi” magazynu Amazing Beautiful World.
Zdjęcia z wraku "P29"

</doc>
<doc id="5269665" url="https://pl.wikipedia.org/wiki?curid=5269665" title="Juan Micha">
Juan Micha

Juan Micha Obiang Bicogo (ur. 28 lipca 1975 w Bacie) – piłkarz z Gwinei Równikowej grający na pozycji napastnika, a następnie trener piłkarski. Od 2021 jest selekcjonerem reprezentacji Gwinei Równikowej.
Kariera klubowa.
W swojej karierze piłkarskiej Micha grał w klubie Sony Elá Nguema.
Kariera reprezentacyjna.
W reprezentacji Gwinei Równikowej Micha zadebiutował 2 sierpnia 1998 w przegranym 0:2 meczu kwalifikacji do Pucharu Narodów Afryki 2000 z Gabonem, rozegranym w Bacie. Od 1998 do 2002 rozegrał w kadrze narodowej 9 meczów.
Kariera trenerska.
Po zakończeniu kariery piłkarskiej Micha został trenerem. Prowadził reprezentację Gwinei Równikowej U-20 (2014), reprezentację Gwinei Równikowej mężczyzn U-17 (2015 i 2020), reprezentację Gwinei Równikowej U-20 mężczyzn (2015) i CD Unidad Malabo (2016). W 2020 został tymczasowym selekcjonerem reprezentacji Gwinei Równikowej, a w 2021 został zatrudniony na stałe w tej reprezentacji. W 2022 roku doprowadził ją do ćwierćfinału Pucharu Narodów Afryki 2021.

</doc>
<doc id="5269667" url="https://pl.wikipedia.org/wiki?curid=5269667" title="Igor Gretskiy">
Igor Gretskiy



</doc>
<doc id="5269668" url="https://pl.wikipedia.org/wiki?curid=5269668" title="Wydział Inżynierii Produkcji Politechniki Warszawskiej">
Wydział Inżynierii Produkcji Politechniki Warszawskiej



</doc>
<doc id="5269670" url="https://pl.wikipedia.org/wiki?curid=5269670" title="Łokomotyw Kijów (piłka siatkowa)">
Łokomotyw Kijów (piłka siatkowa)

Łokomotyw Kijów (ukr. ‏«Локомотив» Київ) – ukraiński męski klub piłki siatkowej z siedzibą w Kijowie.
Bilans sezon po sezonie.
Poziom rozgrywek:
Sukcesy.
Mistrzostwa ZSRR:
Puchar ZSRR:
Puchar Ukrainy:
Mistrzostwa Ukrainy:

</doc>
<doc id="5269673" url="https://pl.wikipedia.org/wiki?curid=5269673" title="Kolcownica sosnowa">
Kolcownica sosnowa

Kolcownica sosnowa ("Phellodon fuligineoalbus" (J.C. Schmidt) R.E. Baird) – gatunek grzybów z rodziny chropiatkowatych ("Thelephoraceae").
Systematyka i nazewnictwo.
Pozycja w klasyfikacji według Index Fungorum: "Phellodon, Thelephoraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1817 r. Johann Carl Schmidt nadając mu nazwę "Hydnum fuligineoalbum". Obecną, uznaną przez Index Fungorum nazwę nadał mu w 2013 r. Richard E. Baird
Ma 12 synonimów. Niektóre z nich:
Nazwę polską kolcownica sosnowa zaproponował Władysław Wojewoda w 2003 r. Wcześniejsze nazwy: kolcownica różowawa (Barbara Gumińska i W. Wojewoda 1983), kolczak podkopcony (Feliks Teodorowicz 1933). Jan Łuszczyński w 2014 r. podał nazwę kolcownica różowawa. Wszystkie te nazwy są niespójne z aktualną nazwą naukową.
Morfologia.
O średnicy do 15 cm, początkowo płasko-wypukły, potem nieco wklęsły i nieregularny. Brzeg początkowo podwinięty, później karbowany, płatowaty zamszowy albo omszony, w starszych owocnikach nagi, matowy, rzadziej z drobnymi łuseczkami. Powierzchnia gładka, szorstka lub chropwata, niestrefowana, u młodych owocników miękka, pilśniowata i biała, u starszych gładka, bladobrunatna (zwłaszcza na środku).
Kolczasty. Kolce o długości do 2 mm, przy trzonie i brzegu kapelusza krótsze, podobne do brodawek. W stanie suchym mają barwę od białawej do szaropopielatej.
Wysokość 2–6 cm, grubość 1–3 cm, centralny, pełny, ze zwężoną lub zgrubiałą podstawą, w starszych okazach brunatną. Powierzchnia naga lub aksamitna, tej samej barwy co kapelusz, ale na szczycie jest wyraźnie jaśniejsza strefa widoczna zarówno u świeżych, jak i suszonych okazów,
W kapeluszu elastyczny, mięsisty o barwie od białawej do bladobrunatnej, przy trzonie ciemniejszy. Podczas suszenia wydziela zapach podobny do przyprawy magga.
Podstawki 27–35 × 4,5–5,5 μm, bez sprzążek bazalnych, ze sterygmami o długości do 3 μm. Zarodniki bezbarwne, nieco nieregularne w kształtach, eliptyczne, o wymiarach 4,7–5,4
× 2,7–3,6 μm, drobnokolczaste.
Występowanie.
Występuje w Ameryce Północnej, Europie i Azji. W Europie jest rozprzestrzeniony od Pirenejów po północne krańce Półwyspu Skandynawskiego. Brak go w Europie Południowo-Wschodniej. Wszędzie w Europie jednak jest rzadki, występujący w rozproszeniu. W Polsce W. Wojewoda w 2003 r. przytacza liczne stanowiska, z uwagą, że gatunek ten w Polsce jest zagrożony wyginięciem. Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek zagrożony wyginięciem, którego przetrwanie jest mało prawdopodobne, jeśli nadal będą działać czynniki zagrożenia.
Grzyb naziemny występujący w lasach sosnowych i mieszanych z udziałem sosny, także w parkach. Preferuje gleby piaszczyste, ubogie w związki azotu i fosforu. Grzyb mykoryzowy związany z sosną zwyczajną. Owocniki wytwarza zazwyczaj od sierpnia do października.
Gatunki podobne.
W Polsce występują dwa podobne gatunki dawniej zaliczane do rodzaju "Bankera" (kolcownica): kolcownica sosnowa (różowawa) i kolcownica świerkowa ("Phellodon violascens"). Odróżniają się budową kapelusza oraz siedliskiem. Kolcownica świerkowa związane jest ze świerkami i jej kapelusz jest wyraźnie łuskowaty. Obydwa gatunki są rzadkie i zagrożone wyginięciem. Podobne są też niektóre gatunki o kolczastym hymenoforze zaliczane do rodzajów "Hydnum" (sarniak), "Phellodon" (korokoząb) i "Hydnellum" (kolczakówka).

</doc>
<doc id="5269675" url="https://pl.wikipedia.org/wiki?curid=5269675" title="Phellodon fuligineoalbus">
Phellodon fuligineoalbus



</doc>
<doc id="5269676" url="https://pl.wikipedia.org/wiki?curid=5269676" title="Rajd Ypres 1990">
Rajd Ypres 1990

Rajd Ypres 1990 (26. Ypres 24 Hours Rally) – 26. edycja rajdu samochodowego Rajd Ypres rozgrywanego w Belgii. Rozgrywany był od 30 czerwca do 1 lipca 1990 roku. Była to dwudziesta szósta runda Rajdowych Mistrzostw Europy w roku 1990 (rajd miał najwyższy współczynnik – 20) oraz czwarta runda Rajdowych Mistrzostw Belgii..

</doc>
<doc id="5269677" url="https://pl.wikipedia.org/wiki?curid=5269677" title="Bankera fuligineoalba">
Bankera fuligineoalba



</doc>
<doc id="5269682" url="https://pl.wikipedia.org/wiki?curid=5269682" title="José Machín">
José Machín

José Ndong Machín Dicombo znany też jako Pepín (ur. 14 sierpnia 1996 w Bacie) – piłkarz z Gwinei Równikowej grający na pozycji środkowego pomocnika. Od 2020 jest zawodnikiem klubu AC Monza.
Kariera klubowa.
Swoją karierę piłkarską Machín rozpoczynał w juniorach takich klubów jak: La Floresta (2003-2004), FC Barcelona (2004-2008), La Floresta (2008-2009), FC Cambrils (2009-2010), Gimnàstic Tarragona (2010-2012) i Málaga CF (2012-2014). W 2014 roku został członkiem zespołu rezerw Málagi i grał w nich w sezonie 2014/2015 w Tercera División. W 2015 roku przeszedł do AS Roma, a w 2016 został wypożyczony do grającego w Serie B, Trapani Calcio. Swój debiut w nim zaliczył 28 sierpnia 2016 w zremisowanym 2:2 wyjazdowym meczu z Novarą Calcio. W Trapani spędził pół roku.
W styczniu 2017 Machína wypożyczono do szwajcarskiego FC Lugano. Swój debiut w nim w Swiss Super League zanotował 19 marca 2017 w przegranym 0:2 domowym meczu z BSC Young Boys. Zawodnikiem Lugano był do lata 2017.
W lipcu 2017 Machín trafił na wypożyczenie do Brescii Calcio. Zadebiutował w niej w Serie B 26 sierpnia 2017 w przegranym 1:2 wyjazdowym spotkaniu z US Avellino 1912. W Brescii grał w rundzie jesiennej sezonu 2017/2018.
W styczniu 2018 Machín udał się na wypożyczenie do Pescary. W niej swój debiut zaliczył 13 marca 2018 w przegranym 0:1 domowym meczu z Carpi FC 1909. W lipcu 2018 został wykupiony przez Pescarę za 1,8 miliona euro.
W styczniu 2019 Machín został wypożyczony do Parmy. W Parmie swój debiut w Serie A zanotował 24 lutego 2019 w przegranym 0:4 domowym spotkaniu z SSC Napoli. W lipcu 2019 Parma wykupiła go z Pescary za 2,8 miliona euro, a w sierpniu 2019 wypożyczyła go do tego klubu. W Pescarze grał do stycznia 2020.
W styczniu 2020 Machína wypożyczono do grającej w Serie C1, Monzy. Swój debiut w Monzie zaliczył 9 lutego 2020 w zremisowanym 2:2 wyjazdowym meczu ze Sieną. W sezonie 2019/2020 wywalczył z Monzą awans do Serie B, a w lipcu 2020 Monza wykupiła go za kwotę 4 milionów euro. Rundę wiosenną sezonu 2020/2021 Machín spędził na kolejnym wypożyczeniu do Pescary.
Kariera reprezentacyjna.
W reprezentacji Gwinei Równikowej Machín zadebiutował 12 listopada 2015 w przegranym 0:2 meczu eliminacji do MŚ 2018 z Marokiem, rozegranym w Agadirze. W 2022 roku został powołany do kadry na Puchar Narodów Afryki 2021. Na tym turnieju wystąpił w pięciu meczach: grupowych z Wybrzeżem Kości Słoniowej (0:1), z Algierią (1:0), ze Sierra Leone (1:0), w 1/8 finału z Mali (0:0, k. 6:5) i ćwierćfinałowym z Senegalem (1:3).

</doc>
<doc id="5269694" url="https://pl.wikipedia.org/wiki?curid=5269694" title="Kolcownica różowawa">
Kolcownica różowawa



</doc>
<doc id="5269696" url="https://pl.wikipedia.org/wiki?curid=5269696" title="Leopold Koziebrodzki">
Leopold Koziebrodzki

Leopold Justyn Maksymilian Bolesta-Koziebrodzki (ur. 16 listopada 1855 w Wiedniu, zm. 23 lutego 1939) – polski dyplomata Austro-Węgier.
Życiorys.
Leopold Koziebrodzki urodził się 16 listopada 1855 w Wiedniu. Miał brata Tadeusza (także dyplomatę).
W 1881 podjął pracę w C. K. Ministerstwie Spraw Zagranicznych. W 1882 został bezpłatnym attaché ambasady w Konstantynopolu. Następnie pracował w ambasadach i poselstwach w Paryżu, Kopenhadze, Brukseli i Bukareszcie. W 1891 został kierownikiem poselstwa w Rio de Janeiro. Potem był w ambasadach w Watykanie i w Madrycie. Później został posłem w Tangerze, a w 1909 w Lizbonie. Po raz ostatni był wymieniony w ewidencji urzędniczej w 1910, gdy miał status urlopowanego.
W 1881 otrzymał godność c. k. podkomorzego. W 1913 otrzymał tytuł c. k. tajnego radcy
Zmarł 23 lutego 1939.
Odznaczenia.
austro-węgierskie
inne odznaczenia

</doc>
<doc id="5269699" url="https://pl.wikipedia.org/wiki?curid=5269699" title="Anastazja Tichonowa">
Anastazja Tichonowa



</doc>
<doc id="5269702" url="https://pl.wikipedia.org/wiki?curid=5269702" title="Kościół Wniebowzięcia Najświętszej Maryi Panny w Pagu">
Kościół Wniebowzięcia Najświętszej Maryi Panny w Pagu

Kościół Wniebowzięcia Najświętszej Marii Panny – kościół rzymskokatolicki diecezji szybenickiej w mieście Pag, na wyspie Pag w Chorwacji. Wybudowana w XVI wieku na podstawie projektu chorwacko-włoskiego architekta Juraja Dalmatina. W XVIII wieku sufity zostały udekorowane barokowymi dekoracjami. Najstarszym elementem jest natomiast drewniany krucyfiks datowany na XII wiek. W skarbcu kościoła przechowywane jest wiele złotych i srebrnych przedmiotów liturgicznych.

</doc>
<doc id="5269707" url="https://pl.wikipedia.org/wiki?curid=5269707" title="Ali Abdi">
Ali Abdi

Ali Abdi (ar.علي عبدي; ur. 20 grudnia 1993 w Safakisie) – tunezyjski piłkarz grający na pozycji lewego obrońcy. Od 2021 jest zawodnikiem klubu SM Caen.
Kariera klubowa.
Swoją piłkarską karierę Abdi rozpoczął w klubie Sfax Railways Sports. W sezonie 2010/2011 zadebiutował w nim w trzeciej lidze tunezyjskiej. W 2011 roku przeszedł do pierwszoligowego JS Kairouan. Swój debiut w nim zaliczył 25 grudnia 2011 w zremisowanym 0:0 domowym meczu z EGS Gafsa. Zawodnikiem Kairouan był do końca sezonu 2011/2012.
W lipcu 2012 Abdi przeszedł do Espérance Tunis. Zadebiutował w nim 12 lutego 2013 w zwycięskim 2:1 domowym meczu z Olympique Béja. W sezonie 2012/2013 wywalczył z Espérance wicemistrzostwo Tunezji.
Latem 2013 Abdi został wypożyczony do Stade Tunisien. Swój debiut w nim zanotował 19 stycznia 2014 w zremisowanym 0:0 domowym meczu z Olympique Béja. Grał w nim przez rok, a w 2014 wrócił do Espérance. W sezonie 2015/2016 ponownie wypożyczono go do Stade Tunisien, jednak w tamtym sezonie nie rozegrał żadnego meczu.
W lipcu 2016 Abdi przeszedł do Club Africain. Swój debiut w nim zaliczył 8 września 2016 w zwycięskim 4:1 wyjazdowym spotkaniu z CS Hammam-Lif. W sezonie 2016/2017 zdobył z nim Puchar Tunezji. Z kolei w sezonie 2017/2018 został wicemistrzem Tunezji oraz ponownie zdobył krajowy puchar.
W lipcu 2019 Abdi został zawodnikiem francuskiego drugoligowca, Paris FC. Swój debiut w nim zanotował 23 sierpnia 2019 w przegranym 0:1 wyjazdowym meczu z AC Ajaccio. Zawodnikiem Paris FC był przez dwa sezony.
W lipcu 2021 Abdi odszedł do SM Caen. Zadebiutował w nim 25 sierpnia 2021 w przegranym 0:2 wyjazdowym spotkaniu z AC Ajaccio.
Kariera reprezentacyjna.
W reprezentacji Tunezji Abdi zadebiutował 25 marca 2021 w wygranym 5:2 meczu kwalifikacji do Pucharu Narodów Afryki 2021 z Libią, rozegranym w Bengazi. W 2022 roku został powołany do kadry na Puchar Narodów Afryki 2021. Na tym turnieju wystąpił w jednym meczu grupowym, z Gambią (0:1).

</doc>
<doc id="5269710" url="https://pl.wikipedia.org/wiki?curid=5269710" title="Aquilia Severa">
Aquilia Severa



</doc>
<doc id="5269711" url="https://pl.wikipedia.org/wiki?curid=5269711" title="Rally Albena - Zlatni Piassatzi 1990">
Rally Albena - Zlatni Piassatzi 1990



</doc>
<doc id="5269712" url="https://pl.wikipedia.org/wiki?curid=5269712" title="Georgi Georgiew (judoka)">
Georgi Georgiew (judoka)



</doc>
<doc id="5269714" url="https://pl.wikipedia.org/wiki?curid=5269714" title="Georgi Georgiew (judoka, ur. 1947)">
Georgi Georgiew (judoka, ur. 1947)



</doc>
<doc id="5269716" url="https://pl.wikipedia.org/wiki?curid=5269716" title="Im Büeler">
Im Büeler



</doc>
<doc id="5269718" url="https://pl.wikipedia.org/wiki?curid=5269718" title="Im Bueeler">
Im Bueeler



</doc>
<doc id="5269726" url="https://pl.wikipedia.org/wiki?curid=5269726" title="Gääss">
Gääss



</doc>
<doc id="5269727" url="https://pl.wikipedia.org/wiki?curid=5269727" title="Georgi Petrow">
Georgi Petrow



</doc>
<doc id="5269729" url="https://pl.wikipedia.org/wiki?curid=5269729" title="Gaeaess">
Gaeaess



</doc>
<doc id="5269730" url="https://pl.wikipedia.org/wiki?curid=5269730" title="Puchar Bośni i Hercegowiny w piłce siatkowej mężczyzn (2021/2022)">
Puchar Bośni i Hercegowiny w piłce siatkowej mężczyzn (2021/2022)

Puchar Bośni i Hercegowiny w piłce siatkowej mężczyzn 2021/2022 – 29. sezon rozgrywek o siatkarski Puchar Bośni i Hercegowiny (17. sezon z udziałem drużyn z Republiki Serbskiej) zorganizowany przez Związek Piłki Siatkowej Bośni i Hercegowiny ("Odbojkaški savez Bosne i Hercegovine", OSBiH). Zainaugurowany został 8 lutego 2022 roku.
W rozgrywkach brały udział cztery kluby: finaliści Pucharu Federacji Bośni i Hercegowiny, tj. i oraz finaliści Pucharu Republiki Serbskiej, tj. i . Składały się one z półfinałów oraz finału. Półfinały grane były w formie dwumeczów.
Finał odbył się 12 marca 2022 roku w hali sportowej Centrum Szkolnego im. Martina Nedicia ("Školski centar fra Martina Nedića") w Orašje. Puchar Bośni i Hercegowiny po raz ósmy zdobył , który w finale pokonał .
System rozgrywek.
W Pucharze Bośni i Hercegowiny w sezonie 2021/2022 uczestniczą cztery drużyny: finaliści Pucharu Federacji Bośni i Hercegowiny oraz finaliści Pucharu Republiki Serbskiej. Rozgrywki składają się z półfinałów i finałów. Nie jest rozgrywany mecz o 3. miejsce.
Pary półfinałowe tworzone są według klucza:
W ramach pary zespoły rozgrywają między sobą dwa spotkania. Gospodarzem pierwszego meczu jest finalista pucharu regionalnego, natomiast drugiego – zdobywca pucharu regionalnego. Awans do finału uzyskuje drużyna, która wygrała większą liczbę meczów. Jeżeli obie drużyny wygrały po jednym spotkaniu, o awansie decyduje liczba wygranych setów, a następnie liczba zdobytych małych punktów.
Zwycięzcy półfinałów rozgrywają jeden mecz finałowy o Puchar Bośni i Hercegowiny.
Bibliografia.
Biuletyny:
Terminarze:

</doc>
<doc id="5269737" url="https://pl.wikipedia.org/wiki?curid=5269737" title="Georgi Petrow (piłkarz)">
Georgi Petrow (piłkarz)



</doc>
<doc id="5269738" url="https://pl.wikipedia.org/wiki?curid=5269738" title="Mohamed Ali Ben Romdhane">
Mohamed Ali Ben Romdhane

Mohamed Ali Ben Romdhane (ar. محمد علي بن رمضان; ur. 6 września 1999 w Tunisie) – tunezyjski piłkarz grający na pozycji środkowego pomocnika. Jest wychowankiem klubu Espérance Tunis.
Kariera klubowa.
Swoją piłkarską karierę Ben Romdhane rozpoczął w klubie Espérance Tunis. W sezonie 2017/2018 stał się członkiem pierwszego zespołu. 8 kwietnia 2018 zadebiutował w nim w pierwszej lidze tunezyjskiej w wygranym 1:0 domowym meczu z ES Métlaoui. W sezonach 2071/2018, 2018/2019, 2019/2020 i 2020/2021 wywalczył z nim cztery mistrzostwa Tunezji z rzędu. W sezonach 2018 i 2018/2019 wygrał z Espérance Ligę Mistrzów.
Kariera reprezentacyjna.
W reprezentacji Tunezji Ben Romdhane zadebiutował 20 października 2019 w wygranym 2:1 meczu Mistrzostw Narodów Afryki 2020 z Libią, rozegranym w Sali. W 2022 roku został powołany do kadry na Puchar Narodów Afryki 2021. Na tym turnieju wystąpił w jednym meczu grupowym, z Mauretanią (4:0).

</doc>
<doc id="5269739" url="https://pl.wikipedia.org/wiki?curid=5269739" title="I de Grueb">
I de Grueb



</doc>
<doc id="5269740" url="https://pl.wikipedia.org/wiki?curid=5269740" title="Hääde">
Hääde



</doc>
<doc id="5269741" url="https://pl.wikipedia.org/wiki?curid=5269741" title="Haeaede">
Haeaede



</doc>
<doc id="5269743" url="https://pl.wikipedia.org/wiki?curid=5269743" title="Aymen Dahmen">
Aymen Dahmen

Aymen Dahmen (ar. أيمن دحمان; ur. 28 stycznia 1997 w Safakisie) – tunezyjski piłkarz grający na pozycji bramkarza. Jest wychowankiem klubu CS Sfaxien.
Kariera klubowa.
Swoją piłkarską karierę Dahmen rozpoczął w klubie CS Sfaxien. W sezonie 2017/2018 stał się członkiem pierwszego zespołu. 16 września 2018 zadebiutował w nim w pierwszej lidze tunezyjskiej w wygranym 2:0 wyjazdowym meczu z ES Métlaoui. W sezonie 2018/2019 zdobył ze Sfaxien Puchar Tunezji, a w sezonie 2019/2020 wywalczył z nim wicemistrzostwo Tunezji.
Kariera reprezentacyjna.
W reprezentacji Tunezji Dahmen zadebiutował 28 marca 2021 w wygranym 2:1 meczu kwalifikacji do Pucharu Narodów Afryki 2021 z Gwineą Równikową, rozegranym w Radisie. W 2022 roku został powołany do kadry na Puchar Narodów Afryki 2021. Na tym turnieju nie wystąpił w żadnym meczu.

</doc>
<doc id="5269744" url="https://pl.wikipedia.org/wiki?curid=5269744" title="Hondwil">
Hondwil



</doc>
<doc id="5269745" url="https://pl.wikipedia.org/wiki?curid=5269745" title="Lutzebërg">
Lutzebërg



</doc>
<doc id="5269746" url="https://pl.wikipedia.org/wiki?curid=5269746" title="Pogotowie zbrojne">
Pogotowie zbrojne

Pogotowie zbrojne – przygotowanie i rozmieszczenie sił zbrojnych państwa do potencjalnego starcia z przeciwnikiem; nieorężny pojedynek przeciwstawnych sobie wojsk.
Pogotowie zbrojne ma zapewnić swobodę działania w okresie poprzedzacym bezpośrednie starcie z przeciwnikiem, stwarzać dlań zagrożenie i odstraszyć.
Elementami pogotowia są gotowość mobilizacyjna i bojowa wojsk, ich rozwijanie, rozmieszczenie, ubezpieczenie i gotowość alarmowa oraz osłona operacyjna w strefach przygranicznych.
Ujęcie historyczne.
Jednym z klasycznych przykładów pogotowia strategicznego było rozlokowanie w 1812 wojsk napoleońskiej Wielkiej Armii w Polsce. Rozmieszczone na Pomorzu Gdańskim główne zgrupowanie marszałka Louisa Nicolasa Davouta znajdowało się w stanie pogotowia zbrojnego i tworzyło groźbę uderzenia skrzydłowego z północy w przypadku, gdyby armia Imperium Rosyjskiego chciała uderzyć na Polskę. Takie rozmieszczenie wojsk umożliwiało też uderzenie na Rosję przez Prusy. Według Mariana Kukiela, Napoleon w obronie nigdy nie uznawał kordonu i prowadzenia obrony bezpośredniej. Typowe było dla niego pogotowie strategiczne i ofensywne prowadzenie obrony. Przykładem pogotowia zbrojnego jest też kryzys kubański między Stanami Zjednoczonymi a Związkiem Radzieckim lub radzieckie naciski militarne na Polskę w latach 1980–1981.
Charakterystyka pogotowia zbrojnego.
Pogotowie zbrojne obejmuje różnorodne działania mające na celu podwyższenie, utrzymanie i odtwarzanie zdolności oraz gotowości bojowej. W okresie poprzedzającym konflikt zbrojny może obejmować: utrzymywanie gotowości bojowej w miejscu stałej dyslokacji, osiąganie wyższych stanów gotowości bojowej i rozwijanie mobilizacyjne. W czasie działań wojennych może to być pobyt w rejonach ześrodkowania (wyjściowych, odtwarzania zdolności bojowej itp.) lub osłona operacyjna na kierunkach biernych.
Jednym z głównych składników pogotowia zbrojnego jest gotowość bojowa wojsk, w tym osiąganie jej wyższych stanów. Dla obrońcy szybkość i sprawność osiągania gotowości do działań jest o wiele ważniejsza niż dla agresora, który wybiera czas rozpoczęcia działań wojennych. Obrońca musi reagować na akcję napastnika i musi być zawsze gotowy do działania. Większe wymagania stosuje się wobec wojsk stacjonujących w strefach przygranicznych i wobec sił szybkiego reagowania, mniejsze zaś wobec tych, które znajdują się w głębi teatru wojny.
Realizację podwyższania stopnia gotowości bojowej wojsk winna charakteryzować skrytość działania. Mechanizm, technika, konkretne możliwości i rozwiązania zapewniające bezkolizyjny przebieg tego procesu powinny być strzeżone szczególną tajemnicą. W ramach maskowania strategicznego możliwe jest jednak dokonywanie tego wręcz w ostentacyjny sposób, włącznie z sugerowaniem wyższego stopnia gotowości i zdolności bojowej, niż rzeczywisty. Może to być niekiedy czynnikiem na tyle odstraszającym, że powstrzyma potencjalnego agresora od podejmowania działań.
Kolejnym elementem pogotowia zbrojnego jest strategiczne rozwinięcie sił zbrojnych, czyli mobilizacyjne i operacyjne rozwinięcie wojsk. Jego celem jest przestawienie wojsk ze stanu pokojowego na wojenny oraz przyjęcie ugrupowania strategicznego.
Operacyjne rozwinięcie wojsk obejmuje: osiąganie wyższych stanów gotowości bojowej, rozwijanie mobilizacyjne podległych jednostek, przegrupowanie wojsk do obszarów i rejonów wyjściowych i osiąganie gotowości do przeprowadzenia pierwszej operacji.
System operacyjnego rozwinięcia wojsk powinien on być na tyle elastyczny, aby zapewniać możliwość reagowania na rozwój sytuacji polityczno-militarnej, na zmieniającą się skalę i dynamikę. Powinien być dostosowany zarówno do warunków wojny lokalnej, jak i totalnej.
Związki operacyjne znajdujące się w pierwszym rzucie rozwijać się będą na własnym obszarze bezpośrednio w ugrupowanie obronne, a związki dyslokowane w głębi teatru wojny tworzyć będą z reguły drugi rzut strategiczny lub też mogą być wykorzystywane do wzmocnienia pierwszorzutowych związków operacyjnych.
W czasie wojny podstawowymi rodzajami działań pogotowia zbrojnego będą: osłona operacyjna na kierunkach gdzie nie toczą się działania wojenne oraz pobyt wojsk w obszarach i rejonach ześrodkowania, w których wojska odtwarzają zdolność bojową.

</doc>
<doc id="5269747" url="https://pl.wikipedia.org/wiki?curid=5269747" title="I de Rüüti">
I de Rüüti



</doc>
<doc id="5269749" url="https://pl.wikipedia.org/wiki?curid=5269749" title="I de Rueueti">
I de Rueueti



</doc>
<doc id="5269750" url="https://pl.wikipedia.org/wiki?curid=5269750" title="Im Schönegrond">
Im Schönegrond



</doc>
<doc id="5269751" url="https://pl.wikipedia.org/wiki?curid=5269751" title="Im Schoenegrond">
Im Schoenegrond



</doc>
<doc id="5269753" url="https://pl.wikipedia.org/wiki?curid=5269753" title="Schwöllbronn">
Schwöllbronn



</doc>
<doc id="5269755" url="https://pl.wikipedia.org/wiki?curid=5269755" title="Schwoellbronn">
Schwoellbronn



</doc>
<doc id="5269756" url="https://pl.wikipedia.org/wiki?curid=5269756" title="Bechir Ben Saïd">
Bechir Ben Saïd

Bechir Ben Saïd (ar. بشير بن سعيد; ur. 29 listopada 1994 w Kabis) – tunezyjski piłkarz grający na pozycji bramkarza. Od 2018 jest zawodnikiem klubu US Monastir.
Kariera klubowa.
Swoją piłkarską karierę Ben Saïd rozpoczął w klubie AS Gabès. W sezonie 2014/2015 stał się członkiem pierwszego zespołu. 21 września 2014 zadebiutował w nim w pierwszej lidze tunezyjskiej w zremisowanym 0:0 domowym meczu z Espérance Zarzis. W sezonie 2014/2015 spadł z nim do drugiej ligi, a w sezonie 2015/2016 wrócił do pierwszej. 
W lipcu 2018 Ben Saïd przeszedł do US Monastir. Swój debiut w nim zaliczył 1 września 2018 w przegranym 0:1 wyjazdowym spotkaniu z Club Africain. W sezonie 2019/2020 zdobył z Monastirem Puchar Tunezji.
Kariera reprezentacyjna.
W reprezentacji Tunezji Ben Saïd zadebiutował 21 stycznia 2022 w przegranym 0:1 meczu Pucharu Narodów Afryki 2021 z Mali, rozegranym w Limbé. Na tym turnieju rozegrał również cztery inne mecze: grupowe z Mauretanią (4:0), z Gambią (0:1), w 1/8 finału z Nigerią (1:0) i ćwierćfinałowy z Burkiną Faso (0:1).

</doc>
<doc id="5269759" url="https://pl.wikipedia.org/wiki?curid=5269759" title="Im Spiicher">
Im Spiicher



</doc>
<doc id="5269760" url="https://pl.wikipedia.org/wiki?curid=5269760" title="2-ja Pieriewierziewka">
2-ja Pieriewierziewka

2-ja Pieriewierziewka, także Wtorаja Pieriewierziewka () – wieś (ros. деревня, trb. dieriewnia) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 5 km od centrum administracyjnego sielsowietu (Wysokoje), 13 km na północny zachód od centrum administracyjnego rejonu (Miedwienka), 34 km na południowy zachód od Kurska, 12 km od drogi magistralnej (federalnego znaczenia) M2 «Krym».
We wsi znajduje się 16 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 14 osób.

</doc>
<doc id="5269761" url="https://pl.wikipedia.org/wiki?curid=5269761" title="Stèè">
Stèè



</doc>
<doc id="5269763" url="https://pl.wikipedia.org/wiki?curid=5269763" title="Tüüfe">
Tüüfe



</doc>
<doc id="5269764" url="https://pl.wikipedia.org/wiki?curid=5269764" title="Tueuefe">
Tueuefe



</doc>
<doc id="5269766" url="https://pl.wikipedia.org/wiki?curid=5269766" title="Troge">
Troge

Szwajcaria:
Osoby:
Zobacz też:

</doc>
<doc id="5269767" url="https://pl.wikipedia.org/wiki?curid=5269767" title="Uernäsch">
Uernäsch



</doc>
<doc id="5269768" url="https://pl.wikipedia.org/wiki?curid=5269768" title="Uernaesch">
Uernaesch



</doc>
<doc id="5269769" url="https://pl.wikipedia.org/wiki?curid=5269769" title="I de Waltschtat">
I de Waltschtat



</doc>
<doc id="5269771" url="https://pl.wikipedia.org/wiki?curid=5269771" title="Walzehuuse">
Walzehuuse



</doc>
<doc id="5269773" url="https://pl.wikipedia.org/wiki?curid=5269773" title="Wolfhalde">
Wolfhalde



</doc>
<doc id="5269775" url="https://pl.wikipedia.org/wiki?curid=5269775" title="Mohamed Amine Ben Hamida">
Mohamed Amine Ben Hamida

Mohamed Amine Ben Hamida (ar. محمد أمين بن حميدة; ur. 15 grudnia 1995 w Tunisie) – tunezyjski piłkarz grający na pozycji lewego obrońcy. Jest wychowankiem klubu Espérance Tunis.
Kariera klubowa.
Swoją piłkarską karierę Ben Hamida rozpoczął w 2000 roku w klubie Espérance Tunis. W sezonie 2016/2017 awansował do kadry pierwszego zespołu. W lipcu 2016 został wypożyczony do Olympique Béja. 9 września 2016 zaliczył w nim debiut w pierwszej lidze tunezyjskiej w przegranym 0:2 wyjazdowym meczu z AS Gabès. Na koniec sezonu 2016/2017 spadł z Olympique do drugiej ligi. W latach 2017-2019 był wypożyczony do drugoligowego AS Soliman, z którym w sezonie 2018/2019 wygrał rozgrywki drugiej ligi i awansował do pierwszej.
W lipcu 2019 Ben Hamida wrócił do Espérance Tunis. 7 listopada 2019 zanotował w nim debiut w zwycięskim 3:1 domowym meczu z CA Bizertin. W sezonach 2019/2020 i 2020/2021 wywalczył z nim dwa mistrzostwa Tunezji.
Kariera reprezentacyjna.
W reprezentacji Tunezji Ben Hamida zadebiutował 30 listopada 2021 w wygranym 5:1 meczu Pucharu Narodów Arabskich 2021 z Mauretanią, rozegranym w Ar-Rajjan. Z Tunezją zajął 2. miejsce w tym turnieju i zagrał również w przegranym 0:2 po dogrywce finale z Algierią. W 2022 roku został powołany do kadry na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5269779" url="https://pl.wikipedia.org/wiki?curid=5269779" title="Kondratjewskije Wysiełki">
Kondratjewskije Wysiełki

Kondratjewskije Wysiełki () – chutor w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 3,5 km od centrum administracyjnego sielsowietu (Wysokoje), 10 km na północny zachód od centrum administracyjnego rejonu (Miedwienka), 33,5 km na południowy zachód od Kurska, 9,5 km od drogi magistralnej (federalnego znaczenia) M2 «Krym».
W chutorze znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 22 osoby.

</doc>
<doc id="5269780" url="https://pl.wikipedia.org/wiki?curid=5269780" title="Goote">
Goote

Szwajcaria:
Osoby:
Zobacz też:

</doc>
<doc id="5269783" url="https://pl.wikipedia.org/wiki?curid=5269783" title="Martyna Wardak">
Martyna Wardak

Martyna Wardak (ur. 7 września 1984 we Wrześni) – polska siatkarka plażowa, pięciokrotna medalistka mistrzostw Polski w siatkówce plażowej. Doktor nauk o zdrowiu, fizjoterapeutka.
Kariera sportowa.
W 2011 roku wywalczyła złoty medal mistrzostw Polski w parze z Joanną Wiatr. Ze względu na brak rozegrania turnieju finałowego mistrzostw Polski medale zostały przyznane na podstawie rankingu Polskiego Związku Piłki Siatkowej. W 2012 i 2013 roku para Wardak/Wiatr wywalczyła brązowe medale podczas finałów rozgrywanych w Niechorzu. W 2015 roku w Krakowie Martyna z Joanną zdobyły srebrne medale, przegrywając finał z Moniką Brzostek/Kingą Wojtasik. W 2016 roku podczas finałów mistrzostw Polski we Wrześni Martyna Wardak w parze z Katarzyną Kociołek stanęła na drugim stopniu podium.
W latach 2006-2016 reprezentowała Polskę w turniejach międzynarodowych. W marcu 2016 roku w parze z Małgorzatą Stępień zagrała w pierwszym oficjalnym turnieju siatkówki na śniegu z cyklu CEV Snow Volleyball European Tour w czeskim Szpindlerowym Młynie, zajmując czwarte miejsce.
Kariera naukowa.
W 2013 uzyskała stopień doktora nauk o zdrowiu po obronie rozprawy doktorskiej pt. "Ocena funkcji stawu kolanowego po jednoczasowej rekonstrukcji wielowięzadłowej i rehabilitacji pooperacyjnej" napisanej pod kierunkiem dr hab. Andrzeja Nowakowskiego z Wydziału Nauk o Zdrowiu Uniwersytetu Medycznego im. Karola Marcinkowskiego w Poznaniu. Pracuje jako fizjoterapeutka oraz asystent w Klinice Biomateriałów i Stomatologii Doświadczalnej UMP.

</doc>
<doc id="5269786" url="https://pl.wikipedia.org/wiki?curid=5269786" title="Łódź patrolowa P29">
Łódź patrolowa P29



</doc>
<doc id="5269787" url="https://pl.wikipedia.org/wiki?curid=5269787" title="Maltese patrol boat P29">
Maltese patrol boat P29



</doc>
<doc id="5269788" url="https://pl.wikipedia.org/wiki?curid=5269788" title="Thulani Victor Mbuyisa">
Thulani Victor Mbuyisa

Thulani Victor Mbuyisa CMM (ur. 13 lutego 1973 w Exobho) – południowoafrykański duchowny katolicki, biskup Kokstad od 2022.
Życiorys.
Święcenia kapłańskie otrzymał 4 marca 2000 w zgromadzeniu Misjonarzy z Marianhill. Był m.in. wicedyrektorem zakonnego nowicjatu, dyrektorem domu formacyjnego w Nairobi oraz przełożonym wschodnioafrykańskiej prowincji zakonnej. W 2012 został wikariuszem generalnym oraz prokuratorem zgromadzenia, a w 2016 został wybrany jego przełożonym generalnym.
6 kwietnia 2022 papież Franciszek mianował go ordynariuszem diecezji Kokstad. Sakry udzielił mu 11 czerwca 2022 metropolita Bloemfontein – arcybiskup Zolile Peter Mpambani.

</doc>
<doc id="5269792" url="https://pl.wikipedia.org/wiki?curid=5269792" title="Gode">
Gode

Osoby:
Inne:
Zobacz też:

</doc>
<doc id="5269794" url="https://pl.wikipedia.org/wiki?curid=5269794" title="Wojciech Sędziwój Czarnkowski (zm. 1578)">
Wojciech Sędziwój Czarnkowski (zm. 1578)



</doc>
<doc id="5269795" url="https://pl.wikipedia.org/wiki?curid=5269795" title="Wybory do Senatu Republiki Czeskiej w 2022 roku">
Wybory do Senatu Republiki Czeskiej w 2022 roku

Wybory do Senatu Republiki Czeskiej w 2022 roku odbyły się 23 i 24 września 2022 roku (I tura) oraz 30 września i 1 października 2022 roku (II tura), zgodnie z postanowieniem prezydenta Miloša Zemana z 6 kwietnia 2022 roku. Wybrano w nich na sześcioletnią kadencję 27 senatorów, odnawiając tym samym 1/3 składu Senatu.
Pierwsza tura wyborów odbyła się równocześnie z wyborami do rad gmin.
Ordynacja wyborcza.
Podstawą do przeprowadzenia wyborów była Ustawa z dnia 27 września 1995 o wyborach do Parlamentu Republiki Czeskiej oraz zmianie i uzupełnieniu niektórych innych ustaw (Zákon ze dne 27. září 1995 o volbách do Parlamentu České republiky a o změně a doplnění některých dalších zákonů). Głosowanie odbyło się jedynie w części państwa – w 27 okręgach jednomandatowych o numerach formula_1 (1, 4, 7...) – gdyż co dwa lata odnawiana jest 1/3 składu izby (27 z 81 mandatów).
Głosowanie przeprowadzono na zasadzie większości bezwzględnej. Jeśli żaden z kandydatów nie uzyskał w danym okręgu ponad 50% głosów ważnych, po sześciu dniach od zakończenia głosowania odbyła się decydująca tura z udziałem dwóch kandydatów z najlepszymi wynikami w I turze. Liczba ludności żadnego z okręgów nie mogła być niższa lub wyższa o 15% lub więcej od średniej liczby mieszkańców przypadającej na mandat w skali państwa (tzw. normy przedstawicielskiej).
Czynne prawo wyborcze przysługiwało każdemu obywatelowi Republiki Czeskiej, który najpóźniej w drugim dniu głosowania (I tura) ukończył 18. rok życia. Bierne prawo wyborcze miały osoby z prawem czynnym, które najpóźniej w drugim dniu głosowania ukończyły 40. rok życia. Zgłaszać kandydatów mogły partie i ruchy polityczne oraz ich koalicje, ponadto prawo wysunięcia swojej kandydatury przysługiwało każdemu wyborcy, który przedłożył okręgowej komisji wyborczej 1000 podpisów poparcia wyborców zamieszkałych w danym okręgu.
Podział miejsc w Senacie przed wyborami.
Kolumna wyróżniona odcieniem czerwonym wskazuje liczbę mandatów senatorskich wygasających i obsadzanych na nowo w 2022 roku, a wiersze wyróżnione odcieniem żółtym oznaczają partie wchodzące w skład koalicji rządowej sprzed wyborów.
Wybory do Senatu w 2022 roku były pierwszymi odbywającymi się w czasie trwania IX kadencji Izby Poselskiej. Władzę w kraju sprawuje od grudnia 2021 roku rząd Petra Fiali, gabinet koalicji ODS, KDU-ČSL, TOP 09, STAN i Piratów. Przed wyborami do Senatu w 2022 roku koalicja rządowa posiadała większość bezwzględną w obu izbach parlamentu – w Senacie partie ją tworzące reprezentowało 55 na 81 deputowanych.
Przewodniczącym Senatu przed wyborami był Miloš Vystrčil z ODS, sprawujący tę funkcję od lutego 2020 roku.
Lista senatorów, którzy nie ubiegają się o reelekcję.
"Podano nazwę partii lub ruchu zgłaszającego danego kandydata do poprzednich wyborów."
Pierwsza tura.
O 27 mandatów senatorskich ubiegało się 178 kandydatów zgłoszonych przez partie i ruchy polityczne oraz siedmioro niezależnych. Żadne ze stronnictw nie wysunęło kandydatów we wszystkich okręgach; w ponad połowie okręgów zarejestrowano przedstawicieli ANO 2011 (22) oraz Wolności i Demokracji Bezpośredniej (19). Współrządząca od wyborów 2021 koalicja Spolu (KDU-ČSL, Obywatelska Partia Demokratyczna i TOP 09) poparła łącznie 19 kandydatur.
Cztery spośród stronnictw reprezentowanych w Senacie nie musiały bronić w 2022 roku wygasających mandatów: Czeska Partia Piratów, Marek Hilšer do Senatu, Ostrawiak i Senator 21. Łącznie o ponowny wybór ubiegało się 22 senatorów, w tym:
Pierwsza tura głosowania rozpoczęła się 23 września 2022 (godziny 14–22), a zakończyła kolejnego dnia (godziny 8–14). Frekwencja wyniosła 42,65%; najwyższa była w okręgu nr 52 – Igława (48,93%), najniższa w okręgu nr 4 – Most (32,74%).
Dzięki uzyskaniu bezwzględnej większości głosów mandaty senatorskie w I turze zdobyło trzech kandydatów: Petr Fiala z ramienia KDU-ČSL (okręg nr 46 – Uście nad Orlicą), Jiří Růžička z ramienia TOP 09 (okręg nr 25 – Praga 6) i Ladislav Václavec z ramienia ANO (okręg nr 64 – Bruntál). W pozostałych 24 okręgach konieczne było przeprowadzenie kolejnej tury wyborów.
Druga tura.
Decydującą turę przeprowadzono 30 września i 1 października 2022 w godzinach analogicznych do poprzedniej rundy głosowania.
Zmierzyli się w niej kandydaci: ANO 2011 (17), Obywatelskiej Partii Demokratycznej (9), KDU-ČSL (6), TOP 09 (3), Senatora 21 (2), dalszych partii i ruchów: Burmistrzowie i Niezależni, Burmistrzowie na rzecz Kraju Libereckiego, Czeska Partia Socjaldemokratyczna, Jihočeši 2012, NIEZALEŻNI, ProMOST, Ruch na rzecz Pragi 11, Tabor 2020, Wolność i Demokracja Bezpośrednia, Zjednoczeni Demokraci – Stowarzyszenie Niezależnych (po 1) oraz jeden niezależny.
Najwięcej było pojedynków między przedstawicielami ANO i ODS – siedem.
Frekwencja była o ponad 23 punkty procentowe niższa niż tydzień wcześniej – 19,44%; ponownie najwięcej osób zagłosowało w okręgu nr 52 – Igława (38,74%), najmniej w okręgu nr 1 – Karlowe Wary (10,51%).
Wyniki wyborów.
Źródło: Český statistický úřad. 
Podział miejsc w Senacie po wyborach.
Kolumna wyróżniona odcieniem zieleni wskazuje liczbę mandatów senatorskich obsadzonych przez dane stronnictwa w 2022 roku.
Największą liczbę mandatów zdobyła ODS i po dwuletniej przerwie ponownie uzyskała liczniejszą reprezentację od koalicji STAN i SLK. Łącznie ówczesne partie koalicji rządowej (ODS, KDU-ČSL, TOP 09, Piraci i STAN) powiększyły stan posiadania o pięć mandatów. Przewodniczącym Senatu pozostał Miloš Vystrčil z ODS
Lista wybranych senatorów.
"Gwiazdką oznaczono deputowanych, którzy ubiegali się o reelekcję. W nawiasach podano miejsce zajęte przez danego kandydata w I turze."
Źródło: Český statistický úřad.
Lista senatorów, którzy nie uzyskali reelekcji.
"W nawiasach podano miejsce zajęte przez danego kandydata w I turze."
Źródło: Český statistický úřad.

</doc>
<doc id="5269797" url="https://pl.wikipedia.org/wiki?curid=5269797" title="Rajd Niemiec 1990">
Rajd Niemiec 1990

Rajd Niemiec 1990 (9. ADAC Rallye Deutschland) – 9 edycja rajdu samochodowego Rajd Niemiec rozgrywanego w Niemczech. Rozgrywany był od 19 do 21 lipca 1990 roku. Była to dwudziesta dziewiąta runda Rajdowych Mistrzostw Europy w roku 1990 (rajd miał najwyższy współczynnik - 20) oraz szósta runda Rajdowych Mistrzostw Niemiec.

</doc>
<doc id="5269799" url="https://pl.wikipedia.org/wiki?curid=5269799" title="Jesús Angulo (ur. 1997)">
Jesús Angulo (ur. 1997)

Jesús Ricardo „Canelo” Angulo Uriarte (ur. 20 lutego 1997 w Culiacán) – meksykański piłkarz występujący na pozycji ofensywnego pomocnika lub lewego skrzydłowego, reprezentant Meksyku, od 2023 roku zawodnik Leónu.

</doc>
<doc id="5269802" url="https://pl.wikipedia.org/wiki?curid=5269802" title="Krajowe Centrum Doradztwa Rozwoju Rolnictwa i Obszarów Wiejskich">
Krajowe Centrum Doradztwa Rozwoju Rolnictwa i Obszarów Wiejskich

Krajowe Centrum Doradztwa Rozwoju Rolnictwa i Obszarów Wiejskich – jednostka organizacyjna Ministerstwa Rolnictwa powołana w celu usprawnienia funkcjonowania systemu doradztwa rolniczego, lepszego korzystania ze środków pomocowych Unii Europejskiej oraz skutecznego zarządzania programami w dziedzinie rozwoju rolnictwa i obszarów wiejskich. Krajowe Centrum Doradztwa Rozwoju Rolnictwa i Obszarów Wiejskich funkcjonowało w latach 1999–2004. Pierwszym dyrektorem Krajowego Centrum był Tomasz Skrzyczyński.
Powołanie.
W ustawie z 1998 r. przyjęto przepisy wprowadzające ustawy reformujące administrację publiczną i udzielono ministrom delegację pozwalającą na dostosowania funkcjonowania jednostek organizacyjnych do nowych regulacji.
Zgodnie z otrzymaną delegacją Minister Rolnictwa i Gospodarki Żywnościowej zarządzeniem z 1998 r. powołał Krajowe Centrum Doradztwa Rozwoju Rolnictwa i Obszarów Wiejskich z siedzibą w Brwinowie. Krajowe Centrum powstało z następujących jednostek:
Struktura organizacyjna.
Struktura organizacyjna Krajowego Centrum przedstawiała się następująco:
Podstawowe zadania.
Do podstawowego zakresu zadań Krajowego Centrum należało:
Finansowanie.
Krajowe Centrum i jego dwa oddziały podlegały bezpośrednio ministrowi rolnictwa i finansowane było ze środków budżetowych będących w gestii resortu. Regionalne ośrodki doradztwa rolniczego podporządkowane zostały wojewodom i przez nich były finansowane. Ponadto wojewodowie we własnym zakresie utworzyli nowe struktury organizacyjne.
W znowelizowanym rozporządzeniu z 1999 r. Minister Rolnictwa i Gospodarki Żywnościowej doprecyzował zadania Krajowego Centrum w zakresie:
Powstanie Centrum Doradztwa Rolniczego.
Na mocy ustawy z 2004 r. o jednostkach doradztwa rolniczego przekształcono Krajowe Centrum Doradztwa Rozwoju Rolnictwa i Obszarów Wiejskich w Centrum Doradztwa Rolniczego.
W 2005 r. w skład Centrum Doradztwa Rolniczego weszły dwa oddziały – w Krakowie i w Poznaniu. Pozostałe ośrodki stały się wojewódzkimi ośrodkami doradztwa rolniczego.

</doc>
<doc id="5269804" url="https://pl.wikipedia.org/wiki?curid=5269804" title="Centralny Ośrodek Doskonalenia Kadr i Upowszechniania Postępu w Rolnictwie">
Centralny Ośrodek Doskonalenia Kadr i Upowszechniania Postępu w Rolnictwie

Centralny Ośrodek Doskonalenia Kadr i Upowszechniania Postępu w Rolnictwie – jednostka organizacyjna Ministra Rolnictwa powołana w celu prowadzenia badań naukowych i opracowania metod wprowadzania postępu rolniczego do praktyki.
Centralny Ośrodek Doskonalenia Kadr i Upowszechniania Postępu w Rolnictwie funkcjonował w latach 1974–1984 i był zlokalizowany w Poznaniu.
Pierwszym dyrektorem Centralnego Ośrodka był Marian Jerzak. 
Powstanie.
Rozporządzeniem Ministra Rolnictwa z 1973 r. w sprawie utworzenia Centralnego Ośrodka Doskonalenia Kadr i Upowszechniania Postępu w Rolnictwie powołano nową jednostkę badawczo – rozwojową. W uzasadnieniu rozporządzenia podano potrzebę zintegrowanie w jednym specjalistycznym ośrodku zagadnień rozproszonych w innych instytucjach resortu rolnictwa. Centralny Ośrodek zobowiązany został do prowadzenia działalności naukowo–badawczej, dydaktycznej, doradczej i informacyjnej. Otrzymał status jednostki badawczo–rozwojowej i był objęty budżetem Ministerstwa Rolnictwa w dziale „nauka”. 
Zadania.
Do podstawowych zadań Centralnego Ośrodka należało prowadzenie prac naukowo-badawczych i dydaktycznych w zakresie doskonalenia kadr i upowszechniania postępu w rolnictwie, a w szczególności w zakresie:
Kierowanie.
Centralnym Ośrodkiem kierował dyrektor powoływany przez Ministra Rolnictwa. Do jego kompetencji należał całokształt spraw związanych z kierowaniem instytucją. Dyrektor kierował Ośrodkiem przy pomocy dwóch zastępców oraz Rady Naukowo-Technicznej.
Organy doradcze dyrektora ośrodka.
Organem doradczym dyrektora była Rada Naukowo-Techniczna, która pełniła funkcję organu opiniodawczego w zakresie działalności badawczo–rozwojowej. Składała się z przewodniczącego, jego zastępcy oraz 10 członków, powoływanych przez Ministra Rolnictwa na okres 3 lat. 
Do zadań rady należało:
Zmiany organizacyjne dotyczące ośrodka.
W 1985 r. zarządzeniem Ministra Rolnictwa i Gospodarki Żywnościowej Centralny Ośrodek przekształcony został w Centralny Ośrodek Oświaty i Postępu w Rolnictwie, z jednoczesnym przeniesieniem siedziby dyrekcji z Poznania do Brwinowa.

</doc>
<doc id="5269806" url="https://pl.wikipedia.org/wiki?curid=5269806" title="Jesús Angulo (ur. 1998)">
Jesús Angulo (ur. 1998)

Jesús Alberto „Stitch” Angulo Uriarte (ur. 30 stycznia 1998 w Culiacán) – meksykański piłkarz występujący na pozycji lewego lub środkowego obrońcy, reprezentant Meksyku, od 2022 roku zawodnik Tigres UANL.

</doc>
<doc id="5269808" url="https://pl.wikipedia.org/wiki?curid=5269808" title="Godde">
Godde

Osoby:
Zobacz też:

</doc>
<doc id="5269810" url="https://pl.wikipedia.org/wiki?curid=5269810" title="Érick Sánchez">
Érick Sánchez

Erick Daniel Sánchez Ocegueda (ur. 27 września 1999 w mieście Meksyk) – meksykański piłkarz występujący na pozycji środkowego pomocnika, reprezentant Meksyku, od 2020 roku zawodnik Pachuki.

</doc>
<doc id="5269812" url="https://pl.wikipedia.org/wiki?curid=5269812" title="Gödde">
Gödde

Osoby:
Zobacz też:

</doc>
<doc id="5269815" url="https://pl.wikipedia.org/wiki?curid=5269815" title="Port Lipawa">
Port Lipawa

Port Lipawa () – port morski nad Morzem Bałtyckim, znajdujący się w trzecim co do wielkości mieście Łotwy – Lipawie. W 2021 roku port obsłużył 1652 statki, 44 576 pasażerów i przeładował 7 056 710,14 ton towarów.
Port w Lipawie obsługuje regularne połączenia promowe z Travemünde, realizowane przez Stena Line i Terrabalt.
Historia.
Pierwsza pisemna wzmianka o przystani u ujścia nieistniejącej obecnie rzeki Liwy do Morza Bałtyckiego. Znaczenie portu wzrosło po pokoju oliwskim z 1660 roku, w którym Polska utraciła większość Inflant wraz z Rygą i tradycyjne szlaki handlowe z Rygi przeniosły się do Lipawy, która pozostała w granicach Rzeczpospolitej. W roku 1697 ruszyła budowa pierwszego portu, z rozkazu króla Polski Zygmunta Augusta.
W 1736 roku potężny sztorm zniszczył wiele statków w porcie i naniósł piasku, w wyniku czego głębokość portu zmalała do około 1 m. W wyniku burzy zginęło 39 osób. Po tych wydarzeniach wzmocniono nabrzeża oraz wydłużono północny falochron.
W latach 1871-74 wybudowano Kolej Libawsko-Romeńską, łączącą port w Lipawie z Romnym na Ukrainie.
Na początku XX wieku Lipawa była jednym z pięciu największych portów Imperium Rosyjskiego (obok Sankt Petersburga, Odessy, Tallinna i Rygi).
Port ucierpiał w stosunkowo niewielkim stopniu podczas II wojny światowej. W 1951 roku zamknięto port handlowy i port funkcjonował wyłącznie jako wojskowy oraz rybacki. Działalność handlową wznowiono w porcie 27 września 1991, po odzyskaniu niepodległości przez Łotwę. Pierwszym zagranicznym okrętem, który wpłynął do portu po przerwie, była M/S Hajnówka pod polską banderą.
31 sierpnia 1994 zamknięto bazę marynarki wojennej Rosji w Lipawie.
W 1997 roku na obszarze portu utworzono specjalną strefę ekonomiczną.

</doc>
<doc id="5269816" url="https://pl.wikipedia.org/wiki?curid=5269816" title="Goedde">
Goedde

Osoby:
Zobacz też:

</doc>
<doc id="5269819" url="https://pl.wikipedia.org/wiki?curid=5269819" title="Gothe">
Gothe

Osoby:
Zobacz też:

</doc>
<doc id="5269820" url="https://pl.wikipedia.org/wiki?curid=5269820" title="Anis Ben Slimane">
Anis Ben Slimane

Anis Ben Slimane (ar. أنيس بن سليمان; ur. 16 marca 2001 w Kopenhadze) – tunezyjski piłkarz grający na pozycji środkowego pomocnika. Od 2020 jest zawodnikiem klubu Brøndby IF.
Kariera klubowa.
Swoją piłkarską karierę Ben Slimane rozpoczynał w juniorach takich klubów jak: BK Vestia (2008), KB (2008-2010), FA 2000 (2010-2011), Herfølge BK (2011), B 93 (2011-2012), Brøndby IF (2012-2014), KB (2014-2015), Lyngby BK (2015) i Akademisk BK (2015-2017). W 2017 roku awansował do kadry pierwszego zespołu Akademisk BK i w latach 2017-2019 grał w nim duńskiej 2. divisjon.
W lipcu 2019 Ben Slimane przeszedł do Brøndby IF. 16 lutego 2020 zanotował w nim debiut w Superligaen w zwycięskim 2:0 domowym meczu z Odense BK. W sezonie 2020/2021 wywalczył z Brøndby mistrzostwo Danii.
Kariera reprezentacyjna.
Ben Slimane grał w reprezentacji Danii U-19 i Tunezji U-20. W reprezentacji Tunezji zadebiutował 9 października 2020 w wygranym 3:0 towarzyskim meczu z Sudanem, rozegranym w Radisie. W debiucie strzelił gola. W 2022 roku został powołany do kadry na Puchar Narodów Afryki 2021. Na tym turnieju rozegrał pięć meczów: grupowe z Mali (0:1), z Mauretanią (4:0), z Gambią (0:1), w 1/8 finału z Nigerią (1:0) i ćwierćfinałowy z Burkiną Faso (0:1).

</doc>
<doc id="5269821" url="https://pl.wikipedia.org/wiki?curid=5269821" title="Zapora Salanfe">
Zapora Salanfe

Zapora Salanfe (fr. "Barrage de Salanfe") – zapora wodna w szwajcarskich Alpach, w kantonie Valais. Na skutek jej budowy powstał sztuczny zbiornik wodny Lac de Salanfe. Obiekt zbudowano w celu produkcji energii elektrycznej w elektrowni wodnej Miéville, usytuowanej znacznie poniżej zapory, w Vernayaz, już w dolinie Rodanu.
Położenie.
Zapora znajduje się w gminie Evionnaz w dytrykcie Saint-Maurice, w odległości ok. 10 km (w linii prostej) na północny zachód od miasta Martigny. Wraz z utworzonym zbiornikiem leży w grupie górskiej zwanej Massif du Giffre, należącej do Prealp Sabaudzkich. Usytuowano ją na potoku Salanfe, u wylotu rozległego kotła polodowcowego, który od północnego zachodu ograniczony jest przez długi mur Dents du Midi (3 258 m n.p.m.), zaś od południowego zachodu przez masyw Tour Salière (3220 m n.p.m.).
Historia.
Zaporę rozpoczęto budować w 1947 r. Budowę ukończono w roku 1953.
Charakterystyka.
Zapora wodna betonowa typu ciężkiego. Mur zapory, dwukrotnie załamany, ma długość w koronie 616 m, maksymalną wysokość 52 m i objętość betonu 230 000 m3. Korona zapory znajduje się na wysokości 1925 m n.p.m.
Elektrownia.
Elektrownia Miéville w Vernayaz (gmina Evionnaz) znajduje się na wysokości 452 m n.p.m. Wyposażona jest w dwie turbiny Peltona o mocy 70 MW. Produkuje rocznie ok. 110 GWh energii. Rurociąg między zaporą a elektrownią, położoną 1472 metry poniżej, ma spadek o prawie 95%. Standardowy przepływ wynosi w nim 5700 l/s.
Turystyka.
Korona zapory jest swobodnie dostępna dla turystów. Najłatwiejsze dojście z campingu Van d'en Haut (1390 m n.p.m.) w dolinie potoku Salanfe, poniżej zapory. Latem przy północnym krańcu muru zapory działa bufet pod nazwą Auberge de Salanfe.

</doc>
<doc id="5269822" url="https://pl.wikipedia.org/wiki?curid=5269822" title="Goder">
Goder

Osoby:
Zobacz też:

</doc>
<doc id="5269831" url="https://pl.wikipedia.org/wiki?curid=5269831" title="Gohde">
Gohde

Osoby:
Zobacz też:

</doc>
<doc id="5269833" url="https://pl.wikipedia.org/wiki?curid=5269833" title="Efraín Álvarez">
Efraín Álvarez

Efraín Álvarez (ur. 19 czerwca 2002 w Los Angeles) – meksykański piłkarz z obywatelstwem amerykańskim występujący na pozycji ofensywnego pomocnika lub skrzydłowego, reprezentant kraju, obecnie zawodnik amerykańskiego Los Angeles Galaxy.
Jest synem meksykańskich imigrantów: jego ojciec pochodzi ze stanu Jalisco, a matka z Zacatecas. Jego starszy brat Carlos Alvarez również był piłkarzem.
W wieku 15 lat, jednego miesiąca i 14 dni podpisał profesjonalny kontrakt z rezerwami Los Angeles Galaxy, zostając najmłodszym piłkarzem w historii ligi USL Championship (pobił rekord należący do Alphonso Daviesa). Następnie został najmłodszym zawodnikiem, który rozegrał mecz w USL.

</doc>
<doc id="5269835" url="https://pl.wikipedia.org/wiki?curid=5269835" title="Spasskije Wysiełki (obwód kurski)">
Spasskije Wysiełki (obwód kurski)

Spasskije Wysiełki () – chutor w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 4,5 km od centrum administracyjnego sielsowietu (Wysokoje), 11 km na północny zachód od centrum administracyjnego rejonu (Miedwienka), 34 km na południowy zachód od Kurska, 10,5 km od drogi magistralnej (federalnego znaczenia) M2 «Krym».
W chutorze znajduje się 65 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 73 osoby.

</doc>
<doc id="5269836" url="https://pl.wikipedia.org/wiki?curid=5269836" title="Spasskije Wysiełki">
Spasskije Wysiełki

Spasskije Wysiełki () – nazwa toponimów w Rosji

</doc>
<doc id="5269837" url="https://pl.wikipedia.org/wiki?curid=5269837" title="Wacław Kondek">
Wacław Kondek

Wacław Józef Kondek (ur. 18 stycznia 1917 w Dąbrowie Górniczej, zm. 17 stycznia 1976 w Łodzi) – polski grafik, malarz, rzeźbiarz, scenograf teatralny, reżyser filmów krótkometrażowych.
Życiorys.
Wacław Kondek urodził się 18 stycznia 1917 w Dąbrowie Górniczej. W 1921 przeniósł się z rodziną do Olkusza. W 1928 zmarła jego matka. W 1935 podjął studia na ASP w Krakowie, gdzie uczyli go m.in.: Karol Homolacs, Henryk Uziembło i Witold Chomicz. Studia ukończył w 1939, następnie otrzymał dwuletnie stypendium we Włoszech, lecz w wyniku II wojny światowej nie doszło do wyjazdu. Podczas okupacji niemieckiej Kondek mieszkał w okolicach Kielc, w 1942 przeniósł się do Starachowic, gdzie zajmował się pracą przy rozlewaniu i rozwożeniu wody sodowej. W tym okresie zajmował się również szkicowaniem. W 1944 został wywieziony na roboty do Niemiec.
Wacław Kondek w 1946 powrócił z Niemiec do Polski i w 1947 dostał się na 3 rok studiów w Państwowej Wyższej Szkole Sztuk Plastycznych w Łodzi, gdzie uczyli go m.in. Ludwik Tyrowicz, Władysław Strzemiński i Stefan Wegner. Pracę dyplomową obronił w 1951 i został członkiem Związku Polskich Artystów Plastyków. W 1950 podjął pracę jako scenograf w Teatrze Lalek Arlekin, lecz współpracował również z Teatrem Pinokio, z którymi współpracował do końca życia. Realizował również scenografie dla Teatru Lalki i Aktora w Lublinie, a także dla teatrów w: Toruniu, Szczecinie, Poznaniu, Warszawie i Wrocławiu. Współpracował również z Se-Ma-Forem, a także w 1952 ze Studiem w Bielsku-Białej, gdzie przebywał do 1953, a następnie powrócił do Łodzi.
W latach 60. XX w. współpracował z tygodnikiem „Odgłosy”, dla którego wykonywał rysunki. Opublikował w nim m.in. cykle: „Z teki Wacława Kondka”, „Rysuje Wacław Kondek”, „Twarze” oraz „Ulica Piotrkowska”. Z czasem pisał również reportaże, poświęcone wycieczkom po województwie łódzkim i zawierające pejzaże i rysunki zabytków jego autorstwa. W latach 60 i 70. XX w. a łamach „Dziennika Łódzkiego” publikował cykle: „Łódzkie pałace”, „Fabryki łódzkie”, „Impresje włoskie”. Był zaangażowany we współpracę z Radiem Łódź, gdzie emitowany były jego „Listy z Italii” (1969) W 1971 opublikował książkę „Rysunki i słowa”.
Życie prywatne.
Wacław Kondek był synem dziennikarza – Józefa Kondka i jego żony – Gertrudy Kondek. Jego żoną była malarka Maria Kondek z domu Fiedler, z którą miał 2 córki – Barbarę (ur. 1951) i Krystynę (ur. 1952). Został pochowany na cmentarzu Doły w Łodzi.
Twórczość.
Działalność artystyczna Wacława Kondka obejmowała m.in.: linoryt, drzeworyt, grafikę, malarstwo olejne, akwarele, tusz, a także wykonywał rysunki piórkiem oraz tworzył rzeźby. Stworzył łącznie około 285 obrazów stanowiących przykłady malarstwa olejnego, 346 prac wykonanych temperą na drewnie, 42 drewniane rzeźby, 660 prac ceramicznych, 463 grafiki, 358 prac temperą na papierze i tekturze, 185 prac wykonanych akwarelą, kredą, tuszem lawowanym, 1655 prac w technice tusz-piórko, a także ponad 100 prac w ołówku i szkice. Jego działalność artystyczna obejmowała około 50 scenografii teatralnych i filmowych, a także oprawy graficzne książek, kalendarzy i ekslibrisów, około 100 felietonów i humoresek, 10 scenariuszy filmowych i teatralnych, a także pamiętniki. Stworzył ponadto 4 filmy krótkometrażowe: „Ondraszek” (1959), „Złodzieje” (1960), „Gore!” (1966) „Larghetto” (1967).
Prace Kondka w okresie od 1952 do 1975 były wystawiane na 81 wystawach zbiorowych w Polsce oraz w 9 zagranicznych: w Niemczech, Czechosłowacji, Węgrzech, Jugosławii i ZSRR, a także na 29 wystawach indywidualnych w Polsce oraz 9 zagranicznych: w Danii, Szwecji, Węgrzech i Niemczech. Po jego śmierci, w okresie od 1976 do 2004, były wystawiane na 28 wystawach zbiorowych, w Polsce i za granicą oraz na 32 wystawach indywidualnych w Polsce i 2 w Niemczech.
Charakterystyczne dla stylu Kondka są wyraźne kontury w jego pracach. Tematyka jego dzieł dotyczyła często postaci baśniowych i fantastycznych, takich jak: nieistniejące stworzenia, diabły i humanoidalne drzewa. Tematem jego prac były również plenery związane z miejscami, które odwiedzał, często związane z Łodzią – fabryki, pałace i ulice, m.in. cykle prac: „Domy na Bałutach”, „Ziemia łódzka”, „Ulica Piotrkowska”, „Łódzkie pałace” i „Fabryki łódzkie”.

</doc>
<doc id="5269840" url="https://pl.wikipedia.org/wiki?curid=5269840" title="Goode">
Goode

Osoby:
Inne:
Zobacz też:

</doc>
<doc id="5269849" url="https://pl.wikipedia.org/wiki?curid=5269849" title="Wydział Wydział Mechaniczny Technologiczny Politechniki Warszawskiej">
Wydział Wydział Mechaniczny Technologiczny Politechniki Warszawskiej



</doc>
<doc id="5269850" url="https://pl.wikipedia.org/wiki?curid=5269850" title="Marian Domosławski">
Marian Domosławski

Marian Domosławski (ur. w 1881 we Lwowie, zm. 20 stycznia 1944 w Warszawie) – polski aktor teatralny i filmowy, reżyser i śpiewak teatralny, dyrektor teatrów.
Życiorys.
Debiutował w 1900 roku i przez kolejne lata grał w zespołach prowincjonalnych i objazdowych m.in. w Łodzi (1903), Kijowie (1904–1905, 1907–1908), Ciechocinku (1906–1907) oraz Lublinie (1907–1908). W latach 1908–1915 był członkiem zespołu operetki i farsy Warszawskich Teatrów Rządowych. Po wybuchu I wojny światowej, jako poddany austro-węgierski, w 1915 roku został deportowany w głąb Rosji. Tam współpracował z polskimi zespołami teatralnymi m.in. w Moskwie, Petersburgu oraz Baku, rozpoczął również działalność reżyserską. 
Po zakończeniu wojny zamieszkał w Warszawie. Skupiał się głównie na reżyserowaniu, głównie operetek. Współpracował ze stołecznymi teatrami Czarny Kot (1918–1919), Qui Pro Quo (1919–1920) oraz Nietoperz (1921–1922), gdzie był głównym reżyserem i kierownikiem artystycznym. W okresie 1919–1926 był związany z Teatrem Nowości m.in. jako współdyrektor (1922–1923) oraz kierownik artystyczny (1924–1925). W kolejnych latach głównie reżyserował w Katowicach (Teatr Polski, 1926–1927 oraz 1930–1932), Warszawie (Teatr Nowości 1927-1928, Teatr Znicz 1929, Wielka Operetka 1933–1934, Operetka na Chłodnej 1935), Grudziądzu (Teatr Miejski, 1929–1930), Wilnie (Teatr Lutnia 1934–1935, Teatry Miejskie 1939) oraz Bydgoszczy (Teatr Miejski, 1937–1939). Podczas II wojny światowej występował i reżyserował w jawnym Teatrze Miasta Warszawy (1940–1943).

</doc>
<doc id="5269859" url="https://pl.wikipedia.org/wiki?curid=5269859" title="Goethe (ujednoznacznienie)">
Goethe (ujednoznacznienie)

Osoby:
Inne:
Zobacz też:

</doc>
<doc id="5269863" url="https://pl.wikipedia.org/wiki?curid=5269863" title="Hieronim Makowiecki (zm. w 1582)">
Hieronim Makowiecki (zm. w 1582)

Hieronim Makowiecki herbu Pomian (zm. 1582) – sekretarz Stefana Batorego, sekretarz Zygmunta II Augusta, sekretarz Mikołaja Radziwiłła Czarnego, namiestnik nieświeski.
Wielokrotny poseł króla (m.in. do Szwecji w 1555 roku).

</doc>
<doc id="5269866" url="https://pl.wikipedia.org/wiki?curid=5269866" title="Anna Lidia Kamecka">
Anna Lidia Kamecka



</doc>
<doc id="5269870" url="https://pl.wikipedia.org/wiki?curid=5269870" title="Yoann Touzghar">
Yoann Touzghar

Yoann Touzghar (ar. يوهان توزغار; ur. 28 listopada 1986 w Awinionie) – tunezyjski piłkarz grający na pozycji napastnika. Od 2018 jest zawodnikiem klubu Troyes AC.
Kariera klubowa.
Swoją piłkarską karierę Touzghar rozpoczynał w juniorach takich klubów jak AS Monaco i AS Cannes. W 2005 roku został zawodnikiem RC Grasse i grał w nim do 2010 roku. W 2009 roku awansował z nim z szóstej do piątej ligi. W 2010 roku przeszedł do trzecioligowego Amiens SC. Zadebiutował w nim 13 sierpnia 2010 w wygranym 1:0 domowym meczu z SR Colmar. W sezonie 2010/2011 awansował z nim do Ligue 2, a w sezonie 2011/2012 spadł z nim do Championnat National.
W sierpniu 2012 Touzghar przeszedł do RC Lens. Swój debiut w nim zaliczył 24 sierpnia 2012 w zremisowanym 1:1 wyjazdowym meczu z Gazélec Ajaccio. W sezonie 2013/2014 wywalczył z Lens awans do Ligue 1, a w sezonie 2014/2015 wrócił z nim do Ligue 2.
W lipcu 2015 Touzghar został piłkarzem Club Africain. Zadebiutował w nim 13 grudnia 2015 w przegranym 0:1 wyjazdowym spotkaniu z Étoile Sportive du Sahel. Grał w nim przez sezon.
W lipcu 2016 Touzghar przeszedł do AJ Auxerre. Swój debiut w nim zanotował 9 września 2016 w zremisowanym 0:0 domowym meczu z FC Sochaux-Montbéliard. W Auxerre grał do stycznia 2017.
W styczniu 2017 Touzghar został piłkarzem FC Sochaux-Montbéliard. Swój debiut w nim zaliczył 4 lutego 2017 w przegranym 0:2 wyjazdowym spotkaniu ze Stade Brestois 29. Piłkarzem Sochaux był do końca sezonu 2017/2018.
W lipcu 2018 Touzghar odszedł do Troyes AC. Zadebiutował w nim 27 lipca 2018 w zwycięskim 1:0 wyjazdowym meczu z AC Ajaccio. W debiucie strzelił gola. W sezonie 2020/2021 wygrał z Troyes rozgrywki Ligue 2 i awansował do Ligue 1.
Kariera reprezentacyjna.
W reprezentacji Tunezji Touzghar zadebiutował 12 czerwca 2015 w wygranym 8:1 meczu kwalifikacji do Pucharu Narodów Afryki 2017 z Dżibuti, rozegranym w Radisie. W debiucie strzelił gola. W 2022 roku został powołany do kadry na Puchar Narodów Afryki 2021. Na tym turnieju rozegrał jeden mecz, grupowy z Mali (0:1).

</doc>
<doc id="5269883" url="https://pl.wikipedia.org/wiki?curid=5269883" title="Panew">
Panew

 
Panew – rodzaj patelni; płytkie metalowe naczynie o dość dużej powierzchni, mające zastosowanie w sztuce kulinarnej do pieczenia, smażenia lub gotowania; także w warzelniach soli (np. Ciechocinek, Læsø) do stężania solanki przez odparowywanie w stanie wrzenia w celu otrzymania soli warzonej. 
Nazwa pochodzi z i &lt; swn. "pfanna" &lt; p.łac. "panna" &lt; → płaska miska, patelnia

</doc>
<doc id="5269885" url="https://pl.wikipedia.org/wiki?curid=5269885" title="Issam Jebali">
Issam Jebali

Issam Jebali (ar. عصام الجبالي; ur. 25 grudnia 1991 w Majaz al Bab) – tunezyjski piłkarz grający na pozycji napastnika. Od 2019 jest zawodnikiem klubu Odense BK.
Kariera klubowa.
Swoją piłkarską karierę Jebali rozpoczął w klubie ES Sahel. W sezonie 2009/2010 zadebiutował w jego barwach w pierwszej lidze tunezyjskiej. W sezonie 2010/2011 został wicemistrzem Tunezji. W sezonie 2011/2012 zdobył z nim Puchar Tunezji. Latem 2012 udał się na wypożyczenie do Espérance Zarzis, w którym swój debiut zaliczył 12 lutego 2013 w zremisowanym 0:0 wyjazdowym meczu z JS Kairouan. Po roku wrócił do ES Sahel. W sezonie 2013/2014 został z nim wicemistrzem kraju oraz sięgnął po krajowy puchar.
W lutym 2015 Jebali przeszedł do szwedzkiego drugoligowca, IFK Värnamo. Swój debiut w nim zanotował 7 kwietnia 2015 w wygranym 2:1 domowym meczu z Ljungskile SK. W debiucie strzelił gola. W IFK grał do połowy 2016 roku.
Latem 2016 Jebali został piłkarzem pierwszoligowego IF Elfsborg. Zadebiutował w nim 25 lipca 2016 w zwycięskim 3:1 domowym spotkaniu z Östersunds FK. Zawodnikiem Elfsborga był do sierpnia 2018.
W sierpniu 2018 Jebali przeszedł do Rosenborga. Swój debiut w nim zanotował 19 sierpnia 2018 w wygranym 2:0 wyjazdowym meczu z Kristiansund BK. W debiucie strzelił bramkę. W sezonie 2018 wywalczył z Rosenborgiem mistrzostwo Norwegii oraz zdobył Puchar Norwegii.
W styczniu 2019 Jebali został piłkarzem saudyjskiego Al-Wehda Club Mekka. Swój debiut w nim zaliczył 8 marca 2019 w zremisowanym 1:1 domowym meczu z Al-Hilal. Zawodnikiem Al-Wehda był przez pół roku.
30 lipca 2019 Jebali odszedł do duńskiego Odense BK. Zadebiutował w nim 9 sierpnia 2019 w wygranym 1:0 domowym spotkaniu z Randers FC.
Kariera reprezentacyjna.
W reprezentacji Tunezji Jebali zadebiutował 9 września 2018 w wygranym 2:0 meczu kwalifikacji do Pucharu Narodów Afryki 2019 z Eswatini, rozegranym w Manzini. W 2022 roku został powołany do kadry na Puchar Narodów Afryki 2021. Na tym turnieju rozegrał dwa mecze: w 1/8 finału z Nigerią (1:0) i ćwierćfinałowy z Burkiną Faso (0:1).
Reprezentował Tunezję na Mistrzostwach Świata 2022 w Katarze, zagrał w trzech meczach fazy grupowej w wymiarze 184. minut.

</doc>
<doc id="5269888" url="https://pl.wikipedia.org/wiki?curid=5269888" title="Kondratjewka (obwód kurski)">
Kondratjewka (obwód kurski)

Kondratjewka () – wieś (ros. деревня, trb. dieriewnia) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest w dorzeczu Rieuta (lewy dopływ Sejmu), 3 km od centrum administracyjnego sielsowietu (Wysokoje), 9 km na północny zachód od centrum administracyjnego rejonu (Miedwienka), 32 km na południowy zachód od Kurska, 8 km od drogi magistralnej (federalnego znaczenia) M2 «Krym».
We wsi znajduje się 108 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 105 osób.

</doc>
<doc id="5269891" url="https://pl.wikipedia.org/wiki?curid=5269891" title="Kondratjewka">
Kondratjewka

Kondratjewka () – nazwa toponimów w Rosji

</doc>
<doc id="5269892" url="https://pl.wikipedia.org/wiki?curid=5269892" title="BTR-94">
BTR-94

BTR-94 – ukraiński transporter opancerzony będący modyfikacją radzieckiego transportera BTR-80. Konstrukcja zaprojektowana i produkowana w fabryce im. Małyszewa. Pojazd był przeznaczony głównie na eksport. Był na wyposażeniu Jordanii, która później przekazała wszystkie pojazdy armii irackiej.
Historia.
W 1994 roku fabryka im. Małyszewa zakończyła fazę projektową nad krajową modyfikacją posiadanych transporterów BTR-80 radzieckiej konstrukcji. Tym, co odróżniało BTR-94 od konstrukcji, na której bazował, było zastosowanie zdalnie sterowanej wieżyczki BAU-23x2 z dwoma działkami 23 × 152 mm 2A7M, radaru GR-133 umożliwiającego wykrywanie celów naziemnych i powietrznych, zmodyfikowanych przyrządów celowniczych oraz noktowizyjnych. Pozostała charakterystyka pojazdu związana z opancerzeniem czy odpornością na broń masowego rażenia pozostały takie same, jak w przypadku BTR-80.
W 1997 roku Jordania zamówiła 50 transporterów BTR-94. Zostały one dostarczone jordańskiej armii na przełomie lat 1999–2000 przez Ukrspetseksport w imieniu fabryki im. Małyszewa. Realizacja kontraktu przyczyniła się także do kontrowersji związanych z finansami. Fabryka im. Małyszewa pozwała Ukrspetseksport, domagając się, aby spółka zajmująca się eksportem broni wyrównała straty w wysokości 12 milionów hrywien. Straty powstały w wyniku tego, iż Ukrspetseksport w ciągu dwóch miesięcy od zrealizowania kontraktu nie przekazał fabryce należnych 1 350 000 dolarów.
W 2004 roku Jordania przekazała wszystkie transportery armii irackiej z bliżej nieznanych powodów.
Konstrukcja.
BTR-94 jest opancerzonym transporterem kołowym o napędzie 8 × 8 ze zdolnościami amfibijnymi. Załoga składa się z dowódcy, kierowcy i strzelca. W przedziale desantowym jest miejsce dla 10 wyekwipowanych żołnierzy. Masa pojazdu wynosi 14 t, chociaż są źródła, które podają 13,6 t, a nawet 16,5 t. Wysokość BTR-94 to 2,8 m, szerokość 2,9 m, a długość to 7,65 m.
Uzbrojenie.
Pojazd został wyposażony w zdalnie sterowaną wieżyczkę BAU-23x2, w której zamontowane są dwa działka 23 × 152 mm 2A7M, takie same, jak w ZSU-23-4 "Szyłka". Dodatkowym uzbrojeniem jest karabin maszynowy PKT kalibru 7,62 mm. Efektywny zasięg działek to 2000 m, co pozwala na rażenie jednostek latających na niskim pułapie.
Wyposażenie.
BTR-94 ma zmodyfikowane przyrządy celownicze, a także dodany system noktowizji i kamery wideo. Wieżyczka została wyposażona w radar GR-133, który umożliwia wykrywanie celów naziemnych (zasięg 20 km) i powietrznych (zasięg 30 km). Radar może zostać zintegrowany z innymi systemami dowodzenia, aby móc przekazywać dane z pola walki. Po obu stronach wieżyczki zamontowano po trzy wyrzutnie granatów dymnych.
Napęd i osiągi.
Transporter napędzany jest przez silnik diesla o mocy 300 KM, taki sam, jak użyty w BTR-80UP. Dzięki temu pojazd może poruszać się z prędkością maksymalną 90 km/h po drogach, a przeszkody wodne może pokonywać z prędkością maksymalną 10 km/h. Zbiorniki paliwa mają pojemność 300 l.
Maksymalny zasięg pojazdu szacuje się na 600–800 km.
Użytkownicy.
 Jordania
W 1997 roku Jordania zamówiła 50 transporterów BTR-94. Kontrakt opiewał na sumę 6,5 milionów dolarów.
 Irak
W 2004 roku Jordania przekazała wszystkie swoje transportery brygadzie zmechanizowanej policji Iraku.

</doc>
<doc id="5269896" url="https://pl.wikipedia.org/wiki?curid=5269896" title="Uniwersytet w Slavonskim Brodzie">
Uniwersytet w Slavonskim Brodzie

Uniwersytet w Slavonskim Brodzie () – chorwacka publiczna szkoła wyższa.
Historia.
Uczelnia została założona 25 września 2015 roku, poprzez połączenie funkcjonującego w Slavonskim Brodzie koledżu z jednostkami zamiejscowymi Uniwersytetu Josipa Juraja Strossmayera w Osijeku: Wydziałem Inżynierii i Wydziałem Pedagogicznym. Uczelnia rozpoczęła działalność 3 sierpnia 2020. 
Struktura organizacyjna.
Uczelnia składa się z następujących jednostek organizacyjnych:

</doc>
<doc id="5269897" url="https://pl.wikipedia.org/wiki?curid=5269897" title="Jakub Nufer">
Jakub Nufer

Jakub Nufer – szwajcarski lekarz weterynarii, który w 1500 roku dokonał pierwszego udanego i uznanego przez medycynę cięcia cesarskiego na kobiecie.

</doc>
<doc id="5269901" url="https://pl.wikipedia.org/wiki?curid=5269901" title="Teemu Summanen">
Teemu Summanen

Teemu Summanen (ur. 14 listopada 1974) – fiński kombinator norweski i skoczek narciarski, reprezentant klubu Lahden Hiihtoseura. Olimpijczyk (1992), medalista mistrzostw świata juniorów (1992) oraz zimowej uniwersjady (2001).
Przebieg kariery.
Skoki narciarskie.
W marcu 1994 zadebiutował w Pucharze Kontynentalnym, zajmując 36. miejsce w Rovaniemi. Pierwsze punkty tego cyklu zdobył rok później, za zajęcie 24. lokaty w Ruce. W lutym 2001 wystartował na zimowej uniwersjadzie, gdzie zajął 5. miejsce na skoczni normalnej, 11. na dużej, a w konkursie drużynowym zdobył z reprezentacją Finlandii brązowy medal. W międzynarodowych zawodach organizowanych przez FIS po raz ostatni startował w grudniu 2005, zajmując 11. i 15. miejsce w konkursach FIS Cupu w Kuopio.

</doc>
<doc id="5269903" url="https://pl.wikipedia.org/wiki?curid=5269903" title="Taurkalne (stacja kolejowa)">
Taurkalne (stacja kolejowa)

Taurkalne () – stacja kolejowa w miejscowości Taurkalne, w gminie Bauska, na Łotwie. Położona jest na linii Jełgawa - Krustpils.

</doc>
<doc id="5269908" url="https://pl.wikipedia.org/wiki?curid=5269908" title="Sabile (stacja kolejowa)">
Sabile (stacja kolejowa)

Sabile () – stacja kolejowa w miejscowości Jaunpagasts, w gminie Talsi, na Łotwie. Położona jest na linii Windawa - Tukums.
Nazwa pochodzi od pobliskiego miasta Sabile.

</doc>
<doc id="5269909" url="https://pl.wikipedia.org/wiki?curid=5269909" title="Jakub Paczyński">
Jakub Paczyński

Jakub Paczyński herbu Ogończyk (zm. po 1566 roku) – dziekan włocławski, proboszcz kruszwicki i sekretarz królewski w 1566 roku.

</doc>
<doc id="5269914" url="https://pl.wikipedia.org/wiki?curid=5269914" title="Lista meczów reprezentacji Mołdawii w piłce nożnej mężczyzn">
Lista meczów reprezentacji Mołdawii w piłce nożnej mężczyzn

Lista meczów reprezentacji Mołdawii w piłce nożnej mężczyzn – kompletne zestawienie spotkań piłkarskich rozegranych przez reprezentację Mołdawii.

</doc>
<doc id="5269921" url="https://pl.wikipedia.org/wiki?curid=5269921" title="Trzebiec (gmina Białogard)">
Trzebiec (gmina Białogard)



</doc>
<doc id="5269924" url="https://pl.wikipedia.org/wiki?curid=5269924" title="Janusz Arabski">
Janusz Arabski

Janusz Arabski (ur. 24 czerwca 1939 w Siewierzu, zm. 15 września 2015 r.) – językoznawca, pracownik naukowy Uniwersytetu Śląskiego i Wyższej Szkoły Zarządzania Marketingowego i Języków Obcych w Katowicach, członek Komitetu Językoznawstwa PAN.
Życiorys.
Młodość.
Wychowywał się w leśniczówce w Siewierzu k. Będzina. W mieście tym ukończył szkołę średnią. Studiował filologię angielską na Uniwersytecie Warszawskim. Podczas studiów otrzymał w 1964 roku stypendium z Uniwersytetu Kalifornijskiego w Los Angeles, którego owocem był dyplom Bachelor of Arts w zakresie filologii angielskiej. W 1965 roku uzyskał tytuł zawodowy magistra w rodzimej uczelni. Po studiach został zatrudniony na Uniwersytecie Adama Mickiewicza w Poznaniu, gdzie współuczestniczył w tworzeniu kierunku anglistyka.
Kariera naukowa.
W 1971 roku Janusz Arabski otrzymał stopień doktora nauk humanistycznych w zakresie językoznawstwa na podstawie dysertacji „Infinitival Constructions in English and Polish”. W 1973, po utworzeniu anglistyki na Uniwersytecie Śląskim, przeniósł się z Poznania do Katowic, uzyskując etat w nowo powstałym ośrodku. Objął tam stanowisko dyrektora Katedry Nauczania Języka Obcego. W roku 1978 uzyskał stopień naukowy doktora habilitowanego na podstawie pracy „Errors as Indications of the Development of Interlanguage”. 29 listopada 1989 roku podniesiony został do godności profesora nauk humanistycznych. W latach 1981–1987 pełnił funkcję prodziekana ds. kształcenia, a od 1985 do 2008 roku był dyrektorem instytutu Filologii Obcych.
Głównym zainteresowaniem prof. J. Arabskiego były zagadnienia angielskiego językoznawstwa stosowanego. Zajmował się zarówno problematyką przyswajania języka ojczystego przez dzieci, jak i tematami związanymi z organizacją procesu uczenia się języka obcego przez młodzież i osoby dorosłe. W swoich badaniach naukowych skupił się na psycholingwistyce, w której był polskim pionierem, glottodydaktyce, leksykografii, wymowie amerykańskiej, studiach kontrastywnych.
Wypromował 21 doktoratów, był recenzentem 20 dysertacji habilitacyjnych i 28 doktorskich.
Zorganizował Nauczycielskie Kolegium Języków Obcych w Sosnowcu, gdzie w latach 1990–1998 zajmował stanowisko dyrektora. Zaangażowany był także jako konsultant naukowy w Nauczycielskich Kolegiach Języków Obcych w Jastrzębiu-Zdroju i w Częstochowie. Współtworzył Wyższą Szkołę Zarządzania Marketingowego i Języków Obcych w Katowicach, w której w latach 1994–2005 piastował stanowisko prorektora. Zatrudniony był tam do końca życia. Pracował również w Akademii Finansów i Biznesu Vistula w Warszawie.
Prof. Janusz Arabski był uczestnikiem ponad 100 krajowych i międzynarodowych konferencji naukowych. Prowadził wykłady jako profesor wizytujący na uniwersytetach USA, Chile oraz europejskich. Zaproszono go do kilkudziesięciu uniwersytetów. Odczyty wygłaszał w Ammanie, Bagdadzie, Brisbane, Damaszku, Kuala Lumpur, Seulu, Sofii, Taipei, Tokyo, Toronto.
Członkostwo.
W latach 80. związany był z Polskim Towarzystwem Neofilologicznym. Należał do Polskiej Akademii Nauk oraz Państwowej Komisji Akredytacyjnej. Był członkiem Polskiej Akademii Nauk: Wydział I Nauk Społecznych, Wydział I Nauk Humanistycznych i Społecznych; Komitet Językoznawstwa. Pełnił funkcję prezydenta Międzynarodowego Towarzystwa Psycholingwistyki Stosowanej (ISAPL).
Nagrody i odznaczenia.
Językoznawcę uhonorowano Krzyżem Kawalerskim i Krzyżem Oficerskim Orderu Odrodzenia Polski, a następnie 26 listopada 2004 roku prof. Janusz Arabski otrzymał od Prezydenta Rzeczypospolitej Polskiej Krzyż Komandorski Orderu Odrodzenia Polski w uznaniu wybitnych zasług położonych dla rozwoju polskiej anglistyki.
Współpraca ze Służbą Bezpieczeństwa.
12 marca 2008 roku Janusz Arabski w oświadczeniu lustracyjnym przyznał się do współpracy z organami bezpieczeństwa państwa w latach 1969–1983. Sąd Apelacyjny w Katowicach na podstawie zebranej dokumentacji i zeznań świadków orzekł, iż kontakty Arabskiego z SB były świadomym zaangażowaniem w charakterze tajnego współpracownika o pseudonimie „Arski”.

</doc>
<doc id="5269926" url="https://pl.wikipedia.org/wiki?curid=5269926" title="MZKT">
MZKT



</doc>
<doc id="5269927" url="https://pl.wikipedia.org/wiki?curid=5269927" title="Bazylika Wniebowzięcia Najświętszej Maryi Panny w Pagu">
Bazylika Wniebowzięcia Najświętszej Maryi Panny w Pagu



</doc>
<doc id="5269928" url="https://pl.wikipedia.org/wiki?curid=5269928" title="Andrzej Romanow (1923–2021)">
Andrzej Romanow (1923–2021)

Andrzej Andriejewicz Romanow, , (ur. 21 stycznia 1923 w Londynie, zm. 28 listopada 2021 w San Anselmo) – rosyjski arystokrata, tytularny książę Rosji; polityk monarchistyczny, 2016–2021 pretendent do tronu kraju jako tytularny cesarzewicz. Artysta samorodny, rysownik, malarz, działający w Stanach Zjednoczonych.
Życiorys.
Urodził się w 1923 w Londynie w rodzinie Andrzeja Aleksandrowicza (1897–1981), księcia krwi imperatorskiej, i jego pierwszej żony Elżbiety di Sasso Ruffo (1886–1940). Jego ojcem chrzestnym był przyszły król Wielkiej Brytanii Edward VIII. Wychowywał się jako ostatnie z trojga dzieci swoich rodziców (Ksenia, 1919–2000, Michał, 1920–2008), mieszkając w apartamencie zamku w Windsorze, przyznanym rodzinie przez Edwarda VII. Andrzej Andriejewicz otrzymał typowe dla członków rodziny cesarskiej wszechstronne wykształcenie domowe, utrzymane w duchu rosyjskim i prawosławnym. Następnie uczęszczał do Haileybury College oraz Imperial Service College. W 1941 zgłosił się do służby wojskowej w Królewskiej Marynarce Wojennej, biorąc udział w bitwie o Atlantyk. Po zakończeniu wojny został zwolniony ze służby w 1946. 
Później podjął praktyki zawodowe w brytyjskiej spółce „Kent” jako agronom. Następnie pracował jako ogrodnik w miejscowościach pod Londynem. W 1949 na zaproszenie stryja Wasyla Aleksandrowicza (1907–1989) wyemigrował do Stanów Zjednoczonych. Po osiedleniu się w Kalifornii pracował jako ekspedient w sklepie, aby później zająć się agronomią w firmie „California Packing”. Na tym stanowisku uprawiał pomidory nowatorską metodą hydroponiczną i hodował eksperymentalne odmiany warzyw.
Studiował socjologię i kryminologię na Uniwersytecie Kalifornijskim w Berkeley. Po ukończeniu studiów pracował jako finansista w firmie spedycyjnej, spędzając trzy lata w Japonii i Korei Południowej. Powrócił do San Francisco, gdzie został pośrednikiem rynku nieruchomości. Równolegle podjął pracę robotnika w fabryce krzeseł, z czasem awansował na stanowisko projektanta. 20 grudnia 1954 otrzymał obywatelstwo amerykańskie. W 1967 przeniósł się do Inverness, gdzie pracował jako stolarz i cieśla. Następnie prowadził sklep jubilerski. Przeszedł na emeryturę w 1992, poświęcając się twórczości artystycznej.
Po śmierci Dymitra Romanowicza Romanowa (1926–2016) został ogłoszony głową rodu cesarskiego i pretendentem do tronu Rosji (cesarzewiczem). Funkcje te pełnił jedynie formalnie, będąc równolegle prezesem Stowarzyszenia Romanowów. Wypowiadał się o konieczności demokratyzacji Rosji i odsunięcia od władzy oligarchii, po czym można rozważyć przywrócenie monarchii konstytucyjnej. Nie otrzymał jednak jednoznacznego poparcia rodziny, która skupiała się na rozwiązaniu konfliktu sukcesji z Marią Władimirowną.
Zmarł w 2021 w ośrodku opieki w San Anselmo.
Twórczość artystyczna.
Zaczął rysować jako artysta samorodny, bez formalnego wykształcenia artystycznego. Tworzył intuicyjnie, polegając na wyobraźni i poczuciu estetyki. Obok rysunku zajmował się też fotografią artystyczną. Po przejściu na emeryturę całkowicie poświęcił się sztuce. Jego ulubionym „podobraziem” były plastykowe arkusze, które po podgrzaniu zmniejszały swój rozmiar o 2/3. Rysowane i malowane sceny zmniejszał i dzielił, a następnie montował na drewnianych panelach.
Obok swoistej techniki zajmował się również tradycyjnym rysownictwem i malarstwem sztalugowym. Twórczość Andrzeja Andriejewicza nawiązywała formą przedstawień do wzorów zaczerpniętych z amerykańskiej sztuki ludowej. Tematyka jego dzieł obejmuje głównie sceny z życia codziennego i osobiste refleksje egzystencjalne, niekiedy zahacza o komentarz sytuacji społeczno-politycznej i gospodarczej Rosji, Stanów Zjednoczonych i świata.
Jego prace były wystawiane na całym świecie. W 2007 miała miejsce wystawa monograficzna, towarzysząca promocji autobiografii Andrzeja Andriejewicza (San Francisco, Gallery 16).
Rodzina.
Po raz pierwszy ożenił się 9 września 1951 w San Francisco z Heleną Konstantynowną Durnową (1927–1992), córką Konstantego Afanasiewicza (1896–1970) i Feliksy z d. Zapalskiej (1903–2002) Durnowów. Małżeństwo zakończyło się rozwodem w 1959. Z tego związku pochodzi pierworodny syn Andrzeja:
Powtórnie ożenił się 21 marca 1961 w San Francisco z Kathleen Norris (1935–1967), córką Franka i Alice z d. McCreevy Norrisów. Z tego małżeństwa pochodzi dwóch synów:
Po śmierci drugiej żony, zawarł kolejny związek małżeński. 17 grudnia 1987 w Reno ożenił się z Inez Storer (ur. 1933), amerykańską artystką-plastykiem, córką Franza Bachelina (1895–1980) i Anity Hirschfeld. Po małżeństwie Inez przyjęła prawosławie i imię "Agnieszka Fiodorowna". Para pozostała bezdzietna.

</doc>
<doc id="5269933" url="https://pl.wikipedia.org/wiki?curid=5269933" title="Bangkok Maru">
Bangkok Maru

Bangkok Maru – japoński statek towarowy oddany do służby w 1937 roku, w czasie wojny na Pacyfiku pełniący funkcję krążownika pomocniczego.
W latach 1937–1941 pływał pod flagą linii żeglugowych Ōsaka Shōsen Kaisha. W sierpniu 1941 roku został zarekwirowany przez Cesarską Marynarkę Japońską i przebudowany na krążownik pomocniczy. W czasie działań wojennych pełnił służbę na wodach okalających Wyspy Japońskie oraz był wykorzystywany do transportu żołnierzy i wyposażenia do wysuniętych baz na Pacyfiku. 20 maja 1943 roku został zatopiony przez amerykański okręt podwodny USS „Pollack” nieopodal Wysp Marshalla. Wraz z nim zginęło 502 japońskich żołnierzy i członków załogi.
Dane techniczne.
Był statkiem towarowym o długości 114,69 metrów, szerokości 17 metrów i zanurzeniu 10 metrów. Jego pojemność wynosiła 5348 BRT.
Był wyposażony w jedną śrubę. Napęd zapewniały dwa silniki dieslowskie Mitsubishi-Sulzer o łącznej mocy 488 NHP. Osiągał prędkość 18 węzłów.
Podczas przebudowy latem i jesienią 1941 roku został wyposażony w uzbrojenie w postaci czterech pojedynczych dział kal. 120 mm oraz pojedynczego karabinu maszynowego kal. 7,7 mm. Ponadto mógł przewieźć i postawić do 500 min morskich.
Historia.
Służba cywilna.
Budowę statku rozpoczęto 11 listopada 1936 roku w stoczni Mitsubishi Jūkōgyō Kabushiki Kaisha w Kobe na zamówienie linii żeglugowych Ōsaka Shōsen Kaisha (OSK). Wodowanie miało miejsce 30 marca 1937 roku; wtedy też jednostce nadano nazwę „Bangkok Maru”.
20 września 1937 roku udała się w swój dziewiczy rejs. Trasę z Kobe do Bangkoku pokonała w osiem dni, a więc o pięć dni krócej niż wynosiła standardowa długość rejsu na tym szlaku.
W latach 1937–1941 statek przewoził towary pod flagą linii OSK. Zazwyczaj raz na trzy tygodnie wypływał w rejs na trasie Wyspy Japońskie – Sajgon – Bangkok.
II wojna światowa.
15 sierpnia 1941 roku, na kilka miesięcy przed wybuchem wojny na Pacyfiku, „Bangkok Maru” został zarekwirowany przez Cesarską Marynarkę Japońską. W stoczni Ujina Zosen w Hiroszimie przebudowano go na krążownik pomocniczy. Modernizację zakończono 12 października 1941 roku.
Jego pierwszą misją w nowej roli było postawienie obronnej zagrody minowej w Kanale Bungo. Do grudnia 1942 roku pełnił służbę na wodach okalających Wyspy Japońskie. Wśród zadań, które realizował w tym okresie, znalazło się m.in. stawianie kolejnych zagród minowych oraz dokonywanie inspekcji sowieckich statków handlowych, które przepływały przez japońskie wody.
27 sierpnia 1942 roku w pobliżu Saiki „Bangkok Maru” zderzył się z okrętem podwodnym I-8. Obie jednostki odniosły niewielkie uszkodzenia.
10 grudnia 1942 roku wypłynął w konwoju z Yokosuki, przewożąc żołnierzy Specjalnych Oddziałów Desantowych Cesarskiej Marynarki Wojennej. Po trwającym pięć dni rejsie dotarł do atolu Turk w archipelagu Karolinów. Tam odłączył się od konwoju, by 22 grudnia zawinąć do Rabaulu, gdzie wyładowano żołnierzy i ładunek.
28 lutego 1943 roku ponownie wypłynął w konwoju z Yokosuki, przewożąc pododdziały 6. Specjalnego Oddziału Desantowego „Yokosuka”. Tym razem jednak po postoju w Turk udał się na atol Tarawa w archipelagu Wysp Gilberta. Po wyładowaniu żołnierzy i sprzętu powrócił przez Saipan do Japonii.
Zatopienie.
4 maja 1943 roku „Bangkok Maru” kolejny raz wypłynął z Yokosuki w niewielkim konwoju, w którego skład wchodziły statek „Mamiya” oraz niszczyciel „Ikazuchi”. 12 maja konwój zawinął do Turk, skąd po czterech dniach „Bangkok Maru” wznowił rejs, tym razem wyłącznie w towarzystwie „Ikazuchiego”. Na statku znajdowało się około 800 żołnierzy ze sformowanego "ad hoc" batalionu Cesarskiej Armii Japońskiej. Mieli oni zluzować stacjonujący na atolu Tarawa 7. Specjalny Oddział Desantowy „Sasebo”.
Dzięki złamaniu japońskich szyfrów Amerykanie byli w stanie przechwycić „Bangkok Maru”. 20 maja, gdy statek wraz z niszczycielem znajdowały się w pobliżu atolu Jaluit na Wyspach Marshalla, zaatakował je amerykański okręt podwodny USS „Pollack”. Około godziny 15:00 wystrzelił salwę czterech torped, z których trzy dosięgły „Bangkok Maru”. Statek zatonął na pozycji . Zginęło sześciu członków załogi oraz 496 żołnierzy. 
„Ikazuchi” natychmiast przystąpił do kontrataku. „Pollack” odniósł uszkodzenia na skutek eksplozji bomb głębinowych, nie były one jednak na tyle poważne, by zmusić go do przerwania patrolu. Rozbitkowie z „Bangkok Maru” zostali uratowani przez niszczyciel oraz przysłany na ratunek pomocniczy ścigacz okrętów podwodnych „Kyo Maru nr 7”. Zabrano ich na Jaluit, gdzie pozostali do końca wojny.
Zatopienie „Bangkok Maru” paradoksalnie utrudniło Amerykanom zdobycie Tarawy, gdyż spowodowało, że zaplanowana przez japońskie dowództwo wymiana oddziałów nie doszła do skutku. W konsekwencji amerykańscy marines, którzy 20 listopada 1943 roku wylądowali na Tarawie musieli zmierzyć się z jednostką, która była dwukrotnie silniejsza oraz lepiej wyszkolona i wyposażona, niż batalion, który docelowo miał bronić atolu.

</doc>
<doc id="5269942" url="https://pl.wikipedia.org/wiki?curid=5269942" title="Konstantinowka (rejon miedwieński)">
Konstantinowka (rejon miedwieński)

Konstantinowka () – wieś (ros. деревня, trb. dieriewnia) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 3 km od centrum administracyjnego sielsowietu (Wysokoje), 10 km na północny zachód od centrum administracyjnego rejonu (Miedwienka), 33 km na południowy zachód od Kurska, 9 km od drogi magistralnej (federalnego znaczenia) M2 «Krym».
We wsi znajdują się 72 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 78 osób.

</doc>
<doc id="5269950" url="https://pl.wikipedia.org/wiki?curid=5269950" title="Konstantinowka">
Konstantinowka

Konstantinowka, Kanstancinauka – nazwa toponimów na Białorusi i w Rosji
Rosja.
m.in.:

</doc>
<doc id="5269953" url="https://pl.wikipedia.org/wiki?curid=5269953" title="Kanstancinauka">
Kanstancinauka



</doc>
<doc id="5269955" url="https://pl.wikipedia.org/wiki?curid=5269955" title="Trzebiec (gmina Tychowo)">
Trzebiec (gmina Tychowo)



</doc>
<doc id="5269957" url="https://pl.wikipedia.org/wiki?curid=5269957" title="Heorhij Citaiszwili">
Heorhij Citaiszwili



</doc>
<doc id="5269961" url="https://pl.wikipedia.org/wiki?curid=5269961" title="Łukasz Łagożny">
Łukasz Łagożny

Łukasz Łagożny - (ur. 17 listopada 1981 r. w Sanoku) polski himalaista, alpinista, taternik, triathlonista, biegacz ultra i podróżnik. Jako 25 Polak zdobył Koronę Ziemi i 20, który zdobył ją w wersji rozszerzonej (składającej się z 9 szczytów: z Górą Kościuszki, Piramidą Carstensza, Elbrusem i Mont Blanc).
41 Polak i pierwszy mieszkaniec Podkarpacia, który zdobył Mount Everest.
Życiorys.
Pochodzi z Bykowiec. Mieszka i pracuje w Sanoku. Ukończył Politechnikę Rzeszowską na Wydziale Elektrotechniki i Informatyki. Jest Międzynarodowym Przewodnikiem Górskim UIMLA (), przewodnikiem beskidzkim klasy III i przewodnikiem SKPB Rzeszów. Członek Rady Naukowej Bieszczadzkiego Parku Narodowego i Klubu Wysokogórskiego w Lublinie. Pomysłodawca i organizator Biegów Górskich Sanok oraz współorganizator regionalnej odznaki turystycznej „Korona Ziemi Sanockiej” (KZS).
Osiągnięcia.
Podkarpacka Korona Ziemi.
Projekt zdobycia Korony Ziemi zrealizowany w latach 2009 - 2019. Jest pierwszym zdobywcą Korony Ziemi pochodzącym i mieszkającym na Podkarpaciu.
Kolejności zdobycia poszczególnych gór:
Śnieżna Pantera.
W 2021 roku rozpoczął projekt zdobycia wszystkich szczytów zaliczanych do „Śnieżnej Pantery”. Jeżeli ukończy go z sukcesem będzie pierwszym Polakiem w historii posiadającym tytuł Śnieżnej Pantery oraz Korony Ziemi. Z pięciu szczytów wchodzących w skład wyróżnienia zdobył Pik Lenina w 2016 roku solo w stylu alpejskim.
Ultramaratony.
W 2019 roku zajął 9 miejsce w Biegu Rzeźnika Hardcore na 100 km. W tym samym roku ukończył bieg 7 Szczytów w ramach Dolnośląskiego Festiwalu Biegów Górskich na 240 km zajmując 19 miejsce. W 2022 roku ukończył Bieg Kreta na dystansie 148 km zajmując 2 miejsce. W 2018 roku ukończył Otyliadę - ogólnopolski 12-godzinny maraton pływacki, zajmując 3 miejsce na Podkarpaciu.
Inne projekty.
W 2022 roku w ramach projektu "Hardangervidda Winter Expedition 2022" dokonał zimowego przejścia na rakietach śnieżnych największego płaskowyżu w Europie - Hardangervidda w Norwegii. W tym samym roku latem w ramach "Nordkapp Moto/Sky Run" zorganizował wyprawę motocyklową na Nordkapp po drodze zdobywając Galdhøpiggen - najwyższy szczyt Skandynawii, przejeżdżając w niecałe 7 dni 7000 km.
Książki.
Jest autorem dwóch książek:
Linki zewnętrzne.
Oficjalna strona Łukasza Łagożnego
 

</doc>
<doc id="5269967" url="https://pl.wikipedia.org/wiki?curid=5269967" title="Leonid Słucki">
Leonid Słucki



</doc>
<doc id="5269971" url="https://pl.wikipedia.org/wiki?curid=5269971" title="Marcel Bosker">
Marcel Bosker

Marcel Bosker (ur. 19 stycznia 1997 w Zofingen‎) – holendersko-szwajcarski łyżwiarz szybki, olimpijczyk z Pekinu 2022, mistrz świata i Europy.
Życie prywatne.
Syn łyżwiarzy szybkich Szwajcara Ronalda Boskera i Holenderki Henriët van der Meer. Urodził się i dorastał w Szwajcarii. Mogąc reprezentować oba państwa wybrał starty dla Holandii.

</doc>
<doc id="5269974" url="https://pl.wikipedia.org/wiki?curid=5269974" title="Stanisław Słonka">
Stanisław Słonka

Stanisław Słonka (ur. 28 listopada 1898 w Jeleśni, zm. 5 lipca 1975 w Żywcu) – ksiądz, prałat, katecheta, kapelan Armii Krajowej, proboszcz i budowniczy Kościoła św. Floriana w Żywcu.
Życiorys.
Urodził się w rodzinie chłopskiej. Jego rodzice to Andrzej i Karolina z domu Dybek. Ukończył szkołę podstawową w Jeleśni, a następnie Gimnazjum im. Marcina Wadowity w Wadowicach. Walczył w wojsku austriackim podczas I wojny światowej w latach 1916–1917. Później wstąpił do Arcybiskupiego Seminarium Duchownego w Krakowie. Święcenia kapłańskie otrzymał 21 grudnia 1922 roku. Pierwszą jego placówką duszpasterską była Parafia Przemienienia Pańskiego w Paszkówce, która do 1966 roku nosiła nazwę Pobiedr. Pracował tam jako wikariusz od 1 sierpnia 1923 roku do 13 sierpnia 1925 roku. Następnie pracował jako wikary w Poroninie od 14 sierpnia 1925 roku do 31 marca 1931 roku. Od 18 kwienia 1927 roku do roku 1929 pełnił funkcję przewodniczącego Związku Podhalan Oddziału Poronin.
1 kwietnia 1931 przeprowadził się do Zabłocia, gdzie został katechetą w szkole podstawowej i w Publicznej Szkole Zawodowo Dokształcającej. Po ośmiu latach pracy został wikariuszem w parafii.
Począwszy od 1937 roku, nadzorował budowę nowego kościoła – Kościoła św. Floriana w Żywcu-Zabłociu.
II Wojna Światowa.
W czasie okupacji Żywiec i jego okolice wcielone zostały do Rzeszy. Ludność polska była masowo wysiedlana w ramach akcji Saybusch. Słonka został członkiem dowództwa Armii Krajowej na okręg żywiecki. Włączył się w działalność konspiracyjną. W listopadzie 1939 roku zaprzysiężony w skład Tajnej Organizacji Wojskowej (później Armii Krajowej) pod pseudonimem „Stasiak”. Odpowiadał m.in. za sprawy finansowe, łączność, rozprowadzał pieniądze, koordynował pomoc dla więźniów obozów koncentracyjnych. Pełnił posługę kapelana. W wyniku zdrady jednego z oficerów podziemia został zdekonspirowany i znalazł się pod obserwacją gestapo. W lutym 1942 roku Stanisław Słonka wstąpił do Związku Walki Zbrojnej (ZWZ), przyjmując pseudonim „Andrzej Stasiak”. W styczniu 1943 roku, ostrzeżony przed grożącym mu aresztowaniem, opuścił parafię i ukrywał się do 31 marca 1945 roku. Przebywał w diecezji sandomierskiej (parafia w Szczeglicach) pod przybranym nazwiskiem Władysław Wolny.
Po wojnie.
Po wojnie wrócił do Zabłocia, gdzie mieszkał już do końca swojego życia.
Jako wikariusz podjął normalne obowiązki duszpasterskie. 29 czerwca 1948 roku został mianowany administratorem parafii w Zabłociu, następnie był proboszczem nowej parafii.
Ujawnił swoją działalność w Armii Krajowej, ale pomimo tego był przez Urząd Bezpieczeństwa inwigilowany, zastraszany, oskarżany za wrogi stosunek do Polski Ludowej. Zgromadzone w latach 1945–1948 materiały: „(...) niezbicie świadczyły, że ksiądz Słonka jest zdecydowanym wrogiem, prowadzącym wrogą robotę”. 20 października 1950 roku został zatrzymany przez Powiatowy Urząd Bezpieczeństwa Publicznego, jednak nie przyznał się do stawianych zarzutów. Osadzony został najpierw w więzieniu śledczym w Żywcu, a od 2 grudnia 1950 roku w Krakowie, przy placu Inwalidów. Po 4 miesiącach został uniewinniony i uwolniony (według UB został zwolniony z więzienia 24 lutego 1951 roku, natomiast według relacji ks. Słonki, 28 lutego 1951 roku). Nadal jednak był obserwowany. W tym czasie wciąż nadzorował budowę i wyposażanie nowego kościoła.
W 1965 roku otrzymał godność szambelana papieskiego (prałata).
Współpracował z Wydawnictwem Duszpastersko-Charytatywnym dla dekanatu Żywiec-Południe i Północ, od 1968 roku był wicedziekanem, a od roku 1970 dziekanem dekanatu Żywiec Południe.
Zmarł 5 lipca 1975 roku. Pochowany został 8 lipca 1975 na cmentarzu w Zabłociu, którego był założycielem. W jego pogrzebie wzięło udział około 10 tysięcy osób.
Upamiętnienie.
Pod chórem w Kościele św. Floriana wmurowano kamienną tablicę upamiętniającą jego osobę.
Na jego cześć nazwano jedną z ulic na Zabłociu: ulica Księdza Prałata Stanisława Słonki.

</doc>
<doc id="5269978" url="https://pl.wikipedia.org/wiki?curid=5269978" title="Oleg Butkiewicz">
Oleg Butkiewicz



</doc>
<doc id="5269979" url="https://pl.wikipedia.org/wiki?curid=5269979" title="Operacja Jatenea">
Operacja Jatenea



</doc>
<doc id="5269981" url="https://pl.wikipedia.org/wiki?curid=5269981" title="Korekcja anatomiczna TGA">
Korekcja anatomiczna TGA



</doc>
<doc id="5269987" url="https://pl.wikipedia.org/wiki?curid=5269987" title="Zapora Liptovská Mara">
Zapora Liptovská Mara

Zapora Liptovská Mara – zapora wodna, wzniesiona w latach 1967–1975 na rzece Wag w północnej Słowacji, w historycznej krainie Liptów. Nazwa pochodzi od wsi Liptovská Mara, zalanej wodami utworzonego przez zaporę zbiornika Liptovská Mara.
Położenie.
Zapora znajduje się na 338,4 kilometrze rzeki Wag, w centralnej części Kotliny Liptowskiej, tuż powyżej wsi Vlachy w powiecie Liptowski Mikułasz w kraju żylińskim. Utworzony przez nią zbiornik ciągnie się na długości do 8,5 km w kierunku wschodnim. Konstrukcja na lewym brzegu opiera się o terasę napływową Wagu w rejonie dawnej wsi Sokolče, natomiast na prawym brzegu o wschodnie stoki góry Úložisko (742 m n.p.m.), stanowiącej zakończenie grzbietu Gór Choczańskich, wysuniętego na południe, w głąb Kotliny Liptowskiej.
Charakterystyka.
Podłoże zapory tworzą utwory fliszu karpackiego. Zapora jest budowlą ziemną z rdzeniem szczelnym (wykonanym z gliny), od strony wody zabezpieczoną okładziną betonową, od strony dolnej nasypem kamiennym. Długość 1225 m (w koronie blisko 1350 m), szerokość u podstawy ok. 270 m, w koronie 7 m. Wysokość maksymalna zapory wynosi 45 m (52,5 m od podstawy fundamentu), a jej korona znajduje się na wysokości 567,6 m n.p.m. Do jej budowy zużyto 11 mln m³ ziemi, 300 tys. m³ kamienia i ponad 400 tys. m³ betonu i żelbetu.
Elektrownia wodna.
Przy zaporze funkcjonuje elektrownia wodna, która po części jest klasyczną elektrownią przepływową, a po części elektrownią szczytowo-pompową. Wyposażona jest w dwie turbiny Kaplana o przepływach 2 × 140 m³/s oraz dwie turbiny rewersyjne systemu Deriaza o przepływach 2 × 130 m³/s, o łącznej mocy 198 MW i rocznej produkcji do 270 GWh energii. Część szczytowo-pompowa w okresie nadwyżek mocy w sieci energetycznej przepompowuje do głównego zbiornika wodę z położonego niżej wyrównawczego zbiornika Bešeňová.
Zaporą i elektrownią zarządza "Slovenský vodohospodársky podnik š.p., Povodie Váhu Piešťany, závod Povodie horného Váhu Ružomberok".

</doc>
<doc id="5269993" url="https://pl.wikipedia.org/wiki?curid=5269993" title="Izet Bebeziqi">
Izet Bebeziqi

Izet Bebeziqi (ur. 11 października 1905 w Szkodrze, zm. 22 czerwca 1982) – albański albanolog, więzień polityczny okresu okupacji włoskiej oraz rządów komunistycznych.
Życiorys.
W 1934 roku ukończył studia filologiczne na Uniwersytecie Wiedeńskim. Po powrocie do Albanii pracował jako nauczyciel w Szkole Technicznej w Tiranie.
Decyzją albańskiego Ministerstwa Oświaty, 26 listopada 1940 r. został zwolniony z pracy nauczyciela za czynną działalność antyfaszystowską (brał udział w antyfaszystowskich demonstracjach w Tiranie i zrywał włoskie flagi w Korczy). Został skazany na 5 lat internowania w Ventotene, jednak został wypuszczony na wolność w 1943 roku w związku z upadkiem reżimu Mussoliniego.
W 1944 roku był współzałożycielem Towarzystwa Chorwacko-Albańskiego.
W 1945 roku zamieszkał w Szkodrze, gdzie otworzył własną bibliotekę i utworzył socjalistyczną organizację Nush Radovani. Biblioteka została następnego roku przejęta przez władze komunistyczne, a organizacja została rozwiązana. Sam Izet Bebeziqi został natomiast skazany na 7 lat więzienia. Po wyjściu z więzienia w 1953 roku pracował jako bibliotekarz w Bibliotece im. Marina Barletiego w Szkodrze.
Znał 13 języków obcych: niemiecki, włoski, serbsko-chorwacki, turecki, arabski, hiszpański, francuski, rumuński, rosyjski, grecki, starogrecki, łaciński i sanskryt.
Tytuły.
W 1994 roku pośmiertnie przyznano mu tytuł Nauczyciela Ludu.

</doc>
<doc id="5269994" url="https://pl.wikipedia.org/wiki?curid=5269994" title="Oława Zachodnia">
Oława Zachodnia

Oława Zachodnia – planowany przystanek osobowy w Oławie, w województwie dolnośląskim, w Polsce. W 2022 r. podpisano umowę na jego budowę.

</doc>
<doc id="5269995" url="https://pl.wikipedia.org/wiki?curid=5269995" title="Baba Dud Karbunara">
Baba Dud Karbunara



</doc>
<doc id="5269996" url="https://pl.wikipedia.org/wiki?curid=5269996" title="Kahreman Sinan Ylli">
Kahreman Sinan Ylli



</doc>
<doc id="5269999" url="https://pl.wikipedia.org/wiki?curid=5269999" title="Rodzaje prawa">
Rodzaje prawa

Wyróżnia się różne rodzaje prawa:
Prawo stanowione.
Na prawo stanowione składają się akty prawa stanowionego (na prawo ustawowe (ang. statutory law) ustawy). Akty prawa stanowionego to np. konstytucje, ustawy, rozporządzenia, uchwały, zarządzenia, edykty, dekrety, patenty, ordonanse, kodeksy, regulaminy, statuty itp. Inną spotykaną na nie nazwą są akty prawodawcze lub akty normatywne. 
Ten rodzaj prawa wiążą się ściśle z pozytywizmem prawniczym. Jest ono też charakterystyczne dla systemów prawa kontynentalnego, a więc systemów prawnych, do jakich wykształcenia się doszło na kontynencie europejskim z wyłączeniem wysp brytyjskich – co nie znaczy jednak, że nie występuje one również w innych systemach prawnych.
Prawo precedensowe.
Na prawo precedensowe składają się dotychczas wydane orzeczenia sądowe. Zwie się je precedensami. Ich całokształt konstytuuje tzw. case law – co w bezpośrednim tłumaczeniu na język polski znaczy prawo spraw sądowych (prawo precedensowe lub prawo sądowe (ew. sędziowskie) albo prawo tworzonym przez sędziów (ang. precedential law i judge-made law)). W przypadku dotychczas wydanych orzeczeń sądowych za prawo nie uważa się tekstu aktu prawa stanowionego, ale taki, a nie inny sposób rozstrzygnięcia sprawy danego rodzaju lub jakiś fragment sądowego uzasadnienia, ewentualnie coś, co można z tego rozstrzygnięcia/fragmentu wywnioskować. Wśród takich orzeczeń wyróżnia się tzw. precedensy "de iure" i precedensy "de facto". 
Precedensy "de iure" są prawnie wiążące i stanowią prawo w pełnym tego słowa znaczeniu. Precedensy "de facto", choć nie są zrównane z prawem, posiadają pewne argumentacyjne znaczenie i mogą być przywoływane w dyskursie prawnym. 
Wiążące prawnie precedensy sądowe występują w znacznym stopniu w systemach prawnych typu "common law", czyli np. w Zjednoczonym Królestwie Wielkiej Brytanii i Irlandii Północnej oraz Stanach Zjednoczonych Ameryki, a precedensy prawnie niewiążące są obecne głównie w systemach prawa kontynentalnego. W Polsce precedensami "de facto" są orzeczenia Sądu Najwyższego, precedensami "de iure" wyroki Trybunału Konstytucyjnego, jakie wiążą powszechnie , i ewentualnie uchwały Naczelnego Sądu Administracyjnego, które wiążą podległe temu sądowi wojewódzkie sądy administracyjne.
Prawo zwyczajowe.
Na prawo zwyczajowe składają się prawne zwyczaje. Można je w pewien sposób wiązać ze skandynawskim realizmem prawnym i niemiecką szkołą historyczną. 
Do tego, aby powstał zwyczaj prawny, konieczne jest łączne wystąpienie dwóch elementów:
"Usus" oznacza dającą się zaobserwować ustaloną praktykę. "Opinio iuris" oznacza przeświadczenie, że niezastosowanie się do tej praktyki stanowi naruszenie prawa. 
Czasem wprowadza się dodatkowe jeszcze kryteria. Na przykład dodaje się, że taka dająca się zaobserwować ustalona praktyka ma być długotrwała (łac. "longa consuetudo"), jednolita, niezmienna (stała), nieprzerwana i powszechna oraz że nie wykształciła się praktyka jej przeciwstawna. Charakter prawny zaś tej praktyki – w ocenie tych, którzy się do niej stosują/przestrzegają jej – ma być niezbędny (łac. "opinio iuris sive necessitatis"). Przeświadczenie o nim ma istnieć zaś nie tylko po stronie tych, których zachowania ta praktyka dotyczy, ale również po stronie sędziów i urzędników, którzy na jej podstawie wydają wyroki/decyzje administracyjne. 
Znaczenie prawa zwyczajowego było szczególne w wiekach średnich. W teraźniejszej Polsce prawo zwyczajowe w zasadzie nie występuje. Niektórzy próbują się go doszukiwać w polskim prawie konstytucyjnym, dopuszczając jego istnienie w kwestiach nieunormowanych w tym prawie prawem stanowionym (np. w odniesieniu od tego, jakie partie mają zajmować miejsca po której stronie sali sejmowej, lub uzasadniając nim moc prawną tzw. zasady dyskontynuacji prac parlamentarnych, zgodnie z którą Sejm nowej kadencji nie zajmuje się sprawami, jakich nie doprowadził do końca Sejm poprzedniej kadencji).
W Wielkiej Brytanii po dzień dzisiejszy za prawo uchodzą zwyczaje lokalne, a więc takie, jakie do jakich wykształcenia się doszło w niektórych partiach królestwa, pod warunkiem jednak, że:
Spełnienie tej ostatniej przesłanki się tu domniemuje (to nie ten, kto się na dany zwyczaj powołuje, ma wykazać, że jest to zwyczaj z czasów niepamiętnych, ale ten, kto nie chce, by zwyczaj ten był traktowany jako prawo, musi wykazać, że tak nie jest). 
W Królestwie Norwegii nie tak dawno, bo jeszcze w pierwszej połowie XX w., za prawo najwyższe zwykło się uznawać nie prawo sądowe lub stanowione, lecz właśnie prawo zwyczajowe. To ostatnie mogło wypełniać luki w norweskim prawie stanowionym oraz wyznaczać kierunki jego interpretacji. Mogło ono też to prawo zmienić lub nawet uchylić. Dotyczyło to przy tym zarówno obszaru prawa prywatnego, prawa karnego i prawa procedur sądowych, jak i domeny prawa konstytucyjnego.
Obecnie z prawem zwyczajowym mamy natomiast do czynienia na większą skalę nadal w prawie międzynarodowym. Do powstania prawnego zwyczaju dochodzi tu jednak często nie drogą wykształcenia się jakiejś ustalonej praktyki i opinii, że postępowanie zgodnie z tą praktyką jest prawnie uzasadnione, ale drogą cichej zgody, tzw. "tacitus cosensus", a więc przyzwolenia ze strony innych na jakieś zachowanie w sensie nieuznawania tego zachowania za naruszające prawo międzynarodowe. 
Szczególnym źródłem prawa zwyczajowego jest tzw. "desuetudo", które polega na pojawieniu się zwyczaju sprzecznego z dotychczasowym prawem i pozbawieniu z tego powodu tego prawa mocy wiążącej. Takie zjawisko znane jest na przykład Szwecji. W Polsce "desuetudo" nie występuje. 
Od prawa zwyczajowego trzeba odróżniać zwyczaje, którym prawo stanowione nadaje charakter źródła prawa. Te ostatnie różnią się od prawa zwyczajowego tym, że stają się prawem nie same z siebie, lecz z mocy prawa stanowionego i w granicach tym prawem zakreślonych (w granicach sankcjonowania, uznawania ich tym prawem). W odniesieniu do nich nie jest też konieczne wystąpienie "opinio iuris". Wystarczy powstanie samego "usus". W Polsce o zwyczajach, którym prawo stanowione nadaje charakter źródła prawa, możemy mówić np. w przypadku prawa cywilnego, prawa spółek handlowych, indywidualnego prawa pracy i prawa morskiego. Tak zgodnie z art. 56 i 65 § 1 Kodeksu cywilnego „czynność prawna wywołuje nie tylko skutki w niej wyrażone, lecz również te, które wynikają z ustawy, z zasad współżycia społecznego i z ustalonych zwyczajów”, „oświadczenie woli należy tak tłumaczyć, jak tego wymagają ze względu na okoliczności, w których złożone zostało, zasady współżycia społecznego oraz ustalone zwyczaje”.
Prawo umowne.
Na prawo umowne (kontraktowe lub konsensualne) składają się umowy. Mogą one mieć różną nazwę jak np. traktaty, układy, konwencje, przymierza, pakty, konkordaty, porozumienia, karty, deklaracje, zakładowe i ponadzakładowe układy zbiorowe pracy itp. Istotna jest tutaj jednak nie nazwa, ale sam sposób, za pomocą jakiego dochodzi do powstania prawa, a sposobem tym jest porozumienie pomiędzy adresatami prawa lub pomiędzy ich reprezentantami (przedstawicielami).
W dawnej Polsce za koronny przykład prawa umownego służyły "pacta conventa", jakie zawierane były między królem elektem a polską szlachtą. 
W średniowiecznej Anglii przykładem prawa umownego była Wielka Karta Swobód (Magna Charta Libertatum), do jakiej wypracowania doszło w 1215 r. między królem Anglii Janem bez Ziemi a zbuntowanymi ówczesnymi angielskimi baronami. 
Powyższe umowy miały też charakter samoistny (≈ publiczno-prawny).
Dzisiaj w Polsce prawo umowne tworzone jest głównie w zakresie, jaki przewidziany jest przez prawo stanowione. Należą do niego zwłaszcza umowy i ugody, jakie są zawierane w polskim prawie cywilnym, prawie autorskim i pokrewnym, prawie spółek handlowych czy indywidualnym i zbiorowym prawie pracy. 
W polskim zbiorowym prawie pracy prawo umowne powstaje drogą tzw. zakładowych i ponadzakładowych (obejmujących więcej aniżeli jeden tylko zakład pracy) zbiorowych układów pracy i innych porozumień zbiorowych, których stronami są związki zawodowe (zakładowe oraz ponadzakładowe organizacje związkowe) i pracodawcy lub ich organizacje.
Do prawa kontraktowego należą też dzisiaj w Polsce porozumienia, jakie mogą zawierać jednostki samorządu terytorialnego ze sobą i z organami administracji rządowej w sprawie wykonywania (powierzenia prowadzania) zadań publicznych, oraz umowy zawierane przez Radę Ministrów z przedstawicielami kościołów i związków wyznaniowych innych niż Kościół Katolicki.
Prawo kontraktowe na dużą skalę występuje dzisiaj w prawie międzynarodowym publicznym w postaci: umów, traktatów, kart, paktów, konwencji, układów itp., do jakich zawierania dochodzi między państwami i ewentualnie rządowymi organizacjami międzynarodowymi. 
Prawo prawnicze.
Na prawo prawnicze składają się poglądy i opinie uczonych w prawie.
Dawniej poglądy i opinie uczonych w prawie, zwłaszcza gdy pochodziły od osób znamienitych, cieszących się dużym autorytetem, mogły mieć charakter wiążący. 
Z dużym prawdopodobieństwem w starożytnym Rzymie w ramach tzw. "ius publice respondendi ex auctoritate principis" wybrani eksperci w prawie mogli z upoważnienia cesarza formułować wypowiedzi na temat prawa (tzw. "responsa"), które pod warunkiem, że nie były ze sobą sprzeczne, wiązały sędziów.
Również w średniowieczu wydziały prawa na uniwersytetach na prośbę sądów wydawały – mniej lub bardziej wiążące dla tych ostatnich – opinie co do istniejącego w danej materii prawa. 
W XII w. w libertariańskiej (anarchistycznej) Republice Islandii obowiązywała też zasada, że jako prawo powinno się traktować to, co znajduje się w księgach. Ponieważ zaś ksiąg o prawie było tam w tym czasie wiele i ich zawartość mogła się różnić, pierwszeństwo miało przypadać tym z nich, jakie były w posiadaniu biskupów. Jeśli zaś treść i tych ostatnich ksiąg nie była jednakowa, należało się oprzeć na tej z nich, której zapisy omawiały daną kwestię prawną w sposób bardziej wyczerpujący (były obszerniejsze, bardziej szczegółowe), a jeśli brak było pod tym względem między nimi różnic, na tej, która znajdowała się w biskupstwie w Skálaholt (a nie w biskupstwie w Hólar). W przypadku ksiąg, których nie posiadali biskupi, większą wagę wśród nich miała mieć księga wodza Hafliði, jaka została sporządzona zimą na przełomie 1117 i 1118 r. u niego w domu w ramach przeprowadzanej wówczas kodyfikacji islandzkiego prawa.
Obecnie opinie i poglądy prawników są niewiążące. Wyjątek stanowią są tzw. the Restatements of the Law, odnośnie do których niektóre sądy w Stanach Zjednoczonych przyjmują, że będą je stosować w razie braku prawa ustawowego lub precedensowego. Nie upoważnia się też dzisiaj prawników do udzielania porad prawnych, które miałyby później ograniczać sędziów w tym, jak mają oni orzekać. 
W praktyce jednak zarówno sędziowie i urzędnicy, jak i adwokaci, radcowie prawni, doradcy podatkowi i prokuratorzy powołują się na poglądy i opinie, których autorami są osoby cieszące się w środowisku prawniczym jakimś autorytetem. Poglądy/opinie te – choć nie mogą, przynajmniej w Polsce, stanowić podstawy prawnej dla wydania wyroku lub decyzji administracyjnej – służą za swoisty argument w dyskursie prawnym i występują często pod nazwą opinii i poglądów przedstawicieli nauki prawa (gdy pochodzą od akademików) lub doktryny prawniczej (gdy pochodzą od akademików lub praktyków prawa, np. adwokatów lub radców prawnych).
Gdy przedstawiciele doktryny prawniczej są w jakiejś kwestii prawnej jednomyślni mówi się o tzw. "communis opinio doctorum", które uchodzi za silny argument w postępowaniu przed sądem. Najczęściej jednak przedstawiciele ci są w swoich zapatrywaniach na prawo podzieleni (zajmują odmienne stanowiska), w którym to przypadku mówi się o tzw. sporach w doktrynie. 
Opinie i poglądy prawników można znaleźć przede wszystkim w tzw. komentarzach do poszczególnych kodeksów lub innych ustaw, monografiach naukowych, podręcznikach akademickich oraz artykułach i polemikach oraz glosach do dotychczas wydanych wyroków sądowych, jakie ukazują się w prasie prawniczej. Opinie/poglądy takie mogą się dzisiaj również znajdować w gazetach „codziennych” („powszechnych”), szczególności w tzw., dołączanych do nich, „dodatkach prawnych”. Są one także zamieszczane na stronach różnych serwisów internetowych, a nawet poszczególnych kancelarii prawnych, w tym w postaci porad prawnych (odpowiedzi na zadane przez kogoś, kto chciał się w kwestiach prawnych skonsultować, konkretne pytanie).
Prawo religijne.
Na prawo religijne składa się treść świętej księgi lub ksiąg oraz komentarze do niej/nich. Jest ono prawem państwowym w sensie prawa ustanawianego lub uznawanego przez dane państwo: 
Przykładem prawa religijnego jest prawo szariatu i prawo judaistyczne. 
Prawo szariatu wywodzi się z Koranu, który zawiera objawienia otrzymane przez Mahometa, i Sunny Proroka, na jaką składają się czyny, wypowiedzi oraz sposób postępowania Proroka. Jego elementem jest też „zgodność opinii” po stronie uczonych lub innych jeszcze wyznawców (idżma) oraz wnioski, do jakich dochodzi się drogą rozumowania przez podobieństwo (kijas), które służą do uzupełniania luk w sprawach nieuregulowanych przez Sunnę i Koran. Występuje ono między innymi w Arabii Saudyjskiej, Iranie, Sudanie, Libii i Zjednoczonych Emiratach Arabskich. 
Na prawo judaistyczne składają się zapisy Starego Testamentu, Talmudu, Tory i przede wszystkim tzw. Nakrytego Stołu. Jest też ono w pewnym zakresie uznawane dzisiaj przez państwo Izrael.
Prawo natury.
Na prawo natury składają się nakazy rozumu, poczucie tego co słuszne i zasadne albo odwieczne prawa boskie lub prawa przyrody.
W Polsce zgodnie z art. 30 Konstytucji Rzeczypospolitej Polskiej: „Przyrodzona i niezbywalna godność człowieka stanowi źródło wolności i praw człowieka i obywatela. Jest ona nienaruszalna, a jej poszanowanie i ochrona jest obowiązkiem władz publicznych”. Z tego artykułu wynika, że to nie konstytucja, ani nie ustawa, ani nie inny akt prawa stanowionego lub jakieś orzeczenie sądowe albo zwyczaj prawny lub zgodna opinia przedstawicieli doktryny prawniczej, ale sama „godność ludzka” jest źródłem wolności i praw, jakie posiadają polscy obywatele i inni ludzie oraz jakim ze strony organów polskiej władzy publicznej winny jest szacunek i jakim organy te mają zapewnić ochronę.
Do poczucia tego co sprawiedliwe odwołują się też w Polsce tzw. zasad współżycia społecznego i zwroty podobnego rodzaju, jakimi często posługuje się polski Kodeks cywilny. 
W prawie międzynarodowym z prawa natury biorą się podstawowe zasady prawa międzynarodowego, takie jak np.: zasada, że umów należy dotrzymywać, zakaz popełniania zbrodni przeciwko ludzkości i prowadzenia wojny zaczepnej, zakaz stosowania tortur i uprawiania niewolnictwa czy prawo narodów do samostanowienia.

</doc>
<doc id="5270006" url="https://pl.wikipedia.org/wiki?curid=5270006" title="Włodzimierz Sąsiadek">
Włodzimierz Sąsiadek

 Włodzimierz Sąsiadek (ur. 1950 w Poznaniu) – polski dowódca wojskowy, generał dywizji Wojska Polskiego w stanie spoczynku, dowódca 36 Pułku Artylerii, 2 Brygady Artylerii, 6 Brygady Artylerii Armat, Polski Narodowy Przedstawiciel Wojskowy przy Naczelnym Dowództwie Sojuszniczych Sił w Europie w (Supreme Headquarters Allied Powers Europe) w latach 2002–2005. 
Życiorys.
Włodzimierz Sąsiadek syn Zygmunta urodził się w 1950 w Poznaniu. W Słupsku ukończył liceum ogólnokształcące, a w 1968 rozpoczął studia w Wyższej Szkole Oficerskiej Wojsk Rakietowych i Artylerii w Toruniu. Zawodową służbę rozpoczął w Kołobrzegu w 4 pułku artylerii 8 Dywizji Zmechanizowanej. W latach 1977–1981 studiował w Akademii Sztabu Generalnego, po ukończeniu której został skierowany do Budowa na stanowisko szefa sztabu – zastępcy dowódcy 36 pułku artylerii z 20 Dywizji Pancernej, a następnie w 1985 dowódcy tego pułku. W 1988 rozpoczął służbę w Choszcznie na stanowisku dowódcy 2 Brygady Artylerii. 
W latach 1991–1993 sprawował funkcję dowódcy 6 Brygady Artylerii Armat w Toruniu. W latach 1995–1996 był zastępcą dowódcy międzynarodowej Brygady Nordycko-Polskiej jako sił pokojowych NATO, stacjonującej na terytorium Bośni i Hercegowiny i wykonującej zadania w ramach IFOR/SFOR. Od 1996 służył w pionie operacyjnym Sztabu Generalnego WP, m.in. był szefem Zarządu Planowania Operacyjnego SG WP. 15 sierpnia 1999 z okazji Święta Wojska Polskiego został awansowany na stopień generała brygady przez prezydenta Rzeczypospolitej Polskiej Aleksandra Kwaśniewskiego. 
W 2001 podjął studia w Królewskiej Akademii Studiów Obronnych w Londynie, po czym został wyznaczony na stanowisko szefa zespołu operacyjnego przy Centralnym Dowództwie Sił Zbrojnych Stanów Zjednoczonych. W latach 2002–2005 sprawował stanowisko Polskiego Narodowego Przedstawiciela Wojskowego (PNPW) przy Naczelnym Dowództwie Sojuszniczych Sił w Europie (Supreme Headquarters Allied Powers Europe) (SHAPE). W 2004 mianowany na stopień generała dywizji przez prezydenta Rzeczypospolitej Polskiej Aleksandra Kwaśniewskiego. Do 2007 pozostawał w rezerwie kadrowej Ministra Obrony Narodowej, a następnie odszedł do rezerwy. 
W dniu 6 sierpnia 2012 został mianowany na stanowisko dyrektora Centrum Doktryn i Szkolenia Sił Zbrojnych. 6 lutego 2013 w Bydgoszczy został wyznaczony na przewodniczącego Komitetu Sterującego Centrum Eksperckiego Policji Wojskowych NATO (NATO Military Police Centre of Excellence – NATO MP COE). 
Ordery, odznaczenia i wyróżnienia.
i inne

</doc>
<doc id="5270008" url="https://pl.wikipedia.org/wiki?curid=5270008" title="Zwiagincewo (sielsowiet wysokski)">
Zwiagincewo (sielsowiet wysokski)

Zwiagincewo () – wieś (ros. деревня, trb. dieriewnia) w zachodniej Rosji, w sielsowiecie wysokskim rejonu miedwieńskiego w obwodzie kurskim.
Geografia.
Miejscowość położona jest w dorzeczu Rieuta (lewy dopływ Sejmu), 2,5 km od centrum administracyjnego sielsowietu (Wysokoje), 8,5 km na północny zachód od centrum administracyjnego rejonu (Miedwienka), 32 km na południowy zachód od Kurska, 8 km od drogi magistralnej (federalnego znaczenia) M2 «Krym».
We wsi znajdują się 84 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 120 osób.

</doc>
<doc id="5270012" url="https://pl.wikipedia.org/wiki?curid=5270012" title="Lądzieniowate Polski">
Lądzieniowate Polski

Lądzieniowate Polski – ogół taksonów pajęczaków z rodziny (Trombidiidae), z rzędu roztoczy (Acari), których występowanie stwierdzono na terenie Polski. 
Według pracy Joanny Mąkol z 2005 roku, na terenie Polski występuje 27 gatunków z rodziny lądzieniowatych.

</doc>
<doc id="5270015" url="https://pl.wikipedia.org/wiki?curid=5270015" title="Stanisław Michał Rybarczyk">
Stanisław Michał Rybarczyk

Stanisław Michał Rybarczyk (ur. 1958) dyrygent, animator kultury, menedżer i pedagog związany ze środowiskiem wrocławskim, działacz na rzecz dialogu ekumenicznego i międzyreligijnego, współpracy międzynarodowej i międzykulturowej.
Studia dyrygenckie odbył w Poznaniu i Wrocławiu pod kierunkiem Stefana Stuligrosza, Renarda Czajkowskiego, Marka Tracza i Marka Pijarowskiego. Ponadto studiował grę na organach, a na Uniwersytecie Wrocławskim - filologię polską.
Od roku 1985 do 1989 był związany zawodowo z Wojewódzkim Domem Kultury we Wrocławiu, gdzie był dyrygentem i kierownikiem artystycznym Kameralnego Chóru Męskiego „Cantilena” (1985-1990), z którym zdobył m.in. I nagrodę na Dniach Muzyki Cerkiewnej w Hajnówce (1987) oraz III nagrodę i nagrodę specjalną na Festiwalu w Oldenzaal (Holandia, 1988).
W latach 1989-1991 był dyrektorem i kierownikiem artystycznym Zespołu Kameralnego PR i TV we Wrocławiu, z którym dokonał wielu nagrań, szczególnie muzyki polskiego baroku i renesansu. Dyrygent Opery Wrocławskie (1984-1994), gdzie zrealizował łącznie kilkadziesiąt oper m.in. „Straszny dwór” St. Moniuszki, „Manru” I. Paderewskiego, „Napój miłosny” Donizettiego, „Holendra tułacza” R. Wagnera. W tym okresie był także wykładowcą Akademii Muzycznej we Wrocławiu (1993-1996). Od 1991 r. współpracuje jako dyrygent z wrocławską Agencją Artystyczną „Pro Musica” i jej zespołami, w szczególności z Wielką Operą Polską. Podczas wielu koncertów i spektakli europejskich dyrygował m.in. „Czarodziejskim fletem” W.A. Mozarta, „Nabucco” G. Verdiego, „Carmen” G. Bizeta, „Aidą“ G. Verdiego, „Carmina Burana“ C. Orffa, Galą Operową i Galą Straussowską. Współpracował także z Theater Goerlitz (Niemcy) i Nadace Hans Krasa – Terezin (Czechy)
Dyrygent i kierownik artystyczny Chóru Kameralnego Filharmonii Wrocławskiej (1993-1997), Orkiestry Symfonicznej i Kameralnej wrocławskiego Liceum Muzycznego (1994-2004), Chóru Synagogi Pod Białym Bocianem (od 1996), Polsko-Niemieckiej Młodej Filharmonii Dolny Śląsk (od 2000), Chóru Papieskiego Wydziału Teologicznego we Wrocławiu (2002-2005). W roku 2010 był dyrektorem naczelnym i artystycznym Filharmonii Sudeckiej w Wałbrzychu.
Od 1999 r. jest dyrektorem artystycznym, zainicjowanych przez siebie, prestiżowych wrocławskich przedsięwzięć artystycznych: „Wieczorów Tumskich”, „Koncertów Hawdalowych”, Festiwalu Kultury Żydowskiej „Simcha” /wraz z Karoliną Szykier – Koszucką/, a także Dolnośląskich Koncertów Hawdalowych. W latach 2004-07 był dyrektorem artystycznym „Young Classic Wratislavia” Festiwalu Młodych Orkiestr, a w latach 2005-07 – Wieczorów Świdnickich. Od 2012 roku jest dyrektorem artystycznym Międzynarodowego Festiwalu Moniuszkowskiego w Kudowie. Wspólnie z Jerzym Kichlerem zainicjował powstanie Fundacji „Dzielnica Wzajemnego Szacunku Czterech Wyznań”. W latach 2005-06 był wiceprzewodniczącym, a od 2006 r. jest przewodniczącym zarządu Fundacji Dzielnica Wzajemnego Szacunku Czterech Wyznań we Wrocławiu.
Wystąpił na wielu festiwalach w kraju m.in. na Wratislavia Cantans, Festiwalu Kultury Żydowskiej w Krakowie, Festiwalu Muzyka w dawnym Krakowie, Silesia Sonans, Legnica Cantat, Festiwalu Musica Antiqua Europae Orientalis w Bydgoszczy, Festiwalu Moniuszkowskim w Kudowie, Festiwalu Gaude Mater w Częstochowie, Przeglądzie Piosenki Aktorskiej we Wrocławiu, Opolskich Dniach Oratoryjnych, Festiwalu „Warszawa Singera” i za granicą m. in w Rydze, Wiesbaden, Nancy, Madrycie, Berlinie i Tallinie. Koncertował i współpracował z wieloma znakomitymi Artystami: Jerzym Maksymiukiem, Stefanem Stuligroszem, Adamem Hanuszkiewiczem, Josephem Malovanym, Radosławem Żukowskim, Haliną Słoniowską, Piotrem Łykowskim, Moshe Sternem, Kazimierzem Myrlakiem, Romualdem Sroczyńskim, Januszem Monarchą, Krzysztofem Kolbergerem, Jerzym Mechlińskim, Bogusławem i Krzysztofem Bruczkowskimi, Lwem Kuznietzovem, Andorem Izsakiem, Bente Kahan, Justyną Steczkowską, Wiesławem Hejną, Romanem Kołakowskim, Alberto Mizrahim i wieloma innymi.
Współpracował przy realizacji filmów: „Seszele”, w reżyserii Bogusława Lindy, „Deszczowy żołnierz” i „Wygrany” w reżyserii Wiesława Saniewskiego oraz kilku innych. Występował także w epizodach aktorskich.
Wyróżnienia.
Za swoją działalność artystyczną i społeczną wyróżniony m.in. Nagrodą Św. Brata Alberta, Brązowym Medalem „Zasłużony Kulturze Gloria Artis”, polsko-niemiecką nagrodą „Germanus”, medalami „Zasłużony dla Tolerancji”, „Zasłużony dla Województwa Dolnośląskiego” oraz „Merito de Wratislavia – Zasłużony dla Wrocławia”.
Bibliografia.
Stanisław Michał Rybarczyk Sinfonia Juentus
Stanisław Michał Rybarczyk Fundacja "Dzielnica wzajemnego szacunku czterech wyznań"

</doc>
<doc id="5270021" url="https://pl.wikipedia.org/wiki?curid=5270021" title="Nomia melanderi">
Nomia melanderi



</doc>
<doc id="5270022" url="https://pl.wikipedia.org/wiki?curid=5270022" title="Chorobrowo">
Chorobrowo

Chorobrowo (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów wieś w gminie Przebrodź, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr skarbowych Przebrodź.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Miory.
Według Powszechnego Spisu Ludności z 1921 roku zamieszkiwało tu 73 osoby, 22 były wyznania rzymskokatolickiego a 51 prawosławnego. Jednocześnie 2 mieszkańców zadeklarowało polską, 71 białoruską narodową. Było tu 13 budynków mieszkalnych. W 1931 w 13 domach zamieszkiwało 87 osób.
Wierni należeli do parafii rzymskokatolickiej i prawosławnej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5270024" url="https://pl.wikipedia.org/wiki?curid=5270024" title="Mercedes-Benz Conecto">
Mercedes-Benz Conecto



</doc>
<doc id="5270025" url="https://pl.wikipedia.org/wiki?curid=5270025" title="Jakub Birecki">
Jakub Birecki



</doc>
<doc id="5270032" url="https://pl.wikipedia.org/wiki?curid=5270032" title="Nautilus (1913)">
Nautilus (1913)

Nautilus – włoski okręt podwodny z początku XX wieku, jedna z dwóch jednostek typu "Nautilus". Okręt został zwodowany 25 kwietnia 1913 roku w Arsenale w Wenecji, a w skład Regia Marina został wcielony 9 września 1913 roku. „Nautilus” pełnił służbę na Morzu Śródziemnym, biorąc udział w I wojnie światowej. Jednostka została wycofana z czynnej służby 31 lipca 1919 roku.
Projekt i budowa.
Jednostki typu "Nautilus" zostały zaprojektowane w 1910 roku przez inż. majora Curio Bernardisa, będąc jego pierwszym projektem okrętu podwodnego. Okręty charakteryzowały się konstrukcją jednokadłubową z głównymi zbiornikami balastowymi na śródokręciu i zbiornikami trymującymi na dziobie i rufie. Kształt kadłuba został uformowany na podobieństwo linii kadłuba torpedowców. Plany zakładały umieszczenie na pokładzie trzeciej wyrzutni torped, jednak podczas budowy z pomysłu zrezygnowano. Jednostki te były protoplastami okrętów podwodnych typu "N", również zaprojektowanych przez inż. Bernardisa, które budowane były seryjnie w trakcie I wojny światowej.
„Nautilus” zbudowany został w Arsenale w Wenecji. Stępkę okrętu położono 1 sierpnia 1911 roku, a zwodowany został 25 kwietnia 1913 roku. Motto okrętu brzmiało „Immersus ad alta emergo” (pol. „Zanurzony w głębokich wodach”).
Dane taktyczno-techniczne.
„Nautilus” był niewielkim, przybrzeżnym okrętem podwodnym. Długość całkowita wynosiła 40,96 metra, szerokość 4,3 metra i zanurzenie 2,93 metra. Wyporność normalna w położeniu nawodnym wynosiła 225 ton, a w zanurzeniu 303 tony. Okręt napędzany był na powierzchni przez dwa silniki wysokoprężne Sulzer o łącznej mocy 600 KM. Napęd podwodny zapewniały dwa silniki elektryczne Ansaldo o łącznej mocy 320 KM. Dwa wały napędowe obracające dwiema śrubami umożliwiały osiągnięcie prędkości 13,2 węzła na powierzchni i 8 węzłów w zanurzeniu. Zasięg wynosił 1000 Mm przy prędkości 10 węzłów w położeniu nawodnym oraz 64 Mm przy prędkości 3 węzły w zanurzeniu (lub 470 Mm przy prędkości 13 węzłów w położeniu nawodnym oraz 14 Mm przy prędkości 7 węzłów w zanurzeniu). Zapas paliwa wynosił 6 ton. Energia elektryczna magazynowana była w jednej baterii akumulatorów. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped.
Załoga okrętu składała się z 2 oficerów oraz 17 podoficerów i marynarzy.
Służba.
„Nautilus” został wcielony do służby w Regia Marina 9 września 1913 roku. Po zakończeniu testów „Nautilus” wraz z bliźniaczą „Nereide” weszły w skład 3. eskadry (wł. "Squadriglia") okrętów podwodnych w Brindisi, uczestnicząc w rejsach szkoleniowych. W momencie przystąpienia Włoch do I wojny światowej okręt wchodził w skład 3 dywizjonu okrętów podwodnych w Brindisi (wraz z „Nereide”, „Galileo Ferraris” i „Velella”). Dowództwo „Nautilusa” sprawował wówczas kpt. mar. (wł. "tenente di vascello") Roberto Colombo. Jednostka brała udział w ofensywnych patrolach na wodach Morza Adriatyckiego do czerwca 1917 roku, kiedy to została przesunięta do Tarentu z zadaniem obrony bazy. W 1918 roku okręt przeszedł pod dowództwo kpt. mar. Carlo Balsamo, po czym został przeniesiony do Gallipoli i używany jako jednostka szkolna dla sił ZOP.
Podczas wojny „Nautilus” odbył 21 misji ofensywnych i 44 defensywne, przebywając przez 577 godzin pod wodą i 859 godzin na powierzchni, nie odnotowując w trakcie służby żadnych godnych wzmianki zdarzeń.
Okręt został skreślony z listy floty 31 lipca 1919 roku.

</doc>
<doc id="5270033" url="https://pl.wikipedia.org/wiki?curid=5270033" title="Kevin Álvarez">
Kevin Álvarez

Kevin Nahin Álvarez Campos (ur. 15 stycznia 1999 w Colimie) – meksykański piłkarz występujący na pozycji prawego obrońcy, reprezentant Meksyku, od 2018 roku zawodnik Pachuki.

</doc>
<doc id="5270037" url="https://pl.wikipedia.org/wiki?curid=5270037" title="Wydział Filozofii Uniwersytetu Warszawskiego">
Wydział Filozofii Uniwersytetu Warszawskiego

Wydział Filozofii Uniwersytetu Warszawskiego – jeden z 24 wydziałów Uniwersytetu Warszawskiego.
Historia.
Wydział powstał w 2020 roku, na mocy zarządzenia Rektora UW w wyniku podziału Wydziału Filozofii i Socjologii na dwa osobne wydziały: Filozofii oraz Socjologii.
Kierunki kształcenia.
Dostępne kierunki: 
Władze Wydziału.
W kadencji 2020–2024:

</doc>
<doc id="5270045" url="https://pl.wikipedia.org/wiki?curid=5270045" title="Leszek Baczyński">
Leszek Baczyński

Leszek Baczyński (ur. 13 kwietnia 1955 w Sosnowcu) – polski piłkarz występujący na pozycji pomocnika, trener, działacz piłkarski.
Życiorys.
Jest wychowankiem Górnika Sosnowiec, a w 1972 roku zadebiutował w seniorskiej kadrze klubu. Dwa lata później został zawodnikiem rezerw Zagłębia Sosnowiec, a w 1977 roku został przesunięty do pierwszej drużyny. Nie rozegrał jednak w niej żadnego meczu ligowego, występując jedynie w trzech spotkaniach Pucharu Ligi. W 1979 roku doznał poważnej kontuzji. W 1980 roku krótko reprezentował jeszcze Hutnika Dąbrowa Górnicza.
W tym okresie rozpoczął pracę jako szkoleniowiec juniorów Zagłębia Sosnowiec, a w 1984 roku przez trzy tygodnie był trenerem zespołu rezerw. Następnie został asystentem trenerów pierwszej drużyny – Horsta Panica (1984–1986), Jerzego Kopy (1986–1987) i Józefa Gałeczki (1987–1989). Po zwolnieniu Gałeczki na początku 1990 roku objął drużynę jako pierwszy trener. W sezonie 1989/1990 prowadzony przez niego zespół utrzymał się w I lidze, ale wskutek niezadowalających wyników w rundzie jesiennej sezonu 1990/1991 został zwolniony po jedenastej kolejce i zastąpiony Zbigniewem Mygą. Następnie był trenerem juniorów.
Po upadku Zagłębia w 1993 roku szkolił juniorów MOSiR Sosnowiec, a w styczniu 1995 roku był współzałożycielem STS Zagłębie Sosnowiec, które rozpoczęło rozgrywki od klasy okręgowej. Jeszcze w 1995 roku został prezesem Zagłębia, angażując na stanowisko trenera Krzysztofa Tochela. W 1996 roku Zagłębie uzyskało awans do IV ligi, dwa lata później do III ligi, a w 2000 roku – do drugiej. W 1999 roku był selekcjonerem kobiecej reprezentacji Polski w piłce nożnej. Pod koniec 2000 roku podpisał umowę ze spółką ERSI Poland, w myśl której w 2001 roku zrezygnował z funkcji prezesa na rzecz Francesco Cimminellego. Następnie pełnił funkcję dyrektora sportowego. W kwietniu 2002 roku został trenerem Zagłębia, zastępując Franciszka Krótkiego. Pracę tę wykonywał do końca sezonu. Z klubu odszedł w sierpniu 2002 roku.
W okresie od lipca do grudnia 2007 roku ponownie był prezesem sosnowieckiego klubu, a w latach 2011–2013 pełnił tę funkcję po raz trzeci. Następnie został mianowany honorowym prezesem klubu. W 2015 roku otrzymał odznaczenie „Zasłużony dla Miasta Sosnowca”.

</doc>
<doc id="5270050" url="https://pl.wikipedia.org/wiki?curid=5270050" title="Anna Białek-Jaworska">
Anna Białek-Jaworska

Anna Agnieszka Białek-Jaworska (ur. 11 maja 1978) – polska ekonomistka, wykładowczyni Uniwersytetu Warszawskiego.
Życiorys.
Anna Białek-Jaworska w okresie szkolnym była stypendystką Krajowego Funduszu na rzecz Dzieci. W latach 1996–2001 studiowała ekonomię na Uniwersytecie Warszawskim, studia zakończyła obroną pracy magisterskiej "Towarzystwa Budownictwa Społecznego w realizacji polityki mieszkaniowej państwa (studium teoretyczno-faktograficzne)". Ukończyła studia podyplomowe w zakresie bankowości hipotecznej i rynku nieruchomości na Wydziale Nauk Ekonomicznych UW (2003–2004) oraz rachunkowości i podatków na Wydziale Zarządzania UW (2007–2008). Po odbyciu studiów doktoranckich na WNE UW (2001–2006) obroniła napisaną pod kierunkiem Władysława Baki dysertację doktorską Modele i kryteria optymalizacji kredytowania budownictwa mieszkaniowego przez banki komercyjne. W 2020 habilitowała się na Uniwersytecie Ekonomiczny w Poznaniu w dziedzinie nauk społecznych, dyscyplina – ekonomia i finanse, specjalność – finanse przedsiębiorstw, finanse i rachunkowość, na podstawie dzieła "Finansowanie i decyzje alokacyjne przedsiębiorstw niefinansowych".
Od 2006 zatrudniona jako adiunktka w Katedrze Bankowości, Finansów i Rachunkowości WNE UW, a od 2017 jako starsza wykładowczyni.
Jej zainteresowania naukowe obejmują takie kwestie jak: finansowanie budownictwa mieszkaniowego, sprawozdawczość finansowa, ujawnianie informacji, finansowanie i decyzje alokacyjne przedsiębiorstw niefinansowych, koszty kształcenia w szkolnictwie wyższym; przedsiębiorczość akademicka i działalność B+R.
Członkini zarządu Fundacji im. Fryderyka Skarbka.

</doc>
<doc id="5270052" url="https://pl.wikipedia.org/wiki?curid=5270052" title="Czesław Muszalski">
Czesław Muszalski

Czesław Muszalski (ur. 29 marca 1929 w Grabówce, zm. 31 marca 2022 w Warszawie) – polski dyplomata, ambasador w Indonezji (1984–1987).
Życiorys.
Syn Józefa i Heleny. W 1953 ukończył studia w Szkole Głównej Planowania i Statystyki, w 1955 studia na Uniwersytecie Warszawskim.
Od 1950 pracownik Ministerstwa Spraw Zagranicznych, m.in. w Departamencie Międzynarodowych Organizacji oraz Departamencie III (jako naczelnik wydziału). Członek Międzynarodowej Komisji Nadzoru i Kontroli w Laosie w latach 1964–1965. Dwukrotnie pracował w Ambasadzie w Rzymie (1967–1970 jako II sekretarz; 1975–1980 jako radca). Był przedstawicielem przy FAO, a także przy ONZ. W latach 1984–1987 ambasador w Indonezji, akredytowany także w Singapurze i Papui-Nowej Gwinei. Pracę w dyplomacji zakończył w 1995.
Pochowany na Cmentarzu Wojskowym na Powązkach.

</doc>
<doc id="5270053" url="https://pl.wikipedia.org/wiki?curid=5270053" title="P31">
P31

P31 – okręt patrolowy sił zbrojnych Malty wschodnioniemieckiego projektu 89.1 (typu "Kondor I"), służący poprzednio w Ludowej Marynarce NRD pod nazwą Pasewalk. Wszedł do służby w NRD w 1969 roku jako trałowiec, następnie służył jako patrolowiec pogranicza. Po zjednoczeniu Niemiec, w 1992 został sprzedany na Maltę. Po przemianowaniu na P31 był używany jako okręt patrolowy. Po wycofaniu ze służby w 2009 okręt został zatopiony u brzegów wyspy Comino jako sztuczna rafa i miejsce nurkowe.
Budowa.
Okręt należał do pierwszej serii wschodnioniemieckich trałowców projektu 89.1, oznaczonego przez NATO jako typ "Kondor I", zaprojektowanego i zbudowanego w NRD. Zbudowano go w stoczni Peenewerft w Wolgast, pod numerem 89.118. Rozpoczęcie budowy nastąpiło 6 grudnia 1968 roku. Okręt został zwodowany 18 czerwca 1969 i oddany do służby 18 października tego samego roku. Był ósmym okrętem tego typu, który został zbudowany w stoczni i został nazwany „Pasewalk” po miejscowości o tej samej nazwie w Landkreis Vorpommern-Greifswald.
Skrócony opis.
Okręt miał wyporność standardową 329 ts, zaś pełną 361 ts, jego długość całkowita wynosiła 52 m, szerokość całkowita 7,1 m zaś zanurzenie 2,3 m. Napęd jednostki stanowiły dwa silniki Diesla 40 DM o mocy 2942 kW. Prędkość maksymalna wynosiła 20 węzłów, zasięg około 3000 mil morskich przy prędkości 12 węzłów.
Załoga początkowo obejmowała 24 osoby, później w służbie NRD jako patrolowiec 18 osób, a w służbie Malty liczyła 25 osób (w tym 2 oficerów).
Uzbrojenie w służbie niemieckiej stanowiło jedno podwójnie sprzężone działko przeciwlotnicze kalibru 25 mm 2M-3M w odkrytej wieży na pokładzie dziobowym. W drugiej połowie lat 80. okręt mógł otrzymać czteroprowadnicową wyrzutnię Fasta-4M lub FAM-4 dla samonaprowadzających się pocisków przeciwlotniczych obrony bezpośredniej Strzała-2M. Na Maltę okręt został sprzedany bez uzbrojenia, po czym zamontowano w 1999 roku poczwórnie sprzężony karabin maszynowy kalibru 14,5 mm ZPU-4.
Wyposażenie stanowiła stacja hydrolokacyjna KLA-58m i radar nawigacyjny TR 333. Początkowo okręt miał także zestaw trałów produkcji NRD i ZSRR: kontaktowe MSG-1 lub SDG/RL, elektromagnetyczne KFRG/RL lub HFG-13m lub HFG-24m oraz akustyczny AT-2. Przed sprzedażą na Maltę stację hydrolokacyjną zdemontowano, natomiast okręt otrzymał radar nawigacyjny produkcji zachodniej Racal Bridgemaster 250/360.
Przebieg służby.
Trałowiec „Pasewalk” wszedł do służby Volksmarine 18 października 1969 roku i został przydzielony do 5 Dywizjonu Trałowców (5. MSRA) 1 Flotylli w Peenemünde, a od 1971 roku do 3 Dywizjonu Trałowców tej flotylli. Już między 1971 a 1973 rokiem, po wejściu do służby nowszych okrętów, został przeniesiony do 2 Dywizjonu Okrętów Pogranicza (2. GSA - "Grenzschiffabteilung") 6 Brygady Granicznej Wybrzeża (6. GBK – "Grenzbrigade Küste"). Służył jako patrolowiec pogranicza, a sprzęt przeciwminowy po pewnym czasie zdemontowano, zmniejszając załogę do 18 ludzi. Nosił numer burtowy 354, od 1970-71 roku: 334, a od 1975: G 423 (druga cyfra wskazywała numer dywizjonu). 
Po zjednoczeniu Niemiec on i inne okręty typu "Kondor I" uznano za zbyt przestarzałe, aby włączyć je do niemieckiej marynarki wojennej, więc został wycofany ze służby w 1990, i usunięto z niego uzbrojenie.
Nieuzbrojony trałowiec, wraz ze swoim bliźniaczym okrętem „Ueckermünde” został następnie w dniu 1 lipca 1992 zakupiony przez Maltę; otrzymały one numery taktyczne odpowiednio P31 i P30. P31 stał się okrętem patrolowym w ramach dowództwa operacji morskich Morskiego Dywizjonu Sił Zbrojnych Malty. Trzeci bliźniaczy okręt, „Boltenhagen”, został zakupiony w 1997 i otrzymał numer taktyczny P29. Ponieważ dawne trałowce zostały zakupione nieuzbrojone, AFM zamontowały na nich poczwórne karabiny maszynowe kalibru 14,5 mm ZPU-4.
P31 był wykorzystywany do zabezpieczania wybrzeża Malty przed przemytem oraz do operacji kontroli granicznej. Szczególnym wydarzeniem było uratowanie w 2002 ponad 250 nielegalnych imigrantów z ich 20-metrowej łodzi, która tonęła 71 km na południe od Malty podczas wiatru o sile 6 B.
P31 został wycofany ze służby w 2004 roku i został zakupiony przez Maltański Urząd Turystyki. Po oczyszczeniu jednostka została 25 sierpnia 2009 zatopiona w pobliżu maltańskiej wyspy Comino. Spoczywa na głębokości 18 metrów, służąc jako miejsce do nurkowania i sztuczna rafa.
Wrak.
Wrak leży teraz na głębokości około 19 metrów na czystym białym piasku, zaś pobliskie pola trawy morskiej "Posidonia oceanica" dają dużą szansę na osiedlenie się na wraku fauny morskiej.

</doc>
<doc id="5270061" url="https://pl.wikipedia.org/wiki?curid=5270061" title="Linia kolejowa Ånge – Storvik">
Linia kolejowa Ånge – Storvik



</doc>
<doc id="5270066" url="https://pl.wikipedia.org/wiki?curid=5270066" title="Czerniawka (rejon brasławski)">
Czerniawka (rejon brasławski)

Czerniawka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 osada a następnie zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Druja.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania prawosławnego i zadeklarowali białoruską przynależność narodową. Były tu 2 budynki mieszkalne. W 1931 w 4 domach zamieszkiwało 15 osób.
Wierni należeli do parafii prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5270069" url="https://pl.wikipedia.org/wiki?curid=5270069" title="Czerniawszczyzna (sielsowiet Druja)">
Czerniawszczyzna (sielsowiet Druja)

Czerniawszczyzna – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania staroobrzędowego i zadeklarowali białoruską przynależność narodową. Było tu 5 budynków mieszkalnych. W 1931 w 5 domach zamieszkiwało 21 osób.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5270071" url="https://pl.wikipedia.org/wiki?curid=5270071" title="Zapora Barberine">
Zapora Barberine

Zapora Barberine (fr. "Barrage de Barberine") – zapora wodna w szwajcarskich Alpach, w kantonie Valais. Wybudowana w latach 1921–1925; od 1972 r. wyłączona z eksploatacji i zalana wodą na skutek budowy, nieco niżej, znacznie wyższej zapory Émosson i powstania związanego z nią zbiornika Émosson.
Położenie.
Zapora została zbudowana w grupie górskiej Massif du Giffre w Prealpach Sabaudzkich, na potoku Barberine w dorzeczu górnego Rodanu. Przegrodziła dolinę Barberine między szczytami Bel Oiseau (2630 m n.p.m.) na wschodzie oraz północnym ramieniem Oeil de Boeuf (2651 m n.p.m.) na zachodzie.
Tło historyczne.
Koleje szwajcarskie, podobnie jak i koleje wszystkich innych krajów, początkowo bazowały wyłącznie na napędzie parowym. Parowozy opalane były węglem kamiennym, który Szwajcaria importowała (głównie z Niemiec). Aby uniezależnić się od drogiego węgla, którego dostawy mogły dodatkowo podlegać różnym ograniczeniom, szwajcarskie koleje federalne (CFF, fr. "Chemins de fer fédéraux suisses") zdecydowały się w 1913 r. na elektryfikację swojej sieci linii kolejowych. Dla zabezpieczenia odpowiedniej ilości energii elektrycznej CFF postanowiły wybudować system zapór wodnych i związanych z nimi elektrowni wodnych. W 1917 r. CFF otrzymały federalną koncesję na wykorzystywanie w tym celu szwajcarskich wód.
Historia budowy.
Zapora została wybudowana w latach 1921–1925. W celu dostarczania na plac budowy wszystkich potrzebnych materiałów wybudowana została z przysiółka Barberine (ok. 1180 m n.p.m.) specjalna kolej linowa o nachyleniu 87%, która wywoziła na górę ok. 700 m3 betonu na dobę. Przy budowie zapory pracowało średnio 400 robotników po 11 godzin dziennie. 
W budowie zapory zastosowano po raz pierwszy w Szwajcarii beton lany. Niemal jednocześnie realizowano tą samą metodą dwie inne zapory, w dolinie Wägital w kantonie Schwyz (Schräh i Rampen). We wszystkich trzech zaporach już po kilku latach pojawiły się uszkodzenia z powodu mrozu, które wymagały znacznych prac naprawczych. Okazało się, że zimny alpejski klimat znacząco szkodzi stosowaniu metody lanego betonu. Mury zapór trzeba było dodatkowo obmurować okładziną z kamienia.
Charakterystyka.
Zapora była konstrukcją betonową typu ciężkiego. Zużyto na jej budowę co najmniej 206 000 m3 betonu. Jej mur miał maksymalną wysokość 79 m, grubość u podstawy 58 m, w koronie 4,5 m. Korona zapory, położona na wysokości 1888 m n.p.m., miała długość 250 m. Po prawej stronie muru (patrząc od strony wody) zapora miała 6 upustów przelewowych o łącznej wydajności 50 m3/s. Pojemność powstałego za zaporą zbiornika wynosiła ok. 40 mln m3 wody.

</doc>
<doc id="5270074" url="https://pl.wikipedia.org/wiki?curid=5270074" title="1-ja Gostomla">
1-ja Gostomla

1-ja Gostomla, także Pierwaja Gostomla () – wieś (ros. село, trb. sieło) w zachodniej Rosji, centrum administracyjne sielsowietu gostomlanskiego w rejonie miedwieńskim (obwód kurski).
Geografia.
Miejscowość położona jest nad Rieutem (lewy dopływ Sejmu), 17 km na północny zachód od centrum administracyjnego rejonu (Miedwienka), 36 km na południowy zachód od Kurska, 16 km od drogi magistralnej (federalnego znaczenia) M2 «Krym».
We wsi znajdują się 174 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 290 osób.

</doc>
<doc id="5270083" url="https://pl.wikipedia.org/wiki?curid=5270083" title="Dariusz Klamra">
Dariusz Klamra

Dariusz Klamra (ur. 12 sierpnia 1956) – polski piłkarz występujący na pozycji pomocnika, trener piłkarski.
Życiorys.
Seniorską karierę rozpoczynał w Zagłębiance Dąbrowa Górnicza, a w 1978 roku przeszedł do Zagłębia Sosnowiec. W sezonie 1982/1983 ponownie grał w Zagłębiance, po czym wrócił do Zagłębia, gdzie występował do 1985 roku. Ogółem na poziomie I ligi w barwach Zagłębia rozegrał 109 meczów. W 1991 roku był zawodnikiem fińskiego Pallo-Iirot. W 1993 roku występował w Czarnych Sosnowiec. Następnie był grającym trenerem MOSiR/Zagłębia Sosnowiec.
W dalszych latach pracy trenerskiej szkolił piłkarzy Czarnych Sosnowiec, Kotwicy Kołobrzeg, Hutnika Warszawa, lokalnych klubów piłkarskich z Zagłębia Dąbrowskiego, a także kobiecą drużynę Czarnych Sosnowiec. Pełnił także funkcję prezesa Zagłębiaka Dąbrowa Górnicza.

</doc>
<doc id="5270084" url="https://pl.wikipedia.org/wiki?curid=5270084" title="Nereide (1913)">
Nereide (1913)

Nereide – włoski okręt podwodny z początku XX wieku, jedna z dwóch jednostek typu "Nautilus". Okręt został zwodowany 12 lipca 1913 roku w Arsenale w Wenecji, a w skład Regia Marina został wcielony 20 grudnia 1913 roku. „Nereide” pełniła służbę na Morzu Śródziemnym, biorąc udział w I wojnie światowej. 5 sierpnia 1915 roku jednostka została zatopiona u wybrzeży wyspy Pelagosa przez austro-węgierski okręt podwodny SM U-5.
Projekt i budowa.
Jednostki typu "Nautilus" zostały zaprojektowane w 1910 roku przez inż. majora Curio Bernardisa, będąc jego pierwszym projektem okrętu podwodnego. Okręty charakteryzowały się konstrukcją jednokadłubową z głównymi zbiornikami balastowymi na śródokręciu i zbiornikami trymującymi na dziobie i rufie. Kształt kadłuba został uformowany na podobieństwo linii kadłuba torpedowców. Plany zakładały umieszczenie na pokładzie trzeciej wyrzutni torped, jednak podczas budowy z pomysłu zrezygnowano. Jednostki te były protoplastami okrętów podwodnych typu "N", również zaprojektowanych przez inż. Bernardisa, które budowane były seryjnie w trakcie I wojny światowej.
„Nereide” zbudowana została w Arsenale w Wenecji. Stępkę okrętu położono 1 sierpnia 1911 roku, a zwodowany został 12 lipca 1913 roku. Był pierwszym okrętem we włoskiej flocie noszącym tę nazwę.
Dane taktyczno-techniczne.
„Nereide” była niewielkim, przybrzeżnym okrętem podwodnym. Długość całkowita wynosiła 40,96 metra, szerokość 4,3 metra i zanurzenie 2,93 metra. Wyporność normalna w położeniu nawodnym wynosiła 225 ton, a w zanurzeniu 303 tony. Okręt napędzany był na powierzchni przez dwa silniki wysokoprężne Sulzer o łącznej mocy 600 KM. Napęd podwodny zapewniały dwa silniki elektryczne Ansaldo o łącznej mocy 320 KM. Dwa wały napędowe obracające dwiema śrubami umożliwiały osiągnięcie prędkości 13,2 węzła na powierzchni i 8 węzłów w zanurzeniu. Zasięg wynosił 1000 Mm przy prędkości 10 węzłów w położeniu nawodnym oraz 64 Mm przy prędkości 3 węzły w zanurzeniu (lub 470 Mm przy prędkości 13 węzłów w położeniu nawodnym oraz 14 Mm przy prędkości 7 węzłów w zanurzeniu). Zapas paliwa wynosił 6 ton. Energia elektryczna magazynowana była w jednej baterii akumulatorów. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped.
Załoga okrętu składała się z 2 oficerów oraz 17 podoficerów i marynarzy.
Służba.
„Nereide” została wcielona do służby w Regia Marina 20 grudnia 1913 roku. Po zakończeniu testów „Nereide” wraz z bliźniaczym „Nautilusem” weszły w skład 3. eskadry (wł. "Squadriglia") okrętów podwodnych w Brindisi, uczestnicząc w rejsach szkoleniowych. W momencie przystąpienia Włoch do I wojny światowej okręt wchodził w skład 3 dywizjonu okrętów podwodnych w Brindisi (prócz niego tworzyły go „Nautilus”, „Galileo Ferraris” i „Velella”). Jednostka brała udział w ofensywnych patrolach na wodach Morza Adriatyckiego, m.in. przeprowadzając w nocy z 23 na 24 maja 1915 roku pierwszą we włoskich siłach podwodnych zasadzkę pod Cattaro, przebywając dystans 280 mil i spędzając w zanurzeniu trzydzieści siedem godzin.
Rankiem 5 sierpnia 1915 roku „Nereide” znajdowała się na kotwicowisku u wybrzeży wyspy Pelagosa. Dowództwo okrętu sprawował wówczas kpt. mar. (wł. "tenente di vascello") Carlo Del Greco. Włoska jednostka została wykryta o godzinie 5:16 przez patrolujący okoliczne wody austro-węgierski okręt podwodny SM U-5, dowodzony przez kpt. mar. Georga von Trappa. Zauważywszy płynącego w półzanurzeniu U-Boota dowódca „Nereide” wydał rozkaz wyjścia w morze, mimo że nie wszyscy członkowie załogi okrętu byli na pokładzie. W kierunku zanurzającego się okrętu von Trapp wystrzelił torpedę z prawoburtowej wyrzutni U-5, która jednak okazała się niecelna; również włoski okręt wystrzelił torpedę, także chybiając. Druga, wystrzelona z lewoburtowej wyrzutni U-5 torpeda trafiła oddalony o 150 metrów włoski okręt na wysokości maszynowni, w wyniku czego ten przełamał się wpół i zatonął wraz z 14 członkami załogi. Dowódca „Nereide” został pośmiertnie odznaczony Medaglia d'oro al valor militare, jako pierwszy włoski marynarz w I wojnie światowej.
W 1972 roku leżący na głębokości 37 metrów wrak okrętu został podniesiony przez jednostki marynarki jugosłowiańskiej.

</doc>
<doc id="5270096" url="https://pl.wikipedia.org/wiki?curid=5270096" title="Maltese patrol boat P31">
Maltese patrol boat P31



</doc>
<doc id="5270101" url="https://pl.wikipedia.org/wiki?curid=5270101" title="Rena Bekin">
Rena Bekin

Rena (Roth) Bekin "(hebr. רינה (רוט) בקין)" (ur. 1934 w Brzeżanach) – izraelska malarka pochodzenia polskiego.
Życiorys.
Urodziła się w Brzeżanach jako Ruta Katz, przeżyła II wojnę światową z matką Rózią i batem Menachemem. W 1945 opuścili Polskę i udali się do obozu dla uchodźców w zachodniej Europie, skąd dotarli na Cypr. 15 maja 1947 znaleźli się w mandacie Palestyny i zamieszkali w Hajfie. Rena poszła do szkoły w wiosce młodzieży w Ben Szemen, a następnie zamieszkała w kibucu Lahawot ha-Baszan i była członkiem Ruchu Młodzieży. Odbyła służbę wojskową w Izraelskich Siłach Obronnych, a po powrocie do kibucu poślubiła Shimona (Bebka) Bekina, który pracował tam jako instruktor. W 1961 przeprowadzili się do kibucu Allonim, w tym czasie Rena studiowała pedagogikę w zakresie sztuki i rzemiosła w Oranim College for Teachers . W 1965 zakończyła naukę i zamieszkała na stałe w Kirjat Tiwon, pracowała w szkołach w Hajfie m.in. w szkole regionalnej Kfar Yehushua jako pedagog, instruktor plastyki i wizytator szkolny. Wiele razy uzupełniała swoją wiedzę plastyczną uczęszczając na kursy i plenery, w Kirjat Tiwon zaangażowała się w wolontariat artystyczny. W celu spopularyzowania sztuki zainicjowała coroczne wydarzenie artystyczne Artists' Open House. W swoim domu ma pracownię, w której tworzy, setki jej prac zakupili kolekcjonerzy z Izraela i wielu państw. W 2010 ukazała się jej monografia „Ja i tęsknota” (hebr. Ani Ve'Einech), która ma formę prezentacji jej prac, wierszy i fragmentów pamiętnika.

</doc>
<doc id="5270105" url="https://pl.wikipedia.org/wiki?curid=5270105" title="Marten Liiv">
Marten Liiv

Marten Liiv (ur. 23 grudnia 1996 w Jõgeva‎) – estoński łyżwiarz szybki, olimpijczyk z Pjongczangu 2018 i z Pekinu 2022.

</doc>
<doc id="5270106" url="https://pl.wikipedia.org/wiki?curid=5270106" title="Robot (powieść)">
Robot (powieść)

Robot – debiutancka powieść fantastycznonaukowa polskiego pisarza Adama Wiśniewskiego-Snerga. Pierwsze wydanie ukazało się nakładem Wydawnictwa Literackiego w 1973.
Sam Snerg pisał, że tytuł powieści nadał „nieszczęśliwie, bo trafniej byłoby nazwać ją «Nadistoty»” oraz, że „zaliczono ją do gatunku SF przez nieporozumienie”, gdyż „treścią swego utworu przeciwstawiłem się temu gatunkowi”.
Autor zaprezentował tu swą autorską „teorię nadistot”, według której w kosmosie istnieją cywilizacje wyprzedzające ziemską, tak jak my przewyższamy rośliny i zwierzęta. Cywilizacje te stanowią element ciągu rozwojowego: rośliny – zwierzęta – ludzie – nadistoty – ponad-nadistoty itd. Istoty zajmujące kolejne wyższe stadia rozwoju nie uważają stworzeń stojących na szczeblu niższym za równorzędnych partnerów, nie starają się z nimi porozumieć, a co najwyżej badają je, tak jak my właśnie traktujemy zwierzęta czy rośliny. Istoty niższego rzędu z kolei nie są w stanie dostrzec nadistot, tak jak np. kura nie postrzega umysłu człowieka jako elementu swojej rzeczywistości.
Fabuła.
Akcja rozgrywa się w trzech planach: schronie pod miastem Kaula-Sud, obszarze pod schronem oraz w samym Kaula-Sud. Miasto zostaje przykryte kopułą przez tajemnicze istoty pozaziemskie, a następnie wyrwane z Ziemi, w celu przeprowadzenia badań przez owe Nadistoty. Bohaterem jest Net Porejra, który w momencie katastrofy znajduje się w schronie, odciętym od reszty świata. Mieszkańcy uważają, że zostali na Ziemi, zaś porwane zostało miasto nad nimi. Potem bohater przedostaje się do obszaru pod schronem, „miasta posągów”, w którym obowiązują odmienne do ziemskich prawa fizyki. Końcowa sekwencja rozgrywa się już w samym mieście, którego mieszkańcy ogłupieni przez Nadistoty oddają się nieumiarkowanemu konsumpcjonizmowi. Bohater, który początkowo wydaje się być człowiekiem, okazuje się być robotem o nazwie BER-66, umieszczonym przez zagadkowy Mechanizm w schronie w celu obserwacji zamkniętych tam ludzi, który w miarę upływu czasu buntuje się przeciw narzuconej mu roli i stopniowo „uczłowiecza się”.
Odbiór.
Debiut Wiśniewskiego-Snerga, jak pisze Leszek Bugajski „(...) został przyjęty wręcz entuzjastycznie: ukazało się wiele pochwalnych recenzji, a radiowy program III uczynił z "Robota" «książkę tygodnia» co, jak na debiut było wydarzeniem bez precedensu”. Podobnie Niewiadowski pisze, że debiut Snerga stał się „istotnym wydarzeniem lat siedemdziesiątych”. Antoni Smuszkiewicz określa autora "Robota" pisarzem o randze światowej, a powieść plasuje wśród „najlepszych dokonań gatunku”, oceniając utwór jako „sprawnie napisany” i o dużym „bogactwie tematyki”. Andrzej Wójcik ocenia, że „niewiele też odpowiedników znaleźć może w całej światowej SF”. Jacek Dukaj określił powieść Snerga „debiutem totalnym”. Piotr Kuncewicz ocenił, że książka jest na poły esejem: „manieryczna, zawikłana, bardzo długa, zarazem jednak pełna zaskakujących pomysłów”.
Krytycy dostrzegają w powieści wyraźne wpływy twórczości Stanisława Lema. Bugajski pisze, że początek wydaje się skopiowany z "Pamiętnika znalezionego w wannie", podobny jest również zagubiony bohater o niewiadomym pochodzeniu, z "Głosu Pana" została zapożyczona narracja z elementami eseistyki, zaś zakończenie – pozorna forma dialogowa – jest wzorowana na "Dialogach". Także zdaniem Kuncewicza „wpływ Lema jest tu wielki i wielostronny. Szczególnie widać to w obsesji labiryntu, u Lema najpełniej przedstawionego w "Pamiętniku znalezionym w wannie"”, zgadza się z tym Niewiadowski, pisząc że „drapieżne wizje Snerga (...) wywodzą się z "Pamiętnika znalezionego w wannie"”. Niewiadowski analizuje, że kreacja obcych w "Robocie", podobnie jak w "Głosie Pana", „służy przypomnieniu odwiecznych pytań filozoficznych: wolności woli, dialektyki przypadku i konieczności”, dopatruje się także analogii do „skrzyń Corcorana”, koncepcji przedstawionej przez Lema we wspomnieniach Ijona Tichego. Wójcik stwierdza ogólnie, że paraleli z "Robotem" można poszukiwać tylko w twórczości Lema.
Nagrody.
Powieść zwyciężyła w, ogłoszonym na łamach "Expressu Wieczornego" w maju 1976 przez Ogólnopolski Klub Miłośników Fantastyki i Science Fiction, plebiscycie czytelników na najciekawszą, najlepszą i najbardziej wartościową książką SF wydaną w Polsce Ludowej (niekoniecznie polskiego autora). Uroczyste wręczenie nagrody nastąpiło podczas I Ogólnopolskiego Konwentu Klubów i Miłośników SF w grudniu 1977, przez co uznano ją pierwszą literacką nagrodę polskiego fandomu. Pismo „Nurt” nazwało wyniki plebiscytu „nieoczekiwanymi” (dopiero czwarte miejsce zajęła "Solaris" Stanisława Lema), zaś po latach Maciej Parowski ocenił, że „czytelnicy pokochali tę książkę, a wpływowi fani załatwili "Robotowi" w czytelniczym plebiscycie tytuł najlepszego utworu SF XXX-lecia PRL”.
Natomiast w, zorganizowanym przez Polskie Stowarzyszenie Miłośników Fantastyki w 1984, plebiscycie na najlepszą książkę fantastycznonaukową w powojennym czterdziestoleciu powieść zajęła 3. miejsce, po utworach Lema "Solaris" i "Niezwyciężony".

</doc>
<doc id="5270109" url="https://pl.wikipedia.org/wiki?curid=5270109" title="Nebojša Zelenović">
Nebojša Zelenović

Nebojša Zelenović, cyr. Небојша Зеленовићћ (ur. 15 lipca 1975 w Šabacu) – serbski polityk i samorządowiec, parlamentarzysta, w latach 2014–2020 burmistrz Šabaca, lider partii Razem dla Serbii.
Życiorys.
Ukończył szkołę średnią w rodzinne miejscowości, a także studia prawnicze na Uniwersytecie w Belgradzie. Pracował m.in. jako kierownik wydziału w administracji miejskiej Šabaca i dyrektor oddziału państwowego funduszu ubezpieczeń zdrowotnych RFZO w okręgu maczwańskim.
Działał w Partii Demokratycznej, był członkiem jej władz centralnych. W 2013 współtworzył ugrupowanie Razem dla Serbii, w 2016 objął funkcje jego przewodniczącego w miejsce Dušana Petrovicia. W latach 2012–2014 sprawował mandat posła do Zgromadzenia Narodowego. W 2014 wybrany na stanowisko burmistrza Šabaca, które zajmował do 2020.
W 2021 był jednym z inicjatorów powołania koalicji z udziałem środowisk ekologicznych. Blok ten pod nazwą „Moramo” wziął udział w wyborach parlamentarnych w 2022. Nebojša Zelenović znalazł się na trzecim miejscu listy wyborczej, uzyskując w wyniku głosowania ponownie mandat deputowanego. W tym samym roku został jednym z liderów współtworzonego przez swoją partię ugrupowania pod nazwą Razem.

</doc>
<doc id="5270113" url="https://pl.wikipedia.org/wiki?curid=5270113" title="Martin Himma">
Martin Himma

Martin Himma (ur. 30 sierpnia 1999 w Tamsalu) – estoński biegacz narciarski, olimpijczyk z Pekinu 2022.
Podczas ceremonii otwarcia Zimowych Igrzysk Olimpijskich 2022 był chorążym reprezentacji Estonii.

</doc>
<doc id="5270115" url="https://pl.wikipedia.org/wiki?curid=5270115" title="Rodzaje dowodów">
Rodzaje dowodów

Rodzaje dowodów w prawie:

</doc>
<doc id="5270119" url="https://pl.wikipedia.org/wiki?curid=5270119" title="Ciężar argumentacji">
Ciężar argumentacji

Ciężar argumentacji - odnosi się do tego, kto ma dostarczać w postępowaniu przed sądem lub innym organem rozstrzygającym spory argumentów za takim, a nie innym rozstrzygnięciem zawisłej sprawy. 
Argumenty te mogą dotyczyć oceny (interpretacji) przeprowadzonych dowodów, wykładni prawa tudzież sposobu, w jaki prawo ma zostać w danym stanie faktycznym zastosowane.
W świetle zasady: "iura novit curia" (sąd zna prawo z urzędu) i zasady: "da mihi factum, dabo tibi ius" (daj mi [sędziemu] fakt, a ja [sędzia] dam ci prawo) żadna ze stron postępowania sądowego nie jest w Polsce zobowiązana do dostarczania argumentów na jej rzecz i nie powinna ponosić negatywnych konsekwencji z powodu nieuczynienia tego. 
W praktyce jednak ten powinien podjąć się danej argumentacji zmierzającej do określonego wniosku, dla kogo wniosek ten jest korzystny. Sędzia sam może nie wymyślić akurat takiej argumentacji i w razie braku podania mu jej wydać wyrok, jakiego by nie wydał, gdyby miał uprzednią możliwość zaznajomienia się z nią.
Wykazywać to, jakie jest prawo dla danego przypadku, musi w Polsce na ogół osobiście strona lub jej pełnomocnik procesowy. Dowód z opinii biegłego co do treści obowiązującego prawa jest w polskim porządku prawnym co do zasady niedopuszczalny. Może on dotyczyć – co najwyżej – jakiejś bardzo specjalistycznej dziedziny prawa, ewentualnie zawartości prawa obcego, jeśli znajdzie ono zastosowanie w sprawie rozpoznawanej przez sąd polski.

</doc>
<doc id="5270122" url="https://pl.wikipedia.org/wiki?curid=5270122" title="Tadeusz Maślak">
Tadeusz Maślak

Tadeusz Maślak – polski piłkarz, hokeista, trener piłkarski i hokejowy.
Życiorys.
Karierę sportową rozpoczynał jako piłkarz Stali Sosnowiec. Następnie z piłkarzy sosnowieckiego klubu powołał drużynę hokeja na lodzie, w której był trenerem i zawodnikiem. Jako hokeista występował na szczeblu II ligi, a jako trener awansował z Zagłębiem do II ligi w 1968 roku.
W rundzie wiosennej sezonu 1967/1968 był trenerem piłkarzy Warty Zawiercie. Był także szkoleniowcem rezerw Zagłębia Sosnowiec. W 1974 roku został trenerem nowo utworzonej sekcji kobiecej piłki nożnej Czarnych Sosnowiec. Z zespołem tym zdobył tytuł mistrza Polski. W 1981 roku został pierwszym selekcjonerem kobiecej reprezentacji Polski. Pod jego wodzą 27 czerwca Polki rozegrały pierwszy międzynarodowy mecz, przegrywając 0:3 na wyjeździe z Włoszkami. Funkcję szkoleniowca reprezentacji pełnił do 1984 roku.

</doc>
<doc id="5270123" url="https://pl.wikipedia.org/wiki?curid=5270123" title="Zapaska (ubiór)">
Zapaska (ubiór)

Zapaska – obszerny fartuch wykonany z wełny, noszony dawniej na spódnicy przez wiejskie kobiety, wiązany z tyłu w pasie (zapasywany). Zapaska chroniła spódnicę przed zniszczeniem i zabrudzeniem podczas codziennych czynności (zapaska służyła np. do przenoszenia płodów rolnych). Bardziej zdobna zapaska była zakładana również do stroju odświętnego.

</doc>
<doc id="5270124" url="https://pl.wikipedia.org/wiki?curid=5270124" title="Baška">
Baška



</doc>
<doc id="5270125" url="https://pl.wikipedia.org/wiki?curid=5270125" title="Założenie o racjonalności prawodawcy">
Założenie o racjonalności prawodawcy



</doc>
<doc id="5270126" url="https://pl.wikipedia.org/wiki?curid=5270126" title="Monaster Krka">
Monaster Krka

Monaster Krka (chorw. "Manastir Krka", serb. Манастир Крка, "Manastir Krka") – prawosławny klasztor męski położony w dolinie rzeki Krka, w odległości 3 km na wschód od Kistanja w Chorwacji, w jurysdykcji eparchii dalmatyńskiej Serbskiego Kościoła Prawosławnego. Najbardziej znaczący ośrodek życia religijnego prawosławnych Serbów w Chorwacji, obiekt o szczególnym znaczeniu dla kultury serbskiej w Dalmacji. Znajduje się w obrębie Parku Narodowego Krka w środkowej części Dalmacji.
Historia.
Według serbskich publikacji prawosławnych monaster został ufundowany przez Helenę, córkę Stefana Urosza III i małżonkę chorwackiego księcia Mladena III Šubicia, a miało to miejsce w 1345 r. Inskrypcja o „odnowieniu” murów monasteru i znajdującego się w nim domu gościnnego przez protopopa Lazę Lazarevicia, w 1402 r., w czasie, gdy przełożonym wspólnoty był ihumen Mojżesz, widnieje nad wejściem do klasztoru. Jej autentyczność budzi jednak zasadnicze wątpliwości historyków, tak chorwackich, jak i serbskich; istnieje poważne prawdopodobieństwo, że inskrypcja została sfałszowana w II poł. XIX w. przez przełożonego monasteru ihumena Hieroteusza. Miał on polecić zniszczenie inskrypcji z 1702 r., umieszczonej na kamieniu na terenie klasztoru po renowacji jego budynków i umieszczenie jej nad wejściem do monasteru ze zmienioną datą 1402. Jeszcze w 1873 r. w schematyzmie serbskiej eparchii dalmatyńskiej zapisano, że czas i dokładne okoliczności powstania klasztoru są nieznane. Nie wspominano o fundacji Heleny, natomiast za początek historii prawosławnego klasztoru uważano r. 1402.
Na miejscu, gdzie znajduje się klasztor prawosławny, pierwotnie funkcjonował klasztor rzymskokatolicki (franciszkański). Jak pisał historyk Luka Jelić, przemawia za tym fakt, że jeszcze w 1598 r. wspominał o nim katolicki biskup Ninu. Jelić pisał, iż inskrypcja na stole ofiarnym w cerkwi klasztornej zawiera datę 1577 r., jednak napis ten – którego nie widział osobiście – nie przesądza o utworzeniu w tym roku w tym miejscu męskiej prawosławnej wspólnoty mniszej. W przekonaniu Jelicia wątpliwości nie ulegało jedynie istnienie budowli sakralnych w tym miejscu w XV-XVI w., jednak nie należały one do prawosławnych. W jego ocenie dopiero między r. 1598 a r. 1648 klasztor przeszedł w ręce mnichów serbskich tego wyznania. Według chorwackiego historyka Tihomira Rajčicia utworzenie prawosławnego monasteru Krka mogło nastąpić około 1577 r. w związku z restytucją Patriarchatu Serbskiego w Peciu. Mimo tych ustaleń historyków Serbski Kościół Prawosławny w dalszym ciągu przedstawia monaster jako istniejący od XIV w.; w takim tonie wypowiadał się również patriarcha serbski Ireneusz podczas swojej wizyty w klasztorze w 2015 r.
Według źródeł prawosławnych, w latach 1615–1647 działało przy nim seminarium duchowne, pierwsza tego typu szkoła w historii Serbskiej Cerkwi Prawosławnej. W wymienionym roku mnisi uciekli z klasztoru przed najazdem tureckim, chroniąc się w Zadarze i w Sremskich Karlovcach. Z pewnością byli to już mnisi prawosławni; tak stwierdzono w dokumencie z 25 sierpnia 1648 r. potwierdzającym czasowe przyznanie im prawa do korzystania z jednego z kościołów pod Zadarem. Jest to najstarszy dokument, który w sposób niepozostawiający wątpliwości wskazuje, że monasteru Krka należał do Serbskiego Kościoła Prawosławnego. Monaster został spalony; mnisi wrócili do niego w 1650 r. i w kolejnych latach odbudowali cerkiew i klasztor. Cerkiew była jeszcze przebudowywana w. XVIII i w takiej postaci się zachowała. W XIX w. w jej sąsiedztwie wzniesiono kaplicę św. Sawy, którą ufundował biskup dalmatyński Stefan z przeznaczeniem na własny grobowiec.
Monaster był nieprzerwanie czynny w międzywojennej Jugosławii i następnie po II wojnie światowej. W 1964 r. przy klasztorze uruchomiono dwuletnie kursy dla duchownych, w 1966 r. przekształcone w seminarium duchowne.
W czasie wojny w Chorwacji w latach 1991–1995 monaster został tylko nieznacznie uszkodzony, jednak wskutek chorwackiej operacji „Burza”, w toku której ludność serbską wypędzono z regionu Krajiny, pozostał pusty i pozbawiony wiernych. Pierwsi trzej mnisi powrócili do niego w 1998 r. Trzy lata później działalność wznowiło seminarium duchowne.
W monasterskiej cerkwi znajduje się ikonostas złożony z kilku części: górny rząd ikon uzupełniony został wizerunkami pochodzenia rosyjskiego, pozyskanymi w XVIII w. W klasztornej zakrystii znajduje się epitrachelion św. Sawy, wykonany za życia świętego, średniowieczne księgi, w tym "Pateryk" z 1346 r., wydania prac Dositeja Obradovicia i Vuka Karadžicia dedykowane monasterowi.

</doc>
<doc id="5270127" url="https://pl.wikipedia.org/wiki?curid=5270127" title="Roman Babajan">
Roman Babajan

Roman Babajan (; ur. 7 grudnia 1967 w Baku) – rosyjski dziennikarz, gospodarz telewizyjnego show „Własna prawda” () na kanale NTV i „Prawo głosu” () w TV Centr, jak również redaktor naczelny radia „Moskwa mówi” ().
Jest również członkiem Moskiewskiej Dumy Miejskiej.
Decyzją z dnia 28 lutego 2022 r. Rada Unii Europejskiej nałożyła na Babajana sankcje za aktywne wspieranie działań podważających integralność terytorialną, suwerenność i niezależność Ukrainy, a także stabilność i bezpieczeństwo na Ukrainie.

</doc>
<doc id="5270128" url="https://pl.wikipedia.org/wiki?curid=5270128" title="Baška (powiat Koszyce-okolice)">
Baška (powiat Koszyce-okolice)



</doc>
<doc id="5270135" url="https://pl.wikipedia.org/wiki?curid=5270135" title="Sankcje wobec Rosji po ataku na Ukrainę">
Sankcje wobec Rosji po ataku na Ukrainę



</doc>
<doc id="5270136" url="https://pl.wikipedia.org/wiki?curid=5270136" title="Vesna Girardi-Jurkić">
Vesna Girardi-Jurkić

Vesna Girardi-Jurkić (ur. 15 stycznia 1944 w Zagrzebiu, zm. 25 sierpnia 2012 w Puli) – chorwacka archeolożka i muzealniczka, w latach 1992–1994 minister edukacji, kultury i sportu Chorwacji i zarazem pierwsza kobieta na stanowisku ministra w chorwackim rządzie od czasu uzyskania niepodległości.
Życiorys.
Girardi-Jurkić urodziła się w Zagrzebiu w 1944 r., a w 1947 r. przeniosła się wraz z rodziną do Puli, gdzie uczęszczała do szkoły średniej. Następnie w 1968 r. ukończyła studia na Uniwersytecie w Zagrzebiu na kierunkach "archeologia" oraz "język i literatura angielska".
Działalność naukowa.
W latach 1969–1991 zajmowała różne stanowiska w Muzeum Archeologicznym Istrii w Puli, w tym od 1979 r. była dyrektorką tegoż muzeum. Początkowo zajmowała się pracą edukacyjną z dziećmi. Wiedza zdobyta podczas sześciomiesięcznego wyjazdu studyjnego do Aten pozwoliła jej na rozszerzenie działań muzealnych o łączenie archeologii z turystyką, jak tworzenie pamiątek będących kopiami znalezisk archeologicznych. Została wówczas nagrodzona przez Jugosłowiańską Izbę Turystyczną.
Zajmowała się badaniami antycznej nekropolii na przełęczy Burle w pobliżu Medulin. Prowadziła badania archeologiczne w Puli (na ulicy Glavnićeva) oraz w willi rzymskiej w Červarze obok Poreča. Brała ponadto udział w renowacji i rekonstrukcji amfiteatru w Puli, jak również w tworzeniu Parku Archeologicznego Nezakcij – pierwszego parku archeologicznego na świeżym powietrzu. Napisała ponad 400 artykułów naukowych oraz zorganizowała ponad 120 wystaw.
Działalność polityczna.
Była pierwszą kobietą na stanowisku ministra od czasu uzyskania niepodległości przez Chorwację; funkcję tę piastowała przez trzy kadencje (w gabinetach premierów Franjo Gregurića, Hrvoje Šarinićia i Nikicy Valentića).
Od 1991 r. była wiceministrem edukacji, kultury i sportu, zaś 25 kwietnia 1992 r. została mianowana ministrem tego resortu. Od 3 kwietnia 1993 do 18 października 1994 r. była ministrem kultury i edukacji.
W październiku 1994 r. mianowana została Stałym Przedstawicielem Chorwacji przy UNESCO. W tym okresie przyczyniła się do umieszczenia na liście światowego dziedzictwa UNESCO bazyliki Eufrazjusza w Poreču i zespołu urbanistycznego miasta Trogir (w 1997 r.) oraz katedry Świętego Jakuba w Szybeniku wraz z centrum miasta Szybenik (w 2000 r.).
Dalsze życie.
W 2001 r. na krótko powróciła do pracy w Muzeum Archeologicznym Istrii, po czym objęła kierownictwo Międzynarodowego Centrum Badań Archeologicznych. Za wystawę „Lśnienie starożytnych nekropolii” otrzymała stały patronat dyrektora generalnego UNESCO Federico Mayora.
W kwietniu 2000 r. obroniła doktorat na macierzystej uczelni, a pracę doktorską (pt. "Kultovi u procesu romanizacije antičke Istre"), opatrzoną uzupełnieniami, wydała w 2005 r. w formie książkowej ("Duhovna kultura antičke Istre, knj. I: Kultovi u procesu romanizacije antičke Istre"). Prowadziła wykłady na Uniwersytecie w Zagrzebiu oraz na Uniwersytecie w Rijece. Bezpośrednio po doktoracie pracowała jako docant, po czym na podstawie dorobku naukowego została profesorem nadzwyczajnym, a następnie zwyczajnym.
Uznanie.
Była laureatką siedmiu najwyższych odznaczeń państwowych oraz nagrody Chorwackiego Towarzystwa Archeologicznego (2005). Otrzymała również honorowe obywatelstwo kilku miast.

</doc>
<doc id="5270138" url="https://pl.wikipedia.org/wiki?curid=5270138" title="De sententia ferenda">
De sententia ferenda

Postulat "de sententia ferenda" – wypowiedź przedstawicieli szczegółowych nauk o prawie, w której wskazuje się na potrzebę wydania orzeczenia lub orzeczeń sądowych o jakiejś określonej treści. 

</doc>
<doc id="5270139" url="https://pl.wikipedia.org/wiki?curid=5270139" title="De lege lata">
De lege lata

Uwaga "de lege lata" – wypowiedź przedstawicieli szczegółowych nauk o prawie, w której podaje się to, jak wygląda obecny stan prawny.

</doc>
<doc id="5270140" url="https://pl.wikipedia.org/wiki?curid=5270140" title="De lege ferenda">
De lege ferenda

Postulat "de lege ferenda" – wypowiedź przedstawicieli szczegółowych nauk o prawie, w której nakreśla się zmiany, jakie powinno się przeprowadzić w dotychczasowym stanie prawnym.

</doc>
<doc id="5270141" url="https://pl.wikipedia.org/wiki?curid=5270141" title="Postulat de lege ferenda">
Postulat de lege ferenda



</doc>
<doc id="5270142" url="https://pl.wikipedia.org/wiki?curid=5270142" title="Uwaga de lege lata">
Uwaga de lege lata



</doc>
<doc id="5270143" url="https://pl.wikipedia.org/wiki?curid=5270143" title="Postulat de sententia ferenda">
Postulat de sententia ferenda



</doc>
<doc id="5270146" url="https://pl.wikipedia.org/wiki?curid=5270146" title="Mistrzostwa Azji w Zapasach 2022">
Mistrzostwa Azji w Zapasach 2022

Mistrzostwa Azji w zapasach w 2022 roku zostaną rozegrane w dniach od 19 do 24 kwietnia w Ułan Bator, na terenie Buyant Ukhaa Sport Palace.

</doc>
<doc id="5270152" url="https://pl.wikipedia.org/wiki?curid=5270152" title="Kanał Oswego">
Kanał Oswego

Kanał Oswego – kanał wodny w stanie Nowy Jork w Stanach Zjednoczonych. Łączy kanał Erie z jeziorem Ontario. Został wybudowany w latach 1825-27. Jest częścią New York State Canal System. Jego długość wynosi 38,3 km. Znaczna część kanału biegnie wzdłuż rzeki Oswego.
Różnica wysokości na kanale wynosi 36 m. Znajduje się na nim 7 śluz.
Początkowo kanał oddzielał się od kanału Erie na północ od Syracuse i miał głębokość około 1,2 m. Jego budowa rozpoczęła się w roku 1825, kiedy ukończono kanał Erie, i pochłonęła 160 tys. dolarów. W 1917 roku przebudowano kanał, pogłębiając go do 4,25 m.

</doc>
<doc id="5270153" url="https://pl.wikipedia.org/wiki?curid=5270153" title="Lonely Water">
Lonely Water

Lonely Water (znany również jako The Spirit of Dark and Lonely Water) – brytyjski film krótkometrażowy będący równocześnie reklamą społeczną, wyprodukowany dla Centralnego Biura Informacji (). Film, ostrzegający dzieci przed niebezpieczeństwem związanym z beztroskim lub ryzykownym zachowaniem w pobliżu wody, był przez wiele lat emitowany w telewizji jako przerywnik między programami dla dzieci. "Lonely Water" jest uznawane za jeden z najbardziej pamiętnych i przerażających spotów. W sondażu przeprowadzonym przez BBC w 2006 roku, z okazji 60-lecia działania COI, "Lonely Water" zostało wybrane jako czwarty z najbardziej lubianych spotów wszech czasów i jako najwyżej ceniona produkcja. Dziesiątki komentarzy potwierdziły wpływ filmu na dzieci w latach 70..
Kontekst.
Reżyserem "Lonely Water" był Jeff Grant, za scenariusz i produkcję odpowiadała Christine Hermon dla Illustra Films, na zlecenie COI w wyniku alarmujących statystyk dotyczących wysokiej liczby utonięć dzieci w Wielkiej Brytanii. Do innych reklam społecznych z początku lat 70. poruszających kwestię bezpieczeństwa nad wodą należały seria "" i "Learn to Swim" z udziałem Rolfa Harrisa, skierowane odpowiednio do młodszych widzów i rodziców. Jednakże docelowym odbiorcą "Lonely Water" mieli być widzowie w grupie wiekowej 7–12 lat, a film był mroczniejszy – występowała w nim przerażająca postać bez twarzy, odziana w czarną szatę z kapturem oraz narracja Donalda Pleasence’a, którego ostatnie słowa „” z efektem echa miały, pół-żartem, straszyć całe pokolenia brytyjskich uczniów. Według notatki Katy McGahan dla Brytyjskiego Instytutu Filmowego () "Lonely Water" „niesamowicie przywołuje "Nie oglądaj się teraz" Nicolasa Roega” i „odgrywa destylowany horror, przedstawiający groźny ton i efekty specjalne zwykle zarezerwowane dla kinowych filmów szokujących”.
Fabuła.
Kamera ukazuje zamgloną połać wody z licznymi przewróconymi drzewami i gałęziami, nad którą unosi się tajemnicza postać. „Jestem duchem mrocznej i samotnej wody: gotów uwięzić nieostrożnych, lubiących się popisywać, głupców...”, intonuje lektor, „...a to jest rodzaj miejsca, w którym możesz się mnie spodziewać. Lecz nikt nie spodziewa się mnie tutaj. Wygląda to zbyt zwyczajnie” – w chwili gdy ukazuje się grupa dzieci bawiących się na błotnistym brzegu mrocznego stawu. Chłopiec, będący na śliskim brzegu, próbuje z pomocą patyka wydobyć piłkę nożną. „Jednakże staw jest głęboki. Chłopiec popisuje się... brzeg jest śliski”, stwierdza duch, zbliżając się od tyłu w momencie gdy dziecko wpada do wody.
„Nierozważnym jest jeszcze łatwiej”, zauważa duch widząc innego chłopca łowiącego ryby z sadzawki, wychylającego się nad lustrem wody i równocześnie trzymającego się gałęzi. „Ta gałąź jest słaba, zgniła; nigdy nie utrzyma jego ciężaru”. Gałąź ostatecznie łamie się i chłopiec wpada do sadzawki, a duch pojawia się wśród trzcin.
W następnym ujęciu widoczny jest znak „Niebezpieczeństwo – zakaz pływania”. „Tylko głupiec zignorowałby to, lecz kolejny rodzi się co minutę”. Brzeg jeziora jest pełen rdzewiejących odpadów, natomiast dalej od brzegu występują niewidoczne pułapki. Chłopiec postanowił popływać i po tym jak wpadł w tarapaty rozpaczliwie macha. „Jest to idealne miejsce na wypadek”. Chłopiec zostaje dostrzeżony przez grupę dzieci, która znajduje olbrzymi kij celem pomocy mu w wydostaniu się z wody. „Wrażliwe dzieci!”, woła zirytowany duch, którego szata opada na ziemię, „Nie mam nad nimi mocy!”
Chłopiec zostaje uratowany. Dziewczynka zostaje poproszona o „przyniesienie tej rzeczy i owinięcie go w nią”. Podnosi szatę, którą po chwili wyrzuca z obrzydzeniem do wody (wypowiadana przez nią kwestia brzmi „” w silnym akcencie londyńskim). Podczas gdy szata tonie w wodnej głębi, duch wypowiada swe słynne ostatnie słowa, pełne echa: „Jeszcze powrócę!” ().
Produkcja.
Scenariusz do "Lonely Water" został napisany przez Christine Hermon dla COI i przekazany Jeffowi Grantowi do reżyserii. Grant, przypominając sobie chwilę otrzymania scenariusza, stwierdził „Przeczytałem go i poczułem się nieco zaskoczony. Zniknęły pochlebstwa Rolfa Harrisa, który niedawno pojawił się w reklamie społecznej nakłaniającej dzieci do nauki pływania. Ta reklama wydobywała mrok; miała straszyć”. Przyjęto, że COI było „nieodpowiedzialne” i „lekkomyślne” z tak przerażającym scenariuszem, choć Grant chwalił kreatywną swobodę jaką miał będąc reżyserem – „coś o co częściej musiałeś walczyć”.
"Lonely Water" kręcono przez dwa dni kilka mil na północ od Londynu. Początkowe trudności związane z filmowaniem dotyczyły rozwiewania się dymu w określonym kierunku, budową drewnianej platformy, na której miał stać duch oraz hałas przelatujących samolotów ze względu na bliskość portu lotniczego Heathrow. W scenie z widocznymi zardzewiałymi samochodami i kuchenkami, specjalnie dostarczonymi na potrzeby produkcji, można usłyszeć samoloty.
Odbiór.
Wielu widzów zrozumiało przekaz filmu i nie pływało w niebezpiecznych wodach dla własnego bezpieczeństwa lub ponieważ film tak bardzo ich przeraził, że już nigdy nie zdecydowali się pływać.
W kulturze masowej.
W 2020 roku spot pojawił się w nagraniu „” w programie internetowym Nostalgia Critic. Autor programu żartobliwie stwierdza, iż spot nie jest tak bardzo straszny jak reklama społeczna dotycząca narkotyków z gościnnym udziałem Lou Albano z "The Super Mario Bros. Super Show".

</doc>
<doc id="5270155" url="https://pl.wikipedia.org/wiki?curid=5270155" title="Göde">
Göde

Osoby:
Zobacz też:

</doc>
<doc id="5270157" url="https://pl.wikipedia.org/wiki?curid=5270157" title="Vlasta Pešková">
Vlasta Pešková

Vlasta Pešková, później, Hrbková, Hornychová i Šrámková (ur. 11 kwietnia 1938 w Przybramie) – czeska lekkoatletka specjalizująca się w rzucie oszczepem, olimpijka. W czasie swojej kariery sportowej reprezentowała Czechosłowację.
Kariera sportowa.
Zajęła 4. miejsce w rzucie oszczepem na igrzyskach olimpijskich w 1960 w Rzymie. Odpadła w kwalifikacjach tej konkurencji na mistrzostwach Europy w 1962 w Belgradzie. Zwyciężyła w półfinale pucharu Europy w 1965 w Lipsku, a w półfinale pucharu Europy w 1967 w Wuppertalu zajęła 5. miejsce.
Była mistrzynią Czechosłowacji w rzucie oszczepem w latach 1957 i 1963–1967 oraz wicemistrzynią w 1959 i 1961.
Jej rekord życiowy w rzucie oszczepem starego typu wynosił 56,21 m, uzyskany 19 czerwca 1960 w Pradze

</doc>
<doc id="5270160" url="https://pl.wikipedia.org/wiki?curid=5270160" title="Göthe">
Göthe

Osoby:
Zobacz też:

</doc>
<doc id="5270161" url="https://pl.wikipedia.org/wiki?curid=5270161" title="Goette">
Goette

Osoby:
Zobacz też:

</doc>
<doc id="5270162" url="https://pl.wikipedia.org/wiki?curid=5270162" title="Aleksy Romanow (ur. 1953)">
Aleksy Romanow (ur. 1953)

Aleksy Andriejewicz Romanow (, ; ur. 27 kwietnia 1953 w San Francisco) – rosyjski fotograf i polityk monarchistyczny czynny w Stanach Zjednoczonych; członek dawnej rodziny arystokratycznej, od 2021 pretendent do tronu Imperium Rosyjskiego.
Jest pierworodnym synem Andrzeja Andriejewicza Romanowa (1923–2021) i jego pierwszej żony Heleny Konstantynownej Durnowej (1927–1992). W 1959 roku jego rodzice rozwiedli się. Aleksy wychowywał się z matką, która zadbała o wszechstronne wykształcenie syna, właściwe tradycyjnemu wykształceniu członków rodziny carskiej. Ukończył St. Mary's College Hight School w San Francisco. Następnie studiował historię, historię sztuki i socjologię na Uniwersytecie Kalifornijskim w Berkeley. W tym czasie uczestniczył też w zajęciach warsztatowych z rysunku i fotografii. Po ukończeniu studiów zamieszkał w Oakland, gdzie prowadzi własną działalność gospodarczą, zajmującą się profesjonalną fotografią artystyczną i reporterską. W 1980 roku został członkiem Stowarzyszenia Rodziny Romanowów. Z dniem śmierci ojca (28 listopada 2021) został ogłoszony głową rodziny imperialnej i pretendentem do tronu Imperium Rosyjskiego. Aleksy Andriejewicz pozostaje w sporze sukcesyjnym z Marią Władimirowną.
19 września 1987 ożenił się w Oakland z Zoettą Leisy (ur. 1956), córką Roberta i Ellen z d. Telfer, która przyjęła imię "Zoja". Małżeństwo jest bezdzietne (2009).

</doc>
<doc id="5270165" url="https://pl.wikipedia.org/wiki?curid=5270165" title="Rajd Madery 1990">
Rajd Madery 1990

Rajd Madery 1990 (31. Rali Vinho da Madeira) – 31 edycja rajdu samochodowego Rajd Madery rozgrywanego we Portugalii. Rozgrywany był od 3 do 5 sierpnia 1990 roku. Była to trzydziesta pierwsza runda Rajdowych Mistrzostw Europy w roku 1990 (rajd miał najwyższy współczynnik - 20) oraz dziewiąta runda Rajdowych Mistrzostw Portugalii.

</doc>
<doc id="5270170" url="https://pl.wikipedia.org/wiki?curid=5270170" title="Peugeot 205 GTI 1.6">
Peugeot 205 GTI 1.6



</doc>
<doc id="5270174" url="https://pl.wikipedia.org/wiki?curid=5270174" title="Mohamed Dräger">
Mohamed Dräger

Mohamed Dräger (ur. 25 czerwca 1996 we Fryburgu Bryzgowijskim) – tunezyjski piłkarz grający na pozycji prawego obrońcy. Od 2022 jest zawodnikiem klubu FC Luzern, do którego jest wypożyczony z Nottingham Forest.
Kariera klubowa.
Swoją piłkarską karierę Dräger rozpoczął w juniorach takich klubów jak: PSV Freiburg (do 2009) i SC Freiburg (2009-2014). W 2014 roku stał się członkiem zespołu rezerw Freiburga, grającego w Regionallidze. W sezonie 2017/2018 awansował do pierwszego zespołu i 13 stycznia 2018 zadebiutował w nim w Bundeslidze w zremisowanym 1:1 wyjazdowym meczu z Eintrachtem Frankfurt.
W lipcu 2018 Dräger został wypożyczony do grającego w 2. Bundeslidze, SC Paderborn 07. Swój debiut w nim zaliczył 5 sierpnia 2018 w przegranym 0:1 wyjazdowym meczu z SV Darmstadt 98. W sezonie 2018/2019 wywalczył z Paderborn awans do Bundesligi. W sezonie 2019/2020 wrócił z Paderborn do 2. Bundesligi.
We wrześniu 2020 Dräger odszedł za milion euro do Olympiakosu. Swój debiut w nim zanotował 31 października 2020 w zwycięskim 2:0 domowym meczu z Apollonem Smyrnis. W sezonie 2020/2021 wywalczył z Olympiakosem mistrzostwo Grecji.
W sierpniu 2021 Dräger został piłkarzem Nottingham Forest. W sezonie 2021/2022 nie zadebiutował w nim i w lutym 2022 został z niego wypożyczony do FC Luzern. W klubie tym zadebiutował 6 lutego 2022 w przegranym 1:2 wyjazdowym meczu z FC Lugano.
Kariera reprezentacyjna.
W reprezentacji Tunezji Dräger zadebiutował 20 listopada 2018 w przegranym 0:1 towarzyskim meczu z Marokiem, rozegranym w Radisie. W 2019 roku zajął z Tunezją 4. miejsce w Pucharze Narodów Afryki 2019. Na tym turnieju wystąpił w czterech meczach: grupowym z Mauretanią (0:0), ćwierćfinałowym z Madagaskarem (3:0), półfinałowym z Senegalem (0:1 po dogrywce) i o 3. miejsce z Nigerią (0:1).
W 2022 roku Dräger został powołany do kadry na Puchar Narodów Afryki 2021. Na tym turnieju rozegrał pięć meczów: grupowe z Mali (0:1), z Mauretanią (4:0), z Gambią (0:1), w 1/8 finału z Nigerią (1:0) i ćwierćfinałowy z Burkiną Faso (0:1).

</doc>
<doc id="5270181" url="https://pl.wikipedia.org/wiki?curid=5270181" title="Tamás Wichmann">
Tamás Wichmann

Tamás Wichmann (ur. 4 lutego 1948 w Budapeszcie, zm. 12 lutego 2020 tamże) – węgierski kajakarz, kanadyjkarz, wielokrotny medalista olimpijski i mistrz świata.
Kariera sportowa.
W wieku 6 lat został potrącony przez samochód i przez kilka dni przebywał w śpiączce. Potem przez rok musiał chodzić w ortezie, co spowodowało lekką niepełnosprawność kończyny. Po wyzdrowieniu początkowo trenował boks, lecz wkrótce zaczął uprawiać kajakarstwo.
Swój pierwszy sukces odniósł na mistrzostwach świata w 1966 w Berlinie Wschodnim, gdzie zdobył srebrny medal w wyścigu kanadyjek jedynek (C-1) na 1000 metrów, przegrywając tylko z Detlefem Lewe z Republiki Federalnej Niemiec. Zwyciężył w parze z Gyulą Petrikovicsem w wyścigu kanadyjek dwójek (C-2) na 1000 metrów oraz zdobył srebrny medal w wyścigu jedynek na 1000 metrów (ponownie ze Detlefem Lewe) na mistrzostwach Europy w 1967 w Duisburgu.
Wraz z Petrikovicsem zdobył srebrny medal wyścigu kanadyjek dwójek na dystansie 1000 metrów na igrzyskach olimpijskich w 1968 w Meksyku, za Ivanem Patzaichinem i Sergheiem Covaliovem z Rumunii, a przed Naumem Prokupiecem i Michaiłem Zamotinem ze Związku Radzieckiego. Zdobył złote medale w wyścigach jedynek na 1000 metrów i na 10 000 metrów na mistrzostwach Europy w 1969 w Moskwie. Zwyciężył w wyścigu jedynek na 10 000 metrów i zdobył srebrny medal w wyścigu dwójek na 1000 metrów (wraz z Petrikovicsem) na mistrzostwach świata w 1970 w Kopenhadze, a na kolejnych mistrzostwach świata w 1971 w Belgradzie zwyciężył w obu tych konkurencjach (w C-2 z Petrikovicsem), a także zdobył srebrny medal w wyścigu C-1 na 500 metrów (za Petrikovicsem).
Zdobył srebrny medal w wyścigu jedynek na 1000 metrów, za Patzaichinem, a przed Lewe, na igrzyskach olimpijskich w 1972 w Monachium. Na mistrzostwach świata w 1973 w Tampere zdobył trzy brązowe medale: w wyścigach C-1 na 1000 metrów i na 10 000 metrów oraz w C-2 (z Petrikovicsem) na 1000 metrów. Zwyciężył w konkurencji C-1 na 10 000 metrów i zajął 4. miejsce w wyścigu C-1 na 1000 metrów na mistrzostwach świata w 1974 w Meksyku, a na mistrzostwach świata w 1975 w Belgradzie wywalczył brązowy medal w wyścigu C-1 na 1000 metrów.
Zdobył brązowy medal w wyścigu jedynek na 1000 metrów, za Matiją Ljubekiem z Jugosławii i Wasylem Jurczenko z ZSRR na igrzyskach olimpijskich w 1976 w Montrealu. Zwyciężył w konkurencji C-1 na 10 000 metrów na mistrzostwach świata w 1977 w Sofii, a na mistrzostwach świata w 1978 w Belgradzie zdobył srebrne medale w wyścigach C-1 na 1000 metrów i na 10 000 metrów. Zwyciężył w obu tych konkurencjach na mistrzostwach świata w 1979 w Duisburgu. Na igrzyskach olimpijskich w 1980 w Moskwie zajął 4. miejsce na 500 metrów i 9. miejsce na 1000 metrów w wyścigach jedynek.
Zwyciężył w wyścigu C-1 na 10 000 metrów na mistrzostwach świata w 1981 w Nottingham i na mistrzostwach świata w 1982 w Belgradzie, a na mistrzostwach świata w 1983 w Tampere zdobył w tej konkurencji brązowy medal.
37 razy zdobywał mistrzostwo Węgier. W 1979 został wybrany węgierskim sportowcem roku, a w 1969 i 1971 był sklasyfikowany na 2. miejscu.
Późniejsze życie.
Z wykształcenia był kucharzem. W 1987 otworzył pub w Budapeszcie, który istniał do 2018.

</doc>
<doc id="5270184" url="https://pl.wikipedia.org/wiki?curid=5270184" title="Götte">
Götte

Osoby:
Zobacz też:

</doc>
<doc id="5270186" url="https://pl.wikipedia.org/wiki?curid=5270186" title="Rüüti">
Rüüti



</doc>
<doc id="5270187" url="https://pl.wikipedia.org/wiki?curid=5270187" title="Rueueti">
Rueueti



</doc>
<doc id="5270188" url="https://pl.wikipedia.org/wiki?curid=5270188" title="Schlatt-Hasle">
Schlatt-Hasle



</doc>
<doc id="5270190" url="https://pl.wikipedia.org/wiki?curid=5270190" title="Mistrzostwa Świata w Łucznictwie 1969">
Mistrzostwa Świata w Łucznictwie 1969

25. Mistrzostwa Świata w Łucznictwie odbyły się między 11 - 20 sierpnia 1969 w Valley Forge w USA. Organizatorem była Międzynarodowa Federacja Łucznicza. 
Polska wywalczyła jeden medale. Brąz zdobyła drużyna kobiet w składzie Hanna Brzezińska, Maria Mączyńska, Irena Ulatowska. 

</doc>
<doc id="5270193" url="https://pl.wikipedia.org/wiki?curid=5270193" title="Aïssa Laïdouni">
Aïssa Laïdouni

Aïssa Laïdouni (ar. عيسى بلال العيدوني; ur. 13 grudnia 1996 w Montfermeil) – tunezyjski piłkarz grający na pozycji środkowego pomocnika. Od 2020 jest zawodnikiem klubu Ferencvárosi TC.
Kariera klubowa.
Swoją piłkarską karierę Laïdouni rozpoczął w klubie Angers SCO. W latach 2014-2017 grał w jego rezerwach. W pierwszym zespole zaliczył jeden mecz w Ligue 1, 2 kwietnia 2016, wygrany 1:0 na wyjeździe z Troyes AC.
We wrześniu 2016 Laïdouni został wypożyczony do grającego w Championnat National, Les Herbiers VF. Swój debiut w nim zaliczył 16 września 2016 w przegranym 0:3 wyjazdowym meczu z US Boulogne. W Les Herbiers grał przez rok.
W sierpniu 2017 Laïdouni udał się na wypożyczenie do FC Chambly Oise. Swój debiut w nim zanotował 8 września 2017 w zremisowanym 2:2 domowym meczu z US Boulogne. Zawodnikiem Chambly był przez sezon.
W lipcu 2018 Laïdouni przeszedł do rumuńskiego FC Voluntari. Zadebiutował w nim 22 lipca 2018 w przegranym 1:2 wyjazdowym spotkaniu z Dinamem Bukareszt. W FC Voluntari spędził dwa sezony.
W sierpniu 2020 Laïdouni został piłkarzem Ferencvárosi TC, który zapłacił za niego kwotę 600 tysięcy euro. W klubie tym zadebiutował 30 sierpnia 2020 w zwycięskim 2:1 wyjazdowym meczu z Zalaegerszegi TE FC. W sezonie 2020/2021 wywalczył mistrzostwo Węgier.
Kariera reprezentacyjna.
W reprezentacji Tunezji Laïdouni zadebiutował 25 marca 2021 w wygranym 5:2 meczu kwalifikacji do Pucharu Narodów Afryki 2021 z Libią, rozegranym w Bengazi. W 2022 roku został powołany do kadry na Puchar Narodów Afryki 2021. Na tym turnieju rozegrał pięć meczów: grupowe z Mali (0:1), z Mauretanią (4:0), z Gambią (0:1), w 1/8 finału z Nigerią (1:0) i ćwierćfinałowy z Burkiną Faso (0:1).

</doc>
<doc id="5270196" url="https://pl.wikipedia.org/wiki?curid=5270196" title="Michał Bobrowski">
Michał Bobrowski



</doc>
<doc id="5270198" url="https://pl.wikipedia.org/wiki?curid=5270198" title="Marcin Władysław Piegłowski">
Marcin Władysław Piegłowski

Marcin Władysław Piegłowski herbu Nałęcz (zm. przed 8 sierpnia 1666 roku) – cześnik krakowski od 1651 roku, podrządczy krakowski od 1648 roku, podczaszy ciechanowski.
Poseł sejmiku proszowickiego na sejm nadzwyczajny 1654 roku.

</doc>
<doc id="5270200" url="https://pl.wikipedia.org/wiki?curid=5270200" title="Odgłosy (tygodnik)">
Odgłosy (tygodnik)

Odgłosy – tygodnik społeczno-literacki wydawany w Łodzi w latach 1958–1992.
Historia.
Czasopismo było wydawane przez Robotniczą Spółdzielnię Wydawniczą „Prasa”. Pierwszy numer „Odgłosów” ukazał się 2 marca 1958. Łódzka prasa społeczno-literacka w dotychczasowej historii nie utrzymywała się dłużej niż 3 lata na łódzkim rynku. Były to m.in. gazety takie jak: „Meteor”, „Wymiary”, „Osnowy Literackie”, „Odnowa” ukazujące się przed II wojną światową, a także powojenne: „Kuźnica” i „Wieś”, czy ukazujące się w latach 50. XX w. „Łódź Literacka” i „Kronika”. Odgłosy w przeciwieństwie do poprzedników przetrwały na rynku 34 lata.
Kolumnę telewizyjną „Odgłosów” redagował Wiesław Machejko, a kolumnę filmową redagowali: Edward Etler, a także Janusz Weychert. Na łamach Odgłosów pisali m.in.: Ewelina Nurczyńska-Fidelska, Tadeusz Szczepański, Bolesław Lewicki, Marek Wawrzkiewicz, Włodzimierz Łuszczykiewicz, Jerzy Dębski, Marceli Kazimierski, Jerzy Wilmański, Jerzy Ambroziewicz, Stefan Bratkowski, Bohdan Drozdowski, Stefan Kozicki, Janusz Roszko i Jerzy Urban. Po przejęciu czasopisma przez spółdzielnię dziennikarską i prywatnego właściciela w latach 90. XX w. zakończono wydawanie gazety w 1992. Czasopismo na przestrzeni lat osiągało nakłady około 20 tys. egzemplarzy, największą popularnością cieszyło się w latach 80. XX w. osiągając nakłady rzędu 100 tys. egzemplarzy. Ostatni numer czasopisma został wydany 2 sierpnia 1992. W 1994 podjęto próbę reaktywacji gazety, wydając numer zerowy 27 listopada 1994.
Tygodnik został zdigitalizowany w 2015 przez Wojewódzką Bibliotekę Publiczną im. Marszałka J. Piłsudskiego w Łodzi.

</doc>
<doc id="5270202" url="https://pl.wikipedia.org/wiki?curid=5270202" title="Rajd ELPA 1990">
Rajd ELPA 1990

Rajd Elpa 1990 (15. Rally Elpa Halkidiki) – 15. edycja rajdu samochodowego Rajd Elpa rozgrywanego w Grecji. Rozgrywany był od 27 do 30 sierpnia 1990 roku. Była to trzydziesta druga runda Rajdowych Mistrzostw Europy w roku 1990 (rajd miał najwyższy współczynnik - 20) i piąta runda Rajdowych Mistrzostw Grecji. Składał się z 29 odcinków specjalnych.

</doc>
<doc id="5270204" url="https://pl.wikipedia.org/wiki?curid=5270204" title="Lada Samara 1500">
Lada Samara 1500



</doc>
<doc id="5270205" url="https://pl.wikipedia.org/wiki?curid=5270205" title="Seifeddine Jaziri">
Seifeddine Jaziri

Seifeddine Jaziri (ar. سيف الدين الجزيري; ur. 12 grudnia 1993 w Tunisie) – tunezyjski piłkarz grający na pozycji prawoskrzydłowego. Od 2021 jest zawodnikiem klubu Zamalek SC.
Kariera klubowa.
Swoją piłkarską karierę Jaziri rozpoczął w klubie Club Africain. W 2011 roku awansował do pierwszego zespołu. 27 listopada 2011 zadebiutował w nim w pierwszej lidze tunezyjskiej w wygranym 2:1 domowym meczu z JS Kairouan.
Latem 2013 Jaziri został wypożyczony do CS Hammam-Lif. Swój debiut w nim zaliczył 29 września 2013 w przegranym 0:1 domowym meczu z CS Sfaxien. Grał w nim przez rok.
W 2014 roku Jaziri wrócił do Club Africain. W sezonie 2014/2015 wywalczył z nim mistrzostwo Tunezji, a w sezonie 2016/2017 zdobył z nim Puchar Tunezji. Na początku 2017 wypożyczono go do US Ben Guerdane, w którym swój debiut zanotował 9 lutego 2017 w zremisowanym 0:0 wyjazdowym meczu z CA Bizertin. Grał w nim przez pół roku, a w 2017 odszedł do egipskiego Tanta SC, w którym spędził rok.
Latem 2018 Jaziri przeszedł do Stade Gabèsien, w którym zadebiutował 20 października 2018 w zremisowanym 2:2 domowym spotkaniu z Étoile Sportive du Sahel. W debiucie strzelił gola. W klubie tym grał przez pół roku.
W styczniu 2019 Jaziri został piłkarzem egipskiego El Mokawloon SC. Swój debiut w nim zaliczył 30 stycznia 2019 w zremisowanym 0:0 wyjazdowym meczu z ENPPI Club.
W styczniu 2021 Jaziri został wypożyczony z El Mokawloon do Zamaleku. Swój debiut w nim zanotował 7 lutego 2021 w zwycięskim 2:0 domowym spotkaniu z Al-Ittihad Aleksandria. W październiku 2021 został wykupiony przez Zamalek za 650 tysięcy euro.
Kariera reprezentacyjna.
W reprezentacji Tunezji Jaziri zadebiutował 18 stycznia 2016 w zremisowanym 2:2 meczu Mistrzostw Narodów Afryki 2016 z Gwineą, rozegranym w Kigali. W 2022 roku został powołany do kadry na Puchar Narodów Afryki 2021. Na tym turnieju rozegrał pięć meczów: grupowe z Mali (0:1), z Mauretanią (4:0), w którym strzelił gola, z Gambią (0:1), w 1/8 finału z Nigerią (1:0) i ćwierćfinałowy z Burkiną Faso (0:1).

</doc>
<doc id="5270207" url="https://pl.wikipedia.org/wiki?curid=5270207" title="Toyota Corolla AE86">
Toyota Corolla AE86



</doc>
<doc id="5270208" url="https://pl.wikipedia.org/wiki?curid=5270208" title="Rajd Elpa 1990">
Rajd Elpa 1990



</doc>
<doc id="5270211" url="https://pl.wikipedia.org/wiki?curid=5270211" title="Czartowska Skała (Ukraina)">
Czartowska Skała (Ukraina)

Czartowska Skała – szczyt w paśmie Gołogór na Ukrainie.
Według stanu z 1881 górował nad Lesienice w Winnikami. Liczył 425,41 m wysokości.
Według stanu z 1909 była oddalona o godzinę drogi od Rogatki Łyczakowskiej we Lwowie. Czartowska Skała była wtedy jednym z najwyższych szczytów w okolicach tego miasta, a przewyższa ją jedynie kopiec na Wysokim Zamku. Wzgórze było zalesione aż po wierzchołek. W partiach szczytowych widoczne skały z wapnistego piaskowca, z których największa o wysokości 15 m, była miejscowo nazywana „kazalnica czartowska”.
W przeszłości na polach u podnóża szczytu były toczone bitwy. W 1909 członkowie stowarzyszenia „Gwiazda” ze Lwowa na szczycie skały postawili żelazny krzyż oraz tablicę na kamieniu o treści „3 Maja” oraz na skale tablicę upamiętniającą bohaterów bitwy pod Racławicami. Uroczystość poświęcenia tablicy i krzyża odbyła się 10 czerwca 1909 po tym, jak dwa miesiące wcześniej „hajdamacy” dokonali ich zniszczenia. Konsekracji dokonał ks. bp Władysław Bandurski.

</doc>
<doc id="5270215" url="https://pl.wikipedia.org/wiki?curid=5270215" title="Ali Jemal">
Ali Jemal

Ali Jemal (ar. علي جمل; ur. 9 czerwca 1990 w Tunisie) – tunezyjski piłkarz grający na pozycji bramkarza. Od 2021 jest zawodnikiem klubu Étoile Sportive du Sahel.
Kariera klubowa.
Swoją karierę piłkarską Jemal rozpoczął w klubie Espérance Tunis. W 2011 roku stał się członkiem pierwszego zespołu. Był jego zawodnikiem do 2019 roku. W tym okresie wywalczył pięć tytułów mistrza Tunezji w sezonach 2011/2012, 2013/2014, 2016/2017, 2017/2018 i 2018/2019 oraz dwa wicemistrzostwa w sezonach 2012/2013 i 2015/2016. Zdobył też Puchar Tunezji w sezonie 2015/2016 i Ligę Mistrzów w sezonach 2018 i 2018/2019. W sezonie 2015/2016 był wypożyczony do US Ben Guerdane.
Latem 2019 Jemal odszedł do Stade Tunisien. Swój debiut w nim zaliczył 24 sierpnia 2019 w przegrnaym 0:3 wyjazdowym meczu z Club Africain. W Stade Tunisien grał przez dwa lata.
Latem 2021 Jemal został piłkarzem Étoile Sportive du Sahel. Zadebiutował w nim 28 października 2021 w wygranym 1:0 domowym spotkaniu z Club Africain.
Kariera reprezentacyjna.
W 2022 roku Jemal został powołany do reprezentacji Tunezji na Puchar Narodów Afryki 2021. Na tym turnieju nie rozegrał żadnego meczu.

</doc>
<doc id="5270222" url="https://pl.wikipedia.org/wiki?curid=5270222" title="Mondher Kebaier">
Mondher Kebaier

Mondher Kebaier (ar. منذر الكبير; ur. 2 kwietnia 1970 w Bizercie) – tunezyjski piłkarz grający na pozycji obrońcy, a następnie trener piłkarski.
Kariera klubowa.
W swojej karierze piłkarskiej Kebaier grał w klubie CA Bizertin.
Kariera trenerska.
Po zakończeniu kariery piłkarskiej Kebaier został trenerem. Prowadził takie kluby jak: AS Djerba (1998-1999), CA Bizertin (2000-2001, 2001-2003 i 2013), z którym zdobył Puchar Tunezji w 2013, AS Kasserine (2004-2005), ES Sahel (2010-2011 i 2012-2013), Club Africain (2014), AS Marsa (2014-2016) i Espérance Tunis (2018).
W 2019 roku Kebaier został selekcjonerem reprezentacji Tunezji. W 2022 roku poprowadził ją w Pucharze Narodów Afryki 2021 i dotarł z nią do ćwierćfinału. 30 stycznia 2022 odszedł ze stanowiska.

</doc>
<doc id="5270223" url="https://pl.wikipedia.org/wiki?curid=5270223" title="Okręg Waldenburg">
Okręg Waldenburg

Okręg Waldenburg (niem. "Bezirk Waldenburg") – okręg w Szwajcarii, w kantonie Bazylea-Okręg, o pow. ok. 105 km², zamieszkały przez ok. 16 tys. osób. Siedzibą okręgu jest miejscowość Waldenburg. 
Podział administracyjny.
W skład okręgu wchodzi 15 gmin "(Einwohnergemeinde)":

</doc>
<doc id="5270225" url="https://pl.wikipedia.org/wiki?curid=5270225" title="Bezirk Waldenburg">
Bezirk Waldenburg



</doc>
<doc id="5270228" url="https://pl.wikipedia.org/wiki?curid=5270228" title="Okresy historyczne">
Okresy historyczne



</doc>
<doc id="5270229" url="https://pl.wikipedia.org/wiki?curid=5270229" title="Nowiec (powiat sztumski)">
Nowiec (powiat sztumski)



</doc>
<doc id="5270231" url="https://pl.wikipedia.org/wiki?curid=5270231" title="Witold Stanisław Szyszkowski">
Witold Stanisław Szyszkowski

Witold Stanisław Szyszkowski (ur. 2 maja 1896 w Rozwadowie, zm. 1940 w Katyniu) – polski lekarz, podporucznik, działacz BBWR i PCK, ofiara zbrodni katyńskiej.
Życiorys.
Był synem Wiktora Szyszkowskiego herbu Ostoja i Heleny z Kosińskich). Maturę zdał w Lubline (szkoła filologiczna). W czasie I wojny światowej należał do Polskiej Organizacji Wojskowej. Walczył z bolszewikami w 1920 (m.in. członek załogi pociągu sanitarnego nr 7). W lipcu 1924 uzyskał dyplom po studiach medycznych na Uniwersytecie Warszawskim. W latach 1924-1926 odbywał praktykę lekarską w warszawskim szpitalu św. Rocha, a potem pracował w fabryce papieru w Konstancinie-Jeziornie. Od 1928 do 1930 był lekarzem miejskim w Piasecznie, a następnie przeniósł się do Tomaszowa Mazowieckiego, gdzie był lekarzem miejskim i ordynatorem w Szpitalu Miejskim. W latach 1937-1938 był lekarzem naczelnym Ubezpieczalni Społecznej. Działał w Bezpartyjnym Bloku Współpracy z Rządem, jak również w Polskim Czerwonym Krzyżu (przewodniczył tomaszowskiemu oddziałowi tej organizacji od 1931 do 1936). W początkach 1939 został inspektorem lekarskim w ZUS i przeprowadził się do Warszawy. 
Po napaści Niemiec na Polskę został ewakuowany 7 września 1939 do Brześcia, gdzie dostał się do niewoli sowieckiej i trafił do obozu w Kozielsku. 29 kwietnia 1940 został stamtąd wywieziony transportem nr XVIII (lista NKWD nr 052/2) do Lasu Katyńskiego i tam zamordowany przez sowietów. Zidentyfikowano go w trakcie ekshumacji (nr PCK: 03 791) i pochowano we wspólnej mogile, prawdopodobnie nr 5. 
Pamiątki po nim pozostają w ekspozycji Muzeum w Tomaszowie Mazowieckim.
Rodzina.
Jego żoną (od 1926) była Anna z Jaszczołtów (zm. 1985), z którą miał dwoje dzieci.
Odznaczenia.
Został odznaczony:

</doc>
<doc id="5270233" url="https://pl.wikipedia.org/wiki?curid=5270233" title="Agnieszka Szulc-Brzyska">
Agnieszka Szulc-Brzyska



</doc>
<doc id="5270236" url="https://pl.wikipedia.org/wiki?curid=5270236" title="Michał Bobrowski (1927-2012)">
Michał Bobrowski (1927-2012)



</doc>
<doc id="5270240" url="https://pl.wikipedia.org/wiki?curid=5270240" title="Krzysztof Pisanka">
Krzysztof Pisanka

Krzysztof Pisanka herbu Prus III – skarbnik bracławski w 1676 roku, podstarości wiski w 1668 roku, sędzia grodzki wiski.
Poseł sejmiku wizneńskiego na sejm nadzwyczajny (abdykacyjny) 1668 roku.
Elektor w 1669 roku z ziemi wiskiej.

</doc>
<doc id="5270241" url="https://pl.wikipedia.org/wiki?curid=5270241" title="Mieczysław Bil-Bilażewski">
Mieczysław Bil-Bilażewski

Mieczysław Bil-Bilażewski (ur. ok. 1912, zm. 2 kwietnia 1965 w Ciborzu) – polski fotograf i fotoreporter, aktor filmowy i radiowy, reżyser i autor zdjęć do filmów dokumentalnych.
Życiorys.
Zaczynał w Poznaniu jako fotoreporter, wykonujący dla tamtejszych gazet zdjęcia ze spektakli teatralnych. W 1930 był jednym z operatorów filmowych, wykonujących zdjęcia lotnicze do filmu "Gwiaździsta eskadra" (reż. Leonard Buczkowski). Około 1932 roku przeniósł się do Warszawy, gdzie otworzył zakład fotograficzny „M. Bil”. Wykonywała zdjęcia portretowe oraz dokumentował życie teatralne. Jak fotosista pracował przy realizacji takich filmów jak "Płomienne serca" (1937) czy "Geniusz sceny" (1939). W latach 1938–1939 był reżyserem i autorem zdjęć do filmów dokumentalnych o Gdańsku, Gdyni i Lwowie ("Lwów wczoraj i dziś", "Szlakiem mew", "Nasz port Gdynia", "Polska w Gdańsku", "Gdynia-Orłowo").&lt;br&gt;
W latach 30. XX wieku pracował w warszawskiej Rozgłośni Polskiego Radia, występując m.in. w audycji "Podwieczorek przy mikrofonie". W pracy radiowej wykorzystywał swoje umiejętności parodystyczne, naśladując aktorów oraz zwierzęta,
Podczas II wojny światowej nadal prowadził swój zakład. Dokumentował pracę jawnych teatrów, życie codzienne stolicy oraz niemieckie uroczystości. Na zlecenie władz okupacyjnych wykonywał również zdjęcia w warszawskim getcie. Dodatkowe odbitki przekazywał Armii Krajowej. Następnie wyjechał do rodziny do Wiednia. Po zakończeniu walk powrócił do Polski.
Zdjęcia autorstwa Mieczysława Bil-Bilażewskiego są w posiadaniu Muzeum Powstania Warszawskiego.

</doc>
<doc id="5270247" url="https://pl.wikipedia.org/wiki?curid=5270247" title="Jesús Angulo">
Jesús Angulo



</doc>
<doc id="5270254" url="https://pl.wikipedia.org/wiki?curid=5270254" title="Arlese">
Arlese



</doc>
<doc id="5270256" url="https://pl.wikipedia.org/wiki?curid=5270256" title="Mark Allen">
Mark Allen



</doc>
<doc id="5270263" url="https://pl.wikipedia.org/wiki?curid=5270263" title="Bull Allen">
Bull Allen



</doc>
<doc id="5270265" url="https://pl.wikipedia.org/wiki?curid=5270265" title="1 Czechosłowacki Samodzielny Batalion Polowy">
1 Czechosłowacki Samodzielny Batalion Polowy



</doc>
<doc id="5270267" url="https://pl.wikipedia.org/wiki?curid=5270267" title="35 Armia Ogólnowojskowa">
35 Armia Ogólnowojskowa

35 Armia Ogólnowojskowa odznaczona Orderem Czerwonego Sztandaru () – związek operacyjny wojsk lądowych Sił Zbrojnych Federacji Rosyjskiej, stacjonujący we Wschodnim Okręgu Wojskowym.
Dowództwo i sztab stacjonuje w Biełogorsku.
Stacjonujące w Biełogorsku dowództwo armijnego 29 Korpusu Strzeleckiego 25 czerwca 1969, zgodnie z rozkazem Ministerstwa Obrony ZSRR, przeformowano w dowództwo polowe 35 Armii Ogólnowojskowej.
25 lutego 2022 roku 35 A uderzyła z terenu Białorusi w kierunku na Kijów.
Struktura organizacyjna.
W momencie ataku na Ukrainę:
Dysponowała wtedy pięcioma batalionami czołgów i 15 batalionami zmechanizowanymi, około 150 czołgami, 450 bwp (trop) i około 9 000 żołnierzy piechoty.

</doc>
<doc id="5270268" url="https://pl.wikipedia.org/wiki?curid=5270268" title="Mark Allen (polityk)">
Mark Allen (polityk)



</doc>
<doc id="5270269" url="https://pl.wikipedia.org/wiki?curid=5270269" title="Mistrzostwa Świata w Łucznictwie 1967">
Mistrzostwa Świata w Łucznictwie 1967

24. Mistrzostwa Świata w Łucznictwie odbyły się między 25 - 28 lipca 1967 w Amersfoort w Holandii. Organizatorem była Międzynarodowa Federacja Łucznicza. 
Polska wywalczyła cztery medale, wygrywając klasyfikację medalową. Polki zdobyły wszystkie medale w konkurencji kobiet. Złoto wywalczyła Maria Mączyńska przed Zofią Piskorek i Ireną Szydłowską. Dodatkowo Polki wygrały zawody drużynowe. 

</doc>
<doc id="5270270" url="https://pl.wikipedia.org/wiki?curid=5270270" title="Benken">
Benken



</doc>
<doc id="5270272" url="https://pl.wikipedia.org/wiki?curid=5270272" title="Alfred Burden">
Alfred Burden



</doc>
<doc id="5270273" url="https://pl.wikipedia.org/wiki?curid=5270273" title="Waldemar Milewski">
Waldemar Milewski

Waldemar Milewski (ur. 7 kwietnia 1963 w Kamiennej Górze) – polski piłkarz występujący na pozycji napastnika.
Życiorys.
Seniorską karierę rozpoczynał w Olimpii Kamienna Góra. Sezon 1983/1984 spędził natomiast na grze w trzecioligowej Kuźni Jawor. W 1984 roku został graczem pierwszoligowego Górnika Wałbrzych. Z klubem tym w sezonie 1985/1986 zajął szóste miejsce w lidze. Ogółem w Górniku rozegrał do 1989 roku 80 spotkań na poziomie I ligi, w których zdobył 13 bramek. Po spadku klubu z I ligi pozostał w nim jako piłkarz do końca 1991 roku.

</doc>
<doc id="5270275" url="https://pl.wikipedia.org/wiki?curid=5270275" title="Milan Zgrablić">
Milan Zgrablić

Milan Zgrablić (ur. 29 sierpnia 1960 w Pazinie) – chorwacki duchowny katolicki, arcybiskup koadiutor archidiecezji zadarskiej w latach 2022–2023, arcybiskup diecezjalny zadarski od 2023.
Życiorys.
Święcenia kapłańskie otrzymał 8 czerwca 1986 i został inkardynowany do diecezji Poreč-Pula. Pracował głównie jako duszpasterz parafialny, był też m.in. wychowawcą zadarskiego seminarium, dyrektorem diecezjalnej "Caritas", a także szefem diecezjalnego instytutu dla utrzymania duchowieństwa.
7 kwietnia 2022 papież Franciszek mianował go arcybiskupem koadiutorem archidiecezji zadarskiej. Sakry udzielił mu 25 czerwca 2022 arcybiskup Želimir Puljić.
Władzę w archidiecezji objął 14 stycznia 2023, w chwili przyjęcia przez papieża rezygnacji poprzednika.

</doc>
<doc id="5270276" url="https://pl.wikipedia.org/wiki?curid=5270276" title="Firuzbad">
Firuzbad



</doc>
<doc id="5270277" url="https://pl.wikipedia.org/wiki?curid=5270277" title="MV Star of Malta">
MV Star of Malta

MV "Star of Malta" – prom pasażerski, który w latach 50. i 60. XX wieku obsługiwał trasę z Malty na Sycylię, znany z zatonięcia u wybrzeży Malty 29 lipca 1955, które spowodowało śmierć jednego członka załogi i jednego pasażera. Statek wcześniej miał długą karierę pod różnymi nazwami.
Jednostka została zbudowana w 1928 jako luksusowy jacht Camargo dla Juliusa Fleischmanna Jr. W latach 1930–31 odbyła światowy rejs, podczas którego jej załoga szpiegowała na terytoriach japońskich dla rządu amerykańskiego. W 1938 jacht został sprzedany dyktatorowi Dominikany Rafaelowi Trujillo, i został przemianowany na Ramfis.
Od 1942 do 1944 jednostka służyła w United States Navy jako uzbrojony jacht patrolowy USS "Marcasite" (PY-28). Został on następnie sprzedany do służby komercyjnej, przemianowany na Commando w 1944 i Westminster w 1947. W 1952 jednostka została nabyta przez Paula M. Laferlę, a jej nazwę zmieniono na Star of Malta i przebudowano na prom pasażerski. Obsługiwał trasę z Malty na Sycylię. Po zatonięciu w 1955 został podniesiony z dna i przywrócony do służby. Został zezłomowany we Włoszech w 1966.
Opis jednostki.
Statek miał tonaż 968 BRT i wyporność 1150 ton. Jego długość wynosiła 68,63 metra, szerokość 9,86 metra, zaś zanurzenie 5,2 metra. Zbiornik paliwa o pojemności 230 000 litrów zasilał dwa silniki wysokoprężne. Jednostka rozwijała prędkość 12 węzłów (22 km/h).
Jako jacht prywatny jednostka mogła pomieścić od 30 do 45 członków załogi oraz do 80 pasażerów. Jako USS "Marcasite" miał załogę 120 ludzi i był uzbrojony w dwa działa uniwersalne 76 mm, dwie zrzutnie bomb głębinowych i zrzutnię bomb głębinowych Y-gun.
Prywatny jacht.
Jednostka została oryginalnie zbudowana jako prywatny luksusowy jacht „Camargo” dla Juliusa Fleischmanna Jr, syna amerykańskiego biznesmena Juliusa Fleischmanna. Nazwana na cześć Marie-Anne de Cupis de Camargo, była pierwszym z pięciu jachtów o tej nazwie, których właścicielem był Fleischmann. Jacht został zbudowany w 1928 przez firmę George Lawley &amp; Son w Neponset, Boston (chociaż niektóre źródła podają, że został zwodowany w 1925). Statek kosztował 625 000 USD, co czyni go jednym z najdroższych prywatnych jachtów swoich czasów i był krytykowany w prasie za ekstrawagancję.
W latach 1931–1932 Julius Fleischmann, jego żona Dorette i dwoje dzieci wyruszyli jachtem „Camargo” w światowy rejs. Wraz z nimi popłynęło trzech przyjaciół, osobisty lekarz, fotograf National Geographic Amos Burg oraz załoga licząca 36 osób. Ich długa, ponad 58 000 km podróż rozpoczęła się w , dalej odwiedzili Bermudy i Jamajkę, przeszli przez Kanał Panamski i dotarli do Pacyfiku. Na nim odwiedzili wiele wysp, w tym Galapagos i Holenderskie Indie Wschodnie, W końcu przez Morze Czerwone przepłynęli na Morze Śródziemne.
Podczas rejsu Fleischmannowie zebrali wiele artefaktów, takich jak tarcze, maski i narzędzia. Podróż była dobrze udokumentowana na fotografiach, został również wyprodukowany trwający trzy godziny film, który jest obecnie przechowywany w . Podczas pobytu na południowym Pacyfiku Fleischmann i załoga sporządzili mapy i zarejestrowali informacje, które później wykorzystali Amerykanie aby zaatakować wyspy japońskie podczas II wojny światowej. Podczas podróży Fleischmannowie natknęli się na Wyspie Kokosowej na trzech rozbitków, wezwali na pomoc US Navy, i udało się ich uratować.
W 1938 „Camargo” został sprzedany Rafaelowi Trujillo, dyktatorowi Dominikany, który przemianował go na „Ramfis”.
Jacht patrolowy US Navy.
United States Navy kupiła „Ramfis” od Trujillo 2 lutego 1942. W dniu 10 lutego jednostka została przemianowana na „Marcasite” i została przerobiona przez Tampa Shipbuilding Company z Tampy na Florydzie na uzbrojony jacht patrolowy. Okręt został oddany do służby w Tampie 12 maja 1942, jego dowódcą został komandor porucznik Leander Jeffrey.
22 maja okręt wypłynął z Tampy w podróż na Pacyfik. Po zatrzymaniu się w Key West, eskortował konwoje do Kanału Panamskiego. 20 czerwca opuścił Balboa i dziesięć dni później dotarł do San Diego.
Pod koniec lipca wypłynął do Pearl Harbor na Hawajach, docierając tam w sierpniu. Na Hawajach do jego obowiązków należało eskortowanie statków handlowych i patrolowanie podejść do portu. Od czasu do czasu eskortował statki z zaopatrzeniem do i z atolu Midway.
13 lipca 1943 „Marcasite” opuścił Pearl Harbor i 9 sierpnia dotarł do Seattle. Następnie w latach 1943 i 1944 był okrętem patrolowym i stacją meteorologiczną, wykonując trzytygodniowe patrole.
16 czerwca 1944 „Marcasite” przybył do stoczni US Navy Puget Sound. Okręt został wycofany z eksploatacji 5 października 1944 i zgłoszony do do usunięcia. Dziewięć dni później został skreślony z listy okrętów US Navy.
Działalność komercyjna.
Marynarka Wojenna USA sprzedała statek do użytku komercyjnego 5 grudnia 1944, w związku z czym przemianowano go na „Commando”. Jednostka zmieniła nazwę ponownie w 1947 na „Westminster” po przejęciu przez Minster SS Co. Ltd (Mitchell Cotts &amp; Co. Malta).
W 1952 została ponownie sprzedana, tym razem Paulowi M. Laferli, który przemianował ją na „Star of Malta” i przerobił na prom pasażerski. Obsługiwała trasę między Maltą i Syrakuzami na Sycylii trzy razy w tygodniu, przewożąc pasażerów i pocztę.
W kwietniu 1953, w drodze z Malty do Syrakuz po problemach z silnikiem na wzburzonym morzu statek zaczął nabierać wody. Pasażerów zebrano na górnym pokładzie i wysłano sygnały o niebezpieczeństwie do pobliskich statków, ale załodze udało się wyczerpać wodę i statek przemieścił się za bardziej osłonięty cypel Capo Passero. Załoga była wtedy w stanie rozwiązać problemy i udało im się dotrzeć do Syrakuz w ciągu kilku godzin.
Zatonięcie w 1955.
Rankiem 29 lipca 1955 „Star of Malta” wracała z Syrakuz na Maltę. W tym czasie była gęsta mgła i z powodu błędu nawigacyjnego statek osiadł na mieliźnie na Reef Merkanti, około 80 metrów od wybrzeża St. Julian’s, gdzie się przewrócił.
W momencie zatonięcia statek przewoził 57 pasażerów i był pod dowództwem komandora S.G. Kenta. Większość pasażerów i załogi przeżyła zatonięcie, dopłynęli do brzegu lub zostali uratowani przez małe łodzie, które przypłynęły z pomocą. Były dwie ofiary: członek załogi A. Grech (drugi kucharz) utonął w czasie zatonięcia, oraz zaginęła pasażerka Mary Borg.
Nurkowie z Royal Navy Special Boat Service przeszukali częściowo zanurzony statek już wkrótce po wejściu na mieliznę. Premier Dom Mintoff wszedł na pokład statku podczas akcji ratunkowej w dniu wejścia na mieliznę.
Po tym, jak pasażerowie zeszli ze statku, skradzione zostały część ładunku, w tym owoce i zwierzęta gospodarskie, a także cenne przedmioty. Być może w tym momencie zabrano również dziennik pokładowy statku.
Przesyłki przewożone na statku zostały odzyskane, a władze pocztowe pieczętowały ocalałą pocztę ręczną pieczęcią z napisem „Damaged by seawater / ex "Star of Malta" 29.7.55” (Uszkodzone przez wodę morską / ex „Star of Malta” 29.7.55).
Ponieważ „Star of Malta” była jedynym połączeniem morskim między Maltą a Sycylią, po jej zatopieniu na Sycylię został wysłany niszczyciel HMS „Scorpion”, aby odebrać unieruchomionych pasażerów. Statek został wydobyty w sierpniu 1955 i został naprawiony w stoczni Rodriquez w Mesynie na Sycylii.
Dochodzenie przeprowadzone po katastrofie wykazało, że to komandor Kent był odpowiedzialny za wejście na mieliznę, a asesorzy zalecili zawieszenie jego patentu kapitańskiego na rok od daty wypadku.
Ostatnie lata.
Po dwóch miesiącach statek wrócił na Maltę i powrócił do służby. Podczas podróży na Maltę jego dowódcą był jugosłowiański kapitan Velkjo Hajjia.
W marcu 1966 statek został sprzedany firmie Cantieri Navali delle Grazie z La Spezia i został zezłomowany.

</doc>
<doc id="5270280" url="https://pl.wikipedia.org/wiki?curid=5270280" title="Trępnowy (osada w gminie Nowy Staw)">
Trępnowy (osada w gminie Nowy Staw)



</doc>
<doc id="5270281" url="https://pl.wikipedia.org/wiki?curid=5270281" title="Eurypetalia">
Eurypetalia



</doc>
<doc id="5270282" url="https://pl.wikipedia.org/wiki?curid=5270282" title="Linia kolejowa Göteborg – Kalmar / Karlskrona">
Linia kolejowa Göteborg – Kalmar / Karlskrona



</doc>
<doc id="5270283" url="https://pl.wikipedia.org/wiki?curid=5270283" title="Odontopetalia">
Odontopetalia



</doc>
<doc id="5270284" url="https://pl.wikipedia.org/wiki?curid=5270284" title="Ophiopetalia">
Ophiopetalia



</doc>
<doc id="5270285" url="https://pl.wikipedia.org/wiki?curid=5270285" title="Rheopetalia">
Rheopetalia



</doc>
<doc id="5270286" url="https://pl.wikipedia.org/wiki?curid=5270286" title="Petalia (Phyllopetalia)">
Petalia (Phyllopetalia)



</doc>
<doc id="5270287" url="https://pl.wikipedia.org/wiki?curid=5270287" title="Phyllopetaliini">
Phyllopetaliini



</doc>
<doc id="5270288" url="https://pl.wikipedia.org/wiki?curid=5270288" title="Phyllopetaliina">
Phyllopetaliina



</doc>
<doc id="5270289" url="https://pl.wikipedia.org/wiki?curid=5270289" title="Rheopetaliini">
Rheopetaliini



</doc>
<doc id="5270290" url="https://pl.wikipedia.org/wiki?curid=5270290" title="Linia kolejowa Milano – Bologna">
Linia kolejowa Milano – Bologna



</doc>
<doc id="5270291" url="https://pl.wikipedia.org/wiki?curid=5270291" title="Rheopetaliina">
Rheopetaliina



</doc>
<doc id="5270292" url="https://pl.wikipedia.org/wiki?curid=5270292" title="Linia kolejowa Milano – Chiasso">
Linia kolejowa Milano – Chiasso



</doc>
<doc id="5270293" url="https://pl.wikipedia.org/wiki?curid=5270293" title="Eurypetaliinae">
Eurypetaliinae



</doc>
<doc id="5270294" url="https://pl.wikipedia.org/wiki?curid=5270294" title="Tang Jialin">
Tang Jialin

Tang Jialin (ur. 5 listopada 1991) – chińska biathlonistka, trzykrotna olimpijka z lat 2014, 2018 i 2022.
Prócz biathlonu bez większych sukcesów uprawiała także biegi narciarskie, startując w kilku zawodach rozgrywanych w Chinach.

</doc>
<doc id="5270295" url="https://pl.wikipedia.org/wiki?curid=5270295" title="Eurypetaliini">
Eurypetaliini



</doc>
<doc id="5270296" url="https://pl.wikipedia.org/wiki?curid=5270296" title="Linia kolejowa Milano – Asso">
Linia kolejowa Milano – Asso



</doc>
<doc id="5270298" url="https://pl.wikipedia.org/wiki?curid=5270298" title="Eurypetaliina">
Eurypetaliina



</doc>
<doc id="5270299" url="https://pl.wikipedia.org/wiki?curid=5270299" title="Mistrzostwa Świata w Łucznictwie 1965">
Mistrzostwa Świata w Łucznictwie 1965

23. Mistrzostwa Świata w Łucznictwie odbyły się między 20 - 23 lipca 1965 w Västerås w Szwecji. Organizatorem była Międzynarodowa Federacja Łucznicza. 

</doc>
<doc id="5270302" url="https://pl.wikipedia.org/wiki?curid=5270302" title="Herpailurus">
Herpailurus

Herpailurus – rodzaj drapieżnego ssaka z podrodziny kotów (Felinae) w rodzinie kotowatych (Felidae).
Zasięg występowania.
Rodzaj obejmuje jeden żyjący współcześnie gatunek występujący od Meksyku do Argentyny.
Morfologia.
Długość ciała (bez ogona) 48,8–83,2 cm, długość ogona 27,5–90 cm; masa ciała 3–7,6 kg.
Systematyka.
Etymologia.
"Herpailurus": "herpēs" „coś pełzającego, pełzacz”, od ἑρπω "herpō" „pełzać, poruszać się powoli”; αιλουρος "ailouros" „kot”. 
Podział systematyczny.
Do rodzaju należy jeden występujący współcześnie gatunek:
oraz gatunek wymarły:

</doc>
<doc id="5270306" url="https://pl.wikipedia.org/wiki?curid=5270306" title="Finał Pucharu Polski w piłce nożnej 2022">
Finał Pucharu Polski w piłce nożnej 2022

Finał Pucharu Polski w piłce nożnej mężczyzn sezonu 2021/2022 – mecz piłkarski kończący rozgrywki 68. edycji Pucharu Polski oraz mający na celu wyłonienie triumfatora tych rozgrywek, który został rozegrany 2 maja 2022 roku na PGE Narodowym w Warszawie, pomiędzy Lechem Poznań a Rakowem Częstochowa.
W latach 2014–2019 finały Pucharu Polski były rozgrywane na Stadionie Narodowym w Warszawie w Dzień Flagi (2 maja). W latach 2020 oraz 2021 roku z powodu pandemii COVID-19, zmieniono miejsce finału na Arenę Lublin w Lublinie, gdzie w roku 2021 spotkanie - po raz pierwszy w historii rozgrywek - rozegrano bez udziału publiczności. Od 2022 roku ponownie Finał Pucharu Polski został rozegrany na Stadionie Narodowym w Warszawie.

</doc>
<doc id="5270308" url="https://pl.wikipedia.org/wiki?curid=5270308" title="Sebastian Stalder">
Sebastian Stalder

Sebastian Stalder (ur. 19 stycznia 1998) – szwajcarski biathlonista, olimpijczyk z Pekinu 2022.

</doc>
<doc id="5270311" url="https://pl.wikipedia.org/wiki?curid=5270311" title="Hamdy Fathy">
Hamdy Fathy

Hamdy Fathy Abdelhalim Abdelfattah (ar. حمدي فتحي عبد الحليم; ur. 29 września 1994 w Damahurze) – egipski piłkarz grający na pozycji środkowego pomocnika. Od 2019 jest zawodnikiem klubu Al-Ahly Kair.
Kariera klubowa.
Swoją piłkarską karierę Fathy rozpoczął w 2005 roku w klubie Ala'ab Damanhour SC. W sezonie 2013/2014 zadebiutował w jego barwach w drugiej lidze egipskiej. W sezonie 2013/2014 awansował z nim do pierwszej ligi. W 2015 roku odszedł do ENPPI Club. W sezonie 2016/2017 był z niego wypożyczony do Petrojet FC.
Na początku 2019 roku Fathy przeszedł do Al-Ahly Kair. Swój debiut w nim zanotował 8 lutego 2019 w wygranym 1:0 domowym meczu z Haras El-Hodood. Wraz z Al-Ahly wywalczył dwa mistrzostwa Egiptu w sezonach 2018/2019 i 2019/2020, wicemistrzostwo w sezonie 2020/2021 i zdobył Puchar Egiptu w sezonie 2019/2020. Dwukrotnie wygrał też Ligę Mistrzów w sezonie 2019/2020 i 2020/2021. W maju 2021 zdobył Superpuchar Afryki za sezon 2019/2020, a w grudniu 2021 sięgnął znów po to trofeum, tym razem za sezon 2020/2021.
Kariera reprezentacyjna.
W reprezentacji Egiptu Fathy zadebiutował 14 października 2019 w wygranym 1:0 towarzyskim meczu z Botswaną, rozegranym w Aleksandrii. W 2022 roku został powołany do kadry na Puchar Narodów Afryki 2021. Na tym turnieju rozegrał sześć meczów: grupowe z Nigerią (0:1), z Gwineą Bissau (1:0) i z Sudanem (1:0), w 1/8 finału z Wybrzeżem Kości Słoniowej (0:0, k. 5:4), półfinałowy z Kamerunem (0:0, k. 3:1) i finałowy z Senegalem (0:0, k. 2:4).

</doc>
<doc id="5270313" url="https://pl.wikipedia.org/wiki?curid=5270313" title="Marian Zakhalnytsky">
Marian Zakhalnytsky



</doc>
<doc id="5270315" url="https://pl.wikipedia.org/wiki?curid=5270315" title="Cheng Fangming">
Cheng Fangming

Cheng Fangming (ur. 28 marca 1994 w Shangzhi) – chiński biathlonista, olimpijczyk z Pekinu 2022.

</doc>
<doc id="5270317" url="https://pl.wikipedia.org/wiki?curid=5270317" title="Czesław Jakubiec (artysta)">
Czesław Jakubiec (artysta)

Czesław Jakubiec (ur. 13 lipca 1970 w Łodygowicach) – polski śpiewak operowy, komik, wykonawca estradowy, meloman. Twórca „Kabaretu Tenor”, którego program jest połączeniem muzyki klasycznej, kabaretu oraz interaktywnej zabawy z widzem. Poza programem solowym, występuje w towarzystwie innych muzyków, np. Trio The ThreeX, Kabaret Hrabi, Ścibor Szpak oraz z akompaniamentem Bielskiej Orkiestry Kameralnej.
Wykształcenie.
Absolwent wydziału wokalno-aktorskiego Akademii Muzycznej w Katowicach oraz wydziału instrumentalnego i wokalno-aktorskiego Akademii Muzycznej w Łodzi. Studiował m.in. studia filozoficzne na Uniwersytecie Papieskim Jana Pawła II w Krakowie oraz socjologię na katowickiej filii Katolickiego Uniwersytetu Lubelskiego Jana Pawła II.
Poza działalnością artystyczną, jako absolwent Akademii Psychologii Przywództwa Jacka Santorskiego, jest wykładowcą komunikacji na kilku uczelniach i jako trener prowadzi warsztaty w tym zakresie.
Kariera.
Artysta jest śpiewakiem operowym, który łączy dwa światy – muzyczny i komediowy, w widowiskach na pograniczu koncertu i kabaretu. W Polsce występuje w najbardziej renomowanych teatrach i salach koncertowych. Koncertuje także za granicą – na zaproszenie Ambasady Polskiej wystąpił w Szwajcarii, Brukseli, Pradze, kilkakrotnie gościł na "Dniach Polskich" w Austrii, Szwajcarii i Włoszech, występował w Chopin Theatre w Chicago.
Projekty.
Czesław Jakubiec Solo – forma recitalu kabaretowego z udziałem pianisty jako akompaniatora. Na program składają się arie czy motywy muzyki klasycznej przedstawione w sposób kabaretowy.
Czesław Jakubiec &amp; The ThreeX – program, w który powstał przy współpracy z triem The ThreeX. Znajdują się w nim dzieła kompozytorów jak Vivaldi, Strauss, czy Chopin, podane w lekkiej formie.
Czesław Jakubiec, The ThreeX i Bielska Orkiestra Kameralna – projekt symfoniczny "Muzyka i humor" – selekcja utworów z repertuaru Czesława Jakubca i tria The ThreeX rozbudowany o akompaniament Bielskiej Orkiestry Kameralnej.
Czesław Jakubiec i Ścibor Szpak "Pioscenki" – spotkanie trzech osobowości scenicznych. Grzegorza Dowgiałło– jazzowego pianisty, Czesława Jakubca oraz Ścibora Szpaka. "Pioscenki" to spektakl komiczno-liryczny. Zupełnie nowa forma komediowa, oparta w dużej mierze na podróży przez różne światy piosenki.
Czesław Jakubiec i Kabaret Hrabi "Ariaci" – Hrabi i Jakubiec udowadniają, że opera może być dla człowieka zrozumiała, pouczająca, wzruszająca, a nawet zabawna.
Nagrody.
Artysta jest laureatem większości następujących znanych festiwali i konkursów kabaretowych:
Artysta był stałym gościem "Kabaretowego Klubu Dwójki" – programu cyklicznie realizowanego przez TVP 2. Występował również w półfinale programu "Mam Talent" w 2010 r.

</doc>
<doc id="5270320" url="https://pl.wikipedia.org/wiki?curid=5270320" title="Żurnalista">
Żurnalista

Żurnalista, właśc. Dawid Swakowski (ur. 23 kwietnia 1992) – polski dziennikarz, autor książek i przedsiębiorca, kiedyś także raper i menedżer celebrytów.
Życiorys.
Wychował się w przemocowej rodzinie, dlatego wraz z matką i dwójką rodzeństwa pomieszkiwał w schronisku dla bezdomnych oraz w domu samotnej matki. W wieku 18 lat przez pół roku mieszkał z ojcem w Norwegii. Przed rozpoczęciem kariery dziennikarskiej występował jako raper pod pseudonimem "Hipokryta". Po zakończeniu kariery muzycznej w 2011 przez kilka miesięcy organizował koncerty innym raperom, po czym pracował jako menedżer celebrytów, m.in. Ewy Lubert. W 2014 był redaktorem naczelnym założonego przez siebie magazynu „Manager+”. 
Od początku działalności w mediach ukrywał swój wizerunek oraz dane osobowe, posługując się pseudonimem "Żurnalista". Ma na ciele wiele tatuaży, m.in. cyfry „1946” na palcach u dłoni, napis „kjaerlighet” na brzuchu oraz narząd serca z napisem „przepraszam” na klatce piersiowej. W 2017 wydał swoje pierwsze tomiki poezji: „Pamiętnik” i „Miłość, po prostu”. Rok później na rynku ukazały się jego trzy kolejne książki: „Źródło”, „ŚĆ” i „Sny_z_Bournemouth / EP”. W kolejnych latach napisał i wydał jeszcze trzy publikacje: „Listy Żurnalisty” (2019), „Warszawa” (2020) i „Dom łez”. Jego książki rozeszły się w łącznym nakładzie ok. 300 tys. egzemplarzy. W tym okresie prowadził także firmę odzieżową „miło(ść)”.
W czerwcu 2021 uruchomił podcast „Żurnalista – Rozmowy bez kompromisów”, w którym przeprowadza wywiady z osobowościami show businessu. Audycja szybko zdobyła popularność, a pod koniec roku była czwartym najpopularniejszym podcastem słuchanym w serwisie Spotify w 2021.

</doc>
<doc id="5270328" url="https://pl.wikipedia.org/wiki?curid=5270328" title="Zamarłe echo">
Zamarłe echo

Zamarłe echo – polski film fabularny (dramat obyczajowy) z 1934 roku w reżyserii Adama Krzeptowskiego. Scenerią filmu były plenery tatrzańskie.
Opis fabuły.
Akcja filmu ogniskuje się wokół romansu, jaki połączył rannego turystę Stefana Relińskiego z opiekującą się nim góralką Marysią Liptowską. Wywołuje on gniew jej męża, Jaśka. Skutkiem zaistniałej sytuacji jest bójka w górach pomiędzy Stefanem a Jaśkiem, wskutek której góral spada w przepaść. Na wieść o śmierci męża, Marysia topi się w stawie. Targany wyrzutami sumienia Stefan anonimowo opiekuje się sierotami po Liptowskich - Jędrkiem i Hanką.&lt;br&gt;
Po trzynastu latach w góry przyjeżdża Zbigniew, syn Stefana. Podczas górskiej wycieczki spotyka dorosłą już Hankę. Na Zamarłej Turni para zostaje zaskoczona przez burzę. Na ratunek wyruszają: TOPR oraz Stefan Reliński wraz z Jędrkiem, bratem Hanki. Młodzi zostają uratowani.

</doc>
<doc id="5270332" url="https://pl.wikipedia.org/wiki?curid=5270332" title="Konstanty de Lazari">
Konstanty de Lazari

Konstanty de Lazari (ros. Константин Николаевич Де Лазари, ur. 5 marca 1869 w Krzemieńczuku, zm. 1 listopada 1930 w Łodzi) – polski fotograf i urzędnik pochodzenia rosyjskiego.
Życiorys.
Rodzina de Lazari wywodzi się od Dmitriosa de Lazari (1755–1803) pochodzącego z wówczas weneckiej kolonii – Zakintos, który przyłączył się do Pułku Greckiego Grigorija Potiomkina w 1770 i po wojnie z Turcją zamieszkał na Krymie. Był on pradziadkiem Konstantego de Lazari. Ojcem Konstantego był generał (1834-1901), który służył w Polsce, m.in. Grójcu i Radomiu, gdzie wychowywał również swoje dzieci – Konstantego, jego brata , późniejszego generała armii rosyjskiej i 4 siostry. Jego matką zaś Aleksandra z domu Engelgardt.
Konstanty de Lazari był dwukrotnie żonaty. Z pierwszą żoną Walentyną Dylewą miał 1 córkę – Aleksandrę (1900–1988), aktorkę teatralną. De Lazari rozwiódł się z pierwszą żoną w 1919. W tym samym roku poślubił Natalię Podriezową (1897–1957), z którą miał 3 córki:
Konstanty de Lazari urodził się w Krzemieńczuku 5 marca 1869. Uczył się w , a następnie w . W 1886 wstąpił do 40 Pułku Małorosyjskiego, gdzie w 1897 został awansowany na podoficera, a w 1889 do stopnia korneta. W 1891 przeszedł do rezerwy, a w 1892 został urzędnikiem do specjalnych poruczeń w Erywaniu. Następnie w 1894 został pomocnikiem naczelnika w Kokczetawi, a w 1896 naczelnikiem powiatu w i został odznaczony Orderem św. Stanisława III stopnia, a także .
Z zamiłowania był fotografem, przebywając w Kazachstanie fotografował mieszkańców regionu, dokumentując ich tradycje i zwyczaje, jednocześnie współpracując z pracownikami w Petersburgu i przesyłał im swoje prace. Ponadto wiele podróżował – odwiedził Włochy, Niemcy i Grecję, w każdym z tych państw dokumentował życie i zwyczaje ludności.
W 1898 ojciec Konstantego zakończył służbę w wojsku i przeszedł na emeryturę, przenosząc się do majątku córki w Rudłowie koło wsi Dubosiszcze na Smoleńszczyźnie. Wraz z nim do Rudłowa przeniósł się Konstanty de Lazari, który w 1899 został sędzią pokoju w Telszach, a następnie w 1903 komisarzem do spraw włościańskich w Radomsku, zaś w 1914 prezesem gubernialnej komisji do spraw włościańskich w Lublinie. Po wybuchu I wojny światowej Konstanty de Lazari został sekretarzem Aleksandra Guczkowa – pełnomocnika Czerwonego Krzyża, a w latach 1915–1916 był sekretarzem – wiceministra spraw wewnętrznych Imperium Rosyjskiego.
Według akt załączonych do dokumentacji złożonej w celu uzyskania polskiego obywatelstwa, w latach 1918–1919 Konstanty de Lazari pracował jako urzędnik kancelaryjny oraz buchalter rolniczy, a także przez pewien okres przebywał w areszcie. W 1921 rozpoczął starania o wyjazd z rodziną z Rosji do Polski jako uchodźca. Ze względu na posiadany majątek ziemski w Żuchowicach, paszport wydany przez gubernatora guberni piotrkowskiej w 1904, wskazanie Radomska jako miejsca zamieszkania przed rewolucją październikową, znalazł się z rodziną na imiennej liście uchodźców. 28 czerwca 1922 został pozbawiony rosyjskiego obywatelstwa, natomiast obywatelstwo polskie uzyskał 26 kwietnia 1923. W 1924 przeniósł się wraz z rodziną z Radomska do Łodzi, gdzie podjął pracę w Urzędzie Skarbowym. Początkowo mieszkał przy parku Helenów, a następnie przy ul. Skarbowej 10 w Łodzi. Zmarł 1 listopada 1930 w Łodzi, gdzie został pochowany w części prawosławnej Starego Cmentarza.
Wystawy fotografii autorstwa Konstantego de Lazari odbywały się m.in. w Urzędzie Miasta Łodzi (wystawa pt. „Kirgizi i Kazachowie końca XIX wieku”) w 2006, a także zorganizowane przez polską ambasadę w latach 2009–2010 w miastach na terenie Kazachstanu (m.in. w Astanie). Jego prace ponadto znajdują się w oraz w Muzeum Kinematografii w Łodzi.

</doc>
<doc id="5270342" url="https://pl.wikipedia.org/wiki?curid=5270342" title="Michaił Tariejew">
Michaił Tariejew

Michaił Michajłowicz Tariejew (, ur. 1867 w guberni riazańskiej, zm. 1934 w Moskwie) – rosyjski teolog prawosławny, wykładowca Seminarium duchownego w Rydze oraz profesor teologii moralnej w Moskiewskiej Akademii Duchownej. Wysuwał postulat restauracji „filozofii serca”. Syn Jewgienij Tariejew był znakomitym lekarzem.

</doc>
<doc id="5270343" url="https://pl.wikipedia.org/wiki?curid=5270343" title="Finał Pucharu Polski w piłce nożnej 1954">
Finał Pucharu Polski w piłce nożnej 1954

Finał Pucharu Polski w piłce nożnej 1954 – mecz piłkarski kończący rozgrywki Pucharu Polski 1953/1954 oraz mający na celu wyłonienie triumfatora tych rozgrywek, pomiędzy Gwardią Warszawa a Gwardią Kraków. Pierwszy mecz odbył się 25 lipca 1954 roku na Stadionie Wojska Polskiego w Warszawie i zakończył się on bezbramkowym remisem, w związku z czym konieczne było powtórzenie meczu, które miało miejsce 9 września 1954 roku na Stadionie Olimpijskim we Wrocławiu. Trofeum po raz pierwszy wywalczyła Gwardia Warszawa.

</doc>
<doc id="5270358" url="https://pl.wikipedia.org/wiki?curid=5270358" title="Lāčplēsis (stacja kolejowa)">
Lāčplēsis (stacja kolejowa)

Lāčplēsis () – stacja kolejowa w miejscowości Lāčplēsis, w gminie Ogre, na Łotwie. Położona jest na linii Jełgawa - Krustpils.

</doc>
<doc id="5270359" url="https://pl.wikipedia.org/wiki?curid=5270359" title="Rittmeister Wronski">
Rittmeister Wronski

Rittmeister Wroński – niemiecki film w reżyserii Ulricha Erfurtha wydany w 1954 roku, na podstawie powieści Michaela Soltikowa "Rittmeister Sosnowski", opartej na losach Jerzego Sosnowskiego. 
Fabuła.
Krótko po 1933 roku: polski szpieg rotmistrz Igor Wroński w Berlinie osiągnął najwyższe szczeble niemieckiego Ministerstwa Obrony. Młoda Liane jest sekretarzem w Ministerstwie Wojny i kochanką Wrońskiego. Najważniejszą osobą jest jednak Leonore von Cronberg, siostrzenica pułkownika Ranke. Przekazuje mu tajne dokumenty. Polacy negocjujący pakt o nieagresji mają jasny obraz planów obronnych Niemców. Wierzą, że są bezpieczni i podpisują pakt.

</doc>
<doc id="5270361" url="https://pl.wikipedia.org/wiki?curid=5270361" title="Rajd Manx International 1990">
Rajd Manx International 1990

Rajd Manx International 1990 (28. Manx International Rally) – 28. edycja rajdu samochodowego Rajd Manx rozgrywanego w Wielkiej Brytanii. Rozgrywany był od 11 do 14 września 1990 roku. Była to trzydziesta szósta runda Rajdowych Mistrzostw Europy w roku 1990 (rajd miał najwyższy współczynnik - 20) oraz szósta runda Rajdowych Mistrzostw Wielkiej Brytanii. Składał się z 40 odcinków specjalnych.

</doc>
<doc id="5270362" url="https://pl.wikipedia.org/wiki?curid=5270362" title="Vauxhall Astra GTE">
Vauxhall Astra GTE



</doc>
<doc id="5270363" url="https://pl.wikipedia.org/wiki?curid=5270363" title="Mistrzostwa Świata w Łucznictwie 1963">
Mistrzostwa Świata w Łucznictwie 1963

22. Mistrzostwa Świata w Łucznictwie odbyły się między 24 - 27 lipca 1963 w Helsinkach w Finlandii. Organizatorem była Międzynarodowa Federacja Łucznicza. 

</doc>
<doc id="5270364" url="https://pl.wikipedia.org/wiki?curid=5270364" title="Vecumnieki (stacja kolejowa)">
Vecumnieki (stacja kolejowa)

Vecumnieki () – stacja kolejowa w miejscowości Vecumnieki, w gminie Bauska, na Łotwie. Położona jest na linii Jełgawa - Krustpils.
Powstała na początku XX w.

</doc>
<doc id="5270368" url="https://pl.wikipedia.org/wiki?curid=5270368" title="Lucjan Żurowski">
Lucjan Żurowski

Lucjan Żurowski (ur. 19 maja 1897 w Troszczynie (obecna Ukraina), zm. 20 marca 1936 w Łodzi) – polski aktor teatralny i filmowy.
Życiorys.
Sztuki aktorskiej uczył się w Poznaniu. W latach 1926-1928 był członkiem zespołu Teatru im. Juliusza Słowackiego w Krakowie. W kolejnych latach występował we Lwowie (Teatry Miejskie, 1928-1929 oraz 1932-1934), Wilnie (Teatry Miejskie, 1929-1931), Warszawie (Teatr Ateneum, 1932-1932) oraz Łodzi (Teatry Miejskie, 1934-1936).

</doc>
<doc id="5270373" url="https://pl.wikipedia.org/wiki?curid=5270373" title="Wilcha (system rakietowy)">
Wilcha (system rakietowy)

Wilcha (ukr. Вільха, ang. "Vilkha", dosł. „olcha”) – ukraiński wieloprowadnicowy system rakietowy kalibru 300 mm produkcji zakładów KB Łucz na podwoziu kołowym. W 2018 roku Siły Zbrojne Ukrainy zadecydowały o przyjęciu pocisku na swoje wyposażenie. Produkcja systemu rakietowego rozpoczęła się w 2019 roku, w tym samym roku pierwsze sztuki zostały przekazane armii ukraińskiej. Pociski do systemu są produkowane w różnych wersjach: "Wilcha", "Wilcha-R", "Wilcha-M" i "Wilcha-M2".
Pierwsze bojowe wykorzystanie systemu miało miejsce w trakcie inwazji Rosji na Ukrainę w 2022 roku.
Historia.
27 kwietnia 2016 roku prezydent Ukrainy Petro Poroszenko poinformował o tym, że ukraiński przemysł zbrojeniowy, a dokładnie zakłady KB Łucz, jest bliski ukończenia prac nad pociskiem rakietowym krajowej produkcji o nazwie "Wilcha". Projekt był utrzymywany w tajemnicy. Ujawniono wyłącznie to, iż ma być substytutem systemu BM-30 "Smiercz". Wiadomo było wówczas, że już w marcu 2016 roku przeprowadzono udane testy pocisku, którego parametrów nie ujawniono.
W sierpniu 2016 roku przeprowadzono kolejne udane testy pocisku w okolicach Odessy. Ujawniono, że w przeciwieństwie do systemu MB-30 jest on pociskiem naprowadzanym i ma charakteryzować się większą celnością niż 9K79 "Toczka".
W latach 2018–2019 ukraińska armia przeprowadzała kolejne próby pocisku na poligonach. Już w 2018 roku zapadła decyzja, że testowany system rakietowy zostanie przyjęty do służby w armii. W tym samym roku państwowy koncern zbrojeniowy Ukroboronprom poinformował o rozpoczęciu produkcji systemu "Wilcha". Zasięg pocisku "Wilcha" z głowicą bojową o masie 250 kg wynosi 70 km. Pierwotnie wyrzutnie posadawiano na podwoziu MAZ-543 zestawu BM-30 Smiercz. Na początku 2019 roku AvtoKrAZ poinformował o przekazaniu Siłom Zbrojnym Ukrainy nowego pojazdu KrAZ-7634HE o napędzie 8x8. Jak podano, KrAZ-7634HE ma stanowić podwozie dla systemu "Wilcha" i wyrzutni pocisków "Neptun".
W czerwcu 2019 roku ogłoszono zakończenie testów pocisku "Wilcha-R". Zasięg tego pocisku jest taki sam, jak w przypadku wersji podstawowej, ale został wyposażony w kasetową głowicę bojową o masie 250 kg. W tym samym czasie w fazie testów pozostawał kolejny pocisk – "Wilcha-M". Jest to zmodernizowana wersja "Wilchy" o zwiększonym zasięgu do 120 km i większej precyzji rażenia celów.
W 2020 roku KB Łucz wyprodukowała 98 pocisków "Wilcha".
W 2021 roku poinformowano, że pociskami "Wilcha-M" zainteresowane są Zjednoczone Emiraty Arabskie, Arabia Saudyjska i Kuwejt. W przypadku ZEA Ukraina miała być już w trakcie negocjacji.
W kwietniu 2021 roku Ukroboronprom poinformował, że znaleziono pierwszego zagranicznego nabywcę pocisku "Wilcha-M", mimo że znajdował się on wciąż w fazie testów. Nie podano jednak, które państwo zdecydowało się na zakup. W tym samym roku odbyły się testy wspomnianego pocisku "Wilcha-M".
Charakterystyka.
Wieloprowadnicowy system rakietowy obsługiwany jest przez cztery osoby.
W skład systemu rakietowego wchodzi pojazd bojowy na podwoziu KrAZ-7634HE o napędzie 8x8, napędzany silnikiem YaMZ-7511.10 o mocy 420 KM z dziewięciobiegową skrzynią biegów. Ciężarówka może poruszać się z prędkością do 60 km/h po drogach asfaltowych, a do 20 km/h po drogach gruntowych. Na pojeździe znajduje się wyrzutnia 12 pocisków. Waga samego pojazdu to 20 t, a z załadowanymi pociskami 30 t. Oddanie pełnej salwy ma trwać do 40 s. Pierwotnie stosowano podwozia MAZ-543.
Poza pojazdem bojowym w skład systemu rakietowego wchodzą pojazd dowodzenia KrAZ-7634 oraz ciężarówka transportowa KrAZ-7634HE-000.
"Wilcha" R624.
"Wilcha" R624 jest podstawową wersją pocisku o kalibrze 300 mm. Podczas lotu pocisk sterowany jest impulsowymi silnikami zamontowanymi w przedniej części. Dzięki temu tor lotu pocisku może być korygowany w locie. Według zapewnień pocisk ma być odporny na zakłócenia systemu GPS. Napędzany jest silnikiem na paliwo stałe, a kierowany przy pomocy nawigacji satelitarnej i inercyjnej. Zasięg pocisku to 70 km, a masa głowicy bojowej to 250 kg. Dla tej wersji rozrzut jest mniejszy niż 15 m. Masa pocisku to 860 kg, a długość 7,6 m.
"Wilcha-R".
"Wilcha-R" ma identyczne parametry, jednak zastosowano w nim kasetową głowicę bojową.
"Wilcha-M" R624-M.
"Wilcha-M" R624-M to wersja pocisku o zasięgu zwiększonym do 130 km, co osiągnięto kosztem lżejszej głowicy bojowej (125-170 kg).
"Wilcha-M2".
Pocisk "Wilcha-M2" ma mieć docelowo zwiększony zasięg do 200 km. Ulepszono korpus oraz silnik pocisku.
Użytkownicy.
 Ukraina
Armia ukraińska pierwsze sztuki systemu rakietowego "Wilcha" otrzymała już w 2019 roku. Według danych ukraińskich z marca 2022 roku, w trakcie rosyjskiej inwazji dokonanej na Ukrainę w 2022 roku wojsko użyło 50 pocisków "Wilcha". Miały zostać użyte do zwalczania rosyjskich pojazdów, systemów obrony przeciwlotniczej, WRE oraz stanowisk dowodzenia.

</doc>
<doc id="5270381" url="https://pl.wikipedia.org/wiki?curid=5270381" title="Wilcha (ujednoznacznienie)">
Wilcha (ujednoznacznienie)



</doc>
<doc id="5270383" url="https://pl.wikipedia.org/wiki?curid=5270383" title="Maria Kiszczak">
Maria Kiszczak



</doc>
<doc id="5270384" url="https://pl.wikipedia.org/wiki?curid=5270384" title="Mistrzostwa Świata w Łucznictwie 1961">
Mistrzostwa Świata w Łucznictwie 1961

21. Mistrzostwa Świata w Łucznictwie odbyły się między 10 - 13 sierpnia 1961 w oslo w Norwegii. Organizatorem była Międzynarodowa Federacja Łucznicza. 

</doc>
<doc id="5270405" url="https://pl.wikipedia.org/wiki?curid=5270405" title="Conan Gray">
Conan Gray

Conan Lee Gray (ur. 5 grudnia 1998 w Lemon Grove) – amerykański piosenkarz i autor tekstów. Wychowany w Kalifornii i Georgetown w Teksasie, zaczął przesyłać vlogi, covery i swoje oryginalne piosenki na YouTube jako nastolatek. Gray podpisał kontrakt płytowy z Republic Records w 2018 roku, gdzie wydał swoją debiutancką EP-kę "Sunset Season" (2018). Jego debiutancki album studyjny "Kid Krow" (2020) zadebiutował na 5. miejscu amerykańskiej listy Billboard 200, co uczyniło go największym debiutem nowego amerykańskiego artysty w 2020 roku. Album "Kid Krow" zawierał jego najbardziej komercyjnie udane single „Maniac” i „Heather”.
Dzieciństwo.
Conan Lee Gray urodził się 5 grudnia 1998 w Lemon Grove w Kalifornii jako syn irlandzkiego pochodzenia ojca i matki Japonki. Gdy był niemowlęciem, jego rodzina przeniosła się do Hiroszimy w Japonii, ponieważ jego dziadek wymagał opieki medycznej. Po dwóch latach mieszkania w tym mieście rodzina wróciła do Kalifornii. Gray mówił płynnie po japońsku, ale od tego czasu stracił tę biegłość.
Rodzice Graya rozwiedli się, gdy miał on trzy lata. W filmie „Draw My Life” na swoim kanale na YouTube Gray opowiada o swoich doświadczeniach związanych z rozwodem jako małe dziecko. Ponieważ jego ojciec był w wojsku, Gray w dzieciństwie przeprowadzał się dwanaście razy, w samej tylko szóstej klasie – trzykrotnie. Przez całą szkołę podstawową Gray był często prześladowany. W pewnym momencie był jednym z pięciorga dzieci pochodzenia azjatyckiego w swojej szkole.
Jako nastolatek Gray ostatecznie osiedlił się w Georgetown. Życie Graya w środkowym Teksasie było inspiracją dla jego sztuki i muzyki. Został przyjęty na UCLA i we wrześniu 2017 przeprowadził się do Los Angeles w Kalifornii.
Kariera.
2015–2017: Początki kariery na YouTube.
Swój kanał stworzył w 2013 roku, a filmy zaczął tworzyć w wieku piętnastu lat. Jego wczesne filmy dotyczyły takich tematów jak pieczenie i skupiały się głównie na jego codziennym życiu. W swoich vlogach Gray skupia się głównie na swoim życiu w małym miasteczku w Teksasie. Jest często chwalony za docenianie nostalgii związanej z Ameryką. Gray nagrał muzykę, pokazał swoją sztukę i stworzył inne filmy na potrzeby swojego vloga, który ma ponad 25 milionów wyświetleń.
2018–2019: "Sunset Season".
Conan Gray samodzielnie wydał swój debiutancki singiel „Idle Town” w marcu 2017 roku. Utwór uzyskał ponad 14 milionów odtworzeń na Spotify i 12 milionów wyświetleń na YouTube. Gray wydał swój drugi singiel „Grow” 1 września 2017 r., a teledysk do niego ukazał się następnego dnia. W październiku 2018 r. Gray wydał singiel „Generation Why” w Republic Records, który został opisany jako „wezwanie do millenialsów”. W listopadzie 2018 roku Gray wydał pięcioutworową EP-kę "Sunset Season", na której znalazły się utwory „Idle Town”, „Generation Why”, „Crush Culture”, „Greek God” i „Lookalike”. EP-ka zdobyła 2. miejsce na liście Billboard Heatseekers Albums i 116. miejsce na liście Billboard 200. Z okazji wydania EP-ki Gray wraz z zespołem Girl in Red wyruszył w trasę koncertową po Ameryce Północnej.
Gray zadebiutował w telewizji, występując w programie "Late Night with Seth Meyers" w przeddzień lutego 2019 roku, a następnie zagrał kilka koncertów jako support Panic! at the Disco podczas ich trasy "Pray for the Wicked Tour". Grał na festiwalach koncertowych, takich jak The Great Escape, a także odbywał krajowe trasy koncertowe.
W lutym 2019 roku Gray ponownie wydał singiel „The Other Side”, po tym jak pierwotnie opublikował go na YouTube w 2016 roku w przeddzień pierwszego dnia ostatniej klasy szkoły średniej. Między marcem a październikiem 2019 roku Gray wydał serię singli ze swojego debiutanckiego albumu "Kid Krow", a mianowicie „Checkmate”, „Comfort Crowd” i „Maniac”, a także niezależny singiel „The King”. W październiku 2019 r. Gray wyruszył w drugą trasę koncertową po Ameryce Północnej, podczas której wspierał go uznany nowozelandzki muzyk Benee oraz amerykański artysta UMI. Do października 2019 r. katalog Graya uzyskał łącznie ponad 250 milionów odtworzeń na wszystkich platformach. Gray otrzymał nagrodę Shorty Award 2019 dla najlepszego muzyka z YouTube i był nominowany w kategorii Breakthrough Artist w 2019 Streamy Awards.
2020–2021: "Kid Krow".
Przez cały drugi tydzień 2020 roku Gray codziennie dzielił się na Twitterze wskazówkami dotyczącymi tytułu swojego debiutanckiego albumu. 9 stycznia 2020 roku ujawnił tytuł – "Kid Krow" – i napisał: „Na tym albumie powiem więcej niż kiedykolwiek w życiu i nie mogę się doczekać, żeby zdradzić wam wszystkie moje sekrety. Kocham was.” Gray wydał „The Story” w tym samym dniu, w którym ogłoszono album, a także „Wish You Were Sober” jako niespodziankę wydaną dwa dni przed premierą albumu. Na początku 2020 r. singiel Graya „Maniac” odniósł sukces w międzynarodowym radiu pop, zwłaszcza w Australii, gdzie uzyskał certyfikat platyny. Utwór otrzymał także certyfikat platyny w Kanadzie i złota w USA, stając się tym samym jego pierwszym certyfikowanym utworem we wszystkich trzech krajach. Utwór stał się jego pierwszym singlem notowanym na listach przebojów, gdy osiągnął 25. miejsce na liście Bubbling Under Hot 100, a także na listach przebojów Top 100 w Australii, Irlandii i Korei Południowej.
20 marca 2020 r. Gray wydał swój debiutancki album studyjny "Kid Krow", który zadebiutował na 5. miejscu listy Billboard 200, a także na 1. miejscu listy US Pop Albums i na 2. miejscu Top Album Sales z wynikiem ponad 37 tys. sprzedanych egzemplarzy. W Stanach Zjednoczonych był to największy debiut nowego artysty w 2020 roku od marca i był najlepszym solowym debiutem popowym od ponad dwóch lat od czasu albumu "Camila" Camili Cabello z 2018 roku. Album był chwalony przez takie wydawnictwa jak Paper, Billboard, NPR, Teen Vogue i Paste.
Gray miał wystąpić w programie The Tonight Show Starring Jimmy Fallon 16 marca, a także na Coachelli w połowie kwietnia 2020 roku, jednak oba występy zostały odwołane z powodu pandemii COVID-19. W połowie 2020 r. zarówno Forbes, jak i Billboard umieściły Graya w czołówce kandydatów na najlepszego nowego artystę podczas rozdania nagród Grammy w 2021. Po sukcesie komercyjnym "Kid Krow", Apple Music uznało Graya za artystę Up Next i w kwietniu 2020 r. opublikowało o nim ekskluzywny minidokument. Jego światowa trasa koncertowa "Kid Krow World Tour" z supportem Bülow została zawieszona do odwołania.
W sierpniu 2020 roku utwór „Heather” stał się popularny na platformie społecznościowej TikTok, dzięki czemu stał się szóstym i ostatnim singlem "Kid Krow". Utwór ten był jego pierwszym w karierze wejściem na listę Billboard Hot 100, a następnie trafił do pierwszej czterdziestki w takich krajach, jak Wielka Brytania, Australia, Nowa Zelandia i Irlandia. Stał się jego najbardziej udanym singlem komercyjnym od czasu utworu „Maniac”, który odniósł międzynarodowy sukces radiowy tego samego roku. Gray wykonał „Heather” zarówno w programie The Late Late Show with James Corden, jak i The Today Show w październiku 2020 roku. W październiku 2020 r. wydał singiel „Fake” z amerykańskim piosenkarzem Lauvem.
2021–present: "Superache".
Między lutym 2021 a styczniem 2022 Gray wydał single „Overdrive”, „Astronomy”, „People Watching”, „Telepath” i „Jigsaw”. Najprawdopodobniej znajdą się one na następnym albumie wykonawcy. 11 kwietnia 2022 Gray ogłosił, że jego drugi album "Superache" zostanie wydany 24 czerwca 2022. 15 kwietnia 2022 opublikował utwór „Memories", a 19 maja wydał drugi singiel z nadchodzącego albumu pt. „Yours".
Twórczość.
Inspiracje.
Gray, artysta grający pop, indie pop, akustyczny pop i bedroom pop, wymienia Taylor Swift jako swoją największą inspirację, twierdząc, że „został przez nią wychowany” i że jest „największym Swiftie”. Powiedział People: „Tak bardzo ją kocham. Kocham jej muzykę. Kocham to, co robi. Uwielbiam jej lirykę. Uwielbiam sposób, w jaki prowadziła swoją karierę. Jest po prostu jebaną szefową. Dorastałem, słuchając jej muzyki od dziewiątego roku życia. Czuję, że tak bardzo ukształtowała mnie jako osobę”. Swift pochwaliła debiutancki album Graya "Kid Krow" i utwór „Wish You Were Sober” na swojej story na Instagramie, na co Gray odpowiedział: „Dziękuję za bycie moją życiową inspiracją do pisania piosenek i ikoną. Szczerze mówiąc, czuję, że wychowałaś mnie zarówno jako pisarza, jak i człowieka i nie potrafię wyrazić słowami, jak wiele to dla mnie znaczy. Dziękuję Ci za wszystko. Swiftie przez całe życie”. W wywiadzie dla Apple Music, udzielonym Zane’owi Lowe, Gray stwierdził, że Swift jest dla niego „przede wszystkim numerem jeden” i dodał, że „jest po prostu moją ikoną pisania piosenek i nigdy nie zrozumiem, jak ona robi to, co robi. Jest po prostu niesamowita”. Gray zdradził również, że Swift napisała do niego wiadomość, w której skomplementowała "Kid Krow".
Gray uznał Lorde za jedną ze swoich głównych inspiracji i wyjaśnił, że jego EP-ka "Sunset Season" była w dużej mierze inspirowana małomiasteczkową nostalgią jej debiutanckiego albumu "Pure Heroine". Wśród swoich muzycznych inspiracji wymienił także The Chicks i Adele, a także wyraził wzajemny podziw dla V z BTS i Billie Eilish. Mówiąc o szybkim wzroście sławy Eilish w 2019 roku, Gray powiedział ET: „Billie i ja przyjaźnimy się od, w sumie, dosłownie od zawsze, odkąd miała jakoś 15 lat. Ja miałem 17 lat. Byliśmy naprawdę młodzi. Obserwowanie jej, jak musi rozgryźć wszystkie te małe rzeczy po drodze, było dla mnie naprawdę pomocne. Gray wskazał również Lanę Del Rey jako jedną ze swoich silniejszych inspiracji popem; wykonał kilka coverów jej piosenek.
Teen Vogue nazwał Graya „księciem popu dla smutnych nastolatków z Internetu”.

</doc>
<doc id="5270412" url="https://pl.wikipedia.org/wiki?curid=5270412" title="Leszek Klank">
Leszek Klank

Leszek Kazimierz Klank (ur. 1949, zm. 4 sierpnia 2021) – polski ekonomista, prof. dr hab.
Życiorys.
W 1971 ukończył studia w Szkole Głównej Planowania i Statystyki, w 1981 obronił pracę doktorską, w 1989 uzyskał stopień doktora habilitowanego. 23 lipca 2008 nadano mu tytuł profesora w zakresie nauk ekonomicznych. W latach 1972-2014 pracował w Instytucie Rozwoju Wsi i Rolnictwa Polskiej Akademii Nauk., pracował też w Instytucie Ekonomiki Rolnictwa i Gospodarki Żywnościowej, na Wydziale Prawno-Ekonomicznym Wszechnicy Mazurskiej, oraz w Katedrze Mikroekonomiki na Wydziale Ekonomicznym Uniwersytetu w Białymstoku.
Był profesorem nadzwyczajnym na Wydziale Stosunków Międzynarodowych Akademii Finansów w Warszawie i w Instytucie Humanistycznym i Ekonomicznym Państwowej Wyższej Szkole Zawodowej im. prof. Edwarda F. Szczepanika w Suwałkach, profesorem zwyczajnym w Katedrze Finansów na Wydziale Zarządzania Społecznej Akademii Nauk, w Instytucie Finansów Akademii Finansów i Biznesu Vistula, a także w Instytucie Logistyki na Wydziale Zarządzania i Dowodzenia Akademii Obrony Narodowej.
Pełnił funkcję kierownika Katedry Mikroekonomiki Wydziału Ekonomicznego Uniwersytetu w Białymstoku.
Zmarł 4 sierpnia 2021.

</doc>
<doc id="5270415" url="https://pl.wikipedia.org/wiki?curid=5270415" title="Jerzy Fłorowski">
Jerzy Fłorowski



</doc>
<doc id="5270418" url="https://pl.wikipedia.org/wiki?curid=5270418" title="Muzeum Historii Naturalnej w Bukareszcie">
Muzeum Historii Naturalnej w Bukareszcie

Muzeum Historii Naturalnej „Grigore Antipa” (rum: "Muzeul Național de Istorie Naturală „Grigore Antipa”") – muzeum historii naturalnej w Bukareszcie, otwarte w 1834. Muzeum w 1933 zostało nazwane imieniem rumuńskiego zoologa Grigore Antipy. Muzeum posiada ponad 2 miliony okazów zwierząt oraz eksponaty antropologiczne i geologiczne.
Muzeum prowadzi działalność naukową, w szczególności w zakresie bioróżnorodności terenów Rumunii (Delta Dunaju, południe Dobrudży, Marmarosz, Banat, Nizina Wołoska, masywy górskie: Ciucaș, Piatra Craiului, góry Fogaraskie, Retezat, przełom rzeki Jiu) oraz innych krajów (m.in. Indonezja, Brazylia, Islandia).

</doc>
<doc id="5270420" url="https://pl.wikipedia.org/wiki?curid=5270420" title="Muzeum Historii Naturalnej „Grigore Antipa”">
Muzeum Historii Naturalnej „Grigore Antipa”



</doc>
<doc id="5270421" url="https://pl.wikipedia.org/wiki?curid=5270421" title="Narodowe Muzeum Historii Naturalnej w Bukareszcie">
Narodowe Muzeum Historii Naturalnej w Bukareszcie



</doc>
<doc id="5270422" url="https://pl.wikipedia.org/wiki?curid=5270422" title="Muzeul Național de Istorie Naturală „Grigore Antipa”">
Muzeul Național de Istorie Naturală „Grigore Antipa”



</doc>
<doc id="5270427" url="https://pl.wikipedia.org/wiki?curid=5270427" title="Karol Potocki">
Karol Potocki



</doc>
<doc id="5270435" url="https://pl.wikipedia.org/wiki?curid=5270435" title="Abraham-Louis Bréguet">
Abraham-Louis Bréguet

Abraham-Louis Bréguet (ur. 10 stycznia 1747 w Neuchâtel, zm. 17 września 1823 w Paryżu) – szwajcarski zegarmistrz.
Urodzony w Neuchâtel, spędził większość swojej kariery we Francji. Autor wielu innowacji w branży zegarmistrzowskiej, m.in. pierwszego zegarka z automatycznym naciągiem, mechanizmu tourbillon czy tzw. włosa breguetowskiego. Założyciel marki Breguet, jednej z najstarszych manufaktur przetrwałych do czasów współczesnych. Za życia był uważany za czołowego zegarmistrza swoich czasów i zbudował klientelę, która obejmowała wiele czołowych osobistości publicznych i członków europejskiej szlachty.

</doc>
<doc id="5270436" url="https://pl.wikipedia.org/wiki?curid=5270436" title="Nationalliga A w piłce siatkowej mężczyzn (2021/2022)">
Nationalliga A w piłce siatkowej mężczyzn (2021/2022)

Nationalliga A w piłce siatkowej mężczyzn 2021/2022 − 66. sezon mistrzostw Szwajcarii w piłce siatkowej zorganizowany przez Swiss Volley. Zainaugurowany został 2 października 2021 roku i trwał do 13 kwietnia 2022 roku.
W Nationalliga A w sezonie 2021/2022 uczestniczyło 7 drużyn. Po zakończeniu sezonu 2020/2021 z rozgrywek wycofał się klub . Rozgrywki składały się z fazy zasadniczej, fazy play-off oraz meczów o miejsca 5-7. Faza play-off obejmowała półfinały, mecze o 3. miejsce i finały.
Mistrzem Szwajcarii po raz piąty został klub , który w finałach fazy play-off pokonał . Trzecie miejsce zajął .
W sezonie 2021/2022 w eliminacjach Ligi Mistrzów Szwajcarię reprezentował klub , w Pucharze CEV – i , natomiast w Pucharze Challenge – i .
System rozgrywek.
Nationalliga A w sezonie 2021/2022 składała się z fazy zasadniczej, fazy play-off oraz meczów o miejsca 5-7.
Faza zasadnicza.
W fazie zasadniczej 7 drużyn rozegrało ze sobą po trzy spotkania. Cztery najlepsze drużyny awansowały do półfinałów fazy play-off, natomiast pozostałe zespoły rywalizowały o miejsca 5-8.
Faza play-off.
Faza play-off składała się z półfinałów, meczów o 3. miejsce i finałów.
Pary półfinałowe powstały na podstawie miejsc zajętych przez poszczególne drużyny w fazie zasadniczej według klucza: 1-4; 2-3. Zwycięzcy w parach półfinałowych walczyli w finałach fazy play-off o mistrzostwo Szwajcarii, natomiast przegrani grali o 3. miejsce.
Rywalizacja w półfinałach i finałach toczyła się do trzech zwycięstw ze zmianą gospodarza po każdym meczu. Gospodarzem pierwszego spotkania była drużyna, która w fazie zasadniczej zajęła wyższe miejsce.
O 3. miejsce zespoły grały do dwóch zwycięstw ze zmianą gospodarza po każdym meczu. Gospodarzem pierwszego spotkania była drużyna, która w fazie zasadniczej zajęła wyższe miejsce.
Mecze o miejsca 5-7.
Drużyny, które w fazie zasadniczej zajęły miejsca 5-7, rozgrywały między sobą po dwa mecze systemem kołowym (mecz u siebie i rewanż na wyjeździe). Po rozegraniu wszystkich spotkań zostały sklasyfikowane na miejscach 5-7 na podstawie miejsca w tabeli. Do tabeli nie były wliczane wyniki meczów rozegranych w fazie zasadniczej.
Drużyny uczestniczące.
Uwaga:

</doc>
<doc id="5270439" url="https://pl.wikipedia.org/wiki?curid=5270439" title="Kościół Lumpa">
Kościół Lumpa

Kościół Lumpa (ang. Lumpa Church) – niezależny afrochrześcijański kościół, założony w 1955 roku przez prorokinię Alice Lenshinę Mulengę w wiosce Kasomo w Zambii.
Historia Lumpy.
Powstanie.
Od 1955 roku prorokinia Alice Lenshina Mulenga propagowała swoje przesłanie we własnym imieniu, zakładając w ten sposób niezależny kościół. Zebrała wokół siebie fenomenalnych zwolenników, których do 1958 roku szacowało się na około 65 000 wiernych. Wielu z nich było byłymi konwertytami misji w Lubwie i sąsiednich misji rzymskokatolickich w mieście Chinsali i przyległych obszarach ogromnej większości ludności zwróconej do kościoła Lenshiny Mulengi, który wkrótce był zwany jako Lumpa, który oznacza „przewyższający wszystkich innych”. Utworzono ramy organizacyjne, w których mąż Lenshiny Mulengi, Petros Chitankwa i inni starsi diakoni płci męskiej, zajmowali najwyższe stanowiska. Tysiące pielgrzymów przybyło do wioski Lenshiny Mulengi, Kasomo, która została przemianowana na Sioni (Syjon), których wielu osiedliło się tam na stałe. W 1958 roku katedra Lumpa została ukończona jako jeden z największych budynków kościelnych w Afryce Środkowej. W północnej prowincji Zambii utworzono dziesiątki oddziałów Lumpa. Ponadto niektórzy pojawili się na linii kolejowej, a nawet w Zimbabwe, po różnych starciach z wodzami, misjami lokalnymi, państwem kolonialnym i antykolonialnym ruchem nacjonalistycznym. Zbrojny opór przeciwko państwu doprowadził do ostatecznego konfliktu w 1964 roku, który oznaczał koniec jawnego istnienia Lumpy w Zambii. Kościół Lumpa zaczął zdobywać wielu wyznawców, co doprowadziło do masowego odejścia ludzi z Kościoła rzymskokatolickiego i Kościoła Szkockiego.
Stan wyjątkowy.
Kiedy w styczniu 1976 roku, w odpowiedzi na złożony kryzys krajowy i międzynarodowy, prezydent Zambii Kenneth Kaunda ogłosił stan wyjątkowy, który w rzeczywistości przywrócił jedynie ten uśpiony, który został ogłoszony w lipcu 1964 roku przez ówczesnego gubernatora Rodezji Północnej, w związku z powstaniem separatystycznego kościoła Alice Lenshiny Mulengi, powszechnie zwanego „Lumpa”. Na terenach wiejskich północno-wschodniej Zambii walki między wojskami państwowymi a członkami Kościoła ustały w październiku 1964 roku, pozostawiając szacunkową liczbę ofiar śmiertelnych na około 1500 osób. Ale stan wyjątkowy (implikujący zwiększenie uprawnień władzy wykonawczej rządu) mógł trwać dalej. Odnawiana była co sześć miesięcy i przetrwała zarówno osiągnięcie niepodległości terytorialnej (w październiku 1964 roku), jak i utworzenie (w grudniu 1972 roku) Drugiej Republiki pod wyłącznym kierownictwem Zjednoczonej Partii Niepodległości Narodowej (UNIP) prezydenta Kennetha Kaundy. Następstwa Lumpy, w tym ciągła obecność tysięcy uchodźców tego zgromadzenia w Zairze (tuż za granicą Zambii), były wielokrotnie cytowane jako powód tej kontynuacji.
Upadek i uwięzienie Lenshiny Mulengi.
Po powstaniu zwolennicy Lumpa rozproszyli się po całej północno-wschodniej Zambii. Ze względu na trudności z przesiedleniem się w rodzinne strony, wśród ludzi, z którymi walczyli, następował stopniowy exodus do Zairu. W latach 1965-1968 liczba uchodźców Lumpy w tym kraju wzrosła do około 19 000, a tylko około 3 000 powróciło do Zambii po skoncentrowanym wysiłku rządu w 1968 roku. Lumpowie na wygnaniu nadal przypominają o tym, co do tej pory przybrało proporcje poważnej traumy zambijskiego nacjonalistycznego snu. Głównie inne przypomnienie to sporadyczne procesy osób, które w Zambii zostały przyłapane na akcie odradzania organizacji i rytuału Kościoła Lumpa (obracające się szczególnie wokół utalentowanych hymnów Lenshiny Mulengi). Takie procesy, w których znów dominuje postawa pojednawcza, miały miejsce w niewielkich ilościach w latach sześćdziesiątych i wczesnych siedemdziesiątych. Ostatnim gestem pojednania było uwolnienie Lenshiny Mulengi w grudniu 1975 roku. Resztę swoich dni, Lenshina Mulenga spędziła w areszcie domowym, aż do śmierci w 1978 roku. W tym czasie jej kościół został zniszczony przez rząd, chociaż istnieje do dziś, podzielił się on na różne grupy i nazwy.

</doc>
<doc id="5270445" url="https://pl.wikipedia.org/wiki?curid=5270445" title="Płozy (gmina Szczytno)">
Płozy (gmina Szczytno)



</doc>
<doc id="5270449" url="https://pl.wikipedia.org/wiki?curid=5270449" title="Sasek (osada w województwie warmińsko-mazurskim)">
Sasek (osada w województwie warmińsko-mazurskim)



</doc>
<doc id="5270450" url="https://pl.wikipedia.org/wiki?curid=5270450" title="Kościół Chrystusa Króla Wszechświata w Kolnie">
Kościół Chrystusa Króla Wszechświata w Kolnie

Kościół Chrystusa Króla Wszechświata w Kolnie – rzymskokatolicki kościół parafialny należący do parafii pod tym samym wezwaniem (dekanat Kolno diecezji łomżyńskiej).
Jest to świątynia murowana, wzniesiona w latach 1999–2004 dzięki staraniom księdza Jana Lucjana Grajewskiego, proboszcza parafii pod wezwaniem świętej Anny w Kolnie. Budowa kościoła została rozpoczęta 22 sierpnia 1999 roku, kamień węgielny został wmurowany przez biskupa pomocniczego Tadeusza Zawistowskiego w dniu 24 wrześni 2000 roku, codzienna liturgia w murach budującej się świątyni rozpoczęła się 3 lipca 2004 roku. Świątynia została uroczyście poświęcona 9 czerwca 2018 roku przez biskupa łomżyńskiego Janusza Stepnowskiego.

</doc>
<doc id="5270453" url="https://pl.wikipedia.org/wiki?curid=5270453" title="Precesja Larmora">
Precesja Larmora

Precesja Larmora – precesja momentu magnetycznego obiektu względem zewnętrznego pola magnetycznego. Zjawisko to zostało odkryte przez Josepha Larmora w 1897 roku. W przypadku atomów można to zaobserwować w szczególności poprzez rozszczepienie linii widmowych w widmie UV-VIS wywołane polem magnetycznym, nazywane efektem Zeemana.
Precesja Larmora jest podobna do precesji nachylonego klasycznego żyroskopu w zewnętrznym polu grawitacyjnym wywierającym moment obrotowy. Obiekty z momentem pędu mają również moment magnetycznym i efektywny „wewnętrzny prąd elektryczny” proporcjonalny do ich momentu pędu; należą do nich elektrony, protony i inne fermiony oraz wiele układów atomowych i jądrowych, a także klasyczne układy makroskopowe.
Zewnętrzne pole magnetyczne wywiera moment obrotowy na moment magnetyczny, który daje stałą proporcjonalności formula_1 między momentem magnetycznym a momentem pędu:
gdzie:
Wektor momentu pędu formula_5 porusza się wokół zewnętrznej osi pola z częstością kątową nazywaną częstością Larmora.
Częstość Larmora.
Częstość Larmora wyrażana jest wzorem:
gdzie:
W przypadku statycznego pola formula_12 częstość Larmora jest opisywana wzorem: formula_13 lub formula_14 W przypadku braku wpływu innego pola magnetycznego, wszystkie składowe wektorów magnetyzacji poruszają się z częstością Larmora wokół osi pola formula_15 (osi formula_16).
W przypadku gdy formula_17 stosunek żyromagnetyczny dla protonu wynosi formula_18.
Częstotliwość Larmora jest bardzo ważnym parametrem w spektroskopii NMR. Dostępne są bazy danych, w których zamieszczone są częstości Larmora dla różnych jąder, np. "Larmour Frequency Calculator".
Kierunek precesji Larmora.
W przypadku jąder, które mają dodatki stosunek żyromagnetyczny, częstość Larmora jest ujemna. Oznacza to, że precesja wektoru magnetyzacji wokół pola formula_15 odpowiada ujemnemu obrotowi formula_20 Ujemna rotacja wokół osi formula_21 jest zgodna z kierunkiem wskazówek zegara patrząc w dół na oś formula_22 w płaszczyżnie od formula_23 do początku osi. Magnetyzacja wykona ruch precesyjny tylko w przypadku, gdy będzie ustawiona pod kątem do kierunku pola magnetycnego.
Przykładowo: spinowy moment pędu elektronu porusza się przeciwnie do kierunku ruchu wskazówek zegara wokół pola magnetycznego.
Wyznaczanie Precesji Larmora.
Precesja wektoru magnetyzacji jest możliwa do wyznaczenia podczas impulsowego eksperymentu NMR.
Zastosowanie.
Precesja Larmora jest ważnym zjawiskiem w spektroskopii NMR, obrazowaniu MRI oraz spektroskopii EPR.

</doc>
<doc id="5270459" url="https://pl.wikipedia.org/wiki?curid=5270459" title="Płósy (województwo mazowieckie)">
Płósy (województwo mazowieckie)



</doc>
<doc id="5270462" url="https://pl.wikipedia.org/wiki?curid=5270462" title="Mołdawa (województwo mazowieckie)">
Mołdawa (województwo mazowieckie)



</doc>
<doc id="5270464" url="https://pl.wikipedia.org/wiki?curid=5270464" title="Shadows House">
Shadows House

 – manga napisana i zilustrowana przez duet So-ma-to. Jest wydawana na łamach magazynu „Shūkan Young Jump” wydawnictwa Shūeisha od września 2018.
Na podstawie mangi studio CloverWorks wyprodukowało serial anime, który był emitowany od kwietnia do lipca 2021 roku. Emisja drugiego sezonu trwała od lipca do września 2022.
W Polsce mangę wydaje wydawnictwo Waneko.
Fabuła.
W okazałej i mrocznej rezydencji mieszkają członkowie rodu Shadow, a towarzyszą im ich „żywe lalki”, które bez końca sprzątają sadzę emitowaną przez ich panów. Emilico, młoda i wesoła żywa lalka, jest zachwycona, że może służyć swojej pani Kate. W miarę jak obie zbliżają się do siebie i powoli wystawiane są na różne wydarzenia w posiadłości, zaczynają odkrywać wiele mrocznych tajemnic.
Manga.
Pierwszy rozdział mangi został opublikowany 6 września 2018 w magazynie „Shūkan Young Jump”. Następnie wydawnictwo Shūeisha rozpoczęło zbieranie rozdziałów do wydań w formacie tankōbon, których pierwszy tom ukazał się 18 stycznia 2019 roku. Według stanu na 17 lutego 2023, do tej pory wydano 13 tomów. 
W Polsce licencję na wydawanie mangi zakupiło Waneko. 
Anime.
W październiku 2020 w szóstym tomie mangi zapowiedziano adaptację w postaci telewizyjnego serialu anime. Seria została wyprodukowana przez studio CloverWorks i wyreżyserowana przez Kazukiego Ōhashiego. Scenariusz napisał Toshiya Ōno, postacie zaprojektowała Chizuko Kusakabe, a muzykę skomponował przez Kenichiro Suehiro. Serial był emitowany od 11 kwietnia do 4 lipca 2021. Funimation zakupiło licencję na emisję serii poza Azją. Po przejęciu Crunchyroll przez Sony, serial został przeniesiony na platformę Crunchyroll.
Dnia 11 września 2021, podczas transmisji na żywo, ogłoszono, że powstanie drugi sezon serialu. Główna obsada i personel ponownie wcielili się w swoje role. Emisja rozpoczęła się 9 lipca i zakończyła 24 września 2022.

</doc>
<doc id="5270465" url="https://pl.wikipedia.org/wiki?curid=5270465" title="Michael Holt">
Michael Holt



</doc>
<doc id="5270467" url="https://pl.wikipedia.org/wiki?curid=5270467" title="Michael Holt (piłkarz)">
Michael Holt (piłkarz)



</doc>
<doc id="5270469" url="https://pl.wikipedia.org/wiki?curid=5270469" title="Lumpa">
Lumpa



</doc>
<doc id="5270470" url="https://pl.wikipedia.org/wiki?curid=5270470" title="The A.V. Club">
The A.V. Club

The A.V. Club – amerykański internetowy magazyn rozrywkowy założony w 1993 w Madison w stanie Wisconsin jako dodatek do czasopisma satyrycznego „The Onion”. Skrót AV oznacza Audiovisual (audiowizualny). Magazyn jest poświęcony recenzjom filmowym, muzycznym oraz innym wydarzeniom ze świata popkultury. Serwis był notowany w rankingu Alexa na miejscu 7612.
Historia.
Jesienią 1992 „The Onion”, lokalny tygodnik satyryczny z Madison w stanie Wisconsin zaczął zyskiwać popularność i przyciągać reklamodawców. Dzięki uzyskanym przychodom jego właściciele zaczęli szukać nowych pomysłów na wypełnienie gazety. Zatrudnili w tym celu Stephena Thompsona, który miał się zajmować pisaniem notatek z koncertów oraz recenzjami albumów. W 1993 założył on rozrywkowy dodatek do „The Onion” – The A.V. Club (był jego redaktorem do 2004). Nazwa A.V. Club (Audio-Visual Club) nawiązywała do licealnych klubów audiowizualnych oraz do filmów. W połowie lat 90., wraz z uruchomieniem strony internetowej, „The Onion” z regionalnej gazety stał się międzynarodowym fenomenem medialnym, jednak internetowy debiut The A.V. Club przebiegał stopniowo. Jego pracownicy aktualizowali stronę raz w tygodniu, zamieszczając na niej kilka recenzji i felietonów, pozostając wciąż w cieniu „The Onion”.
W 2000 „The Onion” przeniósł swoją redakcję do Nowego Jorku, ale pracownicy The A.V. Club pozostali w Madison. Zaczęli jednak szukać innego miejsca, w którym mieliby lepszy dostęp do pokazów prasowych i premier filmowych. Ich wybór padł na Chicago. Przenieśli się tam 2007 zdobywając dużą popularność dzięki wnikliwym recenzjom rozrywkowym i relacjom ze świata popkultury. W 2012 również „The Onion” przeniósł swoją redakcję z Nowego Jorku do Chicago.
14 grudnia 2012 po ośmiu latach kierowania magazynem ze stanowiska redaktora ustąpił Keith Phipp. W grudniu 2013 zarząd „The Onion” (w tym i The A.V. Club) postanowić zaprzestać wydawania czasopisma w formie drukowanej w 3 miastach: Chicago, Milwaukee i Providence.
Na początku 2016 Univision Communications Inc., firma macierzysta wiodącego w Stanach Zjednoczonych hiszpańskojęzycznego kanału telewizyjnego, nabyła pakiet kontrolny (40 %) akcji „The Onion” (w tym The A.V. Club, serwisu satyrycznego Clickhole oraz różnych projektów książkowych i wideo).
W 2019 G/O Media (którego właścicielem jest bostońska firma Great Hill Partners) przejęła od Univision „The Onion”, The A.V. Club i inne serwisy cyfrowe. Od tego czasu firma kilkakrotnie starła się z Writers Guild of America, East, związkiem zawodowym reprezentującym redaktorów serwisów internetowych. We wrześniu 2021 G/O Media zatrudniła Scotta Robsona, weterana mediów z Los Angeles, jako nowego redaktora naczelnego The A.V. Club. Na początku 2022 zarząd G/O Media postanowił przenieść The A.V. Club do Los Angeles. Relokacja ta miała na celu, według oświadczenia Marka Neschisa, rzecznika prasowego G/O Media, przybliżenie The A.V. Club do branży rozrywkowej przy jednoczesnym zapewnieniu jej większego dostępu do „ważnych wydarzeń i utalentowanych jednostek”. Część pracowników sprzeciwiła się tej decyzji.
Profil.
Według własnych słów The A.V. Club jest internetowym serwisem rozrywkowym zajmującym się wydarzeniami ze świata popkultury, relacjonowanym za pośrednictwem swojej strony, www.avclub.com.
Nagrody.
W 2017 The A.V. Club otrzymał nagrodę Eisnera w kategorii: Best Comics-related Periodical/Journalism (za prace opublikowane w 2016), przyznaną mu podczas Konwentu Komiksowego (Comic-Con) w San Diego. Nagrodę odebrali: Oliver Sava, Caitlin Rosberg, Shea Hennum i Tegan O’Neil.
Listy roczne.
Począwszy od 2006 magazyn publikuje roczne zestawienia najlepszych albumów i najlepszych filmów, a od 2010 – najlepszych seriali telewizyjnych.

</doc>
<doc id="5270471" url="https://pl.wikipedia.org/wiki?curid=5270471" title="Walter Donaldson">
Walter Donaldson



</doc>
<doc id="5270474" url="https://pl.wikipedia.org/wiki?curid=5270474" title="David Morris">
David Morris



</doc>
<doc id="5270477" url="https://pl.wikipedia.org/wiki?curid=5270477" title="Kazimierz Mańkowski">
Kazimierz Mańkowski

Kazimierz Mańkowski herbu Zaremba (ur. 23 marca 1908 w Kazimierzu Biskupim, zm. 26 października 1988 w Warszawie) – polski szlachcic, ziemianin, inżynier rolnik, ostatni dziedzic majątku Brodnica, żołnierz Armii Krajowej, dyrektor do spraw administracyjnych w Instytucie Botaniki PAN w Krakowie, dyrektor Domu Zjazdów i Konferencji PAN w Jabłonnie, kierownik „Domu Pracy Twórczej Adwokatów” w Grzegorzewicach.
Życiorys.
Pierwsze nauki pobierał w rodzinnym pałacu w Kazimierzu Biskupim. Następnie przez dwa lata uczęszczał, wraz z braćmi – Wojciechem i Antonim – do Gimnazjum Marcinkowskiego w Poznaniu (obecnie Liceum im. Karola Marcinkowskiego w Poznaniu). Staraniem rodziców jeszcze dwukrotnie zmieniał placówkę oświatową, ucząc się w Warszawie w Gimnazjum im. św. Stanisława Kostki oraz w Gimnazjum im. Zamoyskiego (obecnie Liceum im. Jana Zamoyskiego w Warszawie). Po przebytej chorobie płuc podjął naukę w Wyższej Szkole Rolniczej w Cieszynie.
Był właścicielem majątku w Brodnicy w województwie wielkopolskim. Kilka lat później, na początku II wojny światowej, został z niego wysiedlony przez Niemców.
W latach 1940–1944 przebywał w kilku miejscach, m.in. w Wilanowie i Zarszynie. Był zaangażowany w działalność konspiracyjną (służył w szeregach Armii Krajowej).
Po wojnie, od 1945 roku pracował m.in. w Instytucie Botaniki PAN w Krakowie na stanowisku dyrektora do spraw administracyjnych. W latach 1967–1977 pełnił funkcję dyrektora Domu Zjazdów i Konferencji PAN w Jabłonnie. Następnie do 1982 roku kierował „Domem Pracy Twórczej Adwokatów” w Grzegorzewicach.
Życie prywatne.
Ojcem Kazimierza Mańkowskiego był polityk i senator II RP, Stanisław Mańkowski h. Zaremba, a matką Wanda Plater-Zyberk h. Plater. Ze związku swoich rodziców miał ośmioro rodzeństwa: Marię, Wojciecha, Antoniego, Wacława, Jadwigę, Barbarę, Zygmunta oraz Pawła.
Pierwszy związek małżeński zawarł 4 lutego 1936 roku w Krakowie z Zofią Marią Potocką herbu Pilawa II, hrabiną ze Złotego Potoka, z którą miał syna Jerzego. Drugi raz ożenił się 29 grudnia 1950 roku z Romaną Józefą Janiną Korwin-Szymanowską herbu Ślepowron. Z tego związku urodził się syn Michał.
Kazimierz Mańkowski zmarł 26 października 1988 w Warszawie. Jego grób znajduje się na Cmentarzu Powązkowskim (kwatera 112, rząd 5, miejsce 3,4).
Odznaczenia.
Kazimierz Mańkowski był odznaczony Złotym Krzyżem Zasługi oraz Krzyżem Kawalerskim Orderu Odrodzenia Polski.

</doc>
<doc id="5270479" url="https://pl.wikipedia.org/wiki?curid=5270479" title="Kościół św. Michała Archanioła w Linowie">
Kościół św. Michała Archanioła w Linowie

Kościół świętego Michała Archanioła w Linowie – rzymskokatolicki kościół parafialny należący do parafii pod tym samym wezwaniem (dekanat Radzyń Chełmiński diecezji toruńskiej).
Jest to świątynia wzniesiona w 1293 roku – należy do najstarszych w diecezji toruńskiej. Pierwotnie służyła celom obronnym – ucierpiała podczas wojny polsko-krzyżackiej w 1414 roku, gdy została częściowo spalona. Po prowizorycznym zabezpieczeniu została gruntownie odbudowana w 1592 roku przez starostę radzyńskiego Jana Dąbrowskiego (wzniesiona została wówczas wieża). W 1854 roku wieża została nadbudowana, ale już w 1907 roku zawaliła się. W rok później została odbudowana i przywrócono jej pierwotny wygląd. W marcu 1943 roku świątynia była zdewastowana, natomiast w maju 1944 roku znajdował się magazyn odzieży i artykułów pierwszej pomocy dla dzieci niemieckich z terenów stałych bombardowań alianckich. Grabieży mienia kościelnego dokonali również żołnierze sowieccy w styczniu 1945 roku. Gruntowny remont kościoła został przeprowadzony w latach 1970–1975.
Budowla jest gotycka, orientowana. Wybudowano ją kamienia narzutowego, na cokole, ze szczytami i górną kondygnacją wieży z cegły. Salowy korpus powstał na planie wydłużonego prostokąta, oskarpowany jst jednouskokowo, z zakrystią od strony północnej i kwadratową, trzykondygnacyjną wieżą od strony zachodniej. W południowo-zachodnim narożniku korpusu, w grubości muru, jest umieszczone wejście na chór i wieżę. Elewacja północna charakteryzuje się jednym otworem okiennym oraz bryłą zakrystii w części wschodniej. Elewacja południowa – czteroosiowa, charakteryzuje się ostrołukowym, uskokowym portalem w osi. Elewacja wschodnia jest zwieńczona trójkątnym szczytem z dwoma podłużnymi oknami zamkniętymi półkoliście. Elewacja zachodnia jest przesłonięta bryłą wieży, ujętą w schodkowe półszczyty ozdobione blendami, zamkniętymi półkoliście. Wieża dekorowana jest w partii ceglanej (druga i trzecia kondygnacja) blendami o ostrołukowych dwułuczach i zamkniętymi odcinkowo. Świątynię nakrywa dach dwuspadowy przechodzący północną połacią nad zakrystią, wieżę nakrywa dach namiotowy (dachówka mnich-mniszka). Wnętrze nakrywa drewniany strop łamany (czworoboczny).

</doc>
<doc id="5270480" url="https://pl.wikipedia.org/wiki?curid=5270480" title="David Morris (polityk)">
David Morris (polityk)



</doc>
<doc id="5270482" url="https://pl.wikipedia.org/wiki?curid=5270482" title="Włodzimierz Małowiejski">
Włodzimierz Małowiejski

Włodzimierz Małowiejski (ur. 17 maja 1952 w Żychlinie) – polski trener piłkarski.
Życiorys.
W 1980 roku był trenerem Hutnika Warszawa, grającego wówczas w III lidze. W 1990 roku objął Petrochemię Płock i w sezonie 1990/1991 awansował z klubem do II ligi. Funkcję trenera Petrochemii pełnił do 5 października 1992 roku, kiedy to zastąpił go Grzegorz Wenerski.
W sierpniu 1994 roku ponownie został szkoleniowcem Hutnika Warszawa, zastępując Piotra Wiśnika. W sezonie 1994/1995 zajął z Hutnikiem jedenaste miejsce w II lidze. Pod koniec października, po tym, gdy jego drużyna wygrała zaledwie dwa spotkania, stracił pracę. 9 października 1996 roku został asystentem Mieczysława Broniszewskiego w Polonii Warszawa. We wrześniu 1997 roku objął stanowisko po Broniszewskim. Prowadzona przez niego drużyna na szesnaście meczów I ligi wygrała dziesięć i zdobyła wicemistrzostwo Polski. Mimo to na sezon 1998/1999 Małowiejski nie utrzymał stanowiska, jako że nowym trenerem Polonii został Zdzisław Podedworny.
Po objęciu przez Mieczysława Broniszewskiego funkcji trenera w Górniku Zabrze w kwietniu 2000 roku, Małowiejski został jego asystentem. Po zakończeniu sezonu 1999/2000 rolę Małowiejskiego przejął Józef Dankowski. W październiku 2002 roku zastąpił Janusza Batugowskiego jako szkoleniowca piłkarzy KSZO Ostrowiec Świętokrzyski. Pod wodzą Małowiejskiego piłkarze KSZO rozegrali dwadzieścia meczów w I lidze, przegrywając siedemnaście z nich. Po sezonie ostrowiecki klub spadł z ligi, a Małowiejski pozostał bez pracy.
Od końca marca do końca czerwca 2004 roku był asystentem Franciszka Smudy w Widzewie Łódź. Pod koniec 2004 roku był kandydatem do objęcia funkcji szkoleniowca piłkarzy Radomiaka Radom, jednak ostatecznie nie został trenerem tego klubu. W sierpniu 2005 roku zastąpił Jana Żurka w funkcji trenera Podbeskidzia Bielsko-Biała. 24 kwietnia 2006 roku stracił posadę.
W sezonie 2006/2007 był trenerem Lecha II Poznań oraz koordynatorem ds. młodzieży w klubie. Od lipca do grudnia 2011 roku był koordynatorem grup młodzieżowych w Podbeskidziu Bielsko-Biała.

</doc>
<doc id="5270483" url="https://pl.wikipedia.org/wiki?curid=5270483" title="Kanał Entreroches">
Kanał Entreroches

Kanał Entreroches (fr. "Canal d'Entreroches", niem. "Entreroches-Kanal") – nigdy niedokończony, a obecnie już niefunkcjonujący kanał nawigacyjny, w projekcie mający połączyć Jezioro Neuchâtel z Jeziorem Genewskim i dzięki temu utworzyć ciągłą śródlądową drogę wodną z Holandii i Morza Północnego do Morza Śródziemnego. Nazwa kanału pochodzi od tzw. "Cluses d'Entreroches" – wąwozu w masywie wzgórz Mormont, którym poprowadzono najtrudniejszy technicznie odcinek tej drogi wodnej.
Historia.
Projektantem kanału był Elie du Plessis-Gouret, hugenocki szlachcic z Niderlandów. Jego projekt miał wówczas charakter strategiczny, gdyż projektowany kanał stworzyłby bezpośrednie połączenie między dorzeczami Renu i Rodanu. Umożliwiłoby to bezpośrednią żeglugę z Morza Północnego na Morze Śródziemne pod warunkiem jednakże uczynienia żeglownym całego odcinka Rodanu między Genewą a Lyonem, co z kolei wymagało wykonania obejścia tzw. Pertes du Rhône – skalistych katarakt na Rodanie koło Bellegarde-sur-Valserine. Tę ostatnią przeszkodę usunęła dopiero w 1948 r. budowa zapory Génissiat.
Tym niemniej inwestycję uruchomiono w 1638 r. Pracami do 1644 r. kierował sam Elie Gouret. W budowę zaangażowały się fundusze holenderskie (19%), francuskie (10%), berneńskie (55%) i genewskie (16%). Kanał zaprojektowano w oparciu o rzeki Thièle (uchodzi do jeziora Neuchâtel) oraz Venoge (uchodzi do Jeziora Genewskiego), które miały dostarczać wody niezbędnej do obsługi śluz.
Pierwszy odcinek między Yverdon i Orbe korzystał z koryta rzeki Thièle, wzdłuż której wybudowano dróżki dla holujących barki ludzi lub zwierząt. 12 kwietnia 1640 r. ukończono kopanie 9-kilometrowego odcinka między Orbe a Entreroches koło Orny. Kanał był zaprojektowany zgodnie z ówczesnymi normami: miał szerokość 18 stóp (5,28 m) na poziomie wody, 10 stóp (2,93 m) w dnie i głębokość 8 stóp (2,35 m). Na tym odcinku wybudowano 8 śluz, umożliwiających pokonanie różnicy poziomów wynoszącej 16 m.
Pierwsze poważne trudności napotkano w miejscu zwanym "cluse du Mormont" – głębokim wąwozie w masywie wzgórz Mormont (604 m n.p.m.), który trzeba równo przekopać i wzmocnić jego ściany. Kanał dotarł do koryta Venoge w pobliżu Daillens, a następnie poprowadził łukiem przez Grands Moulins do Cossonay, dokąd dotarł w 1648 roku. Ta druga część miała 8,4 km długości i pięć śluz, pokonujących różnicę poziomów wynoszącą 18 metrów. Do 1648 roku „Lordowie przedsiębiorcy” otworzyli łącznie 25,3 km bieżących kanału między Yverdon nad Jeziorem Neuchâtel i Cossonay.
Żegluga na kanale funkcjonowała głównie jesienią i w zimie. Latem niski stan wody zwykle ją uniemożliwiał. W użytku były płaskodenne barki zwane tu „razelles”, długie na ok. 19 m, szerokie 3,5 m, o ładowności ok. 25 ton. Rejs barki na trasie Cossonay-Yverdon trwał dwa dni. Barki ciągnęli poruszający się brzegiem burłacy, rekrutujący się często z okolicznych chłopów, którzy w ten sposób uzyskiwali dodatkowy dochód w czasie wolnym od prac polowych. Przewożono zboże, sól, a przede wszystkim wino (85% ładunków). Z Yverdon barki płynęły w większości dalej, przez jezioro Neuchâtel, rzekę Thielle na jezioro Bienne, a z niego rzeką Aare do Solury.
Rozmaite problemy techniczne, głównie osuwiska stoków w rejonie kanału, zrujnowały jednak akcjonariuszy. Założony zysk w wysokości 7% nigdy nie został osiągnięty. Nigdy nie wykonano odcinka między Cossonay a Morges nad Jeziorem Genewskim, na którym różnica poziomów wynosiła blisko 50 m, a wbrew oczekiwaniom nie było możliwości wykorzystania zbyt wąskiego i krętego koryta Venoge.
Około 1760 r. zakończono eksploatację odcinka między Entreroches a Cossonay ze względu na długi czas śluzowania i związane z tym koszty. W następnych latach Kanał Entreroches działał już tylko na równinie Orbe, na odcinku zaledwie 16 km. Dzięki rozbudowie sieci dróg transport kołowy stawał się coraz bardziej konkurencyjny. Pod koniec Ancien régime'u Berno odmówiło kupna firmy, podobnie jak młody kanton Vaud na początku XIX wieku. Do 1829 roku kanał funkcjonował pod zarządem rodziny Plessis-Gouret. Jej barki przewoziły głównie wina z regionu Vaud (85% przewozów) i sól z salin w Bex. Pomimo niskiego łącznego tonażu (w latach 1719-20 rocznie maksymalnie równowartość 8352 wozów, czyli około 6680 ton) i wydajności, przyczynił się on do rozwoju portu Yverdon i w pewnym stopniu ułatwił transport towarów między doliną Renu a basenem Jeziora Genewskiego. W 1829 r. zawaleniu uległ akwedukt w Chavornay, którym ponad kanałem płynęły wody rzeki Talent. Kanał został zatarasowany. Wprawdzie obiekt ten został później odbudowany (istnieje do dziś), jednak kanał od tego czasu nie był już eksploatowany. Wykonana analiza wykazała, że jego odbudowa i rozbudowa są nieopłacalne w obliczu coraz szybciej rozwijającej się kolei: pierwsza linia kolejowa w kantonie Vaud, uruchomiona w 1855 r., która połączyła właśnie porty w Morges nad Jeziorem Genewskim i Yverdon nad Jeziorem Neuchâtel, została poprowadzona przez wzgórze Mormont, przebijając się tunelem pod kanałem Entreroches.
Kanał dziś.
Oprócz odcinka w rejonie Chavornay do naszych czasów dochowało się jedynie kilka innych widocznych fragmentów kanału. W Entreroches zachował się dawny budynek obsługi portu, a nieco niżej, w miejscu w którym kanał przecinał formację skalną, fragmenty wysokich na 2-3 metry murów oporowych. Objęte są one na terenie gminy Éclépens ochroną jako pomnik historii.

</doc>
<doc id="5270492" url="https://pl.wikipedia.org/wiki?curid=5270492" title="Misa (stacja kolejowa)">
Misa (stacja kolejowa)

Misa () – stacja kolejowa w miejscowości Misa, w gminie Bauska, na Łotwie. Położona jest na linii Jełgawa - Krustpils.

</doc>
<doc id="5270493" url="https://pl.wikipedia.org/wiki?curid=5270493" title="Nepenthes khasiana">
Nepenthes khasiana



</doc>
<doc id="5270497" url="https://pl.wikipedia.org/wiki?curid=5270497" title="MV Rozi">
MV Rozi

MV "Rozi – holownik zbudowany w Bristolu w 1958. Pierwotnie nazywał się Rossmore, a później przemianowano go Rossgarth". W 1981 został sprzedany do Tug Malta jako "Rozi" i operował w Grand Harbour. Po wycofaniu z eksploatacji został zatopiony koło Ċirkewwy jako sztuczna rafa. Jest to obecnie jedno z najpopularniejszych miejsc nurkowych na Malcie.
Historia.
MV „Rozi” został zbudowany w Bristolu w 1958 przez firmę Charles Hill &amp; Sons Ltd. Odbiorcą był Warren Johnston Lines Ltd z Liverpoolu. Oryginalne imię jednostki brzmiało „Rossmore”. W 1969 została sprzedana firmie Rea Towing Company i przemianowana na „Rossgarth”. W 1972 została sprzedana firmie Mifsud Brothers Ltd i działała dla Malta Ship Towage Ltd, zachowując tę ​​samą nazwę. Opuściła Liverpool i rozpoczęła karierę na Malcie.
W 1981 holownik został sprzedany firmie Tug Malta i został przemianowany na „Rozi”. Po wielu latach działalności w Grand Harbour został wycofany z eksploatacji i sprzedany firmie Captain Morgan Cruises. We wrześniu 1992 statek został zatopiony obok Ċirkewwy jako atrakcja dla podwodnych wycieczkach safari. Wycieczki te już się nie odbywają, ale wrak jest obecnie popularnym miejscem nurkowym, które przyciąga setki entuzjastów nurkowania z całego świata.
Miejsce nurkowe.
Wrak „Rozi” leży prosto na piaszczystym dnie, na głębokości 36 metrów. Jest nienaruszony, z wyjątkiem silników i śruby napędowej. Wrak jest pełen życia morskiego, występują w nim m.in. prażmowate, skorpenowate, coris i apogonowate.
Miejsce to jest łatwo dostępne z pobliskiego portu Ċirkewwa i znajduje się w pobliżu wraku łodzi patrolowej „P29”.

</doc>
<doc id="5270498" url="https://pl.wikipedia.org/wiki?curid=5270498" title="Ekawa (stacja kolejowa)">
Ekawa (stacja kolejowa)

Ekawa (, ) – stacja kolejowa w pobliżu miejscowości Ekawa, w gminie Bauska, na Łotwie. Położona jest na linii Jełgawa - Krustpils.

</doc>
<doc id="5270500" url="https://pl.wikipedia.org/wiki?curid=5270500" title="Xysticus brevidentatus">
Xysticus brevidentatus

Xysticus brevidentatus – gatunek pająka z rodziny ukośnikowatych; był uznawany za endemit występujący wyłącznie na terenie Albanii, stwierdzono jednak jego obecność również w Bośni i Hercegowinie oraz we Włoszech.
Takson ten został opisany przez w 1995 roku. Jest uznawany za gatunek górski.

</doc>
<doc id="5270505" url="https://pl.wikipedia.org/wiki?curid=5270505" title="Binnige">
Binnige



</doc>
<doc id="5270508" url="https://pl.wikipedia.org/wiki?curid=5270508" title="Birsfälde">
Birsfälde



</doc>
<doc id="5270509" url="https://pl.wikipedia.org/wiki?curid=5270509" title="Birsfaelde">
Birsfaelde



</doc>
<doc id="5270512" url="https://pl.wikipedia.org/wiki?curid=5270512" title="Okręty podwodne typu Nautilus">
Okręty podwodne typu Nautilus

Okręty podwodne typu Nautilus – włoskie okręty podwodne z początku XX wieku i okresu I wojny światowej. W latach 1911–1913 w Arsenale w Wenecji zbudowano dwa okręty tego typu. Jednostki weszły w skład Regia Marina w 1913 roku i pełniły służbę na Morzu Śródziemnym. Obie wzięły udział w działaniach wojennych, podczas których stracono „Nereide”. „Nautilus” przetrwał wojnę i został skreślony z listy floty w lipcu 1919 roku.
Projekt i budowa.
Jednostki typu "Nautilus" zostały zaprojektowane w 1910 roku przez inż. majora Curio Bernardisa, będąc jego pierwszym projektem okrętu podwodnego. Okręty charakteryzowały się konstrukcją jednokadłubową z głównymi zbiornikami balastowymi na śródokręciu i zbiornikami trymującymi na dziobie i rufie. Kształt kadłuba został uformowany na podobieństwo linii kadłuba torpedowców. Plany zakładały umieszczenie na pokładzie trzeciej wyrzutni torped, jednak podczas budowy z pomysłu zrezygnowano. Jednostki te były protoplastami okrętów podwodnych typu "N", również zaprojektowanych przez inż. Bernardisa, które budowane były seryjnie w trakcie I wojny światowej.
Obie jednostki typu "Nautilus" zbudowane zostały w Arsenale w Wenecji. Stępki okrętów położono w 1911 roku, a zwodowane zostały w 1913 roku.
Dane taktyczno-techniczne.
Jednostki typu "Nautilus" były niewielkimi, przybrzeżnymi okrętami podwodnymi. Długość całkowita wynosiła 40,96 metra, szerokość 4,3 metra i zanurzenie 2,93 metra. Wyporność normalna w położeniu nawodnym wynosiła 225 ton, a w zanurzeniu 303 tony. Okręty napędzane były na powierzchni przez dwa silniki wysokoprężne Sulzer o łącznej mocy 600 KM. Napęd podwodny zapewniały dwa silniki elektryczne Ansaldo o łącznej mocy 320 KM. Dwa wały napędowe obracające dwiema śrubami umożliwiały osiągnięcie prędkości 13,2 węzła na powierzchni i 8 węzłów w zanurzeniu. Zasięg wynosił 1000 Mm przy prędkości 10 węzłów w położeniu nawodnym oraz 64 Mm przy prędkości 3 węzły w zanurzeniu (lub 470 Mm przy prędkości 13 węzłów w położeniu nawodnym oraz 14 Mm przy prędkości 7 węzłów w zanurzeniu). Zapas paliwa wynosił 6 ton. Energia elektryczna magazynowana była w jednej baterii akumulatorów. Dopuszczalna głębokość zanurzenia wynosiła 40 metrów.
Okręty wyposażone były w dwie stałe dziobowe wyrzutnie kalibru 450 mm, z łącznym zapasem czterech torped.
Załoga pojedynczego okrętu składała się z 2 oficerów oraz 17 podoficerów i marynarzy.
Służba.
„Nautilus” został wcielony do służby w Regia Marina 9 września 1913 roku, zaś „Nereide” 20 grudnia tego roku. Po zakończeniu testów oba okręty weszły w skład 3. eskadry (wł. "Squadriglia") okrętów podwodnych w Brindisi, uczestnicząc w rejsach szkoleniowych. W momencie przystąpienia Włoch do I wojny światowej okręty wchodziły w skład 3 dywizjonu okrętów podwodnych w Brindisi (prócz nich tworzyły go „Galileo Ferraris” i „Velella”). Jednostki brały udział w ofensywnych patrolach na wodach Morza Adriatyckiego. Podczas jednej z takich misji, 5 sierpnia 1915 roku „Nereide” został zatopiony u wybrzeży wyspy Pelagosa przez austro-węgierski okręt podwodny SM U-5, dowodzony przez kpt. mar. Georga von Trappa.
„Nautilus” w czerwcu 1917 roku został przesunięty do obrony Tarentu, a od 1918 roku był używany jako jednostka szkolna dla sił ZOP. Okręt został skreślony z listy floty 31 lipca 1919 roku.

</doc>
<doc id="5270513" url="https://pl.wikipedia.org/wiki?curid=5270513" title="Anna Skibińska">
Anna Skibińska

Anna Skibińska (ur. 26 lipca 1911 w Sosnowcu, zm. 20 października 1990 w Warszawie) — żołnierz Polskich Sił Zbrojnych na Zachodzie, profesor AWF, antropolog.
Życiorys.
Urodziła się 26 lipca 1911 w rodzinie Zygmunta i Wandy z domu Reicher w Sosnowcu. Jej ojciec był inżynierem w fabryce Fitzner i Gamper. Świadectwo dojrzałości uzyskała w 1929 w warszawskim gimnazjum im. Królowej Jadwigi. W latach 1929-31 studiowała w Centralnym Instytucie Wychowania Fizycznego na warszawskich Bielanach. W następnym roku akademickim była wolną słuchaczką . W latach 1933-34 była objazdową instruktorką Towarzystwa Krzewienia Kultury Fizycznej Kobiet.
II wojna światowa.
W czasie II wojny światowej była żołnierzem Polskich Sił Zbrojnych na Zachodzie. W drodze przez Francję dostała się w sierpniu 1940 do Wielkiej Brytanii. Została przydzielona do Wojskowego Korpusu Sióstr Służby Zdrowia i pracowała jako pielęgniarka i rehabilitantka w kolejnych szpitalach:
Okres powojenny.
W 1947 wróciła do Polski i podjęła pracę w Centrali Spółdzielni Pracy a następnie w Głównym Komitecie Kultury Fizycznej skąd została w 1951 zwolniona. W latach 1952-56 pracowała w Szpitalu Chirurgii Urazowej w Warszawie i w 1957 rozpoczęła pracę początkowo w Szpitalu Chirurgii Kostnej w Konstancinie a następnie w Katedrze Antropologii AWF podjęła pracę dydaktyczno-naukową. W latach 1959-71 pracowała w Zakładzie Antropologii Instytutu Naukowego Kultury Fizycznej i po włączeniu Instytutu do AWF kontynuowała pracę w tym samym Zakładzie. 11 stycznia 1972 uzyskała habilitację na AWF.
Zmarła 20 października 1990 w Warszawie i pochowana została na cmentarzu powązkowskim (kw. A38, rząd 4, miejsce 5).
Życie prywatne.
Była dwukrotnie zamężna - jej pierwszy ślub miał miejsce w 1934 z porucznikiem dyplomowanym Wojska Polskiego Marianem Rozwadowskim herbu Rogala, który został zamordowany w Katyniu. Jej drugim mężem był gen. Franciszek Skibiński.

</doc>
<doc id="5270518" url="https://pl.wikipedia.org/wiki?curid=5270518" title="Uniwersytet Jagielloński w Krakowie">
Uniwersytet Jagielloński w Krakowie



</doc>
<doc id="5270520" url="https://pl.wikipedia.org/wiki?curid=5270520" title="Mistrzostwa Świata w Kajakarstwie 1950">
Mistrzostwa Świata w Kajakarstwie 1950

3. Mistrzostwa świata w kajakarstwie odbyły się w dniach 4–6 sierpnia 1950 w Kopenhadze.
Rozegrano 13 konkurencji męskich i 2 kobiece. Mężczyźni startowali w kanadyjkach jedynkach (C-1) i dwójkach (C-2) oraz w kajakach jedynkach (K-1), dwójkach (K-2) i czwórkach (K-4), zaś kobiety w kajakach jedynkach i dwójkach. Po raz pierwszy rozegrano mistrzostwa w konkurencjach C-1 na 10 000 metrów mężczyzn i K-4 na 10 000 metrów mężczyzn. Dystans wyścigu kobiet K-1 został skrócony do 500 metrów.
Pierwsze miejsce w klasyfikacji medalowej wywalczyli reprezentanci Szwecji.

</doc>
<doc id="5270521" url="https://pl.wikipedia.org/wiki?curid=5270521" title="Karolina Dafne Porcari">
Karolina Dafne Porcari



</doc>
<doc id="5270524" url="https://pl.wikipedia.org/wiki?curid=5270524" title="ESTEC">
ESTEC



</doc>
<doc id="5270527" url="https://pl.wikipedia.org/wiki?curid=5270527" title="Janusz Batugowski">
Janusz Batugowski

Janusz Batugowski (ur. 2 lutego 1948 w Opatowie, zm. 4 września 2022) – polski piłkarz występujący na pozycji obrońcy, trener piłkarski.
Życiorys.
Był piłkarzem OKS Opatów, Stara Starachowice i Błękitnych Kielce. Ukończył Akademię Wychowania Fizycznego w Warszawie, ukończył także kurs na trenera I klasy.
Był trenerem Błękitnych, z którymi w 1991 roku uzyskał awans do II ligi. W maju 1992 roku Batugowskiego zastąpił Ireneusz Adamus. Batugowski ponownie objął stanowisko trenera Błękitnych w październiku tego samego roku, zastępując Władysława Mroza. Ogółem na poziomie drugiej ligi prowadził kielecki klub przez trzy sezony.
W 1994 roku został zatrudniony przez KSZO Ostrowiec Świętokrzyski. W 1995 roku uzyskał z KSZO awans do II ligi. Rok później odszedł z klubu i objął funkcję trenera Błękitnych Kielce.
W latach 2001–2002 prowadził Pogoń Staszów. W kwietniu 2002 roku został szkoleniowcem pierwszoligowego wówczas KSZO. W maju prowadzeni przez niego piłkarze wygrali baraż o utrzymanie z Górnikiem Łęczna. Szkoleniowcem KSZO Batugowski był do października 2002 roku, kiedy to zastąpił go Włodzimierz Małowiejski. Ogółem prowadził klub w 15 meczach I ligi, z których jego piłkarze wygrali cztery.
W latach 2003–2004 ponownie był trenerem Pogoni Staszów. Był także szkoleniowcem oldbojów KSZO.
Zmarł 4 września 2022 roku.

</doc>
<doc id="5270528" url="https://pl.wikipedia.org/wiki?curid=5270528" title="Bottmige">
Bottmige



</doc>
<doc id="5270529" url="https://pl.wikipedia.org/wiki?curid=5270529" title="2-ja Gostomla">
2-ja Gostomla

2-ja Gostomla, także Wtoraja Gostomla () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 0,8 km od centrum administracyjnego sielsowietu (1-ja Gostomla), 16 km na zachód od centrum administracyjnego rejonu (Miedwienka), 37 km na południowy zachód od Kurska, 15 km od drogi magistralnej (federalnego znaczenia) M2 «Krym».
We wsi znajduje się 111 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 137 osób.

</doc>
<doc id="5270535" url="https://pl.wikipedia.org/wiki?curid=5270535" title="Muenchenstein">
Muenchenstein



</doc>
<doc id="5270545" url="https://pl.wikipedia.org/wiki?curid=5270545" title="HMS Nasturtium (1915)">
HMS Nasturtium (1915)

HMS Nasturtium – slup wojenny typu "Arabis" zbudowany w Szkocji i wprowadzony do eksploatacji w 1915. Zatonął u wybrzeży Malty 28 kwietnia 1916 po wejściu na minę.
Budowa.
„Nasturtium” był jednym z 56 slupów typu "Arabis" zbudowanych dla Royal Navy podczas I wojny światowej. Jego budowę rozpoczęto 1 lipca 1915 w stoczni A. McMillan and Sons w Dumbarton w Szkocji. Gotowy okręt został zwodowany 21 grudnia 1915.
Dane taktyczno-techniczne.
„Nasturtium” miał wyporność 1250 ton. Miał 77,80 m długości między pionami, 81,7 m długości całkowitej, 10,2 m szerokości i zanurzenie 3,36 m. Układ napędowy składał się z dwóch cylindrycznych kotłów opalanych węglem, dostarczających parę do czterocylindrowego silnika parowego potrójnego rozprężania, połączonego z jednym wałem napędowym. Okręt mógł osiągnąć maksymalną prędkość 16 węzłów, a jego zasięg wynosił 2000 Mm (ok. 3700 km) przy prędkości 15 węzłów. Paliwo stanowiło 130 ton węgla.
Na uzbrojenie okrętu składały się dwa czterocalowe (100 mm) działa okrętowe QF 4 inch Mk IV, ładowane odtylcowo czterocalowe (100 mm) działo morskie BL 4 inch Mk IX lub 120-milimetrowe szybkostrzelne działo okrętowe QF 4.7 inch Mk IV, oraz dwa 3-funtowe (47 mm) działa przeciwlotnicze.
Służba.
Okres służby HMS „Nasturtium” był bardzo krótki. Okręt miał swoją bazę na Malcie. 24 kwietnia 1916 wypłynął z Malty na rejs patrolowy, ale wkrótce otrzymał rozkaz natychmiastowego powrotu w celu poszukiwania widzianego w pobliżu okrętu podwodnego. 27 kwietnia niemiecki okręt podwodny U-73 położył 22 miny na zewnątrz Grand Harbour. Wkrótce pancernik HMS „Russell” zatonął po wejściu na dwie z nich.
27 kwietnia o 19:10 „Nasturtium” znalazł się na tym samym polu minowym co „Russell”. Około 19:45 w odległości 5–6 mil od fortu Saint Elmo wszedł na minę, która eksplodowała 7 stóp poniżej linii wodnej po prawej burcie okrętu, blisko przedniego komina. Od eksplozji zginęło siedmiu członków załogi, jeden zmarł dwa dni później. HMS „Sheldrake” ruszył z pomocą, aby odholować uszkodzony okręt, ale było to bardzo trudne z powodu jego mocnego przechyłu, ciemności i silnej fali. W ślad za „Sheldrake” z pomocą poszły również HMS „Wallflower” i HMY „Aegusa”. Ten ostatni o 21:50 wszedł na minę i zatonął. O godzinie 2 w nocy w piątek 28 kwietnia kapitan i ludzie, którzy pozostali na pokładzie dziobowym do ostatniej chwili, opuścili „Nasturtium”, gdyż jego przechył wyraźnie się powiększył.
HMS „Nasturtium” ostatecznie zatonął o 02:45 w dniu 28 kwietnia 1916. Wrak okrętu spoczywa teraz na głębokości 67 metrów.

</doc>
<doc id="5270546" url="https://pl.wikipedia.org/wiki?curid=5270546" title="Tadeusz Krupiński (wojskowy)">
Tadeusz Krupiński (wojskowy)

Tadeusz Krupiński (ur. 13 stycznia 1899 w Grodzisku Mazowieckim, zm. wiosną 1940 w Charkowie) – kapitan broni pancernych Wojska Polskiego.
Życiorys.
Urodził się 13 stycznia 1899 w Grodzisku Mazowieckim, w ówczesnym powiecie błońskim guberni warszawskiej, w rodzinie Piotra i Marii z Lamparskich. Był członkiem „Sokoła” i Polskiej Organizacji Wojskowej.
W 1918 wstąpił do Wojska Polskiego. Od 20 października 1918 do 24 maja 1919 był uczniem klasy „F” Szkoły Podchorążych w Warszawie. 12 czerwca 1919 Naczelny Wódz mianował go z dniem 1 czerwca 1919 podporucznikiem w piechocie i przydzielił do 41 Pułku Piechoty. Wziął udział w wojnie z bolszewikami, początkowo w szeregach macierzystego pułku, a następnie 1 Pułku Czołgów.
Po zakończeniu wojny pozostał w zawodowej służbie wojskowej, w macierzystym 41 pp w Suwałkach. 3 maja 1922 został zweryfikowany w stopniu porucznika ze starszeństwem od 1 czerwca 1919 i 2010. lokatą w korpusie oficerów piechoty. W 1923 był przydzielony z macierzystego pułku do Centralnej Szkoły Podoficerów Zawodowych Piechoty Nr 2 w Grudziądzu. W następnym roku został przeniesiony do 1 Pułku Czołgów. W 1925 został przeniesiony do rezerwy. Odbył ćwiczenia rezerwy w 1 Pułku Czołgów (1930) i 1 Pułku Pancernym w Poznaniu (1932). 29 stycznia 1932 prezydent RP nadał mu stopień kapitana z dniem z 2 stycznia 1932 i 36. lokatą w korpusie oficerów rezerwowych piechoty. W 1934 pozostawał w ewidencji Powiatowej Komendy Uzupełnień Kraków Miasto. W dalszym ciągu przydział w rezerwie do 1 Pułku Pancernego. W 1936 mieszkał w Bielsku przy ul. Wyspiańskiego 16 m. 5. W 1938 został przydzielony w rezerwie do 6 Batalionu Pancernego we Lwowie.
W czasie kampanii wrześniowej 1939 miał pełnić służbę w Dowództwie Grupy Fortecznej Obszaru Warownego „Śląsk” na stanowisku płatnika. Dostał się do sowieckiej niewoli. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
5 października 2007 minister obrony narodowej Aleksander Szczygło mianował go pośmiertnie na stopień majora. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Ordery i odznaczenia.
16 listopada 1936 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”.

</doc>
<doc id="5270554" url="https://pl.wikipedia.org/wiki?curid=5270554" title="Dębniaczki">
Dębniaczki

Dębniaczki – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Powszechny Spis Ludności z 1921 roku nie podał danych dotyczących miejscowości. W 1931 w 4 domach zamieszkiwały 22 osoby.

</doc>
<doc id="5270563" url="https://pl.wikipedia.org/wiki?curid=5270563" title="Domowszczyzna">
Domowszczyzna

Domowszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 46 osób, wszystkie były wyznania rzymskokatolickiego. Jednocześnie 2 mieszkańców zadeklarowało polską a 44 białoruską przynależność narodową. Było tu 8 budynków mieszkalnych. W 1931 w 9 domach zamieszkiwało 55 osób.
Wierni należeli do parafii prawosławnej w Drui. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5270564" url="https://pl.wikipedia.org/wiki?curid=5270564" title="Tadeusz Krupiński">
Tadeusz Krupiński



</doc>
<doc id="5270567" url="https://pl.wikipedia.org/wiki?curid=5270567" title="Jicchak Belfer">
Jicchak Belfer

Jicchak Belfer, (ur. 6 lutego 1923 w Warszawie, zm. 22 stycznia 2021) – izraelski malarz i rzeźbiarz pochodzenia polskiego. Uznawany w Izraelu za najdłużej żyjącego wychowanka Janusza Korczaka.
Życiorys.
Urodził się w Warszawie jako Izaak Belfer, trzeci z sześciorga rodzeństwa, ojciec był kupcem, a matka prowadziła dom. Kiedy miał cztery lata zmarł jego ojciec, wówczas razem z matką i bratem zamieszkał u dziadków. Od 1930 do 1938 uczył się w Domu Sierot prowadzonym przez Janusza Korczaka i Stefanię Wilczyńską, następnie przez rok był tam wolontariuszem i pomagał młodszym dzieciom. We wrześniu 1939 po zajęciu Warszawy przez Niemców oddzielił się od matki i brata i z przyjacielem przedostał się do Związku Radzieckiego. Został aresztowany i uwięziony w łagrze, pracował przymusowo w kopalni węgla na Uralu. Po ogłoszeniu amnestii w wyniku układu Sikorski-Majski w maju 1941 przeniósł się do Taszkentu i zaciągnął się do Armii Czerwonej, służył w batalionie piechoty, który został rozwiązany. Skierowano go wówczas do pracy w fabryce zbrojeniowej, gdzie pracował do końca wojny. W 1946 powrócił do Warszawy dowiedział się, że wszyscy jego bliscy zginęli. Rok później wyemigrował do Palestyny w ramach nielegalnej imigracji na statku Hagany HMS LCT 147, który został przejęty podczas rejsu przez władze Mandatu Brytyjskiego i skierowany do Zatoki Hajfy, następnie pasażerów internowano i skierowano do obozów internowania na Cyprze. Na Cyprze studiował rysunek i rzeźbę pod kierunkiem Ze’ewa Ben-Cewiego. W 1949 po wygaśnięciu mandatu brytyjskiego obóz zlikwidowano i razem z innymi uwolnionymi Jicchak Belfer wyemigrował do Izraela, zaciągnął się do IDF i służył przez około dwa lata. Po zakończeniu kryzysu sueskiego Belfer ukończył cztery lata studiów malarstwa w Instytucie Sztuki Awni i kolejne dwa lata studiów z historii sztuki. W 1965 został przyjęty w poczet członków Stowarzyszenia Malarzy i Rzeźbiarzy. Trzy lata później założył i prowadził zajęcia malarskie w Tel Awiwie w ramach organizacji robotniczej. Został mianowany doradcą artystycznym Urzędu Miasta Tel Awiwu. W 1972 rozpoczął pracę jako wykładowca malarstwa na Uniwersytecie Ludowym w Tel Awiwie. W 2003 roku odsłonięto pomnik upamiętniający Janusza Korczaka i dzieci w Günzburgu w niemieckiej Bawarii. Prace Jicchaka Belfera były wystawiane w Izraelu i na całym świecie, wiele z nich przedstawia sceny z jego dzieciństwa, postać Janusza Korczaka i sceny Domu Sierot. Swoje wspomnienia zawarł w autobiograficznej książce „Biały dom w szarym mieście”. Zmarł 22 stycznia 2021.
Życie prywatne.
W 1961 ożenił się z Rosą, a rok później urodził się ich jedyny syn, Chaim.

</doc>
<doc id="5270568" url="https://pl.wikipedia.org/wiki?curid=5270568" title="Dziaduszki">
Dziaduszki

Dziaduszki – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwały tu 54 osoby, 39 było wyznania staroobrzędowego a 15 mojżeszowego. Jednocześnie wszyscy mieszkańcy zadeklarowali polską przynależność narodową. Było tu dziewięć budynków mieszkalnych. W 1931 w dziewięciu domach zamieszkiwało 49 osób.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5270569" url="https://pl.wikipedia.org/wiki?curid=5270569" title="Petro Nini Luarasi">
Petro Nini Luarasi

Petro Nini Luarasi (ur. 22 kwietnia 1865 w Luarasie, zm. 17 sierpnia 1911 w Ersekë) – albański działacz niepodległościowy.
Życiorys.
W 1908 roku uczestniczył w konferencji w Manastirze, gdzie ustalono alfabet albański. Za działalność na rzecz Albanii był prześladowany przez Młodoturków i Patriarchat Konstantynopolitański.
W latach 1908–1910 pracował jako redaktor naczelny w pismach "Bashkimi i kombit", "Drita", "Kombi" i "Liria".
Zmarł 17 sierpnia 1911 roku w wyniku otrucia.
Nagrody i upamiętnienia.
Imieniem Petra Luarasiego nazwano jedną ze szkół średnich w Tiranie. Otrzymał również tytuł Nauczyciela Ludu.
13 stycznia 2012 roku prezydet Albanii Bamir Topi pośmiertnie odznaczył Petra Luarasiego Orderem Nderi i Kombit.

</doc>
<doc id="5270570" url="https://pl.wikipedia.org/wiki?curid=5270570" title="Petro Luarasi">
Petro Luarasi



</doc>
<doc id="5270571" url="https://pl.wikipedia.org/wiki?curid=5270571" title="34 pułk pancerny (USA)">
34 pułk pancerny (USA)

34 pułk pancerny () – pułk pancerny armii Stanów Zjednoczonych utworzony w 1941 roku, obecnie z jednym aktywnym batalionem w ramach systemu pułków armii amerykańskiej bez dowództwa pułku. Jest organicznym oddziałem 1 Pancernej Brygadowej Grupy Bojowej 1 Dywizji Piechoty.
Historia.
1 batalion.
1 batalion 34 pułku pancernego „Centurions” (1-34 AR) został utworzony w armii regularnej 28 sierpnia 1941 r. jako kompania „A” 34 pułku pancernego. Jednostka została aktywowana 1 października 1941 roku w Fort Knox w stanie Kentucky, jako element 5 Dywizji Pancernej. Podczas II wojny światowej batalion przed wysłaniem do Europy został zwolniony z 5 Dywizji Pancernej, zreorganizowany i przemianowany na 772 batalion czołgów. Po przybyciu do Le Havre we Francji w lutym 1945 r. brał udział w kampaniach w Nadrenii i Europie Środkowej. W tym samym czasie 2 batalion został zreformowany i przekształcony w nowy 34 pułk pancerny, a 3 batalion stał się 10 pułkiem pancernym.
W marcu 1945 roku 772 batalion został dołączony do 44 Dywizji Piechoty kilka dni przed przekroczeniem Renu na południe od Wormacji w Niemczech i poprowadził atak Dywizji, która zajęła centrum przemysłowe i transportowe Mannheim. Pomiędzy 29 marca 1945 a 30 kwietnia 1945 batalion szybko przemieszczał się przez Niemcy, niszcząc wszelki napotkany opór. Ukoronowaniem misji bojowej batalionu była kapitulacja 19 Armii niemieckiej. Pod koniec wojny 772 batalion czołgów zatrzymał się w pobliżu miasta Tarrenz w Austrii i rozpoczął obowiązki okupacyjne trwające do 26 czerwca 1945 r.
Po zakończeniu II wojny światowej batalion został dezaktywowany 14 listopada 1945 r. w Camp Shelby w pobliżu miasta Hattiesburg w stanie Missisipi. 16 stycznia 1947 roku został przemianowany na kompanię „A” 306 batalionu pancernego. Przydzielony do Szóstej Armii batalion został aktywowany 25 czerwca 1947 w Seattle w stanie Waszyngton, gdzie jednostka pozostała do 1965 roku. W maju 1949 roku kompania „A” została zreorganizowana i przemianowana na kompanię „A” 306 batalionu czołgów ciężkich, po czym została ponownie dezaktywowana 15 września 1950 roku, a 20 lutego 1952 została całkowicie rozwiązana.
W marcu 1957 roku jednostka została odtworzona i przemianowana na kompanię „A” 34 pułku pancernego, wycofana z Armii Rezerwowej i ponownie przydzielona do Armii Regularnej. W kwietniu tego samego roku jednostka została przemianowana na dowództwo i kompanię dowodzenia (HHC) 1 batalionu czołgów średnich 34 pułku pancernego, jednocześnie przydzielona do 4 Dywizji Piechoty i reaktywowana w Fort Lewis w stanie Waszyngton.
1 października 1963 ponownie zreorganizowana i przemianowana na 1 batalion 34 pułku pancernego i ponownie dezaktywowana 14 października 1965 w Fort Lewis w stanie Waszyngton, po czym została zwolniona z przydziału do 4 Dywizji Piechoty.
1 batalion 34 pułku pancernego został reaktywowany w Fort Riley w stanie Kansas 1 sierpnia 1979 roku i przydzielony do 1 Dywizji Piechoty „Big Red One”. W latach 1980-1990 batalion „Centurion” brał udział w licznych ćwiczeniach terenowych, w tym 4 ćwiczeniach „Reforger” (return of forces to Germany) w Niemczech i 4 zgrupowaniach w Narodowym Centrum Szkoleniowym w Kalifornii (Fort Irwin National Training Center). W grudniu 1990 batalion został wysłany do operacji Desert Shield w Arabii Saudyjskiej. Podczas operacji Pustynna Burza batalion pełnił rolę brygadowego oddziału szturmowego przy przełamaniu obrony irackiej, prowadził 1 Brygadę w nocnym ataku na dywizję Gwardii Republikańskiej i był pierwszą jednostką „Devil Brigade”, która wkroczyła do Kuwejtu.
W 2003 roku batalion został rozmieszczony w Kuwejcie w celu wsparcia operacji Iraqi Freedom i był pierwszą jednostką z 1 Brygady 1 Dywizji Piechoty, która weszła na ten teatr działań. 7 września 2003 roku oddział specjalny 1-34 AR został przydzielony do w składzie Wielonarodowych Sił w Iraku. Elementy 1-34 AR służyły w Al-Habbanijja i Ramadi w prowincji Al Anbar pod dowództwem 82 Dywizji Powietrznodesantowej i 1 Dywizji Piechoty Morskiej. Misje grupy zadaniowej obejmowały takie zadania, jak odbudowa szkół, pomoc w budowaniu lokalnej struktury politycznej i jednocześnie walka z wrogiem.
Batalion powrócił z Iraku w 2004 roku.
Latem 2009 roku 1 batalion 34 pułku pancernego został dezaktywowany, a jego personel przemianowano na 4 szwadron 4 pułku kawalerii w ramach transformacji 1 Brygadowej Grupy Bojowej 1 Dywizji Piechoty w modułową strukturę sił armii amerykańskiej. W październiku 2015 roku 4 szwadron został dezaktywowany.
2 batalion.
2 batalion 34 pułku pancernego „Dreadnaughts” (2-34 AR) po raz pierwszy utworzono 1 października 1941 jako kompanię „B” 34 pułku pancernego w Fort Knox w stanie Kentucky, będącą elementem 5 Dywizji Pancernej.
Po przystąpieniu Stanów Zjednoczonych do II wojny światowej 5 Dywizja Pancerna przeniosła się do Camp Cooke w Kalifornii, w celu obrony zachodniego wybrzeża przed możliwą inwazją Japończyków. Kiedy inwazja nie doszła do skutku, Dywizja przeniosła się do Camp Irwin na pustyni Mojave, tam szkoliłą się w operacjach pustynnych i przygotowywała się do ewentualnego rozmieszczenia w Afryce Północnej i walki z Afrika Korps feldmarszałka Rommla.
W 1942 roku, po kilku miesiącach szkolenia, 5 Dywizja Pancerna przeniosła się do McMinnville w stanie Tennessee i rozpoczęła szkolenie na przeprawach rzecznych w ramach przygotowań do europejskiej misji bojowej. W lipcu 1943 Dywizja przeniosła się do Pine Camp (dzisiejszy Fort Drum) w stanie Nowy Jork w celu przygotowań do przerzutu za ocean.
Po powrocie do USA 772 batalion czołgów, w tym kompania „B”, został dezaktywowany w Camp Shelby w stanie Mississippi 14 listopada 1945, a 16 stycznia 1947 został wycofany z Armii Regularnej, przemianowany na 306 batalion czołgów i przydzielony do United States Army Reserve. Jego dowództwo i kompania dowodzenia (HHC) zostały aktywowane 5 lutego 1947 w Seattle w stanie Waszyngton, a pozostała część batalionu, w tym kompania „B”, została aktywowana 25 czerwca 1947. Jednostka ostatecznie przeniosła się do Fort Ord w Kalifornii, stając się częścią 6 Armii. US Army Reserve zostały przemianowane 25 marca 1948 na Organized Reserve Corps (ORC), do którego jednostka została przydzielona. 306 batalion czołgów został zreorganizowany i przemianowany na 306 batalion czołgów ciężkich, który został dezaktywowany 15 września 1950 roku w Seattle w stanie Waszyngton i całkowicie rozwiązany 20 lutego 1952 roku. Korpus Rezerwowy został przemianowany 9 lipca 1952 roku na Army Reserve.
306 batalion czołgów ciężkich został odtworzony 27 marca 1957 r. w Armii Regularnej. Jednostka została zreorganizowana i skonsolidowana z 34 batalionem czołgów, 10 batalionem czołgów, kompanią „D” 85 batalionu rozpoznawczego i kompaniami remontowymi 34 pułku pancernego, stając się 34 pułkiem pancernym - macierzystym pułkiem w ramach Combat Arms Regimental System. Kompania „B” 306 batalionu czołgów ciężkich, została odtworzona w Armii Regularnej jako kompania „B” 34 pułku pancernego, którą 1 października 1963 przemianowano na dowództwo i kompanię dowodzenia (HHC) 2 batalionu 34 pułku pancernego i razem z resztą batalionu aktywowano w Fort Irwin w Kalifornii, i po raz kolejny batalion przydzielony został do 4 Dywizji Piechoty.
3 sierpnia 1966 batalion w trybie alarmowym został przemieszczony do Republiki Wietnamu Południowego. Po przybyciu ze swoimi czołgami M48A3 Patton do Vung Tau 10 września 1966 roku, batalion rozpoczął ograniczone operacje ze 173 Brygadą Powietrznodesantową i 1 Dywizją Piechoty. Kwatera główna batalionu znajdowała się na południowy wschód od Long Bình przy drodze krajowej 1A. W październiku 1966 kompania „B” została dołączona do 1 szwadronu 4 pułku kawalerii 1 Dywizji Piechoty w bazie Phu Loi, gdzie pozostała do inwazji na Kambodżę w 1970 roku. Kompania „A” została przeniesiona do 25 Dywizji Piechoty w Cu Chi. Kompania „C” została wysłana na północ do Strefy Taktycznej I Korpusu. Kompanie „A” i „C” brały udział w licznych operacjach na obszarze III Korpusu, pozostając jednocześnie blisko kwatery głównej batalionu w Long Bình. W 1967 batalion zaczął brać udział w większych połączonych operacjach zbrojnych. W czasie Operacji Junction City, która rozpoczęła się na początku marca 1967 roku 2-34 AR prowadził działania poszukiwania i niszczenia w ramach 3 Brygady 4 Dywizji Piechoty. 21 marca 1967 batalion wyróżnił się w walce w pobliżu wsi Suoi Tre. Baza wsparcia ogniowego „Gold” założona 2 dni wcześniej, została zaatakowana przez składający się z ponad 1100 żołnierzy 272 pułk sił głównych Wietkongu. W 4-godzinnej bitwie „Dreadnaughts” odnieśli zwycięstwo, za które otrzymali po raz drugi odznaczenie Presidential Unit Citation. Kompania „C” pozostała w batalionie do końca 1967 roku.
W maju 1970 roku oddziały amerykańskie zajęły Kambodżę, próbując zniszczyć komunistyczne linie zaopatrzenia i zakończyć wojnę. Kompanie „A”, „B” i „D” brały udział w ramach "Task Force Shoemaker" 1 Dywizji Kawalerii. Kompania „A” była pierwszą amerykańską jednostką lądową w Kambodży. Za swoje działania w obszarze znanym jako „Fishhook” 2 batalion 34 pułku pancernego otrzymał swoje pierwsze wyróżnienie - Valorous Unit Award. Kompania „D” została dezaktywowana po II wojnie światowej, ale reaktywowano ją w Wietnamie do wzmocnienia obsady etatowej batalionu. Kompania „D” była kompanią personelu pomocniczego z medykami, kucharzami, mechanikami i innymi żołnierzami wsparcia. W grudniu 1970 batalion powrócił do Stanów Zjednoczonych i został przydzielony z powrotem do 4 Dywizji Piechoty stacjonującej w Fort Carson w Kolorado.
Po wymianie przestarzałych czołgów M48A3 na nowoczesne M60, batalion brał udział w licznych ćwiczeniach „Reforger” (return of forces to Germany) w Niemczech, zgrupowaniach w Narodowym Centrum Szkoleniowym w Kalifornii (Fort Irwin National Training Center) i okazjonalnych misjach pomocy humanitarnej w ramach 3 Brygady 4 Dywizji Piechoty, w składzie której batalion pozostał do 16 sierpnia 1987 roku, kiedy został przydzielony do 1 Brygady 1 Dywizji Piechoty w Fort Riley w stanie Kansas. Przez następne 3 lata batalion kontynuował szkolenie bojowe, a jego czołgi M60A3 zostały zastąpione przez IPM1 (Improved Performance M1) w 1989 roku.
1 stycznia 1991 batalion został rozmieszczony w Azji Południowo-Zachodniej w celu wsparcia operacji Desert Shield. Po zajęciu miejsc taktycznego przygotowania do walki, kompanie „A” i „D” zostały przydzielone do 5 batalionu 16 pułku piechoty, a kompania dowodzenia (HHC) i kompanie „B” i „C” pozostały w składzie 2 batalionu 34 pułku pancernego.
Od 24 do 28 lutego 1991 roku 2 batalion brał udział w operacji "Desert Sabre". Zorganizowany jako zrównoważona grupa zadaniowa, przełamał iracką obronę graniczną i utorował drogę VII Korpusowi i 1 Dywizji Pancernej Wielkiej Brytanii do wkroczenia do Iraku. W nocy z 26 na 27 lutego 1991 grupa zadaniowa zaatakowała i zniszczyła 2 wzmocnione bataliony dywizji Gwardii Republikańskiej bez strat własnych. Po wejściu w życie zawieszenia broni Task Force 2-34 AR działał jako część sił straży generała Schwartzkopfa w Safwan w Iraku. Batalion powrócił do Fort Riley 8 maja 1991 roku. Za swoje działania podczas operacji Pustynna Burza batalion otrzymał po raz drugi Valorous Unit Award.
W lutym 2005 batalion rozmieszczony został w Kuwejcie w ramach operacji Iraqi Freedom III gdzie rozpoczął 420-milowy taktyczny marsz drogą lądową do obszaru odpowiedzialności na północ od Bakuby w Iraku, w wysuniętej bazie operacyjnej „Gabe”. Przez rok batalion prowadził działania na obszarze odpowiedzialności równym wielkości Rhode Island i tworzył warunki do 2 historycznych wyborów: referendum konstytucyjnego i wyborów parlamentarnych. W styczniu 2006 roku batalion powrócił do Fort Riley.
3 batalion.
3 batalion 34 pułku pancernego (3-34 AR) na początku 1945 roku został przekształcony w 10 pułk pancerny.
4 batalion.
4 batalion 34 pułku pancernego (4-34 AR) w składzie 1 Pancernej Brygadowej Grupy Bojowej 3 Dywizji Pancernej pomiędzy 4 stycznia a 20 maja 1991 brał udział w Operacji Pustynna Burza, za którą otrzymał Valorous Unit Award. Batalion dezaktywowany.

</doc>
<doc id="5270572" url="https://pl.wikipedia.org/wiki?curid=5270572" title="Millosh Gjergj Nikolla">
Millosh Gjergj Nikolla



</doc>
<doc id="5270573" url="https://pl.wikipedia.org/wiki?curid=5270573" title="Millosh Nikolla">
Millosh Nikolla



</doc>
<doc id="5270574" url="https://pl.wikipedia.org/wiki?curid=5270574" title="Miloš Đoka Nikolić">
Miloš Đoka Nikolić



</doc>
<doc id="5270575" url="https://pl.wikipedia.org/wiki?curid=5270575" title="Miloš Nikolić">
Miloš Nikolić



</doc>
<doc id="5270578" url="https://pl.wikipedia.org/wiki?curid=5270578" title="Gannys">
Gannys

Gannys (gr. "Γάννυς" lub "Γαίννυς", zm. w 218 w Nikomedii) – rzymski polityk i wojskowy, który odegrał ważną rolę we wstąpieniu na tron rzymskiego cesarza Heliogabala.
Biografia.
Pochodzący z Emesy (współcześnie Hims w Syrii) Gannys był nauczycielem młodego Wariusa Awitusa Bassjanusa, lepiej znanego jako Heliogabala, syna Julii Soaemias i Sekstusa Variusa Marcellusa; jako syn Julii Soaemias Bassjanus był członkiem dynastii Sewerów, która panowała w Cesarstwie Rzymskim do 217 roku (Karakalla). Dion napisał o Gannysie, że wychowany przez Maesę, był "praktycznie mężem" Soaemias. Starożytne źródła nie wspominają o tym, że miałby być eunuchem, współcześnie uważa się, że jest to wymysł Edwarda Gibbona.
Po śmierci Karakalli na tron wstąpił generał Makrynus; Julia Maesa i Soaemias próbowały przywrócić na tron członka ich rodziny; wybór padł na Bassjanusa. 16 maja 218 Julia Domna i Julia Maesa domagały się dla Bassjanusa praw do tronu cesarskiego przed obozem legionu III "Gallica" w Emesie, argumentując, że jest on synem Karakalli: aklamacja legionistów jest uważana za akt wstąpienia na tron Bassjanusa, który później przyjął imię Marcus Aurelius Antoninus Augustus, a później był znany jako Heliogabal.
Gannys został prefektem pretorianów i jako taki otrzymał dowództwo nad oddziałami Heliogabala, które stoczyły walkę z cesarzem Makrynusem w bitwie pod Antiochią (8 czerwca 218): Makrynus został pokonany i zabity, a Heliogabal został jedynym cesarzem.
Jako wychowawca Heliogabala Gannys wywarł bardzo silny wpływ na bardzo młodego cesarza (który wstąpił na tron w wieku czternastu lat), do tego stopnia, że pełnił rolę wicecesarza. Kasjusz Dion opisał go jako kochającego luksus i łapówki, ale obdarzającego korzyściami i nieszkodliwego, szanującego cesarza i kochanego przez Maesę i Soaemię; Heliogabal jednak kazał go zabić pretorianom zimą 218 w Nikomedii, ponieważ Gannys zmusił młodego cesarza skromniejszego i umiarkowanego trybu życia.

</doc>
<doc id="5270579" url="https://pl.wikipedia.org/wiki?curid=5270579" title="Na2SiO3">
Na2SiO3



</doc>
<doc id="5270581" url="https://pl.wikipedia.org/wiki?curid=5270581" title="Lumpa Church">
Lumpa Church



</doc>
<doc id="5270583" url="https://pl.wikipedia.org/wiki?curid=5270583" title="1-je Plesy">
1-je Plesy

1-je Plesy, także Pierwyje Plesy () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 2 km od centrum administracyjnego sielsowietu (1-ja Gostomla), 19 km na zachód od centrum administracyjnego rejonu (Miedwienka), 38 km na południowy zachód od Kurska, 18 km od drogi magistralnej (federalnego znaczenia) M2 «Krym».
We wsi znajdują się 82 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 59 osób.

</doc>
<doc id="5270589" url="https://pl.wikipedia.org/wiki?curid=5270589" title="Linia kolejowa Jełgawa – Krustpils">
Linia kolejowa Jełgawa – Krustpils

Linia kolejowa Jełgawa – Krustpils – linia kolejowa na Łotwie łącząca stację Jełgawa ze stacją Krustpils.
Linia na całej długości jest niezelektryfikowana i jednotorowa.
Historia.
Linia powstała w 1904 jako część Kolei Moskiewsko-Windawskiej, w pierwszym okresie funkcjonowania będąc własnością prywatną. Początkowo leżała w Imperium Rosyjskim, w latach 1918 - 1940 położona była na Łotwie, następnie w Związku Sowieckim (1940 - 1991). Od 1991 ponownie znajduje się w granicach niepodległej Łotwy.
W 2000 na linii zlikwidowano ruch pasażerski.

</doc>
<doc id="5270592" url="https://pl.wikipedia.org/wiki?curid=5270592" title="Eugenia Belkine">
Eugenia Belkine

Eugenia Belkine-Porath "(hebr. ז'ניה בלקין)" (ur. 9 sierpnia 1909 w Łodzi, zm. 1998 w Hajfie w Izraelu) – izraelska malarka pochodzenia polskiego.
Życiorys.
Urodziła się jako Genia Belkin w Łodzi, w 1926 wyemigrowała do Palestyny. Studiowała sztukę u Jakoba Steinhardta i Mordechaja Ardona, w latach 50. XX wieku studiowała sztukę w Paryżu. Do 1969 mieszkała w Jerozolimie, gdzie pracowała jako nauczycielka plastyki i historii sztuki w seminarium Beit Hakerem. Następnie przeniosła się do Hajfy, zamieszkała wówczas w kampusie artystów w Safed. Przebywała kilka lat w Stanach Zjednoczonych, skąd w 1982 powróciła na stałe do Hajfy. Większość prac Eugenii Belkine to pejzaże i martwe natury, które tworzyła inspirując się ekspresjonizmem znanym z École de Paris. 

</doc>
<doc id="5270595" url="https://pl.wikipedia.org/wiki?curid=5270595" title="2004 XR190">
2004 XR190



</doc>
<doc id="5270602" url="https://pl.wikipedia.org/wiki?curid=5270602" title="Alina Horłowa">
Alina Horłowa

Alina Eduardiwna Horłowa (ukr. Алі́на Едуа́рдівна Го́рлова, ur. 1992 w Zaporożu) – ukraińska reżyserka, scenarzystka oraz montażystka specjalizująca się w filmach dokumentalnych. W 2017 została członkinią Ukraińskiej Akademii Filmowej, a w 2021 otrzymała tytuł Zasłużonego Działacza Sztuk Ukrainy.
W latach 2008–2012 studiowała na Kijowskim Narodowym Uniwersytecie Teatru, Kina i Telewizji im. Iwana Karpenki-Karego.

</doc>
<doc id="5270607" url="https://pl.wikipedia.org/wiki?curid=5270607" title="IDnes.cz">
IDnes.cz



</doc>
<doc id="5270617" url="https://pl.wikipedia.org/wiki?curid=5270617" title="Hey, Hey, Rise Up!">
Hey, Hey, Rise Up!

Hey, Hey, Rise Up! – singel Pink Floyd wydany 7 kwietnia 2022, z gościnnym udziałem Andrija Chływniuka z zespołu Boombox; pierwszy w pełni nowy utwór nagrany przez zespół od wydania płyty "The Division Bell" w 1994. Stanowił on reakcję na inwazję Rosji na Ukrainę w 2022.
Utwór nagrali w marcu 2022 dwaj członkowie zespołu: David Gilmour i Nick Mason przy udziale basisty Guya Pratta oraz keyboardzisty Nitina Sawhneya. Piosenka zawiera śpiewaną przez ukraińskiego piosenkarza Andrija Chływniuka (który w związku z inwazją Rosji przerwał tournee po USA, wrócił do kraju i dołączył do wojsk obrony terytorialnej) ukraińską pieśń ludową Tam na łące czerwona kalina (Czerwona kalina).
Inspiracją do napisania utworu było znalezione na Instagramie przez Gilmoura, którego synowa jest Ukrainką, wykonanie a cappella przez Chływniuka pieśni w opustoszałym Kijowie. Chływniuk kilka dni po nagraniu został ranny i kiedy leżał w szpitalu, Gilmour zadzwonił do niego i – po zagraniu fragmentu nagrania – uzyskał zgodę na wykorzystanie jego wokalu. Gilmour skontaktował się z Masonem i przekonał go, żeby utwór nagrać wspólnie pod szyldem Pink Floyd.
Teledysk do piosenki wyreżyserował Mat Whitecross. Okładka singla, w wykonaniu kubańskiego artysty Yosana Leona, przedstawia słonecznik, symbol Ukrainy. Stanowi też nawiązanie do historii Ukrainki, która rozdawała nasiona słonecznika rosyjskim żołnierzom i mówiła im, by schowali je do kieszeni, aby – jak umrą – na ich grobach wyrosły słoneczniki.
Dochód ze sprzedaży singla zdecydowano przeznaczyć na pomoc ofiarom wojny rosyjsko-ukraińskiej.

</doc>
<doc id="5270620" url="https://pl.wikipedia.org/wiki?curid=5270620" title="Wnioskowanie prawnicze">
Wnioskowanie prawnicze



</doc>
<doc id="5270621" url="https://pl.wikipedia.org/wiki?curid=5270621" title="Gałęzie prawa">
Gałęzie prawa

Gałąź prawa ("dziedzina prawa, dział prawa") – stanowi podsystem lub subsystem prawny głównego systemu prawnego (podzespół norm prawnych, które ze względu na wybrane kryterium konstytuują względnie spójną całość).
Poszczególne gałęzie prawa.
Prawo w pierwszej kolejności dzieli się na:
Prawo wewnętrzne z uwagi na metodę regulacji dzieli się na:
Prawo prywatne dzieli się na:
Prawo cywilne dzieli się na:
W ramach prawa cywilnego wyróżnia się też czasem:
Prawo własności intelektualnej dzieli się na
Prawo pracy dzieli się na
Prawo prywatne międzynarodowe dzieli się na:
Prawo publiczne dzieli się na:
Prawo karne (penalne) dzieli się na:
Prawo administracyjne dzieli się na:
Materialne prawo administracyjne dzieli się między innymi na:
Prawo finansowe dzieli się na
Prawo procesowe (proceduralne, formalne) dzieli się na:
Do postępowania cywilnego zalicza się także tzw. postępowanie upadłościowe i restrukturyzacyjne (dawniej zwane upadłościowym i naprawczym), które zajmuje się rozdysponowaniem majątku podmiotów, które stały się niewypłacalne, i zakańczaniem działalności takich podmiotów oraz ewentualnie pomocą podmiotom, które jeszcze nie stały się niewypłacalne, ale grozi im niewypłacalność lub które da się wyprowadzić z długów.
Prawo postępowania karnego dzieli się na:
Prawu postępowania karnego pokrewne jest też prawo karne wykonawcze, które określa zasady, na jakich mają być wykonywane – po ich orzeczeniu – sankcje karne (kary i środki karne), środki zabezpieczające oraz kary porządkowe i środki przymusu skutkujące pozbawieniem wolności.
Prawo postępowania administracyjnego dzieli się na:
Gałęzie prawa hybrydowe (mieszane).
Gałęzie prawa tradycyjnie zaliczane do prawa prywatnego lub administracyjnego zawierają w sobie czasem również unormowania z zakresu innego rodzaju prawa. Jest tak na przykład w:
Kryteria, za pomocą których wyszczególniane są dzisiaj poszczególne gałęzie prawa.
Wyznacznikiem, za pomocą jakiego dochodzi do wyróżniania poszczególnych gałęzi prawa, staje się coraz częściej nie kryterium metody regulacji (równorzędność podmiotów lub jej braku) i rodzaju sankcji (karna: zwłaszcza kara pozbawienia wolności, aresztu, ograniczenia wolności i grzywna; cywilnoprawna: sankcja nieważności i możliwości przeprowadzenia sądowej (komorniczej) egzekucji; administracyjnoprawna: kary pieniężne, przymus fizyczny, egzekucja administracyjna), ale kryterium przedmiotowe lub podmiotowe. O wyszczególnieniu danej gałęzi prawa decyduje współcześnie w znacznej mierze rodzaj spraw (zagadnień) lub podmiotów, których prawo mające się na nią składać kompleksowo dotyczy. W ten sposób zostały też wyłonione takie działy prawa jak np. prawo bankowe, prawo rolne, prawo morskie, prawo lotnicze, prawo górnicze i geologiczne czy prawo konsumenckie.
Nowe gałęzie prawa.
Dzisiaj za niedawno powstałą (świeżą) gałąź prawa można by traktować prawo informatyczne (łac. "lex informatica").
Specyfika poszczególnych gałęzi prawa.
Gałęzie prawa mają swoją specyfikę:
Prawo zobowiązań umownych jest mnóstwo przepisów "iuris dispositivi". W prawie pracy i prawie konsumenckim obecne są liczne przepisy semiimperatywne. W prawie administracyjnym, konstytucyjnym i procesowym występują niemalże same przepisy "iuris cogentis".
W prawie prywatnym – poza sankcją przewidującą obowiązek zapłaty odszkodowania i zadośćuczynienia kompensującego wysokość wyrządzonej szkody i rozmiar doznanej krzywdy psychicznej – występuje sankcja nieważności czynności prawnej i sankcje o charakterze egzekucyjnym.
W prawie karnym występują głównie sankcje represyjne.
W prawie administracyjnym obok sankcji represyjnych obecne są także sankcje egzekucyjne.
W prawie administracyjnym i podatkowym dominuje wykładnia językowa. Zabronione jest tu też stosowanie analogii na niekorzyść obywatela/podatnika.
W prawie karnym dominuje wykładnia językowa w zakresie, w jakim to prawo określa czyny, za jakie grożą sankcje karne. Niedopuszczalne jest też w nim korzystanie z analogii, jaka miałaby skutek niekorzystny dla oskarżonego (obwinionego) lub podejrzanego. Obowiązuje tu zasada, że co nie jest zabronione lub nakazane, jest dozwolone, jaka domyka system prawa karnego, czyniąc go w ten sposób zupełnym.
W prawie prywatnym wykładnia może przebiegać zarówno zgodnie z dyrektywami wykładni językowej, jak i celowościowej. Ogólność instytucji tego prawa sprawia jednak, iż większe znaczenie niż sam rodzaj wykładni prawa ma tutaj to, kto jej dokonuje. Liczy się tu zarówno wykładnia legalna – zwłaszcza gdy chodzi o precedensy de facto – jak i wykładnia doktrynalna prawnicza. W prawie prywatnym dozwolone, jeśli nie nakazane, jak np. w przypadku tzw. umów nienazwanych (łac. "contracti innominati"), jest korzystanie z analogii, i to zarówno "legis", jak i "iuris". Ogólnie brakuje w nim też zasady, iż co nie jest wyraźnie unormowane prawem, jest prawnie indyferentne (obojętne) albo dozwolone lub zabronione. Każdemu przypadkowi, jaki wystąpił w życiu, należy przypisać w nim jakieś skutki cywilnoprawne, również wtedy, gdy brak jest ogólnych reguł, jakie by te skutki wyznaczały – w tym przy wzięciu pod uwagę niesztampowego (nietypowego) charakteru takiego przypadku.
W prawie międzynarodowym publicznym i prywatnym "sensu largo" często występuje problem niezgodności pomiędzy poszczególnymi wersjami językowymi danej umowy międzynarodowej, co między innymi daje okazję do czynienia użytku z wykładni celowościowej.
W prawie unijnym dużą wagę przywiązuje się do celu, jakie miały poszczególne regulacje prawne. Ponadto poza tym, że potrafi się tu uciekać do reguły domniemanych kompetencji, podejmuje się tu również takie zabiegi interpretacyjne, zmierzające do zapewnienia efektywności unijnym regulacjom i prawidłowego działania unijnych instytucji, jak przyznanie prawu Unii Europejskiej pierwszeństwa nad prawem krajowym i wyposażenie orzeczeń Trybunału Sprawiedliwości Unii Europejskiej w moc wiążącą w stosunku do sądów państw będących członkami Unii Europejskiej bez wyraźnej, jeśli jakiejkolwiek, podstawy w unijnym prawie pierwotnym (traktatowym) i unijnym prawie pochodnym (wtórnym).
W prawie karnym, administracyjnym i podatkowym stosowanie prawa odbywa się głównie drogą sylogizmu prawniczego.
W prawie konstytucyjnym stosowanie prawa odbywa się drogą modelu argumentacyjnego i ewentualnie drogą balansowania przeciwstawnych zasad.
W prawie prywatnym stosowanie prawa odbywa się drogą modelu argumentacyjnego i ewentualnie za pośrednictwem sylogizmu prawniczego i analogii.
W prawie prywatnym obchodzenie prawa – jakie polega tu na niweczeniu celu regulacji prawnych o bezwzględnie wiążącym charakterze lub semi-imperatywnych – jest z definicji zabronione.
W prawie karnym, zgodnie z regułą, że co nie jest wyraźnie zakazane lub nakazane jest dozwolone, obchodzenie prawa jest dopuszczalne.
W prawie podatkowym obchodzenie prawa – jakiego skutkiem jest tutaj odnoszenie korzyści podatkowej, zwłaszcza poprzez unikanie opodatkowania – jest na ogół niedozwolone. Ponadto w prawie prywatnym nie wolno nie tylko obchodzić prawa, ale i go nadużywać.
Przykładowo w prawie cywilnym mamy do czynienia z zasadą swobody umów, w prawie karnym z zasadą domniemania niewinności, w administracyjnym prawie ustrojowym z zasadą, iż organy państwa działają tylko w granicach i na podstawie prawa, a w prawie pracy z zasadą poszanowania godności i dóbr osobistych pracownika.
Przykładowo w prawie konsumenckim zabezpieczane są interesy („dobra”) konsumentów, a w prawie pracy interesy („dobra”) pracowników.

</doc>
<doc id="5270623" url="https://pl.wikipedia.org/wiki?curid=5270623" title="Hey Hey Rise Up">
Hey Hey Rise Up



</doc>
<doc id="5270626" url="https://pl.wikipedia.org/wiki?curid=5270626" title="Burgundofara">
Burgundofara

Święta Burgundofara, znana także jako święta Fara (zm. ok. 657) – frankońska zakonnica, święta Kościoła katolickiego i prawosławnego. Założycielka i pierwsza przełożona opactwa w Faremoutiers.
Była córką hrabiego Agnerica, dworzanina króla Teodeberta II. Pochodziła z religijnej rodziny. Jej braćmi byli późniejszy św. Waldebert (mnich z Luxeuil), św. Faro (biskup Meaux przez 46 lat i kanclerz króla Chlotara II) oraz św. Chagnoald (biskup Laon). Jako dziecko została pobłogosławiona przez mnicha-misjonarza Kolumbana (późniejszego świętego).
Burgundofara odrzuciła żądania ojca, który chciał by wyszła za mąż, decydując, że zostanie zakonnicą. Na ziemiach ojca założyła opactwo
Evoriacum, które później na jej cześć przemianowano ją na Faremoutiers. Była jego przełożoną przez trzydzieści siedem lat. Cieszyła się ogromnym poważaniem w kraju i za granicą. Zmarła około 657 roku (niektóre źródła podają inne daty).
Wspomnienie św. Burgundofary obchodzone jest 3 kwietnia.

</doc>
<doc id="5270631" url="https://pl.wikipedia.org/wiki?curid=5270631" title="HMS Olympus (1930)">
HMS Olympus (1930)

HMS Olympus – okręt podwodny typu "Odin", który to typ został oryginalnie zaprojektowany dla Royal Australian Navy, aby poradzić sobie z patrolami na duże odległości na wodach Pacyfiku. „Olympus”, zwodowany w grudniu 1928 został zbudowany według tego samego projektu dla Royal Navy. Zatonął po wejściu na minę niedaleko Malty w maju 1942.
Budowa.
HMS „Olympus” zbudowany został w stoczni brytyjskiego koncernu William Beardmore and Company. Jego budowę rozpoczęto 21 grudnia 1926, położenie stępki nastąpiło 14 kwietnia 1927, zaś okręt zwodowany został 11 grudnia 1928. Okręt był pierwotnie przeznaczony do prowadzenia patroli na Pacyfiku dla marynarki australijskiej. Jednak po kryzysie finansowym końca lat 20. powrócił do Royal Navy.
Dane taktyczno-techniczne.
HMS „Olympus” miał wyporność 1475 ton, w zanurzeniu 2030 ton. Jego długość wynosiła 86,4 m, szerokość 9,1 m zaś zanurzenie 4,9 m. Układ napędowy tworzyły dwa silniki wysokoprężne o mocy 4600 HP, dwa silniki elektryczne o mocy 350 HP, dwie śruby napędowe. Okręt mógł osiągnąć maksymalną prędkość 17,5 węzłów, w zanurzeniu 8 węzłów.
Uzbrojenie jednostki stanowiło 100-milimetrowe działo pokładowe QF 4-inch Mk XII, dwa działka Oerlikon 20 mm oraz osiem 21-calowych wyrzutni torped (6 przednich, 2 rufowe). 
Służba.
HMS „Olympus” został ostatecznie oddany do służby 14 czerwca 1930, po czym brał udział w patrolach antypirackich na Morzu Południowochińskim. Od 1931 do 1939 „Olympus” był częścią 4. flotylli na . Od listopada 1939 do marca 1940 służył w 8. flotylli z bazą w Kolombo na Cejlonie. Odbył wówczas kilka długich rejsów patrolowych na Oceanie Indyjskim. W kwietniu 1940 okręt został skierowany na Morze Śródziemne. 7 lipca, a następnie 9 września 1940 został uszkodzony w doku na Malcie podczas bombardowania przez włoskie samoloty. Naprawy i modernizacje zakończono 29 listopada 1940. Od grudnia 1940 do maja 1942 „Olympus” odbył kilkanaście rejsów patrolowych do Gibraltaru, kilka dłuższych, m.in. na Morzu Tyrreńskim, w okolice Azorów, francuskiego portu Brest i do Wielkiej Brytanii, podczas których kilkakrotnie zaatakował torpedami i ostrzałem artyleryjskim włoskie statki handlowe, jednak bez sukcesu. Jedyny raz, 28 lipca 1941 jego atak torpedowy koło Sardyni zakończył się zatopieniem włoskiego statku handlowego „Monteponi” (742 GRT). Okręt brał również udział jako eskorta dwu konwojów. 
W dniu 8 maja 1942 „Olympus” wszedł na minę i zatonął w pobliżu Malty w przybliżonej pozycji 35°55'34"N, 14°33'58"E. Opuszczał właśnie wtedy Maltę w drodze do Gibraltaru z pasażerami, którymi byli członkowie załóg okrętów podwodnych , i , które zostały zatopione podczas nalotów. Z 98 osób na pokładzie ocalało jedynie 9 marynarzy. Musieli przepłynąć około 11 km z powrotem na Maltę. Wraz z okrętem zginęło 89 członków załogi i pasażerów.
Podczas wojny „Olympus” został zaadoptowany przez miasto Peterborough w ramach tzw. "Warship Week". Tablica pamiątkowa upamiętniająca to wydarzenie znajduje się w Muzeum Narodowym Królewskiej Marynarki Wojennej w Portsmouth.
Lokalizacja wraku.
Chociaż zespół nurków z Wielkiej Brytanii i Malty twierdził, że odkryto wrak w 2008, jego tożsamość nie została potwierdzona do 2011, kiedy zespół z Aurora Trust ponownie go zlokalizował i zrobił zdjęcia za pomocą ROV. Wrak stoi prosto na głębokości około 115 metrów i jest w dużej mierze nienaruszony. Formalne potwierdzenie tożsamości znaleziska nastąpiło 10 stycznia 2012.
Upamiętnienie.
W maju 2017, w 75. rocznicę zatopienia HMS „Olympus” na wraku umieszczona została tablica ku czci marynarzy, których okręt zabrał ze sobą na dno. W tym samym czasie na półokrągłym skwerze przy Ix-Xatt Ta’ Xbiex w Ta’ Xbiex ustawiony został pomnik, którego autorem jest lokalny architekt Patrick Calleja, upamiętniający zatonięcie okrętu i marynarzy, którzy stracili życie w tej katastrofie. 

</doc>
<doc id="5270633" url="https://pl.wikipedia.org/wiki?curid=5270633" title="Wiłcha (system rakietowy)">
Wiłcha (system rakietowy)



</doc>
<doc id="5270635" url="https://pl.wikipedia.org/wiki?curid=5270635" title="Wiłcha (ujednoznacznienie)">
Wiłcha (ujednoznacznienie)



</doc>
<doc id="5270639" url="https://pl.wikipedia.org/wiki?curid=5270639" title="Liechtensteiński Związek Piłki Nożnej">
Liechtensteiński Związek Piłki Nożnej



</doc>
<doc id="5270640" url="https://pl.wikipedia.org/wiki?curid=5270640" title="Wiard Ihnen">
Wiard Ihnen

Wiard Ihnen (ur. 5 sierpnia 1897 w Jersey City, zm. 22 czerwca 1979 w Los Angeles) – amerykański scenograf filmowy. Jako wieloletni pracownik wytwórni Paramount Pictures odpowiadał za scenografię ponad 60 filmów zrealizowanych na przestrzeni czterech dekad.
Dwukrotny laureat Oscara za najlepszą scenografię do filmów: "Wilson" (1944) Henry'ego Kinga i "Krew na słońcu" (1945) Franka Lloyda. Był także nominowany do tej nagrody za scenografię do filmu "Co dzień święto" (1937) A. Edwarda Sutherlanda. Pracował przy scenografii tak znanych tytułów, jak m.in. "Blond Wenus" (1932) Josefa von Sternberga, "Kacza zupa" (1933) Leo McCareya, "Dyliżans" (1939) Johna Forda czy "Ranczo złoczyńców" (1952) Fritza Langa.
Prywatnie przez 39 lat był mężem Edith Head, najbardziej utytułowanej hollywoodzkiej kostiumografki filmowej i laureatki ośmiu Oscarów za najlepsze kostiumy. Ihnen zmarł na raka w wieku 81 lat. Został pochowany obok żony na cmentarzu Forest Lawn Memorial Park w kalifornijskim Glendale.

</doc>
<doc id="5270641" url="https://pl.wikipedia.org/wiki?curid=5270641" title="Formy prawne przedsiębiorstw">
Formy prawne przedsiębiorstw



</doc>
<doc id="5270645" url="https://pl.wikipedia.org/wiki?curid=5270645" title="Formy prawne przedsiębiorstw w Austrii">
Formy prawne przedsiębiorstw w Austrii



</doc>
<doc id="5270646" url="https://pl.wikipedia.org/wiki?curid=5270646" title="Formy prawne przedsiębiorstw w Niemczech">
Formy prawne przedsiębiorstw w Niemczech



</doc>
<doc id="5270647" url="https://pl.wikipedia.org/wiki?curid=5270647" title="Sebastian Carl Christoph Reinhardt">
Sebastian Carl Christoph Reinhardt

Sebastian Carl Christoph Reinhardt (ur. 13 grudnia 1738 w Ortenburgu w Dolnej Bawarii, zm. 30 maja 1827 w Jeleniej Górze) – niemiecki malarz, specjalizujący się w pejzażach.
Syn pastora, w 1744 r. przeprowadził się wraz z rodzicami z rodzinnej miejscowości do Ratyzbony, gdzie uczęszczał do gimnazjum. Od 1760 r. studiował sztuki piękne w brunszwickim Collegium Carolinum, a później m.in. w Holandii. Po studiach i podróżach studyjnych namalował serię pejzaży okolic Poczdamu, co zapewniło mu uznanie. Od 1788 r. był członkiem Königlich-Preussische Akademie der Künste und mechanischen Wissenschaften w Berlinie, z namowy której osiedlił się w 1789 r. w Jeleniej Górze, by odpłatnie wykonywać corocznie dwa pejzaże Karkonoszy lub Kotliny Jeleniogórskiej dla akademii (Łukaszewicz podaje, że dla króla pruskiego). Dla tego klienta namalował ich nie mniej niż 60. Z pejzaży tych sporządzano w Berlinie miedzioryty, a z nich odbitki, sprzedawane różnym kolekcjonerom, nabył je m.in. późniejszy prezydent USA John Quincy Adams w czasie wizyty w pracowni artysty w 1800 r. Ponadto liczne obrazy Reinhardta zakupił do swej rezydencji w zamku Książ hrabia Hans Heinrich VI von Hochberg. Artysta był aktywny zawodowo do ataku apopleksji w 1825 r.
Po osiedleniu się w Jeleniej Górze ożenił się w 1791 r. z Johanną Margaretą Brückner, owdowiał w 1811 r. Mieli syna zmarłego w niemowlęctwie.
Pochowany na cmentarzu przy luterańskim kościele Łaski w Jeleniej Górze, grób nie zachował się.
Wykonana dla berlińskiej akademii kolekcja pejzaży Reinhardta została w 1823 r. przekazana pruskiemu dworowi królewskiemu i następnie poszczególne obrazy trafiły do różnych pałaców władcy, w tym w Berlinie i Królewcu. Większość oryginałów dzieł artysty nie zachowała się, jednak trzy obrazy są w kolekcji Muzeum Narodowego we Wrocławiu, pięć w muzeum w Wałbrzychu, a dziewięć w Niemczech. Liczniejsze są wykonane z jego obrazów miedzioryty i akwaforty, obecne m.in. w zbiorach jeleniogórskiego Muzeum Karkonoskiego.

</doc>
<doc id="5270648" url="https://pl.wikipedia.org/wiki?curid=5270648" title="Formy prawne przedsiębiorstw w Szwajcarii">
Formy prawne przedsiębiorstw w Szwajcarii



</doc>
<doc id="5270649" url="https://pl.wikipedia.org/wiki?curid=5270649" title="Formy prawne przedsiębiorstw w Szwecji">
Formy prawne przedsiębiorstw w Szwecji



</doc>
<doc id="5270651" url="https://pl.wikipedia.org/wiki?curid=5270651" title="Prawo szariatu">
Prawo szariatu



</doc>
<doc id="5270652" url="https://pl.wikipedia.org/wiki?curid=5270652" title="Tworzenie prawa">
Tworzenie prawa



</doc>
<doc id="5270670" url="https://pl.wikipedia.org/wiki?curid=5270670" title="Muttez">
Muttez



</doc>
<doc id="5270672" url="https://pl.wikipedia.org/wiki?curid=5270672" title="Aesch">
Aesch

Szwajcaria:
Osoby:
Zobacz też:

</doc>
<doc id="5270673" url="https://pl.wikipedia.org/wiki?curid=5270673" title="Ääsch">
Ääsch



</doc>
<doc id="5270674" url="https://pl.wikipedia.org/wiki?curid=5270674" title="Aeaesch">
Aeaesch



</doc>
<doc id="5270676" url="https://pl.wikipedia.org/wiki?curid=5270676" title="Jezioro Ołobockie">
Jezioro Ołobockie

Jezioro Ołobockie (niem. "Mühlbocker See") – jezioro na Pojezierzu Łagowskim, w powiecie świebodzińskim, w gminie Skąpe. Od południa do jeziora przylegają zabudowania wsi Ołobok.
Jezioro wykorzystywane jest między innymi w celach rybackich i wędkarskich, w jego wodach prowadzona jest ekstensywna gospodarka przez państwowe Gospodarstwo Rybackie w Zbąszyniu.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 24,5 ha. Średnia głębokość zbiornika wodnego to 2,7 m, a maksymalna to 5,7 m. Lustro wody znajduje się na wysokości 74,7 m n.p.m. Objętość jeziora wynosi 661,5 tys. m³. Natomiast A. Choiński podał wielkość jeziora jako 26 ha, a maksymalną głębokość określił na 6,2 m.

</doc>
<doc id="5270677" url="https://pl.wikipedia.org/wiki?curid=5270677" title="Ettingen">
Ettingen

Ettingen (gsw. " Ettige") – gmina (niem. "Einwohnergemeinde") w północnej Szwajcarii, w kantonie Bazylea-Okręg, w okręgu Arlesheim. 31 grudnia 2020 roku liczyła 5 448 mieszkańców.

</doc>
<doc id="5270678" url="https://pl.wikipedia.org/wiki?curid=5270678" title="Ettige">
Ettige



</doc>
<doc id="5270679" url="https://pl.wikipedia.org/wiki?curid=5270679" title="Mistrzostwa Świata w Kajakarstwie 1938">
Mistrzostwa Świata w Kajakarstwie 1938

1. Mistrzostwa świata w kajakarstwie odbyły się w dniach 6–7 sierpnia 1938 w Vaxholm w Szwecji. 
Rozegrano 10 konkurencji męskich i 2 kobiece. Mężczyźni startowali w kanadyjkach jedynkach (C-1) i dwójkach (C-2), kajakach jedynkach (K-1), dwójkach (K-2) i czwórkach (K-4) oraz w kajakach składanych jedynkach (F-1) i dwójkach (F-2), zaś kobiety w kajakach jedynkach i dwójkach.
Pierwsze miejsce w klasyfikacji medalowej wywalczyli reprezentanci Szwecji. W reprezentacji Niemiec startowali m.in. kajakarze austriaccy, ponieważ Austria była wówczas włączona do III Rzeszy (Anschluss).

</doc>
<doc id="5270680" url="https://pl.wikipedia.org/wiki?curid=5270680" title="Pfeffingen (Szwajcaria)">
Pfeffingen (Szwajcaria)

Pfeffingen (gsw. "Pfäffige") – gmina (niem. "Einwohnergemeinde") w północnej Szwajcarii, w kantonie Bazylea-Okręg, w okręgu Arlesheim. 31 grudnia 2020 roku liczyła 2 408 mieszkańców.

</doc>
<doc id="5270681" url="https://pl.wikipedia.org/wiki?curid=5270681" title="Pfäffige">
Pfäffige



</doc>
<doc id="5270682" url="https://pl.wikipedia.org/wiki?curid=5270682" title="Pfaeffige">
Pfaeffige



</doc>
<doc id="5270683" url="https://pl.wikipedia.org/wiki?curid=5270683" title="Emam Ashour">
Emam Ashour

Emam Ashour Metwally Abdelghany (ar. امام عاشور; ur. 20 lutego 1998 w As-Sinbillawajn) – egipski piłkarz grający na pozycji środkowego pomocnika. Od 2019 jest zawodnikiem klubu Zamalek SC.
Kariera klubowa.
Swoją piłkarską karierę Ashour rozpoczął w klubie Ghazl El-Mehalla, w barwach którego zadebiutował w sezonie 2017/2028 w drugiej lidze egipskiej. W 2018 roku został wypożyczony do pierwszoligowego Haras El-Hodood SC. Swój debiut w nim zaliczył 1 sierpnia 2018 w przegranym 1:2 wyjazdowym meczu z El-Entag El-Harby SC. W Haras grał przez rok.
W sierpniu 2019 roku Ashour przeszedł do Zamaleku. Swój debiut w nim zanotował 23 września 2019 w wygranym 1:0 domowym meczu z Al-Ittihad Aleksandria. Wraz z Zamalekiem wywalczył mistrzostwo Egiptu w sezonie 2020/2021, wicemistrzostwo w sezonie 2019/2020 i zdobył Superpuchar Afryki w lutym 2020. W listopadzie 2020 dotarł z Zamalekiem do finału Ligi Mistrzów, jednak w przegranym 1:2 finale z Al-Ahly Kair nie wystąpił.
Kariera reprezentacyjna.
W 2020 roku Ashour był w kadrze Egiptu na Igrzyska Olimpijskie w Tokio. W reprezentacji Egiptu zadebiutował 16 listopada 2021 w wygranym 2:1 meczu eliminacji do MŚ 2022 z Gabonem, rozegranym w Aleksandrii. W 2022 roku został powołany do kadry na Puchar Narodów Afryki 2021. Na tym turnieju rozegrał dwa mecze: półfinałowy z Kamerunem (0:0, k. 3:1) i finałowy z Senegalem (0:0, k. 2:4).

</doc>
<doc id="5270684" url="https://pl.wikipedia.org/wiki?curid=5270684" title="Mohamed Sherif">
Mohamed Sherif

Mohamed Sherif Mohamed Ragaei Bakr (ar. محمد شريف محمد راجي بكر; ur. 4 lutego 1996) – egipski piłkarz grający na pozycji lewoskrzydłowego. Od 2018 jest zawodnikiem klubu Al-Ahly Kair.
Kariera klubowa.
Swoją piłkarską karierę Sherif rozpoczął w klubie Wadi Degla SC. W sezonie 2014/2015 stał się członkiem pierwszego zespołu i w 2015 roku zadebiutował w jego barwach w pierwszej lidze egipskiej. W Wadi Degla grał do stycznia 2018.
W styczniu 2018 roku Sherif przeszedł do Al-Ahly Kair. Swój debiut w nim zanotował 2 sierpnia 2018 w zremisowanym 1:1 domowym meczu z Ismaily SC. Wraz z Al-Ahly wywalczył dwa mistrzostwo Egiptu w sezonach 2017/2018 i 2018/2019, wicemistrzostwo w sezonie 2020/2021 i wygrał Ligę Mistrzów w sezonie 2020/2021. W finałowym meczu z Kaizer Chiefs FC, wygranym przez Al-Ahly 3:0, strzelił gola. W maju 2021 zdobył Superpuchar Afryki za sezon 2019/2020 (strzelił gola w zwycięskim 2:0 meczu z Renaissance Berkane), a w grudniu 2021 sięgnął znów po to trofeum, tym razem za sezon 2020/2021. W sezonie 2020/2021 z 20 golami został królem strzelców egipskiej pierwszej ligi. W tym samym sezonie został również królem strzelców w Lidze Mistrzów strzelając 6 goli.
Latem 2019 Sherif został wypożyczony z Al-Ahly do ENPPI Club, w którym zadebiutował 21 września 2019 w przegranym 0:4 wyjazdowym meczu z Pyramids FC. W ENPPI grał przez rok.
Kariera reprezentacyjna.
W reprezentacji Egiptu Sherif zadebiutował 17 listopada 2020 w wygranym 3:1 meczu kwalifikacji do Pucharu Narodów Afryki 2021 z Togo, rozegranym w Lomé. W debiucie strzelił gola. W 2022 roku został powołany do kadry na Puchar Narodów Afryki 2021. Na tym turnieju rozegrał cztery mecze: grupowe z Nigerią (0:1) i z Gwineą Bissau (1:0), w 1/8 finału z Wybrzeżem Kości Słoniowej (0:0, k. 5:4) i półfinałowy z Kamerunem (0:0, k. 3:1).

</doc>
<doc id="5270686" url="https://pl.wikipedia.org/wiki?curid=5270686" title="Rajd Cypru 1990">
Rajd Cypru 1990

Rajd Cypru 1990 (18. Rothmans Cyprus Rally) – 18 edycja rajdu samochodowego Rajd Cypru rozgrywanego na Cyprze. Rozgrywany był od 21 do 23 września 1990 roku. Była to trzydziesta ósma runda Rajdowych Mistrzostw Europy w roku 1990 (rajd miał najwyższy współczynnik - 20) oraz szósta runda Rajdowych Mistrzostw Cypru.

</doc>
<doc id="5270687" url="https://pl.wikipedia.org/wiki?curid=5270687" title="Nissan Silvia S15">
Nissan Silvia S15



</doc>
<doc id="5270689" url="https://pl.wikipedia.org/wiki?curid=5270689" title="Ahmed Abou El-Fotouh">
Ahmed Abou El-Fotouh

Ahmed Mohamed Abou El-Fotouh (ar. أحمد أبو الفتوح; ur. 22 marca 1998) – egipski piłkarz grający na pozycji lewego obrońcy. Jest wychowankiem klubu Zamalek SC.
Kariera klubowa.
Swoją piłkarską karierę El-Fotouh rozpoczął w klubie Zamalek SC. Latem 2016 został z niego wypożyczony do ENPPI Club, w którym zadebiutował w pierwszej lidze egipskiej. W 2017 wrócił do Zamaleku. Wraz z Zamalekiem wywalczył mistrzostwo Egiptu w sezonie 2020/2021 oraz wicemistrzostwo w sezonie 2018/2019. Zdobył też dwa Puchary Egiptu w sezonach 2017/2018 i 2018/2019. 
Na początku 2019 El-Fotouh został wypożyczony z Zamaleku do Smouhy SC, w której zadebiutował 20 lutego 2019 w przegranym 1:2 domowym meczu z Al Mokawloon Al Arab. W zespole Smouhy grał przez półtora roku.
Kariera reprezentacyjna.
W 2020 roku El-Fotouh był w kadrze Egiptu na Igrzyska Olimpijskie w Tokio. W reprezentacji Egiptu zadebiutował 26 marca 2019 w przegranym 0:1 towarzyskim meczu z Nigerią, rozegranym w Asabie. W 2022 roku został powołany do kadry na Puchar Narodów Afryki 2021. Na tym turnieju rozegrał pięć meczów: grupowy z Nigerią (0:1), w 1/8 finału z Wybrzeżem Kości Słoniowej (0:0, k. 5:4), ćwierćfinałowy z Marokiem (2:1 po dogrywce), półfinałowy z Kamerunem (0:0, k. 3:1) i finałowy z Senegalem (0:0, k. 2:4).

</doc>
<doc id="5270690" url="https://pl.wikipedia.org/wiki?curid=5270690" title="Mistrzostwa Świata w Kajakarstwie 1948">
Mistrzostwa Świata w Kajakarstwie 1948

2. Mistrzostwa świata w kajakarstwie odbyły się w dniach 13–16 sierpnia 1948 w Londynie. 
Program mistrzostw był ograniczony do konkurencji, których nie rozgrywano na igrzyskach olimpijskich w 1948 w Londynie i obejmował 4 konkurencje męskie i 1 kobiecą. Mężczyźni startowali w kajakach jedynkach (K-1), dwójkach (K-2) i czwórkach (K-4), zaś kobiety w kajakach dwójkach. Po raz pierwszy rozegrano sztafetę kajakową 4 × 500 metrów. Dystans wyścigu kobiet został skrócony do 500 metrów.
Pierwsze miejsce w klasyfikacji medalowej wywalczyli reprezentanci Szwecji.

</doc>
<doc id="5270691" url="https://pl.wikipedia.org/wiki?curid=5270691" title="Mohamed Sobhy (ur. 1999)">
Mohamed Sobhy (ur. 1999)

Mohamed Sobhy (ar. محمد صبحي; ur. 15 lipca 1999 w Tancie) – egipski piłkarz grający na pozycji bramkarza. Od 2021 jest zawodnikiem klubu Pharco FC, do którego jest wypożyczony z Zamaleku.
Kariera klubowa.
Swoją piłkarską karierę Sobhy rozpoczął w klubie Petrojet FC. W 2017 roku awansował do pierwszej drużyny i w sezonie 2017/2018 zadebiutował w jego barwach w pierwszej lidze egipskiej. W 2019 roku przeszedł do Zamaleku. 5 stycznia 2020 zaliczył w nim ligowy debiut w wygranym 3:2 wyjazdowym meczu z Tantą SC. W sezonie 2019/2020 wywalczył z nim wicemistrzostwo Egiptu. W lutym 2020 zdobył Superpuchar Afryki.
W grudniu 2020 Sobhy został wypożyczony z Zamaleku do Al-Ittihad, w którym zadebiutował 12 grudnia 2020 w wygranym 2:1 wyjazdowym meczu z Pyramids FC. W Al-Ittihad spędził rok.
We wrześniu 2021 Sobhy udał się na wypożyczenie do Pharco FC. Swój debiut w nim zanotował 25 października 2021 w przegranym 0:1 wyjazdowym spotkaniu z Future FC.
Kariera reprezentacyjna.
W 2020 roku Sobhy był w kadrze Egiptu na Igrzyska Olimpijskie w Tokio. W reprezentacji Egiptu zadebiutował 30 stycznia 2022 w wygranym 2:1 po dogrywce meczu Pucharu Narodów Afryki 2021 z Marokiem, rozegranym w Jaunde. Na tym turnieju nie rozegrał więcej meczów, a z Egiptem został wicemistrzem Afryki.

</doc>
<doc id="5270692" url="https://pl.wikipedia.org/wiki?curid=5270692" title="Mistrzostwa Świata w Łucznictwie 1959">
Mistrzostwa Świata w Łucznictwie 1959

20. Mistrzostwa Świata w Łucznictwie odbyły się między 6 - 9 sierpnia 1959 w Sztokholmie w Szwecji. Organizatorem była Międzynarodowa Federacja Łucznicza. 

</doc>
<doc id="5270694" url="https://pl.wikipedia.org/wiki?curid=5270694" title="Akram Tawfik">
Akram Tawfik

Akram Tawfik Mohamed Hassan Elhagrasi (ar. أكرم توفيق; ur. 8 listopada 1997 w Kafr Sakr) – egipski piłkarz grający na pozycji prawego obrońcy. Od 2016 jest zawodnikiem klubu Al-Ahly Kair.
Kariera klubowa.
Swoją piłkarską karierę Tawfik rozpoczął w klubie ENPPI Club. W sezonie 2015/2016 zadebiutował w nim w pierwszej lidze egipskiej. W 2016 roku odszedł do Al-Ahly Kair. Wraz z Al-Ahly wywalczył trzy mistrzostwa Egiptu w sezonach 2016/2017, 2017/2018 i 2018/2019 oraz wicemistrzostwo w sezonie 2020/2021. Zdobył też Puchar Egiptu w sezonie 2016/2017 i wygrał Ligę Mistrzów w sezonie 2020/2021 oraz dwa Superpuchary Afryki za sezony 2020/2021 i 2021/2022.
W styczniu 2019 Tawfik został wypożyczony z Al-Ahly do El Gouna FC, w którym zadebiutował 7 lutego 2019 w przegranym 2:3 domowym meczu z El-Entag El-Harby. W El Gouna występował przez półtora roku.
Kariera reprezentacyjna.
W 2020 roku Tawfik był w kadrze Egiptu na Igrzyska Olimpijskie w Tokio. W reprezentacji Egiptu zadebiutował 8 października 2021 w wygranym 1:0 meczu eliminacji do MŚ 2022 z Libią, rozegranym w Aleksandrii. W 2022 roku został powołany do kadry na Puchar Narodów Afryki 2021. Na tym turnieju rozegrał jeden mecz, grupowy z Nigerią (0:1). Z Egiptem wywalczył wicemistrzostwo Afryki.

</doc>
<doc id="5270696" url="https://pl.wikipedia.org/wiki?curid=5270696" title="Korkoząb czarniawy">
Korkoząb czarniawy

Korkoząb czarniawy ("Phellodon niger" (Fr.) P. Karst.) – gatunek grzybów z rodziny chropiatkowatych ("Thelephoraceae").
Systematyka i nazewnictwo.
Pozycja w klasyfikacji według Index Fungorum: "Phellodon, Thelephoraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1815 r. Elias Fries nadając mu nazwę "Hydnum nigrum". Obecną, uznaną przez Index Fungorum nazwę nadał mu w 1881 r. Petter Adolf Karsten.
Ma 16 synonimów. Niektóre z nich:
Józef Jundziłł w 1830 r. nadał mu polską nazwę kolczak czarny. W 1983 r. Barbara Gumińska i Władysław Wojewoda zmienili ją na korkoząb czarniawy.
Morfologia.
Średnica 30–55 mm. Powierzchnia gładka, błyszcząca, chropowata i pomarszczona w stronę środka, prążkowana i strefowana, ciemnobrązowa do czarniawej z jaśniejszą strefą na brzegu.
Wysokość 15–40 mm, średnica 5–12 mm. Kształt nieregularny: na wierzchołku cylindryczny, poniżej maczugowaty do bulwiastego. Powierzchnia oprószona, ciemnobrązowa.
Kolczasty. Kolce drobne o barwie szarawej z fiołkowym odcieniem.
Twardy, cienki, w kapeluszu czarny, co jest charakterystyczną cechą tego gatunku. Po wysuszeniu pachnie kozieradką.
Zarodniki szkliste; 3,6–4 × 2,7–3,1 μm; pokryte krótkimi kolcami. Podstawki maczugowate, 4 zarodnikowe. Pleurocystyd brak. System strzępkowy monomityczny.
Występowanie.
Występuje w Ameryce Północnej, Europie, Azji, Australii i niektórych wyspach. W Europie jest rozprzestrzeniony od Pirenejów po północne krańce Półwyspu Skandynawskiego. Brak go na Bałkanach. W Polsce W. Wojewoda w 2003 r. przytacza 6 stanowisk podanych w latach 1889–1965. Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status V – gatunek narażony, który zapewne w najbliższej przyszłości przesunie się do kategorii wymierających, jeśli nadal będą działać czynniki zagrożenia. Znajduje się na czerwonych listach gatunków zagrożonych także w Niemczech, Danii, Estonii, Wielkiej Brytanii, Norwegii, Holandii.
Grzyb naziemny występujący w lasach iglastych. Owocniki wytwarza zazwyczaj od sierpnia do października.

</doc>
<doc id="5270697" url="https://pl.wikipedia.org/wiki?curid=5270697" title="Phellodon niger">
Phellodon niger



</doc>
<doc id="5270700" url="https://pl.wikipedia.org/wiki?curid=5270700" title="Kostenpflichtig zum Tode verurteilt">
Kostenpflichtig zum Tode verurteilt

Kostenpflichtig zum Tode verurteilt (tłum. „Odpłatnie skazany na smierć”) – niemiecki film w reżyserii Georga Tresslera wyprodukowany w 1966 roku przez telewizję publiczną ZDF. Oparty na losach Jerzego Sosnowskiego. 
Fabuła.
Po niemiecko-radzieckim traktacie w Rapallo Polska czuła się zagrożona. Sztab generalny kraju rozwinął ożywioną działalność szpiegowską w Niemczech i w marcu 1926 wysłał polskiego kapitana kawalerii Georga von Sosnowskiego do Berlina. Pełniąc rolę bogatego, czarującego bon vivanta, Sosnowski zdołał zdobyć zaufanie szeregu szlachcianek, które zajmowały powiernicze stanowiska w Ministerstwie Reichswehry. Kobiety przekazały mu nawet najważniejsze tajne dokumenty dotyczące wyposażenia, szkolenia i planów rozmieszczenia armii niemieckiej. Dopiero w 1934 roku ujawniono działalność szpiegowską Sosnowskiego. 

</doc>
<doc id="5270703" url="https://pl.wikipedia.org/wiki?curid=5270703" title="Krystyna Kmieciak-Kołada">
Krystyna Kmieciak-Kołada

Krystyna Kmieciak-Kołada (ur. 30 maja 1933 w Rudzie Śląskiej, zm. 6 kwietnia 2022) – polska farmaceutka, dr hab.
Życiorys.
W 1956 ukończyła studia na Wydziale Farmaceutycznym Akademii Medycznej w Poznaniu. W latach 1956–1960 pracowała w Miejskiej Stacji Sanitarno-Epidemiologicznej w Rudzie Śląskiej, w latach 1960–1968 w Laboratorium Kontroli Leków przy Katowickim Zarządzie Aptek. Od 1968 była zatrudniona w Katedrze Farmakologii na Wydziale Lekarskim w Katowicach Śląskiej Akademii Medycznej w Katowicach. W 1971 uzyskała stopień doktora nauk przyrodniczych, w 1990 stopień doktora habilitowanego nauk medycznych na podstawie pracy zatytułowanej "Badania nad ośrodkowym mechanizmem działania dietyloamidu Kwasu d-lizergowego – LSD".
Pracowała też w Górnośląskiej Wyższej Szkole Handlowej im. Wojciecha Korfantego w Katowicach.

</doc>
<doc id="5270706" url="https://pl.wikipedia.org/wiki?curid=5270706" title="Mistrzostwa Świata w Łucznictwie 1958">
Mistrzostwa Świata w Łucznictwie 1958

19. Mistrzostwa Świata w Łucznictwie odbyły się między 20 - 23 lipca 1958 w Brukseli w Belgii. Organizatorem była Międzynarodowa Federacja Łucznicza. 

</doc>
<doc id="5270707" url="https://pl.wikipedia.org/wiki?curid=5270707" title="Riccardo Fabbriconi">
Riccardo Fabbriconi



</doc>
<doc id="5270708" url="https://pl.wikipedia.org/wiki?curid=5270708" title="Śniadanie w futrze">
Śniadanie w futrze



</doc>
<doc id="5270709" url="https://pl.wikipedia.org/wiki?curid=5270709" title="Finały Pucharu Polski w piłce nożnej">
Finały Pucharu Polski w piłce nożnej

Finały Pucharu Polski w piłce nożnej – zestawienie finałów Pucharu Polski.
Finały Pucharu Polski odbywają się zwykle pod koniec sezonu piłkarskiego w Polsce. Zdobywca Pucharu Polski był najczęściej wyłaniany po rozegraniu jednego meczu finałowego. Z wyjątkiem finałów: 1954 (mecz powtórzony) oraz 2000–2006 i 2013 (mecz i rewanż).
W historii finałów Pucharu Polski tylko raz odbyły się derby: podczas finału 1952 mecz Kolejarz Warszawa – rezerwy CWKS Ib Warszawa (1:0), a także termin rozegrania finału został przesunięty (finał 2020) oraz finał odbył się udziału publiczności (finał 2021) – z powodu pandemii COVID-19.
Mecze finałowe.
Uwagi:
Najczęstsze pary finałowe.
W poniższej tabeli zostały przedstawione pary finałowe w Pucharze Polski, które spotkały się ze sobą co najmniej dwukrotnie. Najczęstszą para finałowa to: Legia Warszawa vs Lech Poznań (6-krotnie). Dwie pary finałowe spotkały się ze sobą dwukrotnie z rzędu: Legia Warszawa vs GKS Katowice (1990, 1991) oraz Legia Warszawa vs Lech Poznań (2015, 2016). Najdłuższa przerwa między powtórzonymi finałami to: Legia Warszawa vs Lech Poznań (16 lat, 1988 i 2004).

</doc>
<doc id="5270710" url="https://pl.wikipedia.org/wiki?curid=5270710" title="Samolikwidator">
Samolikwidator

Samolikwidator – urządzenie, które ma za zadanie wywołać wybuch pocisku (głowicy, torpedy) po pewnym czasie lotu, w wypadku gdyby pocisk nie trafił w cel, wyjdzie spod kontroli, albo w przypadku zakłóceń i awarii.
Samolikwidatory są stosowane głównie w pociskach artylerii przeciwlotniczej i lotniczej, a także w pociskach rakietowych typu „ziemia-powietrze” i „powietrze-powietrze”, „głębina wodna-ziemia” i „woda-powietrze”.
Samolikwidatory rozróżnia się:
Dzięki zastosowaniu samolikwidatorów można uniknąć strat spowodowanymi przez spadające pociski na własne terytorium podczas, kiedy walczymy z celami powietrznymi przeciwnika.

</doc>
<doc id="5270712" url="https://pl.wikipedia.org/wiki?curid=5270712" title="Trenerzy zdobywców Pucharu Polski w piłce nożnej">
Trenerzy zdobywców Pucharu Polski w piłce nożnej

Trenerzy zdobywców Pucharu Polski w piłce nożnej – zestawienie trenerów, którzy poprowadzili swój klub do zdobycia Pucharu Polski.
Pierwszą edycję rozgrywek rozegrano w 1926 roku i ówczesny ich triumfator – Wisła Kraków, nie miała trenera. Następne edycje odbywały się w latach 1951–1957, a nieprzerwanie odbywają się od 1962 roku. Dotychczas rozgrywki wygrało 49 trenerów: 38 Polaków, 4 Węgrów oraz Austriak, Chorwat, Czech, Czechosłowak, Norweg, Rosjanin i Rumun.
Dwóch trenerów trzykrotnie zdobyło trofeum. Pierwszy tego dokonał Lucjan Brychczy (Puchar Polski 1989/1990), trenując wówczas Legię Warszawa. Sukces ten powtórzył Maciej Skorża (Puchar Polski 2011/2012), trenując wówczas Legię Warszawa. Najbardziej utytułowanym zagranicznym trenerem tych rozgrywek jest węgierski trener – Géza Kalocsay, który z Górnikiem Zabrze dwukrotnie wygrał rozgrywki (1968, 1969). Pierwszym zagranicznym trenerem, który wygrał rozgrywki, jest węgierski trener – János Steiner, który w Pucharze Polski 1954/1955 triumfował z CWKS Warszawa. Pierwszym trenerem, któremu się obronić trofeum, jest Teodor Wieczorek, który jako trener Zagłębia Sosnowiec wygrał rozgrywki w Pucharze Polski 1961/1962 oraz Pucharze Polski 1962/1963.
W Pucharze Polski 2004/2005 triumfowała Dyskobolia Grodzisk Wielkopolski, której trenerem był słowacki trener – Dušan Radolský, jednak 2 września 2020 roku straciła trofeum w wyniku afery korupcyjnej i trofeum nie zostało przyznanie żadnej drużynie.
Triumfatorzy jako zawodnicy i trenerzy.
Siedem osób wygrało rozgrywki zarówno jako zawodnik i jako trener. Pierwszy tego dokonał Lucjan Brychczy w Pucharze Polski 1972/1973, trenując wówczas Legię Warszawa (4-krotnie jako zawodnik, 3-krotnie jako trener).

</doc>
<doc id="5270714" url="https://pl.wikipedia.org/wiki?curid=5270714" title="Axel Lawarée">
Axel Lawarée

Axel Lawarée (ur. 10 września 1973 w Huy) – belgijski piłkarz grający na pozycji napastnika, działacz piłkarski.
Kariera piłkarska.
Axel Lawarée karierę piłkarską rozpoczął w 1981 roku w juniorach Ampsin Sport, w których grał do 1985 roku, po czym w latach 1985–1993 reprezentował barwy juniorów RFC Seraing, po czym przeszedł do seniorskiej drużyny klubu, w której grał do 1996 roku. Następnie w sezonie 1996/1997 reprezentował barwy Standardu Liège, a w sezonie 1997/1998 reprezentował barwy występującej w hiszpańskiej Segundzie División FC Sevilli, po czym wrócił do Belgii, gdzie w latach 1998–2001 reprezentował barwy Excelsioru Mouscron.
Następnie wyjechał do Austrii, gdzie został zawodnikiem SC Bregenz, w barwach której w sezonie 2002/2003 z 21 zdobytymi golami został królem strzelców Bundesligi austriackiej. W latach 2004–2006 reprezentował barwy Rapidu Wiedeń, z którym w sezonie 2004/2005 zdobył mistrzostwo Austrii oraz dotarł do finału Pucharu Austrii, w którym 1 czerwca 2005 roku na Ernst-Happel-Stadion w Wiedniu przegrał 3:1 z Austrią Wiedeń.
Następnie wyjechał do Niemiec, gdzie w sezonie 2006/2007 reprezentował barwy występującego w 2. Bundeslidze FC Augsburg, po czym przeszedł do występującego wówczas będącym trzecim poziomem rozgrywkowym w Niemczech Regionallidze północnej Fortunie Düsseldorf. Po sezonie 2007/2008 nastąpiła reforma hierarchii rozgrywek, w wyniku której trzecim poziomem rozgrywkowym w Niemczech została 3. Liga. W sezonie 2008/2009 awansował z klubem do 2. Bundesligi, a po sezonie 2009/2010 odszedł z klubu. Następnie reprezentował barwy amatorskich klubów: TuS Bösinghoven (2010–2011), RFC Hannutois (2011–2013), Richelle United (2013–2014) oraz JS Vivegnis, w którym w 2014 roku zakończył piłkarską karierę.
Incydent z Didulicą.
26 maja 2005 roku w przegranym 0:1 derbowym ligowym meczu domowym z Austrią Wiedeń został uderzony przez chorwackiego bramkarza Austrii Wiedeń, Joeya Didulicę. Lawarée odrzucił jego przeprosiny, a sam Joey Didulica 24 kwietnia 2006 roku został ukarany grzywną 60 000 euro oraz zakazem gry 8 kolejnych meczów ligowych, a także musiał zapłacić Lawarée'owi zadośćuczynienie w wysokości 1000 euro.
Kariera działacza.
Axel Lawarée w 2010 roku założył firmę konsultingową "Axel Lawarée Consulting SPRL" z siedzibą w Oupeye, która współpracowała z Królewskim Belgijskim Związkiem Piłki Nożnej.
3 listopada 2014 roku został mianowany doradcą sportowym oraz dyrektorem sportowym w Standard Liège, zastępując na tym stanowisku Jeana-Françoisa De Sarta, który odszedł z tego stanowiska kilka miesięcy wcześniej, natomiast 18 lutego 2016 roku został dyrektorem działu młodzieży klubu, jednak 16 maja 2016 roku klub ogłosił o zakończeniu współpracy z Lawarée.
12 lipca 2016 roku został dyrektorem sportowym w RFC Seraing. W okresie od stycznia 2017 roku do 21 czerwca 2019 roku pełnił funkcję dyrektora technicznego działu młodzieżowego klubu. 21 czerwca 2019 roku klub ogłosił, że Lawarée opuści klub w celu rozpoczęcia pracy w Królewskim Belgijskim Związkiem Piłki Nożnej jako menedżer krajowego centrum piłki nożnej w Tubize.
Życie prywatne.
Axel Lawarée jest żonaty, ma trójkę dzieci.

</doc>
<doc id="5270716" url="https://pl.wikipedia.org/wiki?curid=5270716" title="Bruno Rodriguez">
Bruno Rodriguez

Bruno Rodriguez (ur. 25 listopada 1972 w Bastii) – francuski piłkarz grający na pozycji napastnika.
Kariera piłkarska.
Bruno Rodriguez urodził się w Bastii jako syn Hiszpana i Francuzki pochodzącej z Korsyki. Karierę piłkarską rozpoczął w 1989 roku w rezerwach AS Monaco, których grał do 1992 roku, po czym w sezonie 1992/1993 reprezentował barwy pierwszej drużyny klubu. Następnie został zawodnikiem SC Bastii, z którą dotarł do finału Pucharu Ligi Francuskiej 1994/1995, w którym 3 maja 1995 roku na Parc des Princes w Paryżu, drużyna "I Turchini" przegrała 2:0 z Parisem Saint-Germain. Następnie reprezentował barwy: RC Strasbourg (1996), FC Metz (1997–1999 – wicemistrzostwo Francji 1998) oraz Paris Saint-Germain (1999–2000).
Z powodu braku miejsca w podstawowym składzie "Paryżan", we wrześniu 1999 roku przeszedł w ramach wypożyczenia za 500 000 funtów do angielskiego Bradford City, w którym rozegrał zaledwie 5 meczów we wszystkich rozgrywkach (55 minut), po czym 23 października 1999 roku wrócił do "Paryżan".
Następnymi klubami w karierze Rodrigueza były: RC Lens (2000–2004), w ramach wypożyczenia: EA Guingamp (2000–2001), Rayo Vallecano (2001–2002), AC Ajaccio (2002–2003), FC Metz (2004) oraz Clermont Foot, w którym w 2005 roku zakończył piłkarską karierę.
Kariera reprezentacyjna.
Bruno Rodriguez grał w reprezentacji Francji B.
Życie prywatne.
Bruno Rodriguez po zakończeniu kariery piłkarskiej wrócił na Korsykę, gdzie w grudniu 2016 roku zamieszkał w Bastii.
W marcu 2022 roku francuski związek piłkarzy, Union Nationale des Footballeurs Professionels (UNFP) poinformował o amputacji nogi Rodrigueza z powodu przewlekłego bólu, na który cierpiał od czasu zakończenia kariery piłkarskiej.

</doc>
<doc id="5270717" url="https://pl.wikipedia.org/wiki?curid=5270717" title="Jan Wyciślik">
Jan Wyciślik

Jan Wyciślik (ur. 20 lipca 1955 w Chorzowie) – polski piłkarz grający na pozycji napastnika.
Kariera piłkarska.
Jan Wyciślik karierę piłkarską rozpoczął w 1973 roku w Uranii Ruda Śląska, w której grał do 1976 roku. Następnie został zawodnikiem Ruchu Chorzów, w barwach którego 19 marca 1977 w wygranym 1:0 domowym meczu z Legią Warszawa, zadebiutował w ekstraklasie oraz został zastąpiony w 82. minucie przez Józefa Bona. W sezonie 1978/1979 zdobył z klubem mistrzostwo Polski. Ostatni mecz w ekstraklasie, w której łącznie rozegrał 53 mecze, w których zdobył 2 gole, rozegrał 8 października 1980 roku z bezbramkowo zremisowanym meczu domowym ze Śląskiem Wrocław.
Po zakończeniu rundy jesiennej sezonu 1980/1981 został zawodnikiem II-ligowej wówczas Polonii Bytom (Król strzelców II ligi w sezonie 1981/1982 – 17 goli), w którym grał do końca sezonu 1982/1983. Następnie został zawodnikiem Korony Kielce, w której po sezonie 1985/1986 zakończył piłkarską karierę.

</doc>
<doc id="5270718" url="https://pl.wikipedia.org/wiki?curid=5270718" title="Henryk Hajduk (ujednoznacznienie)">
Henryk Hajduk (ujednoznacznienie)



</doc>
<doc id="5270719" url="https://pl.wikipedia.org/wiki?curid=5270719" title="Paweł Janas (ujednoznacznienie)">
Paweł Janas (ujednoznacznienie)



</doc>
<doc id="5270730" url="https://pl.wikipedia.org/wiki?curid=5270730" title="Ibrahim Adel">
Ibrahim Adel

Ibrahim Adel Ali Mohammad Hassan (ar. إبراهيم عادل; ur. 23 kwietnia 2001 w Port Saidzie) – egipski piłkarz grający na pozycji lewoskrzydłowego. Od 2018 jest zawodnikiem klubu Pyramids FC.
Kariera klubowa.
Swoją piłkarską karierę Adel rozpoczął w klubie Al-Merreikh Port Said. W 2018 roku został zawodnikiem Pyramids FC. 30 maja 2019 zadebiutował w jego barwach w pierwszej lidze egipskiej w zremisowanym 0:0 wyjazdowym meczu z Haras El-Hodood SC. W sezonach 2018/2019, 2019/2020 i 2020/2021 zajął z Pyramids 3. miejsce w lidze.
Kariera reprezentacyjna.
W 2020 roku Adel był w kadrze Egiptu na Igrzyska Olimpijskie w Tokio. W 2022 roku został powołany do reprezentacji Egiptu na Puchar Narodów Afryki 2021. Na tym turnieju nie rozegrał żadnego meczu, a z Egiptem wywalczył wicemistrzostwo Afryki.

</doc>
<doc id="5270731" url="https://pl.wikipedia.org/wiki?curid=5270731" title="Mahmoud Gad">
Mahmoud Gad

Mahmoud Gad Mahmoud Ahmed (ar. محمود جاد; ur. 1 października 1998 w As-Sinbillawajn) – egipski piłkarz grający na pozycji bramkarza. Jest wychowankiem klubu ENPPI Club.
Kariera klubowa.
Swoją piłkarską karierę Gad rozpoczął w klubie ENPPI Club. 29 listopada 2018 zadebiutował w jego barwach w pierwszej lidze egipskiej w przegranym 1:3 domowym meczu z Al-Masry Port Said.
Kariera reprezentacyjna.
W 2020 roku Gad był w kadrze Egiptu na Igrzyska Olimpijskie w Tokio. W 2022 roku został powołany do reprezentacji Egiptu na Puchar Narodów Afryki 2021. Na tym turnieju nie rozegrał żadnego meczu, a z Egiptem wywalczył wicemistrzostwo Afryki.

</doc>
<doc id="5270740" url="https://pl.wikipedia.org/wiki?curid=5270740" title="Marwan Dawoud">
Marwan Dawoud

Marwan Mohamed Moustafa Dawoud Soliman (ar. مروان داوود; ur. 27 sierpnia 1997) – egipski piłkarz grający na pozycji lewego obrońcy. Od 2021 jest zawodnikiem klubu ENPPI Club.
Kariera klubowa.
Swoją piłkarską karierę Dawoud rozpoczął w klubie El Shams SC. W sezonie 2015/2016 zadebiutował w nim w trzeciej lidze egipskiej. W 2016 roku przeszedł do Al-Ahly Kair, jednak przez dwa lata nie zaliczył w nim debiutu w pierwszej lidze egipskiej. W 2018 roku wrócił do El Shams SC i w sezonie 2018/2019 spadł z nim z drugiej do trzeciej ligi. W 2021 roku odszedł do ENPPI Club, w którym swój debiut zaliczył 26 października 2021 w przegranym 0:2 domowym meczu z Zamalekiem.
Kariera reprezentacyjna.
W reprezentacji Egiptu Dawoud zadebiutował 4 grudnia 2021 w wygranym 5:0 meczu Pucharu Narodów Arabskich 2021 z Sudanem, rozegranym w Ras Abu Aboud. W 2022 roku został powołany do kadry na Puchar Narodów Afryki 2021. Na tym turnieju nie rozegrał żadnego meczu. Z Egiptem wywalczył wicemistrzostwo Afryki.

</doc>
<doc id="5270741" url="https://pl.wikipedia.org/wiki?curid=5270741" title="Julia Mazur">
Julia Mazur

Julia Mazur (ur. 17 kwietnia 2001 w Gryficach) – polska siatkarka, wychowanka UKS Pomorzanin Pogodno Szczecin. Od 2021 roku zawodniczka klubu BKS BOSTIK Bielsko-Biała w TAURON Lidze.
Jest absolwentką Szkoły Mistrzostwa Sportowego PZPS im. Agaty Mróz-Olszewskiej w Szczyrku. W 2019 roku wraz z reprezentacją Polski juniorek zajęła piąte miejsce w mistrzostwach świata U20. W 2020 roku dołączyła do Energi MKS Kalisz, gdzie zadebiutowała w najwyższej polskiej klasie rozgrywkowej. Po jednym sezonie w Kaliszu przeniosła się do zespołu BKS BOSTIK Bielsko-Biała.
W krajowych rozgrywkach młodzieżowych reprezentowała drużyny: Pałac Bydgoszcz, SPS Volley Piła (wywalczone wicemistrzostwo Polski juniorek) i Energa MKS Kalisz.
Linki zewnętrzne.
Profil siatkarki - TAURON Liga

</doc>
<doc id="5270744" url="https://pl.wikipedia.org/wiki?curid=5270744" title="Marwan Hamdy">
Marwan Hamdy

Marwan Hamdy Mehany Abdelhamid (ar. مروان حمدي; ur. 15 listopada 1996) – egipski piłkarz grający na pozycji napastnika. Od 2021 jest zawodnikiem klubu Smouha SC, do którego jest wypożyczony z Zamaleku.
Kariera klubowa.
Swoją piłkarską karierę Hamdy rozpoczął w klubie Al-Nasr Kair. W sezonie 2016/2017 zadebiutował w nim w drugiej lidze egipskiej i w debiutanckim sezonie wywalczył z nim awans do pierwszej ligi. W 2017 roku przeszedł do Misr Lel-Makkasa SC. W 2019 roku został z niego wypożyczony do Wadi Degla SC, w którym zadebiutował 22 września 2019 w przegranym 0:1 domowym meczu z Tantą SC. W 2020 roku wrócił do Misr Lel-Makkasa.
W styczniu 2021 Hamdy przeszedł do Zamaleku, w którym swój debiut zaliczył 7 lutego 2021 w wygranym 2:0 domowym meczu z Al-Ittihad Aleksandria. W sezonie 2020/2021 wywalczył z Zamelekiem mistrzostwo Egiptu.
Latem 2021 Hamdy został wypożyczony do Smouhy SC. Zadebiutował w niej 25 października 2021 w zremisowanym 4:4 domowym meczu z Al-Ittihad Aleksandria. W debiucie strzelił gola.
Kariera reprezentacyjna.
W reprezentacji Egiptu Hamdy zadebiutował 18 listopada 2019 w zremisowanym 0:0 meczu kwalifikacji do Pucharu Narodów Afryki 2021 z Komorami, rozegranym w Iconi. W 2022 roku został powołany do kadry na Puchar Narodów Afryki 2021. Na tym turnieju rozegrał trzy mecze: grupowy z Sudanem (1:0), ćwierćfinałowy z Marokiem (2:1 po dogrywce) i finałowy z Senegalem (0:0, k. 2:4).

</doc>
<doc id="5270745" url="https://pl.wikipedia.org/wiki?curid=5270745" title="Lucjusz Włodkowski">
Lucjusz Włodkowski

Lucjusz Włodkowski (ur. 11 lutego 1930 w Zdołbunowie, zm. 19 maja 2001) – polski publicysta i działacz komunistyczny, redaktor naczelny „Głosu Robotniczego” i „Odgłosów”.
Życiorys.
Lucjusz Włodkowski pochodził z Wołynia. Wywodził się z rodziny osadników wojskowych osiadłej w Zdołbunowie, jako syn żołnierza Stanisława Włodkowskiego i jego żony Leokadii. Ukończył studia historyczne na Uniwersytecie Łódzkim. W 1953 wstąpił do Związku Młodzieży Polskiej, w którym był do 1956. W 1956 dołączył do Związku Młodzieży Socjalistycznej, do którego należał do 1962. W październiku 1960 został członkiem Polskiej Zjednoczonej Partii Robotniczej. Pracował jako dziennikarz „Głosu Robotniczego”. W wyniku jego antyżydowskiej działalności publicystycznej w okresie marca 1968 przylgnęło do niego określenie „dziennikarza marcowego”. W 1977 opublikował książkę „Łódź 2000” przedstawiającą jego wizję Łodzi w 2000 wskazując na potrzebę modernizacji miasta oraz wyburzanie fabryk i kamienic. W 1981 został redaktorem naczelnym „Głosu Robotniczego” oraz członkiem Komitetu Łódzkiego PZPR, od 1983 był również członkiem jego egzekutywy. W okresie 1983–1990 był redaktorem naczelnym tygodnika „Odgłosy”. W okresie jego pracy jako redaktora naczelnego osiągano 100 tys. egzemplarzu nakładu gazety. Zmarł 19 maja 2001. Został pochowany na cmentarzu Doły w Łodzi (kwartał 9, rząd 1, grób 16).

</doc>
<doc id="5270746" url="https://pl.wikipedia.org/wiki?curid=5270746" title="Alan Cervantes">
Alan Cervantes

Alan Jhosué Cervantes Martín del Campo (ur. 8 kwietnia 1998 w Guadalajarze) – meksykański piłkarz występujący na pozycji defensywnego pomocnika, reprezentant Meksyku, od 2020 roku zawodnik Santosu Laguna.

</doc>
<doc id="5270747" url="https://pl.wikipedia.org/wiki?curid=5270747" title="Mohanad Lasheen">
Mohanad Lasheen

Mohanad Mostafa Lasheen (ar. مروان حمدي; ur. 29 maja 1996) – egipski piłkarz grający na pozycji środkowego pomocnika. Od 2019 jest zawodnikiem klubu Tala’ea El-Gaish SC.
Kariera klubowa.
Swoją piłkarską karierę Lasheen rozpoczął w klubie Ismaily SC. W 2016 roku awansował do pierwszego zespołu, jednak nie zadebiutował w nim w pierwszej lidze egipskiej. W 2016 roku odszedł do Al-Assyouty Sport (zwanego od 2018 Pyramids FC). W sezonie 2016/2017 awansował z nim z drugiej do pierwszej ligi.
W lipcu 2019 Lasheen przeszedł do Tala’ea El-Gaish SC. Swój debiut w nim zanotował 21 września 2019 w przegranym 0:1 domowym meczu z El Mokawloon SC.
Kariera reprezentacyjna.
W reprezentacji Egiptu Lasheen zadebiutował 1 grudnia 2021 w wygranym 1:0 meczu Pucharu Narodów Arabskich 2021 z Libanem, rozegranym w Dosze. W 2022 roku został powołany do kadry na Puchar Narodów Afryki 2021. Na tym turnieju rozegrał dwa mecze: półfinałowy z Kamerunem (0:0, k. 3:1) i finałowy z Senegalem (0:0, k. 2:4).

</doc>
<doc id="5270749" url="https://pl.wikipedia.org/wiki?curid=5270749" title="Gilberto Sepúlveda">
Gilberto Sepúlveda

Gilberto „Tiba” Sepúlveda López (ur. 4 lutego 1999 w Guasave) – meksykański piłkarz występujący na pozycji środkowego obrońcy, reprezentant Meksyku, od 2019 roku zawodnik Guadalajary.

</doc>
<doc id="5270750" url="https://pl.wikipedia.org/wiki?curid=5270750" title="Lutnia Wileńska">
Lutnia Wileńska

Towarzystwo Muzyczne i Polski Teatr "Lutnia Wileńska" – polska organizacja kulturalna, działająca w Wilnie w latach 1905–1920.
Rys historyczny.
Towarzystwo Muzyczne i Polski Teatr "Lutnia Wileńska" zostały założone 24 września 1905 roku w Wilnie, po uzyskaniu zgody cywilnego gubernatora Wilna, Konstantego von Pahlena. Inicjatorem powstania był kierownik chóru męskiego Alojzy Perzanowski, natomiast założycielem, fundatorem i pierwszym przewodniczącym – Józef Montwiłł. 
Działalność Towarzystwa skupiała się wokół popularyzowania polskiej kultury literackiej, muzycznej oraz teatralnej. Początkowo posiadało ono jedynie sekcję wokalno-muzyczną, której debiutancki występ odbył się w 1906 roku. Kolejną z powstałych sekcji była literacko-dramatyczna, która z czasem przekształciła się w teatr amatorski. Rozpoczęto organizowanie Wieczorów Słowa, poświęconych polskim literatom. W 1907 utworzono orkiestrę (Wileńska Orkiestra Symfoniczna), która w 1908 roku wystąpiła z koncertem dzieł Fryderyka Chopina. Organizowano również wystawa malarstwa polskiego oraz odczyty naukowe. 
W 1908 roku z Towarzystwa odeszli dwaj założyciele – Józef Montwiłł i Alojzy Perzanowski. Kierownictwo "Lutni" objął hrabia Józef O'Rourke. W 1910 roku kierownictwo sekcji muzycznej "Lutni" objął Adam Wyleżyński. Organizacja przeniosła się również do gmachu przy ówczesnym Prospekcie Świętojerskim, mieszczącego dziś Litewski Narodowy Teatr Dramatyczny. Zaczęto realizować coraz ambitniejsze projekty artystyczne: w 1911 roku wystawiono operetkę "Loteria" Stanisława Moniuszki, a w 1913 roku – operę "Powrót taty" Henryka Jareckiego, w której partię solową wykonał Stanisław Bogucki. 
Z chwilą wybuchu I wojny światowej Józef O'Rourke jako były oficer carski został powołany do wojska (zginął rok później). Przewodniczenie Towarzystwu przejął Ludwik Fuks. Regularną działalność "Lutnia" prowadziła do 1916 roku, kiedy to część jej członków została ewakuowana w głąb Rosji. Sezon 1916/1917 cechował zastój spowodowany brakiem aktorów oraz repertuaru. Sytuacja poprawiła się w 1918 roku. Wznowiono działalność teatralną oraz koncertową, zorganizowano wieczory kameralne. W grudniu tegoż roku władze Towarzystwa podjęły decyzję o powołaniu szkoły dramatycznej.
Po zakończeniu wojny i przekazaniu Wilna Litwie, Towarzystwo zawiesiło działalność. Działał natomiast oparty o członków "Lutni" Państwowy Polski Teatr Artystyczny pod kierownictwem Zbigniewa Śmiałowskiego, który w latach 1919–1920 grał przedstawienia dramaturgów polskich (m.in. Lucjana Rydla, Stanisława Wyspiańskiego, Gabrieli Zapolskiej). Po włączeniu Litwy Środkowej do Polski w 1920 roku, Towarzystwo wznowiło działalność. Kres jego znaczenia jako samodzielnej organizacji nadszedł wraz z przybyciem do Wilna Franciszka Rychłowskiego, który skupił w swoich rękach dyrekcję czterech tamtejszych scen teatralnych: prowadzonego przez "Lutnię" Teatru Dramatycznego, Teatru Powszechnego działającego w wileńskim Ratuszu, Teatru Letniego w Ogrodzie Bernardyńskim oraz Teatru Śpiewnego na Pohulance. W oparciu o dawny zespół Towarzystwa powstał zawodowy teatr, będący w okresie międzywojennym największą konkurencją dla wileńskiego zespołu Reduty, który działał do 1941 roku. 

</doc>
<doc id="5270751" url="https://pl.wikipedia.org/wiki?curid=5270751" title="Kryspin Mitura">
Kryspin Mitura

Kryspin Mitura (ur. 1977 w Siedlcach) – polski lekarz, specjalista chirurgii ogólnej , chirurgii onkologicznej i chirurgii ściany jamy brzusznej, profesor uczelni Uniwersytetu Przyrodniczo - Humanistycznego w Siedlcach, absolwent Uniwersytetu Harvarda w Bostonie, USA (Harvard Medical School).
Życiorys.
Urodzony w 1977 roku w Siedlcach. W 2002 roku ukończył studia z wyróżnieniem, odznaczony dyplomem honorowym Rektora Uczelni i listem gratulacyjnym Prezesa Lubelskiej Izby Lekarskiej za wybitne wyniki osiągnięte w czasie nauki akademickiej.
W latach 2002-2003 odbywał staż podyplomowy w Samodzielnym Publicznym Zakładzie Opieki Zdrowotnej w Siedlcach. W listopadzie 2003 roku został zatrudniony w Oddziale Chirurgii Ogólnej Szpitala Miejskiego w Siedlcach, gdzie pracuje do chwili obecnej, pełniąc od 2016 roku funkcję Ordynatora Oddziału. W 2018 roku zatrudniony na stanowisku adiunkta w Instytucie Nauki o Zdrowiu, Uniwersytetu Przyrodniczo-Humanistycznego w Siedlcach, a od 2019 roku jako profesor uczelni w Wydziale Nauk Medycznych i Nauk o Zdrowiu.
W 2006 roku uzyskał tytuł doktora nauk medycznych na Wydziale Lekarskim Uniwersytetu Medycznego w Warszawie. Temat rozprawy doktorskiej dotyczył nowoczesnych metod leczenia przepuklin pachwinowych i został opracowany na podstawie własnych badań naukowych. W 2019 roku otrzymał stopień doktora habilitowanego nauk medycznych.
Specjalista chirurgii ogólnej (2010r.), chirurgii onkologicznej (2013r.) i chirurgii ściany jamy brzusznej (2021r.). W 2010 roku uzyskał certyfikat endoskopii diagnostycznej i zabiegowej Sekcji Chirurgii Endoskopowej Towarzystwa Chirurgów Polskich.
W 2023 roku ukończył studia podyplomowe na Uniwersytecie Harvarda w zaawansowanym programie "Surgical Leadership" (Harvard Medical School w Boston, Massachusettes w USA).
Autor ponad 250 doniesień i prac naukowych opublikowanych w polskich i zagranicznych czasopismach naukowych i recenzowanych materiałach zjazdowych krajowych i międzynarodowych, i podręcznikach medycznych.
Promotor i recenzent przewodów doktorskich, prac magisterskich i licencjackich. Kierownik specjalizacji lekarzy w dziedzinie chirurgii ogólnej. Recenzent krajowych i międzynarodowych czasopism naukowych. Członek komitetów naukowych i organizacyjnych licznych konferencji i sympozjów naukowych w Polsce.
Od 2004 roku prowadzi wykłady i liczne kursy specjalistyczne dla pielęgniarek z zakresu chirurgii. Organizator konferencji naukowo-szkoleniowych dotyczących nowoczesnych metod leczenia otyłości oraz kompleksowego leczenia ran przewlekłych. Od 2008 roku systematycznie prowadzi liczne kursy i warsztaty szkoleniowe dla chirurgów na temat nowoczesnych metod leczenia przepuklin w szpitalach w Polsce. Łącznie zorganizował i przeprowadził kilkadziesiąt warsztatów laparoskopowych, podczas których przeprowadzono łącznie ponad 150 operacji szkoleniowych techniką TAPP. Pełni funkcję Koordynatora Programu Szkoleniowego Sekcji Wideochirurgii TChP w Zakresie Operacji Laparoskopowych Przepuklin Pachwinowych (od 2019r.). 
Inicjator i współtwórca Krajowego Rejestru Operacji Przepuklin w Polsce (2009r.).
W 2009r. został powołany w skład zespołu ekspertów do opracowania standardu leczenia przepuklin w Polsce w ramach Towarzystwa Chirurgów Polskich. Efektem tych prac było opublikowanie polskich rekomendacji leczenia chirurgicznego przepuklin pachwinowych. W 2011r. był członkiem zespołu eksperckiego ds. opracowania rekomendacji leczenia przepuklin okołostomijnych, które zostały następnie opublikowane w 2013 roku. W 2021r. członek zespołu eksperckiego ds. opracowania rekomendacji stosowania metod małoinwazyjnych w ostrych schorzeniach chirurgicznych.
Twórca kilkudziesięciu filmów dydaktycznych z leczenia przepuklin pachwinowych i brzusznych. W 2019r. utworzył internetowy portal szkoleniowy dla chirurgów na temat leczenia przepuklin - Herniacademia, zaś wszystkie zamieszczone materiały opracowane są w dwóch wersjach językowych (polskiej i angielskiej).
W latach 2011-2021 był sześciokrotnie wybierany do Zarządu Sekcji Chirurgii Przepuklin w ramach Towarzystwa Chirurgów Polskich (dwie kadencje jako Sekretarz), od 2012 roku jest członkiem Rady Naukowej Polskiego Klubu Przepuklinowego, a od 2014 roku w Zarządzie Polskiego Klubu Przepuklinowego pełnił funkcję Sekretarza, w latach 2015-2021 był czterokrotnie wybierany do Zarządu Sekcji Endoskopowej Towarzystwa Chirurgów Polskich, a w 2021 roku również do Zarządu Sekcji Wideochirurgii TChP.
Aktywnie uczestniczy we wprowadzaniu w Polsce nowych technik operacji przepuklin pachwinowych i brzusznych, przede wszystkim technikami małoinwazyjnymi. Po raz pierwszy w Polsce przedstawił wyniki leczenia przepuklin brzusznych nowatorskimi metodami zewnątrzotrzewnowymi (eTEP-RS, HU-TAPP, SCOLA). Uczestniczył aktywnie w kilkudziesięciu zagranicznych konferencjach naukowych w ponad 20 krajach, prezentując własne doświadczenia z zakresu nowoczesnych terapii w chirurgii, m.in. podczas kongresów American College of Surgeons (ACS), Society of American Gastrointestinal and Endoscopic Surgeons (SAGES), European Association of Endoscopic Surgery (EAES) i European Hernia Society (EHS).
Członek wielu towarzystw naukowych, między innymi – Towarzystwa Chirurgów Polskich, Sekcji Wideochirurgii TChP, Sekcji Przepuklin TChP, Sekcji Endoskopowej TChP, Polskiego Klubu Przepuklinowego, European Hernia Society (EHS), European Association of Endoscopic Surgery (EAES), International Hernia Collaboration (IHC), Society of American Gastrointestinal and Endoscopic Surgeons (SAGES), International Society of Surgeons (ISS), a w 2020 roku został przyjęty jako czwarty chirurg w Polsce do prestiżowego stowarzyszenia chirurgów - American College of Surgeons.
Od 2014r. pięciokrotnie współorganizował i uczestniczył w humanitarnych misjach medycznych do Ghany i Tanzanii w Afryce, wykonując liczne operacje z zakresu chirurgii ogólnej (głównie przepukliny pachwinowe w znieczuleniu miejscowym), dostarczając jednocześnie na te potrzeby cały niezbędny sprzęt i wyposażenie.

</doc>
<doc id="5270753" url="https://pl.wikipedia.org/wiki?curid=5270753" title="Swiatosław Nazarienko">
Swiatosław Nazarienko

Swiatosław Nazarienko (, ur. 7 sierpnia 2004) – kazachski kombinator norweski i skoczek narciarski. Uczestnik zimowej uniwersjady (2023), zimowych igrzysk olimpijskich młodzieży (2020) oraz mistrzostw świata juniorów (2022 i 2023). Medalista mistrzostw kraju w kombinacji norweskiej.
Przebieg kariery.
Nazarienko początkowo uprawiał głównie kombinację norweską. W sierpniu 2019 w Oberhofie wystartował w zawodach FIS Youth Cup (Gundersen HS70/5 km i Gundersen HS70/6 km), dwukrotnie plasując się pod koniec stawki. W styczniu 2020 wystąpił w konkursie indywidualnym zimowych igrzysk olimpijskich młodzieży (Gundersen HS90/6 km), zajmując ostatnią, 27. lokatę. W dyscyplinie tej stawał na podium mistrzostw kraju – w październiku 2019 zdobył srebrny medal w konkursie drużynowym (Gundersen HS105/4×10 km) letniego czempionatu.
Od sezonu zimowego 2021/2022 zaczął występować w oficjalnych zawodach międzynarodowych w skokach narciarskich rozgrywanych pod egidą FIS. W listopadzie 2021 w Falun zadebiutował w FIS Cupie, dwukrotnie zajmując 41. pozycję. W marcu 2022 w Zakopanem wziął udział w mistrzostwach świata juniorów – w rywalizacji indywidualnej był 41., a w drużynowej 10. Podczas imprezy tej uzupełnił również skład kazachskiego zespołu na konkurs drużynowy kombinatorów norweskich (w zmaganiach indywidualnych wystąpiło tylko 3 sportowców z tego kraju), w którym uplasował się na ostatnim, 12. miejscu.
27 sierpnia 2022 zdobył pierwsze w karierze punkty FIS Cupu, za zajęcie 28. lokaty w Einsiedeln. W październiku 2022 zadebiutował w Pucharze Kontynentalnym, plasując się na 28. oraz dwukrotnie 30. pozycji słabo obsadzonych zawodów letniej edycji w amerykańskim Lake Placid. W styczniu 2023 w tej samej miejscowości wystąpił na zimowej uniwersjadzie zajmując 20. miejsce w konkursie indywidualnym i 7. w drużynowym. W lutym 2023 w Whistler wziął udział w mistrzostwach świata juniorów – indywidualnie był 43., a drużynowo 9..

</doc>
<doc id="5270754" url="https://pl.wikipedia.org/wiki?curid=5270754" title="Wojciech Radojewski">
Wojciech Radojewski

Wojciech Radojewski herbu Ogończyk (zm. w 1668 roku) – chorąży inowrocławski w latach 1665-1668, łowczy inowrocławski w latach 1654-1665.
Poseł sejmiku radziejowskiego na sejm 1658 roku, sejm 1665 roku, sejm 1667 roku.

</doc>
<doc id="5270758" url="https://pl.wikipedia.org/wiki?curid=5270758" title="Super liga Srbije (2018/2019)">
Super liga Srbije (2018/2019)

Super liga Srbije 2018/2019 była 13. edycją najwyższej klasy rozgrywkowej piłki nożnej w Serbii. 
Brało w niej udział 16 drużyn, które w okresie od 20 lipca 2018 do 19 maja 2019 rozegrały w dwóch rundach 37 kolejek meczów. 
Sezon zakończyły baraże o miejsce w przyszłym sezonie w Super liga Srbije.
Crvena zvezda zdobyła drugi tytuł z rzędu, a 5. w swojej historii.
Baraż o Super liga Srbije.
Trzecia drużyna Prva liga Srbije Inđija wygrała 3:2 finałowy dwumecz z Dinamo Vranje o miejsce w Super liga Srbije na sezon 2019/2020.

</doc>
<doc id="5270759" url="https://pl.wikipedia.org/wiki?curid=5270759" title="Pieniądz cyfrowy banku centralnego">
Pieniądz cyfrowy banku centralnego

Pieniądz cyfrowy banku centralnego ("Central Bank Digital Currency, CBDC") – jest definiowany jako zobowiązanie banku centralnego, wyrażone w obowiązującej jednostce rozrachunkowej, w formie cyfrowej, które służy jako środek wymiany oraz środek przechowywania wartości.
Bank Rozrachunków Międzynarodowych (BIS) definiuje pieniądz cyfrowy banku centralnego, CBDC, jako zobowiązanie banku centralnego, wyrażone w obowiązującej jednostce rozrachunkowej, które służy jako środek wymiany oraz środek przechowywania wartości.
Międzynarodowy Fundusz Walutowy definiuje CBDC jako nową formę pieniądza, wydawaną w formie cyfrowej przez bank centralny, która ma służyć jako prawny środek płatniczy.

</doc>
<doc id="5270761" url="https://pl.wikipedia.org/wiki?curid=5270761" title="Zbigniew Gruca">
Zbigniew Gruca

Zbigniew Bogusław Gruca (ur. 6 sierpnia 1933 we Włodzimierzu Wołyńskim, zm. 6 kwietnia 2022) – polski chirurg, endokrynolog, gastroenterolog.
Życiorys.
Urodził się 6 sierpnia 1933 r. we Włodzimierzu Wołyńskim. W 1945 zamieszkał z rodzicami w Kościerzynie. W młodości uprawiał piłkę ręczną i tenis w klubie Kaszuby Kościerzyna, a także koszykówkę w barwach Wybrzeża Gdańsk (razem z bratem, Janem). Z tym ostatnim klubem wygrał w 1955 r. rozgrywki II-ligowe, w sezonie 1955/1956 zajął 10. (ostatnie) miejsce w I lidze, w sezonie 1956/1957 12. (ostatnie) miejsce również w I lidze.
W 1957 r. ukończył studia w Akademii Medycznej w Gdańsku. W latach 1957–1959 pracował jako lekarz stażysta w III Klinice Chirurgii w macierzystej uczelni, a potem do 1961 r. jako lekarz okrętowy na ORP „Wicher”. Następnie powrócił do pracy w III Klinice Chirurgii AM w Gdańsku i w 1962 r. uzyskał I stopień, a w 1966 r. II stopień specjalizacji z chirurgii ogólnej. W tym samym 1966 r. obronił także stopień naukowy doktora nauk medycznych, a w 1973 r. uzyskał stopień doktora habilitowanego. Od 1973 r. pracował jako docent w II Klinice Chirurgii Ogólnej AM, a w 1987 r. uzyskał tytuł profesora. W latach 1990–1993 był dziekanem Wydziału Lekarskiego, a w 1996 r. został profesorem zwyczajnym. Od 1997 r. kierował Kliniką Chirurgii Ogólnej, Gastroenterologicznej i Endokrynologicznej Akademii Medycznej w Gdańsku.
Autor 567 prac naukowych, w tym podręczników chirurgii dla pielęgniarek i dla studentów stomatologii. Od 1962 r. był członkiem Towarzystwa Chirurgów Polskich, od 1997 r. jego członkiem honorowym, a w latach 2001–2003 prezesem Zarządu Głównego. Był założycielem (1989) i wieloletnim prezesem, a od 2010 r. członkiem honorowym Sekcji Zakażeń Chirurgicznych Towarzystwa Chirurgów Polskich, należał także do Klubu Chirurgii Endokrynologicznej, Societe Internationale de Chirurgie, Collegium Internationale Chirurgie Digestive, European Society of Oncological Surgery, Infection Society – Europe, i członkiem korespondentem Academia Peruana D’Chirurgia.
Odznaczony Złotym Krzyżem Zasługi (1980), Medalem 40-lecia Polski Ludowej (1984), Krzyżem Kawalerskim Orderu Odrodzenia Polski (1988), Medalem Komisji Edukacji Narodowej (2001) oraz Krzyżem Oficerskim Orderu Odrodzenia Polski (2001).
Zmarł 6 kwietnia 2022 r.

</doc>
<doc id="5270765" url="https://pl.wikipedia.org/wiki?curid=5270765" title="Zakłady Mechaniczne im. gen. Karola Świerczewskiego ZAMECH">
Zakłady Mechaniczne im. gen. Karola Świerczewskiego ZAMECH



</doc>
<doc id="5270766" url="https://pl.wikipedia.org/wiki?curid=5270766" title="Zamech">
Zamech



</doc>
<doc id="5270767" url="https://pl.wikipedia.org/wiki?curid=5270767" title="Mistrzostwa Świata w Kajakarstwie 1954">
Mistrzostwa Świata w Kajakarstwie 1954

4. Mistrzostwa świata w kajakarstwie odbyły się w dniach 24–26 lipca 1954 w Mâcon we Francji.
Rozegrano 13 konkurencji męskich i 2 kobiece. Mężczyźni startowali w kanadyjkach jedynkach (C-1) i dwójkach (C-2) oraz w kajakach jedynkach (K-1), dwójkach (K-2) i czwórkach (K-4), zaś kobiety w kajakach jedynkach i dwójkach. Liczba i rodzaj konkurencji nie zmieniły się od poprzednich mistrzostw.
Pierwsze miejsce w klasyfikacji medalowej wywalczyli reprezentanci Węgier.

</doc>
<doc id="5270771" url="https://pl.wikipedia.org/wiki?curid=5270771" title="Mistrzostwa Świata w Łucznictwie 1957">
Mistrzostwa Świata w Łucznictwie 1957

18. Mistrzostwa Świata w Łucznictwie odbyły się między 18 - 21 lipca 1957 w Pradze w Czechosłowacji. Organizatorem była Międzynarodowa Federacja Łucznicza. 

</doc>
<doc id="5270776" url="https://pl.wikipedia.org/wiki?curid=5270776" title="Alina Striemous">
Alina Striemous

Alina Siergiejewna Striemous (, ; ur. 11 lipca 1995 w Kotielnikowie) – rosyjska biathlonistka reprezentująca Mołdawię, olimpijka z Pekinu 2022, mistrzyni Europy.
Urodziła się i dorastała w Rosji. Nigdy nie otrzymała powołania do kadry rosyjskiej. W kwietniu 2020 została obywatelką Mołdawii i od tego czasu reprezentuje ten kraj. Na występy dla Mołdawii nie potrzebowała zgody Międzynarodowej Unii Biathlonu, ani Rosyjskiego Związku Biathlonu, ponieważ nigdy nie wystartowała w barwach rosyjskich.

</doc>
<doc id="5270777" url="https://pl.wikipedia.org/wiki?curid=5270777" title="Škoda 130 L">
Škoda 130 L



</doc>
<doc id="5270778" url="https://pl.wikipedia.org/wiki?curid=5270778" title="Alina Stremous">
Alina Stremous



</doc>
<doc id="5270783" url="https://pl.wikipedia.org/wiki?curid=5270783" title="Mistrzostwa Świata w Łucznictwie 1955">
Mistrzostwa Świata w Łucznictwie 1955

17. Mistrzostwa Świata w Łucznictwie odbyły się między 19 - 22 lipca 1955 w Helsinkach w Finlandii. Organizatorem była Międzynarodowa Federacja Łucznicza.
Polska wywalczyła dwa medale. Katarzyna Wiśniowska została najlepszą łuczniczką na świecie, a razem z Marią Cugowską
i Janiną Spychajową wywalczyła brąz w drużynie. Dla 54-letniej Spychajowej był to ostatni medal mistrzostw globu.
Bibliografia.
\

</doc>
<doc id="5270786" url="https://pl.wikipedia.org/wiki?curid=5270786" title="Tottori Maru">
Tottori Maru

SS „Tottori Maru” – japoński statek towarowy oddany do służby w 1914 roku.
W okresie międzywojennym pływał pod flagą linii Nippon Yūsen Kaisha. W czasie wojny chińsko-japońskiej oraz wojny na Pacyfiku był wykorzystywany do transportu żołnierzy i materiałów wojennych. Jesienią 1942 roku przewiózł 1961 amerykańskich jeńców wojennych z Filipin do Korei i Japonii, przy czym około 30 jeńców zmarło w trakcie rejsu. 15 maja 1945 roku został zatopiony w Zatoce Tajlandzkiej przez amerykański okręt podwodny USS „Hammerhead”.
„Tottori Maru” jest zaliczany do grona tzw. piekielnych statków.
Dane techniczne.
„Tottori Maru” był statkiem towarowym o długości 128,93 metrów, szerokości 17 metrów i zanurzeniu 8,74 metrów. Jego pojemność wynosiła 5952 BRT (według innych źródeł – 5973 BRT).
Statek był wyposażony w jedną śrubę. Napęd zapewniała maszyna parowa potrójnego rozprężania o mocy 556 NHP, wyprodukowana w zakładach John G. Kincaid &amp; Company w Greenock. Osiągał prędkość 11 węzłów.
Historia.
Przebieg służby.
Budowę statku rozpoczęto w 1913 roku w stoczni Russell &amp; Co. w Port Glasgow. Jeszcze na pochylni został zakupiony przez japońskie linie żeglugowe Nippon Yūsen Kaisha. Wodowanie miało miejsce 25 sierpnia 1913 roku; wtedy też jednostce nadano nazwę „Tottori Maru”. Do służby weszła 19 stycznia 1914 roku.
W czasie I wojny światowej oraz w okresie międzywojennym „Tottori Maru” pływał pod flagą linii NYK. W latach 1917–1923 obsługiwał trasę Bordeaux – Cristóbal – Nowy Jork. Jego portem macierzystym było Tokio.
W sierpniu 1937 roku, w związku z wybuchem wojny chińsko-japońskiej, zarekwirowała go Cesarska Armia Japońska z przeznaczeniem do transportu wojska. W połowie grudnia tegoż roku zwrócono go macierzystym liniom, jednakże pod koniec czerwca 1938 roku zarekwirowano go ponownie. Do służby cywilnej powrócił w maju 1939 roku.
Po raz trzeci Cesarska Armia zarekwirowała statek we wrześniu 1941 roku. W pierwszych miesiącach wojny na Pacyfiku odbywał rejsy do portów Chin, Syjamu i Borneo. W kwietniu 1942 roku uczestniczył w operacjach desantowych na Cebu i Mindanao. 19 maja tegoż roku, podczas samotnego rejsu w pobliżu wyspy Ambulong, został trafiony torpedą przez amerykański okręt podwodny USS „Pickerel”. Mimo stosunkowo poważnych uszkodzeń zdołał o własnych siłach dopłynąć do Manili. Do września przechodził naprawy w Cavite.
„Piekielny statek”.
6 października 1942 roku przy nadbrzeżu nr 7 w porcie w Manili na „Tottori Maru” zaokrętowano 1961 amerykańskich jeńców wojennych, w tym 31 oficerów. Zostali oni sprowadzeni z obozu jenieckiego w Cabanatuan. Większość Amerykanów ulokowano w dwóch ładowniach. Ci dla których zabrakło miejsca, musieli spędzić rejs na pokładzie. Rankiem następnego dnia na „Tottori Maru” zaokrętowano dodatkowo około tysiąc japońskich żołnierzy.
Warunki, w których podróżowali jeńcy, były niezwykle ciężkie. Ładownie były zatłoczone do tego stopnia, iż jeden z Amerykanów wspominał, że „nie sposób byłoby włożyć kartkę papieru pomiędzy dwa ciała”. W tropikalnym upale zbudowany ze stali statek błyskawicznie się nagrzewał, co w połączeniu ze ściskiem powodowało, że w ładowniach z trudem można było oddychać. Na burtach statku rozwieszono prowizoryczne latryny, lecz z powodu tłoku rzadko który jeniec mógł dotrzeć do nich na czas. W konsekwencji musieli załatwiać potrzeby naturalne w ładowniach, a smród nieuprzątniętych odchodów stał się wkrótce tak dotkliwy, iż skarżyć zaczęli się podróżujący statkiem japońscy żołnierze.
8 października statek wypłynął z portu. Warunki panujące w ładowniach szybko doprowadziły jeńców na skraj wytrzymałości. Jeden z Amerykanów próbował popełnić samobójstwo, a w nocy z 8 na 9 października w jednej z ładowni doszło do regularnej bójki. Japońscy żołnierze musieli zagrozić otwarciem ognia, by opanować sytuację. Następnego poranka „Tottori Maru” został zaatakowany przez amerykański okręt podwodny USS „Spearfish”, lecz dzięki umiejętnemu manewrowi zdołał uniknąć wszystkich trzech wymierzonych weń torped. Po tym ataku Japończycy spędzili wszystkich Amerykanów z pokładu i na pewien czas zamknęli ich w ładowniach. Japońscy żołnierze podróżowali w równie ciężkich warunkach co jeńcy, stąd w trakcie rejsu relacje pomiędzy obiema grupami układały się względnie poprawnie.
12 października statek zawinął do portu Takao na Formozie, gdzie wyokrętowano większość japońskich żołnierzy oraz czterech ciężko chorych jeńców. Pozostałym jeńcom nie pozwolono zejść na ląd. W czasie postoju wydawano im racje żywnościowe w wielkości wiadra ryżu i trawy morskiej na 30 osób oraz ośmiu uncji skondensowanego mleka na 45 osób. Zdarzało się, że zdesperowani głodem jeńcy walczyli o żywność. Statek wznowił rejs 15 października. Z nieznanych przyczyn szybko jednak zawrócił, by następnego dnia ponownie zawinąć do Takao. 18 października wznowił rejs, lecz z powodu złej pogody już następnego dnia zawinął do portu Mako na Peskadorach, gdzie spędził ponad tydzień. 26 lub 27 października wypłynął z portu, lecz po raz trzeci zawrócił do Takao. Tym razem jeńcom pozwolono zejść na ląd, a nawet zapewniono mydło i wodę do mycia. W międzyczasie koreańscy robotnicy dezynfekowali i czyścili jednostkę.
30 października „Tottori Maru” wznowił rejs, by 7 listopada zawinąć do Pusan w Korei. 14 oficerów i 1288 żołnierzy zostało wyokrętowanych; dwa dni później przetransportowano ich koleją do obozu jenieckiego w Mukdenie w Mandżurii. Tego samego dnia „Tottori Maru” wyruszył w dalszą podróż. 11 listopada zawinął do portu w Osace, gdzie wyokrętowano pozostałych Amerykanów.
W trakcie 32-dniowego rejsu zmarło około 30 jeńców. Kolejnych pięćdziesięciu musiano pozostawić w szpitalach w Pusan i Takao. W konsekwencji „Tottori Maru” jest zaliczany do grona japońskich „piekielnych statków” (ang. "Hellships").
Dalsze losy.
Jesienią 1943 roku „Tottori Maru” pływał w konwojach na Filipiny oraz na archipelag Moluków, skąd przez Formozę powrócił do Japonii. W styczniu 1944 roku Cesarska Marynarka Japońska przejęła go z rąk armii lądowej.
W 1944 roku nadal pływał w konwojach, m.in. na Formozę oraz do Singapuru, Indochin i Holenderskich Indii Wschodnich. Był wykorzystywany m.in. do transportu żołnierzy i sprzętu. W maju rozpoczął remont kadłuba i silników.
1 listopada 1944 roku wypłynął z Takao w konwoju MOMA-06 do Manili. Po drodze konwój był atakowany przez amerykańskie okręty podwodne, jednakże „Tottori Maru” zdołał uniknąć zatopienia. 14 listopada, podczas postoju w Manili, został uszkodzony przez amerykańskie samoloty. Wybuchy bomb naruszyły kadłub i spowodowały śmierć jedenastu członków załogi. Po niezbędnych naprawach statek opuścił port 29 listopada, by po sześciu dniach zawinąć do portu Cap St. Jacques w Indochinach. Od stycznia do marca 1945 roku przechodził remont w Singapurze.
Zatopienie.
30 kwietnia 1945 roku „Tottori Maru” wypłynął z Singapuru pod eskortą stawiacza min „Hatsutaka”. Zawinąwszy do Hà Tiên w Indochinach, pobrał ładunek 500 ton ryżu, po czym 13 maja wyruszył wraz z „Hatsutaką” w rejs powrotny do Singapuru. Rankiem następnego dnia w Zatoce Tajlandzkiej amerykański okręt podwodny USS „Cobia” przeprowadził nieudany atak na stawiacz min. Jeszcze tego samego dnia inny okręt podwodny, USS „Hammerhead”, zaatakował „Tottori Maru”. Japoński statek zdołał jednak wyminąć trzy wystrzelone weń torpedy.
Amerykańska jednostka nie zrezygnowała z pościgu. 15 maja krótko po północy Japończycy dostrzegli okręt podwodny, który usiłował zająć pozycję do ataku. Obie jednostki oddały doń kilka niecelnych strzałów ze swej artylerii pokładowej. Nie zniechęciło to jednak „Hammerheda”, który nadal kontynuował pościg. O godzinie 01:27 „Tottori Maru” otrzymał trafienie torpedą w część dziobową. Zatonął 24 minuty później, na pozycji . Zginęło 53 członków załogi, w tym dowódca jednostki Hirotake Otsuka. 19 rozbitków zostało uratowanych przez „Hatsutakę” i zabranych do Singapuru.

</doc>
<doc id="5270790" url="https://pl.wikipedia.org/wiki?curid=5270790" title="Komórka Hulla">
Komórka Hulla

Komórka Hulla – instrument pomiarowy stosowany w galwanotechnice. Jest używana zarówno przy tworzeniu nowych kąpieli galwanicznych, jak i w procesie ich codziennej konserwacji w trakcje eksploatacji w warunkach przemysłowych. Zaliczana jest do rodziny układów testowych o skośnym położeniu elektrod względem siebie. Dzięki odpowiedniej budowie instrument ten daje zarówno możliwości sprawdzania aktualnego stanu badanej kąpieli galwanicznej (pomiar zdolności krycia, wgłębności oraz tzw. wgłębności połysku) jak i właściwości warstw wytwarzanych z takiego elektrolitu (połysk, mikro-wygładzanie plastyczność czy też grubość).
Rys historyczny.
Ten instrument badawczy został opracowany i opatentowany przez Richarda O. Hulla, amerykańskiego chemika i biznesmena, następnie został zreferowany na zjeździe Amerykańskiego Stowarzyszenia Galwanotechników. Miało to miejsce w 1939 roku.
Charakterystyka metody.
Kontrolowanie stanu i właściwości kąpieli galwanicznych jest fundamentalnym aspektem służącym uzyskiwaniu powtarzalnych i wysokiej jakości rezultatów obróbki galwanicznej w warunkach przemysłowych. Taką kontrolę można wykonać za pomocą testów wykonywanych w dedykowanych do tego "celach" (komórkach) pomiarowych. 
Najpowszechniej stosowaną w warunkach przemysłowych jest komórka Hulla. Jest to bardzo proste i tanie narzędzie diagnostyczne dające możliwość badania aktualnego stanu badanej kąpieli galwanicznej.
Można ją wykorzystać do przeprowadzania rutynowego procesu konserwacji pracujących w warunkach przemysłowych elektrolitów. Co równie ważne, komórka Hulla jest w wielu przypadkach jedynym szybkim i skutecznym narzędziem pozwalającym na diagnozowanie i rozwiązywanie występujących problemów jakościowych w bieżącej produkcji. Testy przeprowadzane w komórce Hulla uwidaczniają stan kąpieli galwanicznej z pewnym wyprzedzeniem. Dzięki czemu można maksymalnie ograniczyć możliwość wystąpienia braków w bieżącej produkcji. 
Istnieją metody analizy chemicznej (np. HPLC, ASA, czy też układy oparte na elektroanalizie chemicznej takie jak CVS), które umożliwiają kontrolę stanu kąpieli galwanicznej (pomiar zawartości składników podstawowych, jak i dodatków funkcyjnych czy też zanieczyszczeń). Metody te w większości przypadków wymagają drogiej i skomplikowanej aparatury pomiarowej. Ponadto niektóre z nich wymagają wstępnego obrobienia badanej próbki kąpieli galwanicznej. Wymienione wyżej ograniczenia powodują, że takie analizy mogą być wykonywane jedynie w wyspecjalizowanych laboratoriach, które dysponują odpowiednim zapleczem technicznym i wykwalifikowaną obsługą. Ponadto takie laboratoria muszą mieć metody analityczne skalibrowane pod konkretną technologię, która ma być badana. To dodatkowo zawęża dostępność analizy i podnosi jej koszy.
Pomiar w komórce Hulla jest wolna od niektórych ograniczeń opisanych powyżej. Jest tania i praktycznie może być dostępna w każdej galwanizerni. Nie wymaga dodatkowego przygotowania kąpieli przed przystąpieniem do pomiaru. Jest to szczególnie ważne, ponieważ w ten sposób nie traci się cennych informacji o rzeczywistym całościowym obrazie stanu badanego elektrolitu.
Budowa i działanie komórki Hulla.
Komórka Hulla zalicza się do układów testowych, które charakteryzują się skośnym ustawieniem elektrod (katody i anody) względem siebie.
Podstawowa wersja komórki Hulla jest wykonana najczęściej z tworzywa sztucznego, np. poli(chlorek winylu) (PVC), polimetakrylan metylu (PMMA), polipropylen (PP). Przekrój komórki ma kształt trapezu o pojemności roboczej 250 ml. Katoda jest umieszczona pod kątem 39° względem anody. Bardziej zaawansowane modele komórek Hulla zawierają ponadto układy służące do grzania i termostatowania badanej kąpieli. Ponadto mogą być wyposażone w systemy służące do mieszania badanego roztworu (np. sprężonym powietrzem). Te dodatkowe funkcje mają na celu uzyskanie warunków przeprowadzania testu w komórce Hulla, które jak najwierniej będą odwzorowywały warunki panujące w rzeczywistej produkcji.
W trakcie wykonywania badania kąpieli galwanicznej w komórce Hulla przez testowany elektrolit przepływa prąd elektryczny, a dzięki skośnemu ustawieniu elektrod na katodzie następuje charakterystyczny rozdział (gradient) prądu. Polega on na tym, że największe zagęszczenie linii sił pola elektrycznego powstaje w miejscu gdzie odległość katody od anody jest najmniejsza. Zagęszczenie to maleje wraz z wzrostem odległości między elektrodami. Spadek ten nie jest liniowy. Dzięki takiej budowie komórki Hulla jeden panel testowy (katoda) umożliwia sprawdzenie jakości pracy kąpieli galwanicznej dla szerokiego zakresu katodowych gęstości prądowych. Zakres ten zależy od natężenia prądu elektrycznego dla którego wykonano proces elektrolizy. 
Badania przeprowadzone przez Rousselot’a pokazują, że w przypadku testów wykonywanych w komórce Hulla pierwotny rozkład gęstości prądu jest uwarunkowany geometrycznie i zależny od odległości mierzonej na panelu testowym względem jego krawędzi. Krawędź ta musi być położona najbliżej anody.
Rozdział gęstości prądu można wyrazić za pomocą poniższego równania:
formula_1
gdzie:
"i" – gęstość prądu wyrażona w A/dm2
"I" – całkowite natężenie prądu płynącego przez komórkę w trakcje wykonywania testu, wyrażone w A
"x" – odległość na powierzchni panelu testowego (katody) mierzona od krawędzi najbliżej położonej względem anody, wyrażona w cm
W przypadku wtórnego rozdziału gęstości prądowych proces ten poza czynnikami geometrycznymi jest też uwarunkowany aspektami kinetycznymi wynikającymi z mniejszych lub większych różnic w przebiegu procesu elektrolizy na poszczególnych segmentach katody. W celu jego wyznaczenia używa się przeznaczonej do tego sondy prądowej. Alternatywnie można go wyliczyć z rozdziału grubości nałożonej warstwy zmierzonej w kolejnych punktach panelu testowego (katody).
Procedura wykonywania pomiarów.
Ocena stanu kąpieli w komórce Hulla polega na przeprowadzeniu procesu elektrolizy przebiegającego w mniejszej skali, w wannie galwanicznej o określonych i ściśle zdefiniowanych wymiarach. Z tego też względu proces wymaga użycia anod, katod oraz prostownika galwanicznego jako zewnętrznego źródła prądu elektrycznego. Wyżej wymienione elementy układu pomiarowego mogą mieć bardzo istotny wpływ na rezultat końcowy uzyskany w czasie przeprowadzania testu. 
Dla każdej badanej kąpieli galwanicznej stosowany prostownik powinien charakteryzować się tętnieniem na poziomie poniżej 5%, a w przypadku badania kąpieli do produkcji PCB – na poziomie poniżej 2%. Powinien też zapewniać płynną regulacje wartości napięcia i natężenia prądu elektrycznego. Płynna regulacja napięcia wyjściowego w zakresie od 0 do 12 V, oraz natężenia prądu elektrycznego w zakresie od 0 do 5 A umożliwia przetestowanie praktycznie każdej obecnie używanej kąpieli galwanicznej zarówno do aplikacji technicznych jak i dekoracyjnych.
Anody wykorzystywane na potrzeby badań w komórce Hulla należy stosować takie same jak anody stosowane w rzeczywistych roztworach pracujących w warunkach przemysłowych. Dotyczy to zarówno anod roztwarzanych jak i nierozpuszczalnych. Rozmiar anod powinien być tak dobrany aby ściśle całą powierzchnią przylegały do ścianki komórki Hulla. Ich szerokość powinna być kilka milimetrów mniejsza niż szerokość wewnętrzna ścianki komórki do której ma przylegać. Zbyt mała szerokość prowadzi do niewłaściwego rozkładu katodowych gęstości prądowych, a tym samym zafałszowania obrazu stanu kąpieli galwanicznej. Podobny efekt występuje, gdy grubość anody jest zbyt duża (powyżej 5 mm). Wysokość używanej anody powinna być dobrana tak, aby wystawała ona około 20 mm powyżej lustra kąpieli. Umożliwia to uzyskanie bardzo dobrego kontaktu elektrycznego. W przypadku anod roztwarzanych zaleca się stosowanie worków anodowych najlepiej z tego samego materiału jaki jest używany w wannach przemysłowych.
Katodę stanowi panel, na którym wydzielana jest warstwa metaliczna w czasie przeprowadzania testu. W idealnym przypadku materiał katody jest identyczny z materiałem katody, na którym wydziela się warstwę galwaniczną w realnych warunkach przemysłowych. Najczęściej stosowane są panele z dwóch materiałów: mosiądzu lub stali niskowęglowej. Panele mosiężne są najczęściej jednostronnie polerowane. Dodatkowo strona polerowana jest zabezpieczona folią przed zarysowaniem.
Panele stalowe są też polerowane i dodatkowo zabezpieczone przed korozją warstwą cynku. Warstwę tę należy usunąć przed użyciem takiego panelu. Można to zrobić poprzez zanurzenie go w roztworze kwasu solnego o stężeniu około 17% obj..
Postępowanie w trakcie wykonywania testu.
Prawidłowa interpretacja jakości warstwy galwanicznej uzyskanej w wyniku przeprowadzenia testu w komórce Hulla jest możliwa po spełnieniu kilku kluczowych warunków:

</doc>
<doc id="5270794" url="https://pl.wikipedia.org/wiki?curid=5270794" title="Poszukiwacze historii">
Poszukiwacze historii

Poszukiwacze historii – polski serial dokumentalny emitowany od 2014 roku na kanale Polsat Play, opowiadający o eksploratorach poszukujących materialnych śladów historii.
Każdy z odcinków opowiada o innym wydarzeniu historycznym, a jego głównym elementem są prowadzone poszukiwania. Pierwszymi prowadzącymi program byli Olaf Popkiewicz (archeolog specjalizujący się w archeologii podwodnej i pól bitewnych, bronioznawca, biegły z ramienia Instytutu Pamięci Narodowej) oraz Radosław Biczak. Ten drugi w 2017 roku został zastąpiony przez eksploratora Piotra Wiznerowicza a następnie przez muzeologa Sebastiana „Bukę” Witkowskiego (biegłego sądowego z dziedziny umundurowanie i oporządzenie Wojska Polskiego). Na przełomie 2021 i 2022 roku pojawiła się informacja o odejściu Olafa Popkiewicza z programu. Wskazano także, że kontynuowane są prace nad programem, lecz w nieco zmienionej formie. Na początku 2022 roku z programu odszedł Sebastian „Buka” Witkowski. Nowymi prowadzącymi zostali Radosław Herman (znany z programu "Misja Skarb") oraz Marcin Leśniewski&lt;ref&gt;

</doc>
<doc id="5270797" url="https://pl.wikipedia.org/wiki?curid=5270797" title="Mistrzostwa Świata w Łucznictwie 1953">
Mistrzostwa Świata w Łucznictwie 1953

17. Mistrzostwa Świata w Łucznictwie odbyły się między 21 - 25 lipca 1953 w Oslo w Norwegii. Organizatorem była Międzynarodowa Federacja Łucznicza.

</doc>
<doc id="5270802" url="https://pl.wikipedia.org/wiki?curid=5270802" title="Ulica Dworcowa we Wrocławiu">
Ulica Dworcowa we Wrocławiu

Ulica Dworcowa – ulica położona we Wrocławiu, łącząca ulicę Podwale z ulicą Stanisława Małachowskiego oraz Józefa Piłsudskiego, stanowiąca granicę osiedli Przedmieście Świdnickie i Przedmieście Oławskie, a wcześniej stanowiąca granicę dawnych dzielnic: Stare Miasto i Krzyki. Ulica należy do kategorii dróg gminnych i ma długości. Przebiega przez obszar zabudowy śródmiejskiej. Odcinek ulicy rozpoczynający się przy ulicy Podwale, a kończący przy ulicy Tadeusza Kościuszki charakteryzuje pierzejowa zabudowa znajdująca się po obu stronach ulicy z wyjątkiem końcowego fragmentu jej strony wschodniej, gdzie znajduje się punktowy budynek nazywany Trzonolinowcem. Dla pozostałego odcinka dominuje zabudowa wolnostojąca lub powiązana z pierzejami skrzyżowanych ulic kilkuklatkowych budynków powojennych. Przy końcu ulicy położony jest po wschodniej stronie budynek Silver Tower Center i urządzony przed tym budynkiem plac. Zachodnia strona ulicy położona jest w obszarze Przedmieścia Południowego, którego układ urbanistyczny podlega ochronie i wpisany jest do gminnej ewidencji zabytków, a wschodnia leży na Przedmieściu Oławskim wpisanym jako obszar do rejestru zabytków. Przy północnym odcinku ulicy znajdują się także wpisane do gminnej ewidencji zabytków budynki, w tym wpisana do rejestru zabytków kamienica, położona w pierzei zachodniej.
Historia.
Przed powstaniem ulicy.
Północny odcinek ulicy, od ulicy Podwale do ulicy gen. Karola Kniaziewicza, przebiega przez teren, na którym usytuowane były pruskie fortyfikacje typu bastion. Pozostały odcinek przebiega przez obszar leżący na przedpolu fortyfikacyjnym Starego Miasta – Przedmieście Świdnickie ("Schweidnitzer Vorstadt") i Przedmieście Oławskie ("Ohlauer Vorstadt"). W południowej części tego terenu znajdował się Wygon Świdnicki, od pierwszej połowy XVIII wieku odcinek od ulicy Grabiszyńskiej do ulicy Stawowej nazywany Wielkim Wygonem ("Grosse Anger"), a odcinek od ulicy Stawowej do ulicy Dworcowej nazywany Nowy Wygon ("Neue Anger"). Nieco na północ od tego terenu istniał także Mały Wygon ("Kleine Anger"), przebiegający wzdłuż współczesnej ulicy Tadeusza Kościuszki na odcinku od ulicy Dworcowej do ulicy gen. Kazimierza Pułaskiego, który swoją nazwę otrzymał w 1823 r. Była to osada z zabudową mieszkalno-zagrodowa dla ludności rolniczej prowadzącej tu gospodarstwa, a na śladzie dzisiejszej ulicy gen. Karola Kniaziewicza biegła droga między ogrodami (na odcinku od dzisiejszej ulicy Dworcowej do ulicy gen. Henryka Dąbrowskiego. Ponadto w południowej części terenu od ulicy Tadeusza Kościuszki do ulicy Stanisława Małachowskiego ("Flurstrasse"), ukosem względem ulicy Dworcowej, przebiegała dawna droga strzelińska, później zlikwidowana.
W 1808 r. po likwidacji fortyfikacji w 1807 r. cały obszar, przez który przebiega ulica Dworcowa, został włączony do miasta. Wytyczano wówczas zachodni odcinek ulicy Tadeusza Kościuszki ("Tauentzienstrasse") i połączono go z istniejącym Małym Wygonem. Także w tamtym czasie powstała ulica Podwale, wytyczona w 1913 r. nad fosą miejską, jako urbanistyczne założenie rekreacyjne. Po opisanym zburzeniu murów miejskich na śladzie starej drogi wytyczono ulicę gen. Karola Kniaziewicza ("Palmstrasse"). Natomiast Wielki Wygon i Mały Wygon otrzymały wspólną nazwę ulicy Ogrodowej ("Gartenstrasse"), zgodną z ówczesnym zagospodarowaniem tego obszaru, na którym dominowały wiejskie domy ogrodników.
W 1760 r. Żydzi otrzymali zezwolenie na założenie swojego cmentarza przed Bramą Świdnicką przy polnej drodze do Strzelina na Wygonie Świdnickim. Został on urządzony w 1761 r., w obszarze pomiędzy dzisiejszymi ulicami: Gwarną, Dworcową i Józefa Piłsudskiego oraz placem Konstytucji 3 Maja (częściowo w obrębie współczesnego placu). Pierwotny teren tego cmentarza żydowskiego znacznie mniejszy od opisanego wyżej był kilkukrotnie rozszerzany: w 1773 r., 1807 r. i w 1823 r. W 1808 r. cmentarz został otoczony murem.
Powstanie ulicy i przemiany.
Ulica powstała w XIX wieku. Od 1841 r. nosiła już wówczas nazwę nawiązującą do faktu, że prowadziła do dworca kolejowego – "Bahnhofstrasse", choć w tamtym czasie istniał tylko odcinek ulicy do Podwala do ulicy Tadeusza Kościuszki. Należy jednak wskazać, że ówcześnie nie istniał jeszcze znany dziś dworzec Wrocław Główny. Nazwa ta bowiem ówcześnie odnoszona być mogła jedynie do powstającego właśnie (od 1841 r.), według projektu Augusta Rosenbauma, pierwszego wrocławskiego dworca kolejowego, oddanego ostatecznie do użytkowania w 1842 r. – Dworca Kolei Górnośląskiej (Wrocław Górnośląski), przy ulicy Stanisława Małachowskiego 13. Dworzec ten został zamknięty w 1857 r. po wybudowaniu w latach 1855–1857 według projektu Wilhelma Grapowa nowego dworca Wrocław Główny przy ulicy Józefa Piłsudskiego 105 ("Gartenstrasse"). W latach 1899–1904 dokonano wyniesienia torów kolejowych ponad przyległy teren w celu umożliwienia bezkolizyjnej komunikacji kolejowej i ulicznej oraz przebudowano i rozbudowano w latach 1896–1905 sam dworzec zgodnie z projektem Bernarda Klüschego, a w ramach inwestycji zbudowano między innymi tunele pod torowiskami z wejściami na perony, w tym tunele na przedłużeniu ulicy Dworcowej zapewniające także połączenie piesze z ulicą Suchą i ulicą Joannitów przebiegające po południowej stronie linii kolejowej. 
W 1847 r. po utworzeniu ulicy Dworcowej, dokonano podziału istniejącej już ulicy Podwale, a miejscem tego podziału było skrzyżowanie właśnie z ulicą Dworcową. Utworzone nowe ulice otrzymały nazwy Podwala Świdnickiego ("Schweidnitzer Stadtgraben") na zachód od skrzyżowania i Podwala Oławskiego ("Ohlauer Stadtgraben") na wschód od skrzyżowania i dalej w kierunku północnym. Podział ten został ostatecznie zlikwidowany uchwałą Miejskiej Rady Narodowej z 11.12.1951 r.
Wyżej opisana budowa dworca Wrocław Główny stanowiła impuls skutkujący, w połączeniu z ogólnie postępującym ówcześnie dynamicznym rozwojem całego miasta, rozpoczęciem procesu intensywnych przemian tej jego części, polegających na szybkim zastępowaniu wiejskiej i ogrodowej zabudowy ulic, nową zabudową o charakterze wielkomiejskim. Cały ten proces rozpoczęty w drugiej połowie XIX wieku określany jest jako intensywna urbanizacja osiedla, której efektem był wzrost rangi ulic istniejących, takich jak ulica Józefa Piłsudskiego, Tadeusza Kościuszki i Podwale, oraz powstanie nowych, tworzących gęstą sieć uliczną kreującą siatkę intensywnie zabudowanych kwartałów gęsto wypełnionych tkanką miejską zapewniającą intensywne wykorzystanie terenu, oraz jako awans urbanistyczny całego obszaru.
Potrzeba przedłużenia ulicy do dworca była dyskutowana już w dacie jej powstania. W 1842 r. magistrat zaplanował realizację tego projektu, który został uznany jako główne ówcześnie zadanie w dziedzinie zakładania nowych ulic. Projekt nowego odcinka przewidywał wytyczenie znacznie szerszego traktu, gdyż północy odcinek ulicy już wówczas uznawano za stosunkowo wąski. W 1856 r. (1852 r.) został wytyczony obecny plac Konstytucji 3 Maja, w ramach pierwszego planu regulacji przedmieść, jako rezerwa pod cele handlowe. Według pierwotnych planów miał sięgać ulicy Tadeusza Kościuszki zajmując cała wschodnią pierzeję przyszłego, nowego odcinka ulicy Dworcowej. Ostatecznie jednak powstał trójkątny plac, a nowa część ulicy powstała przed 1860 r., lecz sięgała tylko do cmentarza żydowskiego. Jej zabudowa obejmowała domy po jednej jej stronie, przed którymi urządzono tzw. przedogródki. Ulica była więc nadal nieco krótsza niż obecnie, gdyż kończyła się przed terenem cmentarza żydowskiego przy placu Konstytucji 3 Maja, który w tym czasie miał w rzucie prostokątnym kształt zbliżony do trójkąta, a droga skręcała w kierunku południowo-wschodnim wzdłuż północno-wschodniego muru cmentarza, na śladzie dawnej drogi strzelińskiej ("Fränkelplatz", "Fontaneplatz"). Następnie miasto porozumiało się z gminą żydowską w sprawie przejęcia części cmentarza i przedłużyło ulicę do współczesnej postaci w 1908 r., rozdzielając cmentarz na dwie części (1909 r.). W 1937 r. zlikwidowano całkowicie odcięty przez ulicę wschodni fragment cmentarza dokonując ekshumacji w około 150 grobach. Fragment ten stał się częścią placu Konstytucji 3 Maja ("Fränkelplatz"), który przybrał formę prostokąta.
Sam plac zgodnie z projektem z 1882 r. początkowo otrzymał formę trójkątnego skweru, a po rozszerzeniu o teren cmentarza, formę prostokątnego zieleńca od północy i wschodu otoczonego kamienicami, z fontanną zbudowaną w 1913 r. oraz ze zbiornikiem przeciwpożarowym. W pozostałej części ulicy, z pominięciem cmentarza przy jej końcu, dominowała ciągła zabudowa pierzejowa.
II wojna światowa.
W wyniku działań wojennych prowadzonych podczas oblężenia Wrocławia w 1945 r. zniszczeniu uległa znaczna część zabudowy ulicy Dworcowej oraz powiązanych z nią ulic. Między innymi 26 marca 1945 r. rejon ulicy poddany był ciężkim bombardowaniom przy użyciu bomb sprzężonych. W czasie tego bombardowania siedem trafień dotknęło położoną przy ulicy Dworcowej misję kolejową – Dom św. Gertrudy, które spowodowały konieczność jego ewakuacji. Przy starszym, północnym odcinku ulicy zniszczeniu uległy domy od numeru 3 do numeru 7 i od numeru 13 do końca oraz po stronie parzystej numeracji posesji od numeru 14 do ulicy Tadeusza Kościuszki. Przy nowym, południowym odcinku ulicy zachował się tylko jeden budynek rozebrany po 1970 r. Zniszczenia tego rejonu miasta były tak duże, że wg relacji pierwszych przybyłych do Wrocławia osób w odniesieniu między innymi do ulicy Dworcowej, nie tylko, że nie można było przejechać tymi ulicami, ale nawet przejście nimi było mocno utrudnione.
Okres 1945-1990.
Po II wojnie światowej (już w 1945 r.) na wolnym terenie w kwartale ulic: Dworcowej, Stanisława Małachowskiego, gen. Henryka Dąbrowskiego oraz drogi przypisanej do placu Konstytucji 3 Maja urządzono dworzec autobusowy – Centralny Dworzec PKS, z wjazdem dla autobusów na plac manewrowy i perony pasażerskie z ulicy Dworcowej. Zlikwidowano wówczas ostatecznie cmentarz żydowski oraz zachowany plac, który wówczas miał formę zazielenionego skweru ze zbiornikiem przeciwpożarowym pośrodku i fontanną. W 1994 r. otwarto nowy dworzec autobusowy, stanowiący ówcześnie także ważny węzeł komunikacji miejskiej, po południowej stronie dworca kolejowego w kwartale ulic: Borowska, Sucha, Joannitów, Dyrekcyjna, a dotychczasowy, wyżej opisany dworzec zlikwidowano.
W 1961 r. zbudowano przy ulicy Dworcowej budynki pod numerami 17-23 i 25-29, przy czym w ramach kształtowanej tu nowej zabudowy południowy odcinek ulicy, przy którym posadowiono te budynki, znacząco poszerzono. W latach 1961-1964 powstała dalsza zabudowa mieszkalna i mieszkalno-usługowa. Natomiast na wolnym terenie pod numerami od 3 do 7 urządzono w 1968 r. parking o nawierzchni z płyt betonowych.
W latach 1961–1967 na wolnym terenie przy skrzyżowaniu ulicy Tadeusza Kościuszki i Dworcowej został zbudowany eksperymentalny budynek punktowy o 12 kondygnacjach nadziemnych. Sam projekt powstał w 1957 r., a prezentowany był publicznie w Klubie Dziennikarza w latach 1960–1961. Projektantem był architekt Jacek Burzyński, a konstruktorem Andrzej Skorupa. Wykonawcą obiektu było Przedsiębiorstwo Budownictwa Uprzemysłowionego, a kierownikiem budowy Maciej Szychowski. Pierwotnie ustrój nośny oparty został na linach, które zostały zakotwione na dole w podstawie i na górze u szczytu trzonu konstrukcyjnego. Stąd nazwa budynku stosowana do dziś – Trzonolinowiec, a ówcześnie potocznie także „Dom na linach”. Był to pierwszy tego rodzaju budynek w Polsce. W 1967 r. budynek zwyciężył w konkursie Wrocławski Dom Roku, a obecnie podlega on ochronie w ramach miejscowego planu zagospodarowania przestrzennego oraz gminnej i wojewódzkiej ewidencji zabytków. Określany bywa jako wybity pomnik myśli architektoniczno–konstrukcyjnej. Planowano budowę wielu takich budynków na placu w tym rejonie oraz na terenach po wyburzonych budynkach przedwojennych, do czego jednak nie doszło.
Po 1990.
W okresie od maja 2012 r. do października 2014 r. w kwartale ulic: Dworcowej, Stanisława Małachowskiego, gen. Henryka Dąbrowskiego oraz drogi przypisanej do placu Konstytucji 3 Maja, na terenie dawnego Dworca Centralnego PKS, zrealizowano inwestycję polegającą na budowie budynku biurowego Silver Tower Center. Przed budynkiem przy skrzyżowaniu Dworcowej i Stanisława Małachowskiego urządzono przy tym otwarty plac z obszarowymi formami zieleni wypoczynkowej oraz przeniesionym tu, odrestaurowanym słupem ogłoszeniowym z zegarem – "Normaluhr". Nowo utworzony plac w żaden sposób nie nawiązuje do kompozycji historycznej.
Po wschodniej stronie ulicy Dworcowej, wzdłuż ulicy Tadeusza Kościuszki, od lipca 2013 r. do maja 2015 r. zrealizowano budowę w ramach inwestycji Osiedle Centrum, przy czym budynek przylegający zachodnią ścianą szczytową do ulicy Dworcowej posiada adres ulica Tadeusza Kościuszki 89. Inwestorem była spółka Deweloper Inter-Es.
Z kolei w okresie od 22.05.2018 r. do 10.07.2020 r. zrealizowano inwestycję dotyczącą ulicy Dworcowej o nazwie: Program rowerowy - Ścieżka rowerowa ul. Dworcowa. Obejmowała ona między innymi budowę drogi rowerowej o długości , przy czym na odcinku od ulicy Podwale do ulic Tadeusza Kościuszki poprowadzono drogę rowerowej dwukierunkową o szerokości od 2,0 do , przebudowę chodnika na długości , przebudowę skrzyżowania ulic: Stanisława Małachowskiego, Dworcowej i Józefa Piłsudskiego (włączonego do systemu ITS) wraz z aktualizacją oprogramowania sygnalizacji świetlnej i inne. Wartość inwestycji wyniosła .
Numeracja adresowa.
Historyczna numeracja posesji położonych przy ulicy Dworcowej ("Bahnhofstrasse"), niemal w całości została zachowana, choć istnieją pewne zmiany. Podobnie jak współcześnie po stronie zachodniej posesjom nadawano numery nieparzyste. Na odcinku od ulicy Podwale ("Schweidnitzer Stadtgraben") do ulicy Tadeusza Kościuszki ("Tauentzienstrasse"), były to numery od 1 do 15, a od ulicy Tadeusza Kościuszki do ulicy Józefa Piłsudskiego ("Gartenstrasse"), były to numery od 17 do 33. Powojenna numeracja tej strony ulicy została częściowo zachowana ale z nieco innym podziałem numerów na poszczególnych odcinkach. Przy pierwszym północnym odcinku ulicy znajdują się numery od 1 do 11b, a przy drugim, południowym odcinku ulicy znajdują się numery od 13 do 33. Natomiast wschodnia strona ulicy miała następującą parzystą numerację adresową: na odcinku od ulicy Podwale ("Ohlauer Stadtgraben") do ulicy gen. Karola Kniaziewicza ("Palmstrasse") położone były posesje o numerach od 2 do 8, od ulicy gen. Karola Kniaziewicza do ulicy Tadeusza Kościuszki znajdowały się numery od 10 do 20, a od ulicy Tadeusza Kościuszki do placu Konstytucji 3 Maja numery od 22 do 36. Generalnie numeracja ta została zachowana, z różnicami wynikającymi z mniejszej ilości bram do budynków (numeracja kończy się na numerze 32).
Nazwy.
W swojej historii ulica nosiła następujące nazwy:
Niemiecka nazwa ulicy – "Bahnhofstrasse" – podobnie jak współczesna nazwa odnosiła się do faktu, że ulica biegnie do dworca – pierwotnie był to Dworzec Kolei Górnośląskiej (Wrocław Górnośląski), a następnie Wrocław Główny. Współczesna nazwa ulicy została nadana przez Zarząd Wrocławia i ogłoszona w okólniku nr 94 z 20.12.1945 r. Nazwę odnoszącą się do dworca kolejowego nosił także po zakończeniu II wojny światowej plac przed dworcem Wrocław Główny na przedłużeniu między innymi ulicy Dworcowej – Plac Dworcowy, analogicznie do nazwy przedwojennej – "Am Hauptbahnhof". Nazwa ta została zlikwidowana i od 11.12.1951 r. plac ten pozostaje bezimienny.
Można także wspomnieć, iż nazwę "Bahnhofstrasse" do 1945 r., a następnie ulicy Dworcowej od 1945 r. do 22.12.1952 r. nosiła ulica Kobierzycka położona na osiedlu Klecina, które wówczas było wsią. Po włączeniu tej miejscowości do miasta w 1951 r. nazwa tej ulicy została zmieniona. Podobna historia nazewnictwa dotyczy współczesnej ulicy Przystankowej – "Bahnhofstrasse" do 1945 r., a następnie ulicy Dworcowej od 1945 r. do 23.01.1956 r. położonej na osiedlu Wojszyce. Ponadto nazwę "Bahnhofstrasse" w różnych okresach do 1945 r. nosiły ulice w kilku innych podwrocławskich ówcześnie miejscowościach.
Układ drogowy.
Ulica łączy się z następującymi drogami publicznymi, kołowymi oraz innymi drogami:
Istniały koncepcje połączenia ulicy Dworcowej z ulicą Joannitów drogą, która miałaby przebiegać pod torami kolejowymi. Współcześnie istnieje jedynie połączenie piesze, rozpoczynające się nieco na wschód od skrzyżowania ulicy Joannitów z ulicą Suchą, dzięki tunelom: pasażerskiemu i pocztowemu (tzw. tranzytowy z bagażowym – wschodni i peronowy – zachodni), umożliwiającym przejście do ulicy Józefa Piłsudskiego i ulicy Dworcowej oraz wejście na perony stacji Wrocław Główny.
Droga.
Ulica Dworcowa przebiega przez osiedle Przedmieście Świdnickie oraz Przedmieście Oławskie, stanowiąc ich granicę, a wcześniej stanowiąc granicę dawnych dzielnic: Stare Miasto i Krzyki. Łączy ulicę Podwale z ulicą Stanisława Małachowskiego oraz Józefa Piłsudskiego. Jest drogą publiczną, której przypisano kategorię drogową jako gminną (numer drogi: 106482D, numer ewidencyjny drogi: G1064820264011) oraz zakwalifikowano ją jako ulicę śródmiejską. Ma długości. Północy odcinek ulicy ma szerokość w liniach rozgraniczających jest zmienna i wynosi od do . Położona jest na terenie o wysokości bezwzględnej od około 117,5 do 118,9 Jezdnia ulicy posiada nawierzchnię brukowaną z kamiennej kostki granitowej, z wyłączeniem kilku odcinków, głównie przy skrzyżowaniach i przejściach dla pieszych, na których wykonano nawierzchnię z masy bitumicznej. Jest ulicą jednokierunkową, z możliwością jazdy samochodem z północy, od ulicy Podwale, w kierunku południowym, tj. do ulicy Stanisława Małachowskiego i ulicy Józefa Piłsudskiego. Wzdłuż całej długości ulicy zbudowana jest droga dla rowerów, powiązana z drogami biegnącymi wzdłuż ulic: Podwale (kontrapas i droga rowerowa), gen. Karola Kniaziewicza (kontraruch), Tadeusza Kościuszki (kontrpass), Stanisława Małachowskiego i Józefa Piłsudskiego (drogi dla rowerów). Na placu przed budynkiem Silver Tower Center usytuowana jest stacja naprawy rowerów, a na placu przed dworcem Wrocław Główny zadaszone parkingi dla rowerów. Po ulicy na całej jej długości w ramach wrocławskiej komunikacji miejskiej kursują autobusy wyznaczonych linii autobusowych z zespołem przystanków rozlokowanych na odcinku pomiędzy ulicą Tadeusza Kościuszki i placem Konstytucji 3 Maja. Dla części linii autobusowych jest to przystanek końcowy, w tym dla autobusów miejskich łączących dworzec Wrocław Główny z portem lotniczym. Przystanki te wchodzą w skład zespołu przystanków o nazwie Dworzec Główny (Dworcowa).
Ulica położona jest na dwóch działkach ewidencyjnych, biegnących przez całą długość ulicy, z których jedna położona jest w obrębie Południe, a druga w obrębie Stare Miasto. Granicą tych działek przebiega podział osiedli Przedmieście Świdnickie i Przedmieście Oławskie. Działki te mają powierzchnię odpowiednio: i , co łącznie daje pola powierzchni, na której położona jest ulica Dworcowa.
Znaczenie obszaru i ulicy.
Ulica Dworcowa przebiega przez obszar zabudowy śródmiejskiej, w strefie centralnej, gęsto wypełniony tkanką miejską, charakteryzującej się przemieszaniem zabudowy o podstawowej funkcji mieszkaniowej z zabudową także o innym przeznaczeniu, przede wszystkim zabudową mieszkalno-usługową. Teren ten położony jest w ramach centralnego ośrodka usługowego miasta, rejon skrzyżowań z ulicą Tadeusza Kościuszki oraz ulicami Józefa Piłsudskiego i Stanisława Małachowskiego leży w zakresie ulic handlowych, a południowy odcinek w paśmie działalności gospodarczej.
Południowy kraniec ulicy Dworcowej wraz z placem przed dworcem Wrocław Główny i przed budynkiem Silver Tower Center oraz ulicą Józefa Piłsudskiego stanowi ogólnomiejski rdzeń przestrzeni publicznych o charakterze reprezentacyjnym. Pozostały, zasadniczy odcinek ulicy określany jest jako przestrzeń ogólnomiejska, podobnie jak powiązane ulice: Podwale (bulwar ogólnomiejski), Tadeusza Kościuki i Stanisława Małachowskiego. W tym układzie szczególne znaczenie ma ciąg ulic: Józefa Piłsudskiego i Stanisława Małachowskiego, jako zbiorcza droga stanowiąca przestrzeń publiczną o charakterze ogólnomiejskim i korytarz transportu publicznego. Za południowym krańcem ulicy rozpościera się teren stacji i zabudowa dworca Wrocław Główny. Sam dworzec oraz położony po południowej stronie linii kolejowej dworzec autobusowy należą do grupy najważniejszych węzłów przesiadkowych, które klasyfikowane są jako węzły śródmiejskie, a razem jako węzeł miejsko-aglomeracyjny.
Zabudowa i zagospodarowanie.
Układ urbanistyczny.
Obszar zabudowy przez który przebiega ulica Dworcowa uznawany jest za teren o zdefiniowanym układzie kompozycyjnym, z liniowymi i kwartałowymi elementami go tworzącymi. W układzie urbanistycznym dominuje ukształtowanie bloków urbanistycznych w postaci kwartałów zabudowy, w ramach których umiejscowiono funkcje reprezentacyjne na zewnątrz kwartału, a funkcje użytkowe do wewnątrz. Dominuje tu pierzejowa zabudowa wzdłuż ulic. Wskazuje się ponadto na gęstą sieć uliczną i linii transportu publicznego. Przy północnym, początkowym krańcu ulicy zdefiniowano rozwinięcie widokowe z ulicy Podwale na fosę, promenadę i Wzgórze Partyzantów, a przy południowym, końcowym krańcu ulicy takie rozwinięcie obowiązuje z ulicy Józefa Piłsudskiego na zabytkowy dworzec Wrocław Główny. Ulica przebiega przez obszar zabudowy średniowysokiej do , przy czym w ramach tej strefy wyznaczono tu śródmiejski obszar podwyższenia wysokości zabudowy. W tym układzie zabudowy budynek Silver Tower Center stanowi lokalną dominantę.
Ponadto wskazuje się, że nowe ukształtowanie zabudowy wykreowało powstanie dwóch placów przy ulicy Dworcowej i krzyżujących się z nią ulicach poprzecznych. Jest to plac u zbiegu z ulicą Tadeusza Kościuszki – nowa przestrzeń, wnętrze – wokół Trzonolinowca, wytworzony w latach 80. i 90. XX wieku, będący wynikiem ukształtowania linii zabudowy powstałych wówczas budynków oraz istniejących budynków starych oraz trójkątny plac ukształtowany w latach 2012-2014 przed budynkiem Silver Tower Center utworzony na śladzie dawnego cmentarza żydowskiego i drogi strzelińskiej biegnącej po północno-wschodniej jego stronie z niewielkimi obszarowymi formami zieleni wypoczynkowej.
Zabudowa.
Północny odcinek ulicy to zabudowa pierzejowa budynków mieszkalnych i mieszkalno-usługowych, w tym kamienic, o wysokości od czterech do sześciu kondygnacji nadziemnych. Wyższa zabudowa współczesna pojawia przy skrzyżowaniu ulicy Dworcowej z ulicą Tadeusza Kościuszki, gdzie znajdują się budynki o ośmiu kondygnacjach i dwunastu (Trzonolinowiec). Przy południowym odcinku znajduje się powojenna zabudowa o pięciu lub sześciu kondygnacjach nadziemnych. Dopuszcza się uzupełnienie zabudowy przy południowym odcinku zabudową plombową o wysokości 6 kondygnacji nadziemnych z wymogiem wykonania w budynku przejazdu bramowego do wnętrza kwartału oraz zmianę funkcji istniejących budynków mieszkalnych lub ich części na usługi centrotwórcze. Docelowo jednak zaleca się wyburzenie istniejącej zabudowy po jej dekapitalizacji i zastąpienie jej obiektami o architekturze tworzącej obudowę północnej pierzei reprezentacyjnego placu przed dworcem Wrocław Główny. Ponadto zabudowa ta wzdłuż ulicy Dworcowej powinna przywracać przedwojenną linię zabudowy.
Budynki przedwojenne wymienione są w rozdziale "Ochrona i zabytki". Wśród współczesnych charakterystycznych budynków można wymienić:
Zieleń.
Przy ulicy Dworcowej nie ma miejskich terenów zieleni. Takie tereny znajdują się za fosą miejską (Promenada Staromiejska), nad którą przebiega ulica Podwale, stanowiąca bulwar ogólnomiejski. Formy zieleni w postaci alei, szpalerów i zieleni przyulicznej związane są z powiązanymi ulicami: Podwale, Tadeusza Kościuszki oraz Józefa Piłsudskiego i Stanisława Małachowskiego. Ponadto wyznaczono niewielkie obszarowe formy zieleni wypoczynkowej na placach przed dworcem Wrocław Główny i budynkiem Silver Tower Center oraz zieleni sportowej w części kwartału zabudowy ulicy Dworcowej, Józefa Piłsudskiego, Gwarnej i Tadeusza Kościuszki.
Punkty adresowe, budynki.
Punkty adresowe przy ulicy Dworcowej (z podziałem na budynki, wg stanu na marzec 2022 r.):
Demografia.
Ulica przebiega przez cztery rejony statystyczne o wykazanej w poniższej tabeli gęstości zaludnienia i ilości zameldowanych osób, przy czym dane pochodzą z 31.12.2021 r.
Ochrona i zabytki.
Ulica przebiega na granicy dwóch obszarów podlegających ochronie. Obszar po stronie zachodniej ulicy, podlega ochronie i jest wpisany do gminnej ewidencji zabytków pod pozycją Przedmieście Południowe, a ulica Dworcowa stanowi wschodnią granicę chronionego obszaru. Ochronie podlega przede wszystkim historyczny układ urbanistyczny Przedmieścia Południowego kształtowany w różnych okresach historycznych począwszy od XIII wieku, następnie od około 1840 r. do początku lat 60. XX wieku. Obszar ten obejmuje historyczny układ urbanistyczny przedmieścia na południe od Podwala Świdnickiego, w rejonie ulicy Sądowej i Grabiszyńskiej, Kolejowej, placu Rozjezdnego, ulicy Swobodnej, Józefa Piłsudskiego i Dworcowej we Wrocławiu. Stan jego zachowania określa się na 4 – dobry / 5 – bardzo dobry. Natomiast wschodnia strona ulicy położona jest w obszarze Przedmieścia Oławskiego wpisanego jako obszar do rejestru zabytków dnia 20.06.2005 r. decyzją o wpisie nr 538/A/05. Tu również ochronie podlega przede wszystkim układ przestrzenny kształtowany od XIII do XIX wieku. Ulica przecina także na południowym krańcu strefę ochrony historycznych założeń zieleni obejmującą plac przed budynkiem Silver Tower Center i teren w kierunku zachodnim do ulicy Gwarnej dawnego cmentarza żydowskiego.
Przy ulicy i w najbliższym sąsiedztwie znajdują się następujące zabytki ujęte w gminnej ewidencji zabytków:
Baza TERYT.
Dane Głównego Urzędu Statystycznego z bazy TERYT, spis ulic (ULIC):

</doc>
<doc id="5270803" url="https://pl.wikipedia.org/wiki?curid=5270803" title="Adam Runnalls">
Adam Runnalls

Adam Runnalls (ur. 3 października 1998 w Calgary) – kanadyjski biathlonista, olimpijczyk z Pekinu 2022.

</doc>
<doc id="5270805" url="https://pl.wikipedia.org/wiki?curid=5270805" title="Atlantyda (film 2019)">
Atlantyda (film 2019)

Atlantyda (ukr. "Атлантида") – ukraiński dramat filmowy z 2019 roku w reżyserii Walentyna Wasjanowicza.
Opis fabuły.
Akcja filmu rozgrywa się w 2025, rok po zakończeniu wojny z Rosją. Były żołnierz armii ukraińskiej Serhij cierpiący na zespół stresu pourazowego pracuje razem ze swoim przyjacielem Iwanem w hucie we wschodniej Ukrainie. Mimo zakończenia wojny, Serhij i Iwan nadal regularnie ubierają mundury i uczestniczą w zawodach strzeleckich. Obaj są obwiniani przez innych pracowników winą za udział w wojnie, która zniszczyła Ukrainę. Po samobójczej śmierci Iwana huta zostaje zamknięta, a Serhij znajduje pracę kierowcy. Zajmuje się dostarczaniem wody pitnej do tych obszarów Ukrainy, gdzie zanieczyszczenia powstałe w czasie działań wojennych nie pozwalają korzystać z lokalnych zasobów wody pitnej. W czasie swojej pracy poznaje Katię, która pracuje w organizacji humanitarnej Czarny Tulipan, zajmującej się ekshumacją i identyfikacją ofiar wojny. Otrzymuje propozycję wyjazdu z kraju, ale ostatecznie zdecyduje się w nim pozostać.
Film realizowano w Mariupolu. Polska premiera filmu miała miejsce 16 października 2019 w ramach Warszawskiego Festiwalu Filmowego.
Obsada.
Główne role w filmie zagrali aktorzy nieprofesjonalni. Odtwórca głównej roli Andrij Rymaruk był przewodnikiem ekipy filmowej po wschodniej Ukrainie, zanim został zaproszony na casting przez reżysera.
Nagrody.
Film otrzymał nagrodę główną w sekcji Horyzonty na 76. Międzynarodowym Festiwalu Filmowym w Wenecji. Główne nagrody zdobył także na Festiwalu Filmowym w Denver oraz na Festiwalu Nowego Kina w Montrealu. Na Festiwalu Filmowym w Stambule "Atlantyda" została uhonorowana nagrodą FIPRESCI i nagrodą Złotego Tulipana. Film otrzymał także 6 nagród Złotego Dżygi, przyznawanych przez Ukraińską Akademię Filmową.
W 2020 film został zgłoszony jako oficjalny ukraiński kandydat do Oscara w kategorii najlepszego filmu nieanglojęzycznego, ale ostatecznie nie uzyskał nominacji.

</doc>
<doc id="5270809" url="https://pl.wikipedia.org/wiki?curid=5270809" title="Mistrzostwa Świata w Łucznictwie 1952">
Mistrzostwa Świata w Łucznictwie 1952

15. Mistrzostwa Świata w Łucznictwie odbyły się między 23 - 26 lipca 1952 w Brukseli w Belgii. Organizatorem była Międzynarodowa Federacja Łucznicza.

</doc>
<doc id="5270810" url="https://pl.wikipedia.org/wiki?curid=5270810" title="Wieża ciśnień w Tczewie">
Wieża ciśnień w Tczewie

Wieża ciśnień w Tczewie – zabytkowa wieża ciśnień w Tczewie. 
Na przełomie lat 1904/1905 powstały w Tczewie Miejskie Zakłady Zaopatrywania w Wodę. Ich budowa kosztowała 523 tys. marek. Wodę, wydobywaną z kilku studni, pompowano do wieży ciśnień. Wieża została zaprojektowana w pracowni Davida Grove. Posiada stalowy, nitowany zbiornik o pojemności 400 m3. Całkowita wysokość wieży to 40,62 metra. Wieża funkcjonowała na potrzeby wodociągu do 1983 roku.
W sierpniu 2003 r. tczewscy saperzy usunęli z wieży radziecki pocisk artyleryjski. Pocisk tkwił w murze wieży od zakończenia II wojny światowej.
Obecnie.
Decyzją władz miasta w listopadzie 2007 roku przekazano w dzierżawę Kurkowemu Bractwu Strzeleckiemu cały obiekt na cele statutowe, wstępnie na rok , z możliwością przedłużenia okresu użytkowania. Uroczystego otwarcia dokonano 30 stycznia 2008 roku. Więcej informacji na ten temat zawiera artykuł zamieszczony w "Panoramie Miasta" nr 2/207 z lutego 2008.

</doc>
<doc id="5270811" url="https://pl.wikipedia.org/wiki?curid=5270811" title="Wiesław Machejko">
Wiesław Machejko

Wiesław Andrzej Machejko (ur. 22 listopada 1931 Częstochowie, zm. 26 maja 2004 w Łodzi) – polski dziennikarz, publicysta i satyryk.
Życiorys.
Wiesław Machejko urodził się w 1931 w Częstochowie. W 1950 zdał maturę w Liceum im. H. Sienkiewicza w Częstochowie. Następnie ukończył filologię polską na Uniwersytecie Łódzkim, na którym stworzył zespół estradowy „Dyliżans”. Podczas występów Machejko prezentował tematy związane z życiem studenckim oraz krytykujące imperializm i kapitalizm. Założył również Studencki Teatr Satyry „Pstrąg” wraz z Piotrem Hertelem, Leszkiem Skrzydło i Ryszardem Czubaczyńskim. Następnie Machejko rozpoczął karierę dziennikarską - publikował w „Głosie Robotniczym”, „Expresie Ilustrowanym” oraz „Odgłosach”, a także pracował w telewizji, gdzie prowadził magazyny żeglarskie, medyczne i modowe oraz był reporterem i wydawcą Łódzkich Wiadomości Dnia. Był współzałożycielem Łódzkiego Ośrodka Telewizyjnego, w którym pracował od 1963. Wykładał również w Państwowej Wyższej Szkole Teatralnej, Filmowej i Telewizyjnej w Łodzi.
Był działaczem Zrzeszenia Studentów Polskich i Stowarzyszenia „Ordynacka”. Jest autorem tekstów programów radiowych: „Wesoły autobus"”" i „Programu z dywanikiem” ponadto napisał książkę opisującą działalność STS Pstrąg pt. „Pstrąg Studencki Teatr Satyry”, wydaną po jego śmierci. Zmarł w wyniku trzeciego zawału.
Został pochowany na cmentarzu Doły w Łodzi (kwartał 28, rząd 30, grób 22).

</doc>
<doc id="5270812" url="https://pl.wikipedia.org/wiki?curid=5270812" title="Deedra Irwin">
Deedra Irwin

Deedra Irwin (ur. 27 maja 1992 w Pulaskim) – amerykańska biathlonistka, olimpijka z Pekinu 2022.

</doc>
<doc id="5270816" url="https://pl.wikipedia.org/wiki?curid=5270816" title="Valdaeshna">
Valdaeshna

Valdaeshna – wymarły rodzaj ważek z infrarzędu różnoskrzydłych, rodziny Cymatophlebiidae i podrodziny Valdaeshninae. Obejmuje trzy opisane gatunki. Żyły w kredzie wczesnej. Ich skamieniałości znane są z terenu Anglii.
Morfologia.
Skrzydła tych ważek miały krótką żyłkę pseudosubkostalną tylną wykształconą z postnodalnych żyłek poprzecznych i rozciągającą się na odległość jednej lub dwóch komórek od nodusa. Między żyłką subkostalną tylną a żyłką radialną przednią nasadowo od pierwszego sklerytu aksillarnego znajdowała się pojedyncza żyłka poprzeczna antenodalna dodatkowa. Pierwotna żyłka interradialna pierwsza była prosta i wydłużona. Pterostygma zajmowała na długość osiem komórek. Żyłka wspierająca pterostygmy była długa, mocno ukośna i ułożona wzdłuż nasadowej krawędzi pterostygmy. Poniżej żyłki wspierającej pterostygmę rejon między pierwszą i drugą żyłką radialną tylną ulegał wyraźnemu zwężeniu i miał dwa szeregi komórek oddzielone żyłką interradialną przednią. Tak jak u innych Cymatophlebiidae żyłka interradialna druga była wyraźnie pofalowana. Trójkąt dyskoidalny był wąski i silnie wydłużony, podzielony na co najmniej cztery komórki. Tylna gałąź wtórna żyłki medialnej przedniej była wypukła i dobrze wyodrębniona. "Hypertriangulum" również podzielone było na co najmniej cztery komórki. Pole postdyskoidalne za środkowym rozgałęzieniem zawierało trzy szeregi komórek. Żyłka pseudoanalna była krótka i prosta.
Taksonomia.
Rodzaj ten wprowadzony został w 1988 roku przez Edmunda A. Jarzembowskiego jako takson monotypowy z "V. surreyensis" jako jedynym gatunkiem. Początkowo klasyfikowany był w obrębie żagnicowatych. W 1996 roku Günter Bechly przeniósł rodzaje "Valdaeshna" i "Hoyaeshna" do rodziny Cymatophlebiidae wyodrębniając dla nich podrodzinę Valdaeshninae, przy czym diagnozę tej podrodziny opublikował wraz z współpracownikami dopiero w 2001 roku. W tej samej pracy z 2001 roku ukazał się również opis drugiego gatunku omawianego rodzaju, "V. andressi". W 2018 roku Zheng Daran i współpracownicy opisali kolejny gatunek, "V. mikei", oraz podali nową diagnozę rodzaju.
Łącznie do rodzaju tego zalicza się trzy opisane gatunki:

</doc>
<doc id="5270823" url="https://pl.wikipedia.org/wiki?curid=5270823" title="Omar Kamal">
Omar Kamal

Omar Kamal Abdel Wahed (ar. عمر كمال; ur. 29 września 1993) – egipski piłkarz grający na pozycji prawoskrzydłowego. Od 2021 jest zawodnikiem klubu Future FC.
Kariera klubowa.
Swoją piłkarską karierę Kamal rozpoczął w klubie Ittihad El Shorta. W 2012 roku awansował do pierwszego zespołu i w sezonie 2012/2013 zadebiutował w nim w pierwszej lidze egipskiej. Grał w nim do końca sezonu 2016/2017. W 2017 przeszedł do Al-Masry. W pierwszej połowie 2018 roku był z niego wypożyczony do Al-Assyouty Sport. W Al-Masry występował do końca sezonu 2020/2021.
W sierpniu 2021 Kamal przeszedł do Zamaleku, jednak nie rozegrał w nim żadnego meczu i w październiku 2021 odszedł do Future FC. Swój debiut w nim zanotował 25 października 2021 w wygranym 1:0 domowym meczu z Pharco FC.
Kariera reprezentacyjna.
W reprezentacji Egiptu Kamal zadebiutował 1 grudnia 2021 w wygranym 1:0 meczu Pucharu Narodów Arabskich 2021 z Libanem, rozegranym w Dosze. W 2022 roku został powołany do kadry na Puchar Narodów Afryki 2021. Na tym turnieju rozegrał pięć meczów: grupowe z Gwineą Bissau (1:0) i z Sudanem (1:0), w 1/8 finału z Wybrzeżem Kości Słoniowej (0:0, k. 5:4), ćwierćinałowy z Marokiem (2:1 po dogrywce) i półfinałowy z Kamerunem (0:0, k. 3:1). Z Egiptem został wicemistrzem Afryki.

</doc>
<doc id="5270824" url="https://pl.wikipedia.org/wiki?curid=5270824" title="Valdaeshna andressi">
Valdaeshna andressi



</doc>
<doc id="5270825" url="https://pl.wikipedia.org/wiki?curid=5270825" title="Valdaeshna mikei">
Valdaeshna mikei



</doc>
<doc id="5270826" url="https://pl.wikipedia.org/wiki?curid=5270826" title="Kwiecień (film)">
Kwiecień (film)



</doc>
<doc id="5270829" url="https://pl.wikipedia.org/wiki?curid=5270829" title="Valdaeshna surreyensis">
Valdaeshna surreyensis



</doc>
<doc id="5270830" url="https://pl.wikipedia.org/wiki?curid=5270830" title="Svyatoslav Nazarenko">
Svyatoslav Nazarenko



</doc>
<doc id="5270833" url="https://pl.wikipedia.org/wiki?curid=5270833" title="Park Narodowy Bredhi i Drenovës">
Park Narodowy Bredhi i Drenovës

Park Narodowy Bredhi i Drenovës () – park narodowy w południowo-wschodniej Albanii, położony w pobliżu miasta Korcza. Znany z leczniczych górskich źródeł oraz niezwykłych formacji skalnych z najbardziej znaną formacją Gurit i Capit, dwie skały jakby przecięte nożem. Całkowita powierzchnia parku to 1380 hektarów, z czego 750 hektarów zajmują lasy, a 240 hektarów pastwiska. 

</doc>
<doc id="5270834" url="https://pl.wikipedia.org/wiki?curid=5270834" title="Mostafa Mohamed (piłkarz)">
Mostafa Mohamed (piłkarz)

Mostafa Mohamed Ahmed Abdallah (ar. مصطفى محمد أحمد عبد الله; ur. 28 listopada 1997 w Gizie) – egipski piłkarz, występujący na pozycji napastnika we francuskim klubie FC Nantes, do którego jest wypożyczony z Galatasaray oraz w reprezentacji Egiptu.
Kariera klubowa.
Swoją piłkarską karierę Mohamed rozpoczął w klubie Zamalek SC. W 2016 roku awansował do pierwszego zespołu. Niedługo potem został wypożyczony do El Dakhleya, w którym w sezonie 2016/2017 zadebiutował w pierwszej lidze egipskiej. W sezonie 2017/2018 udał się na wypożyczenie do klubu Tanta SC. Z kolei w 2018 roku wypożyczono go do Tala’ea El-Gaish, w którym swój debiut zaliczył 1 sierpnia 2018 w zremisowanym 0:0 wyjazdowym meczu z Nogoom FC. W El-Gaish spędizł rok.
W lipcu 2019 roku Mohamed wrócił do Zamaleku. Swój debiut w nim zanotował 23 września 2019 w zwycięskim 1:0 domowym spotkaniu z Al-Ittihad Aleksandria. W debiucie strzelił gola. W sezonie 2019/2020 wywalczył z Zamalekiem wicemistrzostwo Egiptu, a w sezonie 2020/2021 został mistrzem Egiptu. W lutym 2020 zdobył Superpuchar Afryki (zagrał w wygranym 3:1 meczu z Espérance Tunis). W listopadzie 2020 wystąpił w przegranym 1:2 finale Ligi Mistrzów z Al-Ahly Kair, w którym dostał czerwoną kartkę.
W lutym 2021 Mohamed odszedł na wypożyczenie do Galatasaray. Zadebiutował w nim 2 lutego 2021 w zwycięskim 3:0 domowym spotkaniu z İstanbul Başakşehir. Strzelił w nim gola. W sezonie 2020/2021 wywalczył z Galatasaray wicemistrzostwo Turcji. 1 lipca 2022 został wykupiony przez Galatasaray za 3,5 miliona euro.
Kariera reprezentacyjna.
W reprezentacji Egiptu Mohamed zadebiutował 23 marca 2019 w zremisowanym 1:1 meczu kwalifikacji do Pucharu Narodów Afryki 2019 z Nigrem, rozegranym w Niamey. W 2022 roku został powołany do kadry na Puchar Narodów Afryki 2021. Na tym turnieju rozegrał siedem meczów: grupowe z Nigerią (0:1), z Gwineą Bissau (1:0) i z Sudanem (1:0), w 1/8 finału z Wybrzeżem Kości Słoniowej (0:0, k. 5:4), ćwierćinałowy z Marokiem (2:1 po dogrywce), półfinałowy z Kamerunem (0:0, k. 3:1) i finałowy z Senegalem (0:0, k. 2:4).

</doc>
<doc id="5270840" url="https://pl.wikipedia.org/wiki?curid=5270840" title="Jicchak Ben Menachem">
Jicchak Ben Menachem

Jicchak Ben Menachem "(hebr. יצחק בן מנחם (קרוק))" (ur. 15 lutego 1903 w Warszawie, zm. 12 listopada 1969 w Miszmar ha-Emek w Izraelu) – izraelski malarz pochodzenia polskiego.
Życiorys.
Urodził się w Warszawie, w młodości działał w organizacjach syjonistycznych Ha-Szomer Ha-Cair i He-Chaluc. Studiował w Szkole Sztuk Pięknych w Warszawie, po jej ukończeniu w 1924 wyjechał do Palestyny, gdzie był jednym z pionierów, którzy założyli kibuc Miszmar ha-Emek. W 1935 wraz z Abrahamem (Tushkiem) Amarantem założył „Organizację Malarzy i Rzeźbiarzy Narodowego Kibucu”, która organizowała szkolenia dla artystów i organizację wystaw. Chociaż większość jego prac dotyczyła malarstwa i rysunku, Ben Icchak zajmował się różnymi mediami, w tym rzeźbą w drewnie, rzeźbą ceramiczną i ceramiką. Ponadto tworzył dekoracje na różne imprezy kibucowe. Tematyka jego prac koncentrowała się na ukazaniu postaci człowieka pracy oraz na wrażeniach pejzażowych w stylu postimpresjonistycznym. W kolekcji Knesetu znajduje się praca Jicchaka Bena Menachema. Zmarł 12 listopada 1969 i został pochowany na cmentarzu w Miszmar HaEmek, gdzie mieszkał do śmierci.

</doc>
<doc id="5270841" url="https://pl.wikipedia.org/wiki?curid=5270841" title="Torpedo (Rijeka)">
Torpedo (Rijeka)

Torpedo (Rijeka) – muzeum związane z dawną fabryką torped, znajdujące się w Rijece, wystawa jest częścią ekspozycji Muzej Grada Rijeke.
Fabryka torped.
W latach 50. XIX wieku w Rijece działała odlewnia ("fonderia metalli)," przekształcona w 1858 w wytwórnię silników parowych. Zmiana profilu zakładu przeprowadzona została przez nowego dyrektora fabryki – Roberta Whiteheada, wcześniejszego dyrektora "Trieste Technical Company". Robert Whitehead, uważany za jednego z pomysłodawców stworzenia broni do niszczenia statków, w 1874 po raz kolejny przekształcił zakład. Nowa fabryka działająca pod nazwą "Silurificio Whitehead", "Torpedo Fabrik von Robert Whitehead", a później "Robert Whitehead &amp; Co" Fabryka w Rijece, była pierwszą na świecie fabryką torped. Zakład produkował torpedy, wyrzutnie torped i sprężarki wysokociśnieniowe. W latach 1908–1915 produkowano tam również okręty podwodne uzbrojone w torpedy. W fabryce wprowadzono wiele innowacji technicznych, między innymi przeprowadzano w niej jedne z pierwszych badań akustycznych i aerodynamicznych. Pomiędzy 1860 a 1960 w Rijece produkowano ponad 30 modeli torped różniących się kalibrem, długością, ilością materiału wybuchowego, prędkością i zasięgiem.
Po śmierci Whiteheada właścicielami zakładu została firma Vickers i Armstrong Whitworth. 
Fabryka istniała do lat 90. XX wieku, produkcję torped zakończono w 1966, następnie wytwarzano w niej silniki i ciągniki.
Do dzisiaj z zespołu fabrycznego zachowały się "Villa Whitehead" (najbardziej reprezentacyjny budynek administracyjny), zespół hal wraz z zapleczem produkcyjnym, żelbetowe magazyny oraz stacja wodowania torped. Budynki wykonano między innymi według projektów Giacomo Zammatio i Giovanniego Marii Curety. Stacja wystrzeliwania torped jest w stanie ruiny.
W 2007 roku rozpoczęto działania mające na celu stworzenie ekspozycji muzealnej przedstawiającej historię fabryki.
Ekspozycja.
Całość ekspozycji podzielona jest na trzy części:

</doc>
<doc id="5270847" url="https://pl.wikipedia.org/wiki?curid=5270847" title="Joscha Burkhalter">
Joscha Burkhalter

Joscha Burkhalter (ur. 11 lipca 1996 w Erlenbach) – szwajcarski biathlonista, olimpijczyk z Pekinu 2022.

</doc>
<doc id="5270856" url="https://pl.wikipedia.org/wiki?curid=5270856" title="F 1 (1916)">
F 1 (1916)

F 1 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 2 kwietnia 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 20 października 1916 roku. Jednostka została wycofana z czynnej służby 2 czerwca 1930 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 1 zbudowany został w stoczni FIAT-San Giorgio w La Spezii. Stępkę okrętu położono 27 maja 1915 roku, a zwodowany został 2 kwietnia 1916 roku. Motto okrętu brzmiało „Strenue descendes, victor ascendens” (pol. „Schodzę śmiało, wznoszę się zwycięsko”).
Dane taktyczno-techniczne.
F 1 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 1 został wcielony do służby w Regia Marina 20 października 1916 roku. W grudniu tego roku okręt wszedł w skład Flotylli okrętów podwodnych w Ankonie, pełniąc funkcję jednostki flagowej (dowodził nim kmdr ppor. (wł. "capitano di corvetta") Guido Calieri). W 1917 roku F 1 został przesunięty do Wenecji, a w styczniu 1918 roku znów znalazł się w składzie Flotylli w Ankonie, służąc w niej do końca wojny. Jednostka brała udział zarówno w ofensywnych patrolach na wodach Morza Adriatyckiego na austro-węgierskich szlakach handlowych, jak i w misjach obronnych wzdłuż własnego wybrzeża czy bazy w Wenecji. Podczas działań wojennych załoga F 1 wzięła udział w blisko trzydziestu rejsach bojowych, nie odnotowując w trakcie służby żadnych godnych wzmianki zdarzeń.
Po wojnie jednostka służyła do 1921 roku we Flotylli Weneckiej, a następnie została przeniesiona do Tarentu. W 1925 i w 1926 roku F 1 wziął udział w manewrach morskich. Okręt został skreślony z listy floty 2 czerwca 1930 roku.

</doc>
<doc id="5270861" url="https://pl.wikipedia.org/wiki?curid=5270861" title="Mahmoud Alaa">
Mahmoud Alaa

Mahmoud Alaa Eldin Mahmoud Ibrahim (ar. محمود علاء; ur. 28 stycznia 1991 w Aleksandrii) – egipski piłkarz grający na pozycji środkowego obrońcy. Od 2017 jest zawodnikiem klubu Zamalek SC.
Kariera klubowa.
Swoją piłkarską karierę Alaa rozpoczął w klubie Haras El-Hodood. W 2010 roku awansował do pierwszego zespołu i w sezonie 2010/2011 zadebiutował w pierwszej lidze egipskiej. Grał w nim do końca sezonu 2014/2015. Latem 2015 przeszedł do Wadi Degla SC. W nim występował przez dwa lata.
W sierpniu 2017 roku Alaa przeszedł do Zamaleku. Wraz z Zamalekiem mistrzostwo Egiptu w sezonie 2020/2021 oraz dwa wicemistrzostwa w sezonach 2018/2019 i 2019/2020. Zdobył też dwa Puchary Egiptu w sezonach 2017/2018 i 2018/2019. W sezonie 2018/2019 sięgnął po Puchar Konfederacji.
W lutym 2020 zdobył Superpuchar Afryki (zagrał w wygranym 3:1 meczu z Espérance Tunis). W listopadzie 2020 wystąpił w przegranym 1:2 finale Ligi Mistrzów z Al-Ahly Kair.
Kariera reprezentacyjna.
W 2012 roku Alaa był w kadrze Egiptu na Igrzyska Olimpijskie w Londynie. W reprezentacji Egiptu zadebiutował 11 maja 2012 w wygranym 4:1 towarzyskim meczu z Libanem, rozegranym w Trypolisie. W 2019 roku był w kadrze Egiptu na Puchar Narodów Afryki 2019. Rozegrał na nim trzy mecze: grupowe z Zimbabwe (1:0) i z Demokratyczną Republiką Konga (2:0) i w 1/8 finału z Południową Afryką (0:1).
W 2022 roku Alaa został powołany do kadry na Puchar Narodów Afryki 2021. Na tym turnieju rozegrał jeden mecz, ćwierćinałowy z Marokiem (2:1 po dogrywce). Z Egiptem wywalczył wicemistrzostwo Afryki.

</doc>
<doc id="5270866" url="https://pl.wikipedia.org/wiki?curid=5270866" title="Model Wewnętrznych Systemów Rodzinnych">
Model Wewnętrznych Systemów Rodzinnych

Model Wewnętrznych Systemów Rodzinnych (ang. "Internal Family Systems Model" – IFS) to integracyjne podejście w psychoterapii indywidualnej opracowane przez terapeutę Richarda C. Schwartza w latach 80. XX wieku. Łączy ono myślenie systemowe z podejściem, w którym umysł składa się z półjawnych podświadomości. Każda z nich charakteryzuje się indywidualnym punktem widzenia i cechami. Model IFS wykorzystuje systemy rodzinne do zrozumienia w jaki sposób zorganizowane są struktury wewnętrzne struktury podświadomości.
Główne założenia.
Bazą podejścia IFS jest paradygmat różnorodności i niejednolitości umysłu, zgodne z którym nasz umysł składa się z rożnych części. Jest to pogląd przeciwstawny do tradycyjnego i wciąż obecnego w kulturze podejścia umysłu jednorodnego (ang. "mono-mind"). Elementem dominującym w wewnętrznym modelu rodzinnym jest Ja, definiowane jako struktura przewodząca systemu.
Do głównych założeń modelu IFS należy wieloraka natura umysłu, co w praktyce oznacza, że nasza jaźń podzielona jest na nieokreśloną ilość części. Podobnie jak wśród członków rodziny, wewnętrzne osoby mogą przybierać skrajne role, spostrzegać rzeczywistość z różnych perspektyw. Terapia systemowa rodzin zakłada pracę nad całym systemem, a nie nad jednostką (jednym członkiem rodziny). Dopiero analiza funkcjonowania całego systemu daje możliwość dostrzeżenia prawdziwego źródła kryzysu.
Zgodnie z modelem IFS każda z podświadomości kierowana jest pozytywną intencją, nawet jeśli jej działania przynoszą przeciwny efekt i manifestuje się w postaci myśli, emocji, uczuć, obrazów.
Cele terapii.
Celem terapii nie jest eliminacja poszczególnych części osobowości, ale wsparcie ról, które będą bardziej konstruktywne dla całego systemu. Wraz z rozwojem osobowości wzrastają jej poszczególne części tworząc zawiły system interakcji, która przeorganizowuje się wraz ze zmianami poszczególnych ról.
Terapeuci IFS pracują z klientami nad osiągnięciem harmonii w wewnętrznym systemie rodzinnym oraz wzmocnieniem i wyprowadzeniem JA, tak by stało się silnym i stabilnym liderem struktury. Przy prawidłowym funkcjonowaniu ja, pozostałe podświadomości wspierają je i dostarczają mu dodatkowych zasobów, przy jednoczesnym poszanowaniu jego decyzji, co stanowi odbicie ich pozytywnych intencji.

</doc>
<doc id="5270868" url="https://pl.wikipedia.org/wiki?curid=5270868" title="29 Armia Ogólnowojskowa">
29 Armia Ogólnowojskowa

29 Armia Ogólnowojskowa () – związek operacyjny wojsk lądowych Sił Zbrojnych Federacji Rosyjskiej, stacjonujący we Wschodnim Okręgu Wojskowym.
Armia została sformowana zgodnie z dekretem Prezydenta Federacji Rosyjskiej z 6 lipca 2010 i dyrektywą Ministra Obrony FR z 18 lipca. Dowództwo i sztab stacjonuje w mieście Czyta.

</doc>
<doc id="5270870" url="https://pl.wikipedia.org/wiki?curid=5270870" title="KrAZ Spartan">
KrAZ Spartan

KrAZ Spartan – ukraiński kołowy samochód opancerzony na podwoziu Forda F-550 o napędzie 4×4, przeznaczony do transportu osób w warunkach niebezpiecznych i zadań patrolowych, produkowany przez zakłady AvtoKrAZ na licencji Streit Group. Pojazd spełnia normy poziomu STANAG 2 i CEN BR6. Od 2014 roku w służbie Sił Zbrojnych Ukrainy.
Historia.
KrAZ Spartan jest kołowym pojazdem opancerzonym oferowanym i produkowanym przez AvtoKrAZ na licencji pozyskanej od Streit Group (Spartan APC). Prototyp pojazdu został zaprezentowany w 2013 roku, a produkcja została uruchomiona w Ukrainie w 2014 roku. W tym samym roku Spartan został zaprezentowany na paradzie wojskowej w Kijowie z okazji Dnia Niepodległości Ukrainy. Jego zakup przez armię i Gwardię Narodową Ukrainy związany był z potrzebą posiadania pojazdów do specjalnych zadań patrolowych, zwiadowczych i transportowych na linii frontu. Ponadto pojazd miał wypełnić lukę w ukraińskim sprzęcie między nieopancerzonymi pojazdami a transporterami opancerzonymi o napędzie 8×8 takimi, jak BTR-3 i BTR-4.
Charakterystyka.
Podwozie i napęd.
KrAZ Spartan bazuje na podwoziu Forda F-550 o napędzie 4×4 i napędzany jest silnikiem diesla Ford 6,7l V8 o mocy 300 KM. W pojeździe zamontowano sześciobiegową, automatyczną skrzynię biegów. Spartan może poruszać się z maksymalną prędkością 110 km/h.
Pojazd ma długość 6 m, szerokość 2,44 m i wysokość 2,4 m. Ciężar Spartana to 8800 kg.
W przedziale desantowym znajdują się siedzenia nieamortyzowane, ale istnieje możliwość montażu siedzeń odpornych na wybuch miny, które nie mają kontaktu z podłogą.
Opancerzenie.
Pancerz pojazdu spełnia wymogi STANAG 2 i CEN BR6, czyli chroni znajdujących się wewnątrz pojazdu żołnierzy przed ostrzałem z broni kalibru 5,45 mm i 7,62 mm oraz wybuchem min (do 6 kg). Podłoga Spartana wytrzymuje wybuch dwóch granatów DM-51.
W 2015 roku dokonano inspekcji jednego z uszkodzonych Spartanów z Donbasu. Pojazd został ostrzelany z boku i przodu z broni kalibru 7,62 mm, 12,7 mm i 14,5 mm. Zidentyfikowano 70 uszkodzonych części pojazdu oraz przednią szybę. Mimo to uznano, że opancerzenie w pełni uchroniło załogę i żołnierzy wewnątrz. Spartan został odnowiony i zwrócono go do służby.
Uzbrojenie.
Pojazd KrAZ Spartan może występować w kilku wariantach uzbrojenia. Jednym z nich jest zdalnie sterowana wieżyczka Sarmat, w której zamontowany jest karabin maszynowy KT kalibru 12,7 mm oraz wyrzutnia czterech pocisków przeciwpancernych RK-3 "Korsarz". Są również wersje wyposażone wyłącznie w automatyczny granatnik kalibru 40 mm, karabin maszynowy KT kalibru 12,7 mm lub karabin maszynowy kalibru 7,62 mm.
Użytkownicy.
 Ukraina

</doc>
<doc id="5270874" url="https://pl.wikipedia.org/wiki?curid=5270874" title="Bahnhofstrasse">
Bahnhofstrasse



</doc>
<doc id="5270875" url="https://pl.wikipedia.org/wiki?curid=5270875" title="Tomasz Lempart">
Tomasz Lempart

Tomasz Lempart, pierwotnie Dawid Fischer (ur. 8 marca 1915 we Lwowie, zm. w 2005 w Niemczech) – polski działacz sportowy.
Życiorys.
W młodości był zawodnikiem klubu Dror Lwów, jego rekord życiowy na 100 metrów wynosił 11,1 (6.10.1933). W 1935 wystąpił na zawodach II Makabiady. Jego życiorys do 1945 jest niepewny, albowiem w powojennych dokumentach podawał rozbieżne informacje dotyczące wykształcenia i przynależności do organizacji komunistycznych. Po ukończeniu szkoły średniej w 1934 pozostawał bez stałego zajęcia, ukończył kursy szkolenia sportowego, pracował jako instruktor w klubach lwowskich i od 1936 łódzkich. Od 1940 pracował w Radzie Wojewódzkiej Zrzeszenia Sportowego Spartak we Lwowie. Od 1941 posługiwał się personaliami "Tomasz Lempart", ur. 10 czerwca 1910, należącymi do jego znajomego. Nazwisko to przyjął za własne w 1949. Po zajęciu Lwowa przez Niemców uciekł do Warszawy, następnie pracował w Siedlcach jako robotnik.
Był członkiem Polskiej Partii Robotniczej (od października 1944) i Polskiej Zjednoczonej Partii Robotniczej (od 1948). Od 1945 pracował w strukturach Urzędów Bezpieczeństwa Publicznego, początkowo jako starszy cenzor w Powiatowym Urzędzie Bezpieczeństwa Publicznego w Siedlcach, od lutego 1945 na takim samym stanowisku w Wojewódzkim Urzędzie Bezpieczeństwa Publicznego w Lublinie. Następnie kolejno jako inspektor (od 1 marca 1945), zastępca kierownika (od 1 kwietnia 1945) i kierownik (od 27 sierpnia 1945) Wojewódzkiego Oddziału Cenzury Wojennej w WUBP w Lublinie. 10 sierpnia 1946 został naczelnikiem Wydziału VII WUBP w Łodzi, 1 stycznia 1947 naczelnikiem Wydziału „B” WUBP w Lublinie. Od 15 stycznia 1948 był kierownikiem Departamentu Administracyjno-Gospodarczego, od 1 maja 1949 do 30 września 1952 naczelnikiem Departamentu Szkolenia Wydziału Kultury Fizycznej i Sportu Ministerstwa Bezpieczeństwa Publicznego. Równocześnie od lutego 1948 był sekretarzem generalnym Zrzeszenia Sportowego Gwardia, a w latach 1948–1950 wiceprezesem Polskiego Związku Bokserskiego. W czerwcu 1950 został członkiem prezydium reaktywowanego przez władze PRL Polskiego Komitetu Olimpijskiego.
Odszedł ze służby w 1952 w stopniu kapitana. Jego kariera załamała się po tym, jak odkryto, że podawał nieprawdziwe informacje o swojej przeszłości.
Od 1 października 1952 pracował w Głównym Komitecie Kultury Fizycznej, początkowo jako dyrektor Działu Wychowania Fizycznego i Sportu, od 1 marca 1953 jako dyrektor Departamentu Wyszkolenia Sportowego GKKF. W połowie 1953 został sekretarzem generalnym Polskiego Komitetu Olimpijskiego. Równocześnie był sekretarzem istniejącego w latach 1957–1958 Związku Polskich Związków Sportowych. W latach 1963–1968 był redaktorem naczelnym miesięcznika "Materiały Szkoleniowe PKOl", od 1966 pod nazwą "Sport Wyczynowy".
Służba Bezpieczeństwa podejrzewała go o nadużycia finansowe i podejrzane kontakty z cudzoziemcami. W konsekwencji już w 1964 rozważano jego odwołanie z funkcji sekretarza generalnego PKOl, co nastąpiło w 1965. W latach 1965–1966 zaliczył jako ekstern studia w Akademii Wychowania Fizycznego w Warszawie. Po odejściu z PKOl pracował jako radca przewodniczącego Głównego Komitetu Kultury Fizycznej i Turystyki. W grudniu 1967 został prezesem Związku Piłki Ręcznej w Polsce. Z funkcji w GKKFiT został odwołany oficjalnie z powodu „niedociągnięć w pracy administracyjnej całego Polskiego Komitetu Olimpijskiego” w kwietniu 1968. W tym samym miesiącu zrezygnował z funkcji prezesa ZPRP. W sierpniu 1968 został zatrudniony w Muzeum Sportu jako starszy instruktor. W listopadzie 1968 wyjechał do Izraela.
Od marca 1969 mieszkał w Niemczech. Tam współpracował z narodowym komitetem olimpijskim RFN i Deutscher Sportbund, w latach 1969–1980 był jednym z dyrektorów federalnej komisji sportu wyczynowego (Bundesausschuss Leistungssport). W 1969 opublikował analizy "Die Probleme des Leistungssports am Beispiel der Ostblockländer" i "Die Probleme im Bereich des Hochleistungssports in der Bundesrepublik". Uczestniczył w przygotowaniach reprezentacji RFN do igrzysk olimpijskich w Monachium (1972) i Montrealu. W 1980 przeszedł na emeryturę, w 1981 wyjechał na krótko do Izraela, jednak w 1982 powrócił do Niemiec i zamieszkał ponownie we Frankfurcie na Menem.

</doc>
<doc id="5270876" url="https://pl.wikipedia.org/wiki?curid=5270876" title="Zālīte (stacja kolejowa)">
Zālīte (stacja kolejowa)

Zālīte () – stacja kolejowa w pobliżu miejscowości Zālīte, w gminie Bauska, na Łotwie. Położona jest na linii Jełgawa - Krustpils.

</doc>
<doc id="5270879" url="https://pl.wikipedia.org/wiki?curid=5270879" title="Garoza (stacja kolejowa)">
Garoza (stacja kolejowa)

Garoza () – stacja kolejowa w miejscowości Garozas stacija, w gminie Jełgawa, na Łotwie. Położona jest na linii Jełgawa - Krustpils.

</doc>
<doc id="5270881" url="https://pl.wikipedia.org/wiki?curid=5270881" title="F 2 (1916)">
F 2 (1916)

F 2 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 4 czerwca 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 8 września 1916 roku. Jednostka została wycofana z czynnej służby 1 lutego 1929 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 2 zbudowany został w stoczni FIAT-San Giorgio w La Spezii. Stępkę okrętu położono 3 czerwca 1915 roku, a zwodowany został 4 czerwca 1916 roku. Motto okrętu brzmiało „Fortuna Fortior” (pol. „Silniejszy niż los”).
Dane taktyczno-techniczne.
F 2 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 2 został wcielony do służby w Regia Marina 8 września 1916 roku. Okręt wszedł w skład Flotylli okrętów podwodnych w Ankonie, a jego pierwszym dowódcą został kpt. mar. (wł. "tenente di vascello") Achille Gaspari Chinaglia. W grudniu 1917 dowództwo okrętu objął kpt. mar. Giulio Gamberini i sprawował je do końca wojny. W styczniu 1918 roku F 2 został przesunięty do 2. eskadry (wł. "Squadriglia") okrętów podwodnych, operując z Wenecji i pod Rawenną do zakończenia konfliktu. Jednostka brała udział w ofensywnych patrolach na wodach Morza Adriatyckiego na austro-węgierskich szlakach handlowych i w . Podczas działań wojennych załoga F 2 wzięła udział w 35 rejsach bojowych, nie odnotowując w trakcie służby żadnych godnych wzmianki zdarzeń.
Po wojnie F 2 brał udział jedynie w manewrach morskich i ćwiczeniach. Okręt został skreślony z listy floty 1 lutego 1929 roku.

</doc>
<doc id="5270882" url="https://pl.wikipedia.org/wiki?curid=5270882" title="Weronika Asińska">
Weronika Asińska

Weronika Asińska (ur. 13 stycznia 1993 w Warszawie) – polska aktorka. Córka aktora Wojciecha Asińskiego.
W 2019 otrzymała Nagrodę Róży za debiut w Teatrze Telewizji Polskiej (za rolę w spektaklu "Fantazja polska") – jako pierwsza po powołaniu tejże nagrody, przyznawanej przez Sekcję Krytyków Teatralnych Związku Artystów Scen Polskich.

</doc>
<doc id="5270885" url="https://pl.wikipedia.org/wiki?curid=5270885" title="Grand Prix Australii 2022">
Grand Prix Australii 2022

Grand Prix Australii 2022, oficjalnie Formula 1 Heineken Australian Grand Prix 2022 – trzecia runda Mistrzostw Świata Formuły 1 w sezonie 2022. Grand Prix odbyło się w dniach 8–10 kwietnia 2022 na torze Albert Park Circuit w Melbourne. Wyścig wygrał po starcie z pole position Charles Leclerc (Ferrari), a na podium kolejno stanęli Sergio Pérez (Red Bull) oraz George Russell (Mercedes).
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5270886" url="https://pl.wikipedia.org/wiki?curid=5270886" title="Parafia Świętej Trójcy na Solcu w Warszawie">
Parafia Świętej Trójcy na Solcu w Warszawie



</doc>
<doc id="5270887" url="https://pl.wikipedia.org/wiki?curid=5270887" title="Stende (stacja kolejowa)">
Stende (stacja kolejowa)

Stende () – stacja kolejowa w miejscowości Stende, w gminie Talsi, na Łotwie. Położona jest na linii Windawa - Tukums.

</doc>
<doc id="5270888" url="https://pl.wikipedia.org/wiki?curid=5270888" title="Melbourne Grand Prix Circuit">
Melbourne Grand Prix Circuit



</doc>
<doc id="5270890" url="https://pl.wikipedia.org/wiki?curid=5270890" title="Life Speaks to Me">
Life Speaks to Me



</doc>
<doc id="5270891" url="https://pl.wikipedia.org/wiki?curid=5270891" title="Felipe Bardi dos Santos">
Felipe Bardi dos Santos

Felipe Bardi dos Santos (ur. 8 października 1998 w Americana) – brazylijski lekkoatleta, sprinter, wielokrotny medalista mistrzostw Ameryki Południowej, uczestnik letnich igrzysk olimpijskich w Tokio.
Przebieg kariery.
W latach 2014–2016 startował w zawodach lekkoatletycznych rozgrywanych głównie w Brazylii, w ich ramach występował nie tylko w konkurencjach biegowych, ale też w konkurencji skoku w dal. Był uczestnikiem mistrzostw świata juniorów w Bydgoszczy, gdzie uczestniczył w konkursie biegu sztafetowego 4 × 100 m, jednak brazylijska sztafeta została zdyskwalifikowana w eliminacjach. W 2017 zdobył dwa medale mistrzostw Ameryki Południowej, brązowy w biegu na 100 m i złoty w sztafecie 4 × 100 m. Dwa lata później zdobył kolejny medal mistrzostw Ameryki Płd., tym razem srebrny w biegu na 100 m. W trakcie rozgrywanych w Guayaquil mistrzostw Ameryki Płd. sięgnął po trzy złote medale – w biegu na 100 i 200 m oraz w biegu sztafetowym 4 × 100 m.
Reprezentował swój kraj na igrzyskach olimpijskich w Tokio. W biegu na 100 m odpadł w eliminacjach, zajmując w swej grupie 5. pozycję z czasem 10,26, a w biegu sztafetowym 4 × 100 m zespół z jego udziałem również odpadł w eliminacjach, zajmując 4. pozycję w swej kolejce (z czasem 38,34).
Rekordy życiowe.
Źródło: 

</doc>
<doc id="5270894" url="https://pl.wikipedia.org/wiki?curid=5270894" title="Károly Wieland">
Károly Wieland

Károly Wieland (ur. 1 maja 1934 w Soroksár, obecnie w Budapeszcie, zm. 30 maja 2020 w Weinheim) – węgierski kajakarz, kanadyjkarz, medalista olimpijski i mistrz świata.
Kariera sportowa.
Zdobył złoty medal w wyścigu kanadyjek dwójek (C-2) na 10 000 metrów na mistrzostwach świata w 1954 w Mâcon. Jego partnerem był József Halmay. Na igrzyskach olimpijskich w 1956 w Melbourne zdobył wraz z Ferencem Mohácsim brązowy medal w wyścigu kanadyjek dwójek na 1000 metrów. Osadę węgierską wyprzedzili Dumitru Alexe i Simion Ismailciuc z Rumunii oraz Pawieł Charin i Gracyan Botiew ze Związku Radzieckiego. Zajął 7. miejsce w wyścigu C-2 na 10 000 metrów na mistrzostwach świata w 1958 w Pradze. Tym razem jego partnerem był István Gabriel.
Późniejsze życie.
Ukończył studia na Politechnice Budapeszteńskiej w 1960. Z wykształcenia był inżynierem. pracował w fabryce Csepel, a także na kontraktach w Egipcie, Pakistanie i na Cyprze. W 1972 wyemigrował w rodziną do Republiki Federalnej Niemiec. Po przejściu na emeryturę w 1999 zamieszkał w Weinheim, gdzie zmarł w 2020.

</doc>
<doc id="5270896" url="https://pl.wikipedia.org/wiki?curid=5270896" title="Mikołaj Tawtygerd">
Mikołaj Tawtygerd



</doc>
<doc id="5270903" url="https://pl.wikipedia.org/wiki?curid=5270903" title="Ferenc Mohácsi">
Ferenc Mohácsi

Ferenc Mohácsi (ur. 25 października 1929 w Budapeszcie) – węgierski kajakarz, kanadyjkarz, medalista olimpijski.
Kariera sportowa.
Zdobył wraz z Károlym Wielandem brązowy medal w wyścigu kanadyjek dwójek (C-2) na 1000 metrów na igrzyskach olimpijskich w 1956 w Melbourne. Osadę węgierską wyprzedzili Dumitru Alexe i Simion Ismailciuc z Rumunii oraz Pawieł Charin i Gracyan Botiew ze Związku Radzieckiego. Była to jedyna duża impreza międzynarodowa, w której brał udział.

</doc>
<doc id="5270906" url="https://pl.wikipedia.org/wiki?curid=5270906" title="Piotr Warzecha">
Piotr Warzecha

Piotr Warzecha (ur. 10 marca 1941 w Łagiewnikach, zm. 20 sierpnia 2015 w Chorzowie) – polski kompozytor, dyrygent i pedagog, profesor zwyczajny.
Biografia.
Piotr Warzecha urodził się w Łagiewnikach (obecnie dzielnica Bytomia) 10 marca 1941 roku. Studiował w Państwowej Wyższej Szkole Muzycznej w Katowicach u Bolesława Szabelskiego i Karola Stryji. Obie klasy ukończył z wyróżnieniem. W latach 1972–1978 był dyrygentem Orkiestry Symfonicznej Filharmonii Śląskiej w Katowicach, w latach 1984–1990 Orkiestry Symfonicznej Filharmonii w Częstochowie, a także Opery Śląskiej w Bytomiu w latach 1990–2011. Dyrygent nagrywał z Wielką Orkiestrą Symfoniczną Polskiego Radia i Telewizji oraz Orkiestrą Polskiego Radia w Krakowie. Pracował jako pedagog w Akademii Muzycznej w Katowicach. W latach 1984–1990 był dziekanem Wydziału Jazzu i Muzyki Rozrywkowej. Prowadził zajęcia z kompozycji, dyrygentury i instrumentacji na Wydziale Kompozycji, Teorii i Edukacji Muzycznej. Zmarł w Chorzowie 20 sierpnia 2015 roku.
Nagrody i wyróżnienia.
Kompozytor był wielokrotnie nagradzany:

</doc>
<doc id="5270909" url="https://pl.wikipedia.org/wiki?curid=5270909" title="John Gibbon (ujednoznacznienie)">
John Gibbon (ujednoznacznienie)



</doc>
<doc id="5270917" url="https://pl.wikipedia.org/wiki?curid=5270917" title="Mehmet Çeliku">
Mehmet Çeliku

Mehmet Çeliku (ur. 15 października 1936 w Elbasanie, zm. 30 grudnia 2020 w Tiranie) - albański pisarz i językoznawca, były rektor Uniwersytetu w Elbasanie. Był autorem ponad 200 tekstów językowych.
Życiorys.
Po ukończeniu studiów filologicznych na Uniwersytecie Tirańskim pracował jako pracownik naukowy w Akademii Nauk Albanii i w latach 1958-1973 w Instytucie Językoznawstwa i Literatury. W tym czasie badał dialekt gegijski.
W latach 1973-1992 pracował na Uniwersytecie w Elbasanie, a następnie do 1996 roku był jego rektorem.
Był również deputowanym do albańskiego parlamentu z ramienia Republikańskiej Partii Albanii.

</doc>
<doc id="5270919" url="https://pl.wikipedia.org/wiki?curid=5270919" title="Zapora Toules">
Zapora Toules

Zapora Toules (fr. "Barrage des Toules") – zapora wodna w dolinie Entremont w kantonie Valais w Szwajcarii. Na skutek jej budowy powstał zbiornik retencyjny Lac des Toules, którego wody wykorzystywane są do produkcji energii elektrycznej. Zaporą zarządzają FGB Forces Motrices du Grand-St-Bernard SA.
Położenie.
Zapora powstała na rzece Dranse d’Entremont, w górnej (południowej) części doliny Entrement, w Alpach Pennińskich. Wzniesiona została pomiędzy masywami Croix de Tsousse (2829 m n.p.m.) od wschodu i Becca Colin (2813 m n.p.m.) od zachodu. Znajduje się powyżej miejscowości Bourg-St-Pierre, u północnych podnóży Wielkiej Przełęczy Świętego Bernarda. Zapora powstała w szerokiej, polodowcowej dolinie U-kształtnej. Podłoże muru zapory stanowią naprzemianległe warstwy gnejsów i łupków mikowych.
Charakterystyka zapory.
Jest to zapora typu lekkiego, żelbetowa, o podwójnej krzywiźnie (skierowana wypukłością w stronę wysokiej wody). W momencie budowy była to pierwsza zapora tego typu w Szwajcarii. Zapora była budowana w dwóch etapach. Najpierw w latach 1955–1958, w oczekiwaniu na przebudowę drogi na Przełęcz Św. Bernarda, wybudowano niską (korona na wysokości 1751 m n.p.m.) zaporę pierwotną wraz z ujęciem wody użytkowej oraz ze spustem służącym do opróżniania zbiornika. Następnie do 1964 r. ukończono zaporę właściwą, dobudowaną do pierwotnej od strony niskiej wody.
Zapora ma wysokość (od podstawy fundamentu do szczytu korony) 86 m, długość wzdłuż korony 460 m podzieloną na 26 segmentów. Korona zapory znajduje się na wysokości 1811 m n.p.m. Grubość muru zapory u podstawy wynosi 20,5 m, grubość w koronie 4,5 m. Objętość muru zapory w chwili jej oddania do użytku wynosiła ok. 235 tys. m³. Wydajność upustów dennych wynosiła 80 m³/sekundę.
Z racji swych parametrów (wysokość powyżej 40 m i pojemność zbiornika powyżej 1 mln m3) zapora jest zaliczana do I klasy zapór według wymogów SFOE (Swiss Federal Office of Energy).
Przebudowa zapory.
W 2008 r. podjęto przebudowę zapory. Prace te, mające na celu wzmocnienie zapory, podniesienie bezpieczeństwa zapory przy maksymalnych stanach wody, a zwłaszcza dostosowanie jej do aktualnych warunków sejsmicznych (wymóg władz federalnych z 2003 r.), zakończyły się ww wrześniu 2011 r. W ich wyniku oba skrzydła muru zapory (sekcje 1-8 i 18-26) uzyskały od strony niskiej wody wzmocnienia do wysokości 1790 m n.p.m. wraz z biegnącymi w ich wnętrzu galeriami inspekcyjnymi, środkowe sekcje w miejscach połączeń zostały wzmocnione 9 filarami na wysokość 15 m od korony, a sama korona uzyskała nowy parapet od strony zbiornika wysokości 1 m. W celu poprawy wytrzymałości fundamentu 6000 m3 skał zostało zastąpionych litą belką betonową. Przepustowość przelewu powodziowego zwiększono do 145 m3/s.
Podczas przebudowy zużyto ok. 66 tys. m³ betonu, który był wytwarzany na miejscu. Kruszywo pochodziło z dna zbiornika, w którym na czas prac lustro wody zostało obniżone do 1780 m n.p.m. (pojemność spadła do 6,5 mln m³). Koszt przebudowy wyniósł ok. 39 mln CHF.
Znaczenie energetyczne.
W zespole zapory nie zabudowano elektrowni. Aby maksymalnie wykorzystać dużą energię zgromadzonej wody, jest ona ze zbiornika prowadzona podziemnymi sztolniami do systemu czterech, kaskadowo usytuowanych elektrowni wodnych. Ujęcie wody znajduje się przy zachodnim końcu zapory. Stąd spada ona sztolnią długości ok. 5 km do położonej ok. 480 m niżej elektrowni w Pallazuit (gmina Liddes; 1 turbina 40 MW), następnie napędza turbiny w Orsières (spadek 387 m, 4 turbiny po 7 MW), Les Prés Neufs (w Sembrancher, spadek 156 m, 3 turbiny po 5 MW) i w końcu w Martigny-Bourg (spadek 185 m, 3 turbiny po 7 MW), gdzie dopiero jest zrzucana do Rodanu. Jedynie dwie pierwsze elektrownie zużywają wyłącznie wody z zapory Toules, dwie kolejne wykorzystują również wody z innych źródeł.
Wyżej wymienione elektrownie odpowiadają za nieco ponad 1% szwajcarskiej produkcji energii hydroelektrycznej ze średnią 333 mln kWh rocznie, co odpowiada rocznej konsumpcji ok. 92 tys. gospodarstw domowych.
Turystyka.
Możliwe jest dojście dobrą drogą z dna doliny na zbocze ponad zachodnim końcem muru zapory. Sama zapora jest możliwa do zwiedzania jedynie po wcześniejszym zgłoszeniu w siedzibie FGB Forces Motrices du Grand-St-Bernard w Pallazuit, a wejście na jej koronę jest niedostępne dla osób postronnych. Po stronie wschodniej tuż nad murem zapory biegnie, przykryta otwartą galerią przeciwlawinową, droga nr 21 (szlak E27), prowadząca z doliny Rodanu na Przełęcz św. Bernarda i do tunelu pod nią.

</doc>
<doc id="5270920" url="https://pl.wikipedia.org/wiki?curid=5270920" title="Franciszek Kaczmarek (burmistrz)">
Franciszek Kaczmarek (burmistrz)

Franciszek Kaczmarek (ur. 1894, zm. 1974) – polski wojskowy i samorządowiec, burmistrz Kłodawy w latach 1935–1939. 
Życiorys.
W składzie 66 Pułku Piechoty brał udział w wojnie polsko-bolszewickiej. Jako oficer został przeniesiony do 20 Pułku Piechoty, a następnie zdemobilizowany. 
Od początku lat 30. pracował w samorządzie w powiecie kolskim, m.in. w Sompolnie, a od 1935 w Kłodawie, gdzie został burmistrzem i funkcję tę pełnił do wybuchu II wojny światowej. Był działaczem BBWR. Po wybuchu wojny wraz z rodziną opuścił Kłodawę i powrócił do rodzinnej Łodzi, gdzie ukrywał się pod przybranym nazwiskiem „Stanisław Zakrzewski”. Należał do współorganizatorów Związku Walki Zbrojnej i Armii Krajowej na terenie Łodzi i województwa łódzkiego, organizacyjnie związany był z I Oddziałem Okręgu Łódź Armii Krajowej. W październiku 1944 roku został aresztowany przez Gestapo, 18 stycznia 1945 roku uciekł z „transportu śmierci”.
Po 1945 roku zaangażował się w działalność konspiracji antykomunistycznej, w 1952 roku dołączył do Tajnej Organizacji Wojskowej, gdzie został członkiem komendy głównej. 24 lutego 1955 roku został aresztowany, a proces kierownictwa TOW – komendanta Bolesława Kwiatkowskiego, szefa komendy Jana Bożka i Franciszka Kaczmarka odbył się przed Sądem Wojewódzkim dla m. st. Warszawy. 22 września 1955 roku Kaczmarek został skazany na 5 lat więzienia oraz utratę praw publicznych i obywatelskich praw honorowych na 5 lat. Decyzją z 30 stycznia 1956 roku wyrok ten podtrzymał Sąd Najwyższy.
Następnie został osadzony w Centralnym Więzieniu nr 1 w Warszawie. Na mocy amnestii więzienie opuścił 5 maja 1956 roku.

</doc>
<doc id="5270922" url="https://pl.wikipedia.org/wiki?curid=5270922" title="Bartolomé Sureda y Miserol">
Bartolomé Sureda y Miserol

Bartolomé Sureda y Miserol (ur. 1769 w Palmie, zm. 10 maja 1850 tamże) – hiszpański inżynier, dyrektor fabryk porcelany, fajansu i sukna.
Życiorys.
Bartolomé Sureda (1769–1851) pochodził z Majorki, z niezamożnej rodziny cieśli. Uczył się rysunku w szkole w Palmie. W wieku 18 lat wyjechał do Madrytu, aby studiować w Królewskiej Akademii Sztuk Pięknych św. Ferdynanda. Poznał tam Agustína de Betancourta, wybitnego inżyniera i wynalazcę, który odkrył jego talent. W 1793 roku Betancourt zabrał Suredę do Londynu, gdzie sfinansował jego dalsze studia. Sureda miał okazję poznać różne procesy przemysłowe, w tym techniki drukarskie takie jak akwatinta i mezzotinta. W 1796 roku wrócił do Hiszpanii, prawdopodobnie spotkał się z malarzem Franciskiem Goyą, z którym podzielił się wiedzą o technikach grawerskich. W 1800 otrzymał stypendium na wyjazd do Paryża, gdzie miał poznawać przemysłową produkcję tekstyliów i porcelany. W czasie pobytu w Paryżu poznał i ożenił się z Francuzką Thérèse Louise Chapronde Saint Armand, damą z oświeconej burżuazji. Możliwe, że poznali się poprzez zegarmistrza Abrahama-Louisa Brégueta, który od lat przyjaźnił się z Thérèse Louise. Małżeństwo wyjechało do Madrytu w 1803 roku, kiedy Sureda otrzymał zadanie modernizacji Królewskiej Fabryki Porcelany Buen Retiro. W 1807 roku został dyrektorem tej manufaktury, być może z tej okazji został sportretowany przez Goyę. W 1808 fabryka została zniszczona w czasie inwazji napoleońskiej, przez co Sureda wyemigrował do Francji, gdzie mieszkał razem z żoną do ostatnich miesięcy 1814 roku. Po powrocie do Hiszpanii osiedlił się na Majorce, gdzie założył fabrykę sukna czesankowego. Jednak w lutym 1817 został wezwany do Madrytu, by kierować fabryką sukna (Real Fábrica de Paños) w Guadalajarze. 26 marca 1821 został zastępcą dyrektora królewskiej fabryki fajansu (Real Fábrica de Loza de la Moncloa), a następnie, w 1822 roku, stałym dyrektorem. Cztery lata później został także dyrektorem królewskiej fabryki kryształu (Real Fábrica de Cristales de La Granja). Odszedł ze służby królewskiej 13 listopada 1829 i wrócił na swoją rodzinną Majorkę, gdzie poświęcił się malarstwu. Malował pejzaże, tematy religijne i sceny rodzajowe w stylu Goi. Zmarł 10 maja 1850.

</doc>
<doc id="5270929" url="https://pl.wikipedia.org/wiki?curid=5270929" title="2-je Plesy">
2-je Plesy

2-je Plesy, także Wtoryje Plesy () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 2,5 km od centrum administracyjnego sielsowietu (1-ja Gostomla), 19 km na zachód od centrum administracyjnego rejonu (Miedwienka), 39,5 km na południowy zachód od Kurska, 18,5 km od drogi magistralnej (federalnego znaczenia) M2 «Krym».
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 7 osób.

</doc>
<doc id="5270933" url="https://pl.wikipedia.org/wiki?curid=5270933" title="Pomnik Tarasa Szewczenki w Kijowie">
Pomnik Tarasa Szewczenki w Kijowie

Pomnik Tarasa Szewczenki w Kijowie (ukr. Пам'ятник Тарасові Шевченку в Києві) – pomnik poświęcony ukraińskiemu poecie, malarzowi i bohaterowi narodowemu Ukrainy Tarasowi Szewczence, umiejscowiony w Parku im. Tarasa Szewczenki w Kijowie, naprzeciwko jednego z budynków uniwersyteckich, tzw. Czerwonego Korpusu. Pomnik został odsłonięty 6 marca 1939 r., w 125. rocznicę narodzin artysty. Projektantem był Jewgienij Lewinson, a rzeźbiarzem Matwiej Manizer. 3 września 2009 r. pomnik został wpisany do rejestru zabytków Ukrainy.
Historia.
Pierwsze próby wzniesienia pomnika.
Wzniesienie pomnika Tarasa Szewczenki w Kijowie w 1939 roku poprzedziło pięć nieudanych prób w okresie Imperium Rosyjskiego i rewolucji ukraińskiej. Już w 1904 r. z inicjatywy sejmiku w Zołotonoszy w guberni połtawskiej powołano przy Kijowskiej Dumie Miejskiej komisję do rozpatrzenia sprawy wzniesienia pomnika autora "Kobziarza" w Kijowie. W tym samym roku rozpoczęto zbiórkę pieniędzy w guberni połtawskiej, a pod koniec 1906 r. za zgodą centralnych władz rosyjskich powołano „Komitet budowy pomnika Tarasa Szewczenki w Kijowie”, który później został zamienił się we Wspólny Komitet (ukr. Об'єднаний Комітет). W skład Komitetu weszło wiele znanych postaci i mecenasów kultury ukraińskiej, m.in. Mychajło Kociubynski, Mykoła Łysenko, Borys Hrinczenko, Ilja Riepin, Jewhen Czykałenko, Ołeksandr Tereszczenko. Fundusze na pomnik zbierano na całej Ukrainie, sprawa wzniesienia monumentu stała się kwestią ogólnonarodową. 
Także Polacy angażowali się w zbiórkę, m.in. poetki Jadwiga Podhorska i Sława Pruszyńska, działające w specjalnym komitecie, wydającym zeszyt z poezją polską i ukraińską, z którego zysk miał być podzielony na sprowadzenie prochów Juliusza Słowackiego do kraju oraz właśnie na upamiętnienie bohatera narodowego Ukrainy.
Zgodnie z propozycją Komitetu na miejsce pomnika wybrano plac przed szkołą realną na Placu Michajłowskim (ukr. Миха́йлівська пло́ща), a datę odsłonięcia planowano na 50. rocznicę śmierci poety (1911) lub na 100. rocznicę jego urodzin (1914).
Wśród znanych osób, które z zadowoleniem przyjęły tę propozycję, był francuski slawista Paul-Jean Boyer, który również przyczynił się do budowy pomnika. Wreszcie w maju 1909 r. kijowska Duma Miejska pod wpływem wydarzeń rewolucyjnych 1905 r., wydała oficjalne pozwolenie na budowę.
Konkursy.
Zgodnie z decyzją Komitetu na 1 maja 1910 r. zaplanowano międzynarodowy konkurs na projekt pomnika Szewczenki. Zapytania o warunki konkursu szybko zaczęły napływać z całego świata, ale pod koniec maja 1910 r. jury pod przewodnictwem Leonida Pozena rozpatrzyło ponad 60 projektów, z których wszystkie zostały odrzucone z powodu nieodpowiedniego przedstawienia Tarasa Szewczenki.
Ponieważ wszystkie projekty zostały odrzucone, na posiedzeniu 31 maja Komisja zgodziła się z decyzją jury i postanowiła ogłosić drugi międzynarodowy konkurs w dniu 1 lutego 1911 r. Tym razem jury pod przewodnictwem Opanasa Słastiona rozpatrzyło 45 projektów i postanowiło nie przyznawać nikomu pierwszej nagrody. Drugą otrzymał Fiodor Baławienski, a trzecią student Słastiona - Michaił Gawriłkow. Ponadto postanowiono przyznać 5 nagród motywacyjnych w wysokości 100 rubli dla projektów takich artystów jak: Iwan Kawaleridze, Winogradowa, Iwan Selezniow, Iwan Raszewski i Jeziorański. W związku z tym, że druga tura nie przyniosła pożądanego rezultatu, Komisja zasugerowała Baławienskiemu przerobienie swojego projektu zgodnie z instrukcjami. Jednak projekt ten został później uznany za porażkę.
Na kolejną, trzecią turę konkursu wysłano 37 projektów, a jury pod przewodnictwem Andrija Łyzohuba bez porozumienia poparło ogłoszenie imiennego konkursu. Jeden z członków Komitetu, filantrop ukraiński Jewhen Czykałenko, skrytykował swoich kolegów za to, że nie postawiono warunku, by Szewczenko obowiązkowo został przedstawiony w stroju narodowym:
Sprzeciw władz.
Śledzenie wydarzeń towarzyszących próbom wzniesienia pomnika Szewczenki w Kijowie, na przykład we wspomnieniach Jewhena Czykałenko, ukazuje nieustanny pośpiech, z jakim toczyły się prace Wspólnego Komitetu. Większość jego członków przypisywała ten pośpiech obawom, że wzniesienie pomnika może zostać zakazane. Mimo uzyskania oficjalnego pozwolenia na budowę pomnika, władze urzędowe sprzeciwiały się Komitetowi wszelkimi możliwymi sposobami od pierwszych dni jego istnienia.
W szczególności podczas pierwszego konkursu Anataloij Sawenko, przewodniczący Kijowskiego Klubu Rosyjskich Nacjonalistów, opublikował w gazecie "Kijowianin" donos na Ukraińców, twierdząc, że „prowadzą demonstrację polityczną pod płaszczykiem pomnika Szewczenki”.
Następnie, na początku drugiego konkursu, opiekun kijowskiego okręgu oświatowego skierował list do ówczesnego gubernatora-generała kijowskiego Dmitrija Trepowa, w którym wyraził wątpliwości co do możliwości zbudowania pomnika ukraińskiego poety w pobliżu „rosyjskiej szkoły rządowej”. Zamiast tego urzędnik wyraził chęć postawienia w tym miejscu pomnika „jednej z historycznych postaci Rosji”. Pomysł szybko podchwyciły prorosyjskie organizacje pozarządowe, a Rosyjski Klub Nacjonalistów wprost zaproponował postawienie pomnika księżnej Olgi. Kijowska Duma Miejska wkrótce wydała zgodę, ogłaszając, że na placu stanie pomnik księżnej. W związku z tym postanowiono wygospodarować miejsce na pomnik Tarasa Szewczenki na Placu Karawajewskim (obecnie Plac Lwa Tołstoja).
Takie działania Rady wywołały falę nieporozumień i oburzenia wśród ukraińskiej społeczności miasta, ponieważ po pierwsze Plac Karawajewski był wówczas nieporządnym i zagraconym zakątkiem śródmieścia, a po drugie był położony w ówczesnej dzielnicy żydowskiej. Jednak odpowiedź władz miasta była zwięzła: według słów ówczesnego burmistrza Kijowa Ippolita Djakowa „Kawaler (Taras Szewczenko) musiał ustąpić miejsca Damie (księżna Olga)”.
Ustalanie lokalizacji.
W odpowiedzi Wspólny Komitet odrzucił nową propozycję Dumy jako nie do przyjęcia. Wśród członków Komitetu toczyły się gorące dyskusje na temat możliwej lokalizacji pomnika. Spory trwały na łamach czasopism, kongresów i wieczorów twórczych. Jednocześnie wszyscy chwalili swoje miejsce, nie chcąc słuchać argumentów innych. Rozważano następujące opcje lokalizacji: Plac Złotej Bramy, plac przed gmachem Opery, róg ulic Puszkina i Bibikowa (obecnie bulwar Tarasa Szewczenki), Plac Besarabski, teren przed obecnym Narodowym Muzeum Sztuki. Ostatecznie Komitet zatwierdził dwie opcje – główną (w Alei Pietrowskiej, za tzw. Diabelskim Mostem, obecnie: Most Parkowy) i rezerwową (na Górce Włodzimierskiej, naprzeciwko kościoła św. Aleksandra).
Miejsce na Alei Petriwskiej wybrano ze względu na bliskość brzegów Dniepru, co nawiązywało do twórczości poety. Jednak dyskusje co do tej lokalizacji nie trwały długo, gdyż tereny te były podatne na osuwiska i dostosowanie podłoża podniosłoby koszty budowy. Pomimo przeznaczenia 150 rubli na badanie gruntu w okolicy i oszacowanie fundamentów, komisja ostatecznie zdecydowała się uznać to miejsce za nieodpowiednie. Zamiast tego, po kolejnym sporze, stosunkiem dziesięciu głosów do dwóch zdecydowano się zgodzić na propozycję Dumy Miejskiej i uznać Plac Karawajewski jako docelowe miejsce pomnika.
Czwarty konkurs.
20 maja 1913 roku ogłoszono czwartą rundę konkursu. Komitet postanowił zlecić wykonanie projektu rzeźbiarzom Leonidowi Sherwoodowi, Siergiejowi Wołnuchinowi, Nikołajowi Andriejewowi, Michajle Gawrilkowowi, Antonio Sciortino oferując każdemu wynagrodzenie 1000 rubli, pod warunkiem, że projekty zostaną przesłane do rady miejskiej 1 lutego 1914 roku. Po rozpatrzeniu projektów tych rzeźbiarzy, jury pod przewodnictwem Andrieja Łysoguba postanowiło po pewnych zmianach zatwierdzić projekt rosyjskiego rzeźbiarza Leonida Sherwooda. Jego projekt był minimalistyczny, a postać bohatera umieścił na wzgórzu, tzw. "mohyle", u której podnóża widoczne były postaci występujące w twórczości Szewczenki.
Podczas wielokrotnie wznawianych obrad Komitet nie zatwierdził jednak decyzji i ogłosił zwycięzcą włoskiego mistrza Antonio Sciortino. Projekt został ostro skrytykowany. Dyrektor Muzeum Miejskiego Mykoła Biliasziwski oraz architekt i artysta Wasyl Kryczewski napisali w liście do przewodniczącego Wspólnego Komitetu:
„Ponieważ decyzja Komitetu z dnia 3 lutego 1914 r. o postawieniu pomnika projektu pana Sciortino, który naszym zdaniem nie ma waloru artystycznego, jest zniewagą i obrazą pamięci poety-artysty, nie chcemy brać udziału w takim haniebnym wydarzeniu i prosimy, abyście nie uważali nas już za członków Komitetu”.
Projekt Włocha nie został zatwierdzony przez Akademię Sztuk Pięknych w Petersburgu. Rzeźbiarzowi zlecono jednak wykonanie wszystkich detali pomnika z ciemnego brązu, a cokół - z szarego granitu apenińskiego. W ciągu półtora roku pomnik miał być ukończony w Rzymie i przeniesiony do Kijowa. Wybuchła jednak wojna, Ukraińcy ponownie zaczęli odczuwać represje, Wspólny Komitet przestał istnieć, a budowa pomnika nie mogła już być dyskutowana. W 1914 r. po zamachu na Stołypina, władze zakazały obchodów rocznicy urodzin Tarasa Szewczenki oraz wstrzymały zgodę na budowę pomnika, powołując się na antycerkiewne i antypaństwowe brzmienie utworów poety. Pieniądze zebrane na wzniesienie pomnika zostały skonfiskowane i wydane na inne cele.
Okres rewolucji 1917–1921.
Podczas rewolucji ukraińskiej 1917–1921 władzom ukraińskim nie udało się wznieść w Kijowie pomnika Tarasa Szewczenki. Figurę poety wznieśli natomiast bolszewicy w 1919 r., wkrótce po tym, gdy Armia Czerwona wkroczyła po raz drugi do Kijowa. Kijowski pomnik Szewczenki z 1919 r. został wykonany przez rzeźbiarza ze sklejki. Popiersie ustawiono na , na miejscu obalonego i zniszczonego pomnika księżnej Olgi. W ten sposób bolszewicy „zemścili się” na księżnej za „zajęcie” miejsca poety. Natomiast figury boczne – Andrzeja Apostoła oraz Cyryla i Metodego – ukryto pod drewnianymi sześcianami. Nowy pomnik nie przetrwał długo – został zburzony przez rosyjską białą Armię Ochotniczą Denikina (wtedy zostałby zniszczony jeszcze w tym samym roku) lub oddziały polskie.
Okres Związku Radzieckiego.
Pomnik Tarasa Szewczenki w Kijowie został ostatecznie wzniesiony w czasach radzieckich. Pomnik odsłonięto 6 marca 1939 r. w parku naprzeciwko Uniwersytetu Kijowskiego, w miejscu dawnego pomnika Mikołaja I. Odsłonięcie zaplanowano na 125. rocznicę urodzin poety. Z tej samej okazji uczelni nadano jego imię. Brązowa figura poety, o wysokości 6,45 m, została wymodelowana przez rzeźbiarza Matwieja Manizera w Leningradzkiej Odlewni Artystycznej i umieszczona na postumencie z czerwonego granitu o wysokości 7,3 m., zaprojektowanym przez architekta .
Na cokole znajduje się napis w języku ukraińskim: „T.G. Szewczenko 1814–1861”, a inskrypcję pod nim stanowią słowa poety z „Testamentu”:
Współczesność.
W okresie niepodległości Ukrainy, od 1991 roku, pod pomnikiem Szewczenki tradycyjnie składają kwiaty pierwsze osoby państwa w rocznicę śmierci poety oraz z okazji oficjalnych świąt ukraińskich, a także zagraniczni dygnitarze podczas wizyt w Ukrainie. Ponadto w latach 1995–1996 wizerunek pomnika umieszczono na awersie ukraińskiego banknotu o wartości miliona rubli.
W 2001 roku pomnik znalazł się w centrum wydarzeń między opozycyjnymi siłami politycznymi a rządzącym reżimem prezydenta Leonida Kuczmy podczas masowych protestów przeciwko kampanii "Ukraina Bez Kuczmy". 1 marca 2001 r. policja dokonała nalotu na opozycyjny obóz namiotowy na Chreszczatyku. Rozwścieczona tym faktem opozycja ogłosiła „ofensywę przeciwko rządowi” i wezwała ludność do powstrzymania Leonida Kuczmy przed złożeniem kwiatów pod pomnikiem Tarasa Szewczenki 9 marca 2001 r. 
Już 5 marca 2001 r. za namową przywódców "Ukrainy bez Kuczmy" studenci kilku uniwersytetów rozbili wokół pomnika obóz namiotowy w Parku Szewczenki. Miasteczko namiotowe przetrwało tylko dwa dni i 7 marca o 7:00 rano zostały rozebrane przez kijowskie służby miejskie bez wyroku sądu. Wydarzenie to doprowadziło do jeszcze większego napięcia między władzą a opozycją, a konflikt zaczął gwałtownie eskalować, czego kulminacją były wydarzenia z 9 marca 2001 r.
W latach 2002–2003 pomnik Tarasa Szewczenki wielokrotnie stawał się epicentrum protestów opozycyjnych sił politycznych w trakcie kampanii „Powstań Ukraino!”.
Pomnik Tarasa Szewczenki jest główną dominantą Parku Szewczenki i jednym z symboli współczesnego Kijowa. Do czasu inwazji Rosji na Ukrainę w lutym 2022, w pobliżu pomnika często odbywały się zgromadzenia obywateli, wiece różnych sił politycznych i ruchów społecznych. W pobliżu pomnika tradycyjnie odbywało się wiele imprez kulturalnych. Co roku u stóp pomnika celebrowano wręczenie Nagrody Szewczenki.
W ramach akcji zabezpieczenia zabytków Kijowa przed zniszczeniami wojennymi spodziewanymi ze strony Rosji, w marcu 2022 r. pomnik Tarasa Szewczenki w Kijowie, tak jak i inne pomniki poświęcone mu w innych miastach oraz pozostałe zabytki, został obudowany specjalną konstrukcją.

</doc>
<doc id="5270935" url="https://pl.wikipedia.org/wiki?curid=5270935" title="Līči (stacja kolejowa)">
Līči (stacja kolejowa)

Līči () – stacja kolejowa w miejscowości Līči, w gminie Talsi, na Łotwie. Położona jest na linii Windawa - Tukums.

</doc>
<doc id="5270943" url="https://pl.wikipedia.org/wiki?curid=5270943" title="Roman Łytkowski">
Roman Łytkowski

 Roman Łytkowski (ur. 9 lipca 1972 w Czersku) – polski dowódca wojskowy; generał brygady Wojska Polskiego; dowódca 12 Brygady Zmechanizowanej im. gen. broni Józefa Hallera w Szczecinie; Stargardzie i w Choszcznie od 2021.
Życiorys.
Wykształcenie.
Roman Łytkowski ukończył Wyższą Szkołę Oficerską im. Tadeusza Kościuszki (1995), ukończył Wyższy Kurs Specjalistyczny dowódców batalionu czołgów w Poznaniu z I lokatą (1998), studia na Akademii Obrony Narodowej z I lokatą (2002–2004), United States Army Command and General Staff College w Fort Leavenworth w stanie Kansas (2012), podyplomowe studia polityki obronnej w Akademii Sztuki Wojennej w Warszawie (2019–2020).
Służba wojskowa.
Służbę wojskową rozpoczął 24 września 1991 w Wyższej Szkole Oficerskiej Wojsk Zmechanizowanych we Wrocławiu. W 1995 został promowany na pierwszy stopień oficerski – podporucznika. Służbę zawodową rozpoczął w październiku 1995 w 16 Brygadzie Zmechanizowanej w Morągu na stanowisku dowódcy plutonu, następnie dowódcy kompanii czołgów oraz szefa sztabu batalionu czołgów. Po studiach w AON został skierowany w 2004 do Żagania, gdzie objął stanowisko szefa sekcji operacyjnej w dowództwie 11 Dywizji Kawalerii Pancernej, po czym został wyznaczony na stanowisko dowódcy batalionu czołgów 34 Brygady Kawalerii Pancernej. Następnie w tej samej dywizji był szefem wydziału operacyjnego w dowództwie 11 DKPanc. W latach 2005–2007 dwukrotnie brał udział w misjach w ramach IV i VIII zmiany PKW w Iraku, gdzie był szefem wydziału planowania i szefem oddziału operacyjnego. W 2011 pełnił służbę na stanowisku szefa sztabu 10 Brygady Kawalerii Pancernej. 
Od 20 kwietnia 2011 do 26 października 2011 w ramach IX zmiany Polskiego Kontyngentu Wojskowego w Afganistanie, z dowódcą gen. Sławomir Wojciechowski, był zastępcą szefa sztabu ds. operacyjnych w stopniu podpułkownika. W 2013 po studiach w United States Army Command and General Staff College został szefem oddziału szkolenia dowództw i ćwiczeń w Dowództwie Wojsk Lądowych w Warszawie. Od 2014 pełnił służbę w Dowództwie Generalnym Rodzajów Sił Zbrojnych na stanowisku szefa zespołu ds. utworzenia połączonego centrum operacyjnego w Grupie Organizacyjnej, a także szefa połączonego centrum operacyjnego. Następnymi stanowiskami służbowymi w Dowództwie Generalnym były: szef oddziału operacyjnego – zastępca szefa zarządu operacyjnego (od 2014); szef sekretariatu (od 2015). W 2020 ukończył podyplomowe studia polityki obronnej w Akademii Sztuki Wojennej w Warszawie.
23 marca 2021 minister obrony narodowej Mariusz Błaszczak wręczył mu nominację na stanowisko służbowe dowódcy 12 Brygady Zmechanizowanej im. generała broni Józefa Hallera w Szczecinie, z dniem 29 marca 2021. 31 marca 2021, w obecności dowódcy 12 Dywizji Zmechanizowanej gen. dyw. Dariusza Parylaka, przejął dowodzenie 12 Brygadą Zmechanizowaną od czasowo pełniącego obowiązki dowódcy 12 BZ pułkownika Romana Brudło. W roku 2021 był organizatorem ćwiczenia taktycznego „Tygrys 21” oraz ćwiczenia taktycznego z wojskami „Ryś 21”, w których 12 Brygada Zmechanizowana była głównym ćwiczącym. Przygotowywał wydzielone pododdziały 12 BZ do działania w składzie Sił Odpowiedzi NATO; IV zmiany PKW Liban; ćwiczenia taktycznego „Dragon 21”; międzynarodowego ćwiczenia „Defender Europe 2022”; zorganizował 14 maja 2022 obchody 25-lecia utworzenia 12 Brygady Zmechanizowanej. W dniu 11 listopada 2021 został awansowany do stopnia generała brygady. Akt mianowania odebrał z rąk prezydenta Rzeczypospolitej Polskiej Andrzeja Dudy. Interesuje się sportem, techniką wojskową i akwarystyką.
Ordery, odznaczenia i wyróżnienia.
i inne
Linki zewnętrzne.
 

</doc>
<doc id="5270947" url="https://pl.wikipedia.org/wiki?curid=5270947" title="Sovereign citizen movement">
Sovereign citizen movement

Sovereign citizen movement (ang.) – ruch w Stanach Zjednoczonych skupiający ludzi, którzy odrzucają zastany porządek prawny, twierdząc, że jest on nielegalny, doszukując się rzeczywistego ładu prawnego w prawie naturalnym. Jego zwolennicy uważają, że państwo, w którym żyją, jest w istocie korporacją zarabiającą na niewiedzy ludzi. Członkowie ruchu ignorują przepisy prawne, unikają płacenia kar, stawiają opór w trakcie czynności wykonywanych przez funkcjonariuszy publicznych, a proszeni o okazanie dowodu osobistego przedstawiają fałszywe dokumenty, uznawane przez nich za jedyne obowiązujące.

</doc>
<doc id="5270948" url="https://pl.wikipedia.org/wiki?curid=5270948" title="Cymatophlebia">
Cymatophlebia

Cymatophlebia – wymarły rodzaj ważek z infrarzędu różnoskrzydłych i rodziny Cymatophlebiidae, jedyny z monotypowej podrodziny Cymatophlebiinae. Obejmuje 10 opisanych gatunków. Żyły w jurze i kredzie wczesnej.
Morfologia.
Ważki te miały skrzydła o gęstym użyłkowaniu, tworzącym liczne komórki. Postnodalne i postsubnodalne żyłki poprzeczne nie były równo ustawione. Wydłużona pterostygma miała żyłkę wspierającą. Sektor radialny spłaszczony był dobrze wyodrębniony i silnie zakrzywiony. Kilka szeregów komórek widniało w przestrzeni pomiędzy tym sektorem a żyłką interradialną drugą. Ta z kolei była wyraźnie pofalowana i biegła równolegle do również pofalowanej drugiej gałęzi żyłki radialnej tylnej; obie osiągały tylną krawędź skrzydła pod bardzo ukośnym kątem. Gałęzie pierwsza i druga żyłki radialnej tylnej na odcinku położonym nasadowo od pterostygmy miały przebieg niemal równoległy lub zbieżny, a między nimi mieściły się dwa lub trzy szeregi komórek. Pomiędzy żyłką interradialną drugą gałęzią 3/4 żyłki radialnej tylnej brały swój początek dwie wyraźne, porozgałęziane żyłki wtórne. Występowały dwie żyłki ukośne, z których dystalna była dłuższa i bardziej ukośna od nasadowej. Odwłok samców miał płaty genitalne wyrastające w kierunku brzuszno-bocznym z trzeciego tergitu oraz liściowatego kształtu przysadki odwłokowe.
Taksonomia.
Rodzaj ten wprowadzony został w 1886 roku przez Johannesa Victora Deichmüllera jako takson monotypowy. Jedyny zaliczony doń przez Deichmüllera gatunek klasyfikowany był wcześniej w rodzajach "Libellula", "Aeshna", "Anax" lub "Petalia". W 1854 roku John Obadiah Westwood wprowadził rodzaj "Libellulium" dla gatunku "Libellulium agrias". John Cowley w 1934 roku oraz Frank Morton Carpenter w 1992 roku uznali ów rodzaj za synonim "Cymatophlebia". W 1996 roku Günter Bechly podzielił Cymatophlebiidae na dwie podrodziny, Valdaeshninae i monotypową Cymatophlebiinae, ich diagnozy zaś podał w 2001 roku wraz z współpracownikami. "Libellulium" zostało w jego publikacjach usunięte z synonimów "Cymatophlebia" i sklasyfikowane jako "incertae sedis" w obrębie rodziny, jako że nie da się wykluczyć jego przynależności do Valdaeshninae.
Do rodzaju tego zalicza się 10 opisanych gatunków:
Skamieniałości "C. standingae", "C. yixianensis" i "C. zdrzaleki" pochodzą z kredy wczesnej, pozostałych zaś gatunków z jury.

</doc>
<doc id="5270949" url="https://pl.wikipedia.org/wiki?curid=5270949" title="Cymatophlebiinae">
Cymatophlebiinae



</doc>
<doc id="5270952" url="https://pl.wikipedia.org/wiki?curid=5270952" title="Alwin Hou">
Alwin Hou

Alwin Hou (ur. 18 września 1996) – piłkarz z Wysp Salomona grający na pozycji napastnika lub pomocnika w klubie Kossa oraz reprezentacji Wysp Salomona. W przeszłości występował w takich klubach jak: Real Kakamora, F.C. Guadalcanal czy Solomon Warriors. W kadrze narodowej zadebiutował 29 sierpnia 2018 w meczu z Makau, strzelając w nim gola. Gra także w reprezentacji Wysp Salomona w futsalu.

</doc>
<doc id="5270958" url="https://pl.wikipedia.org/wiki?curid=5270958" title="Krzysztof Szwed">
Krzysztof Szwed

Krzysztof Szwed (ur. 6 kwietnia 1954 w Poniatowej, zm. 9 kwietnia 2021 w Opolu) – założyciel Wydawnictwa Muzycznego ESKA z Zabrza, kompozytor, menedżer, producent.
Współpracował z artystami z Polski i zagranicy. Podpisał kontrakty wydawnicze m.in. z zespołami: Róże Europy z albumem Poganie! Kochaj i obrażaj, Kazik Staszewski z albumem Spalaj się!, Robert Gawliński z albumem Robert Gawliński i Opera, Ireneusz Dudek z albumem Symphonic Blues - Nowa wizja bluesa, Proletaryat z albumem Czarne Szeregi, Universe (zespół muzyczny) z albumem Ciągle szukam drogi, Shout z albumem Ballady, Sztywny Pal Azji z albumem Dewiacje na wakacje, Vox (zespół muzyczny) z albumem Największe przeboje, Krzysztof Krawczyk z albumem Zaufaj sercu, Teresa Werner z albumem Spełnić marzenia, Goran Karan z albumem Melodie znad Adriatyku, Mariusz Kalaga z albumem Co tu jest grane?, a także Paweł Gołecki z albumem Do Twojego serca
W 1993 roku jako wydawca towarzyszył z Universe (zespół muzyczny) na 30 edycji Krajowy Festiwal Piosenki Polskiej w Opolu, gdzie zespół z piosenką "To był maj" zdobył trzecią nagrodę w konkursie "Fono-Ramy".
Krzysztof Szwed był również twórcą programu Śląska Karuzela, który emitowany jest w Telewizji TVS.
W 2010 Krzysztof Szwed zorganizował I Festiwal Piosenki Śląskiej w Dom Muzyki i Tańca w Zabrzu. W 2011 roku pod jego auspicjami odbył się II Festiwal Piosenki Śląskiej również w Dom Muzyki i Tańca w Zabrzu.
We współpracy z Katarzyna Gärtner, Krzysztof Szwed jako producent zrealizował produkcje audiowizualne do utworu Pozłacany warkocz, między innymi "Puść mnie matko do powstania" , "Wierna pioseneczko Śląska" , "Familok blues" , "Sobota w Michałkowicach" , "Śpij mój malutki".
Krzysztof Szwed był również menadżerem Teresy Werner od początku kariery solowej artystki.

</doc>
<doc id="5270959" url="https://pl.wikipedia.org/wiki?curid=5270959" title="Włodzimierz Roszczynialski">
Włodzimierz Roszczynialski

Włodzimierz Roszczynialski (ur. 9 grudnia 1947 w Świeciu) – polski inżynier górnictwa, teoretyk zarządzania i menedżer, profesor nauk technicznych, wieloletni rektor Wyższej Szkoły Zarządzania i Bankowości w Krakowie.
Życiorys.
Pochodzi z wsi Bagniewo. W Świeciu ukończył szkołę podstawową i liceum. W 1970 został absolwentem Akademii Górniczo-Hutniczej w Warszawie. W 1974 uzyskał stopień doktora nauk technicznych na podstawie pracy pt. "Depresja cieplna podziemnych kopalń z uwzględnieniem zmian temperatury oraz ilości powietrza", natomiast w 1987 habilitował się. W 1992 został profesorem uczelnianym, natomiast 15 maja 2002 uzyskał tytuł profesora nauk technicznych. W pracy naukowej specjalizował się zakresie górnictwa i geologii inżynierskiej, aerologia oraz zarządzania bezpieczeństwem; w późniejszym czasie zainteresował się takimi tematami, jak zastosowania matematyki w finansach, bankowości i zarządzaniu.
Bezpośrednio po studiach rozpoczął pracę jako asystent i wykładowca w Katedrze Górnictwa Podziemnego Wydziale Górnictwa i Geoinżynierii AGH, później również w Wyższej Szkole Biznesu – National Louis University w Nowym Sączu. W 1995 został założycielem Wyższej Szkoły Zarządzania i Bankowości w Krakowie, objął funkcję jej rektora, którą pełni aktualnie. Autor ponad 150 publikacji naukowych z zakresu inżynierii, w tym 18 podręczników akademickich, a także książek dotyczących historii regionu Świecia. Był promotorem co najmniej dwóch przewodów doktorskich oraz kierownikiem projektu badawczego, jak również autorem kilku patentów.
W latach 80. i 90. był właścicielem i menedżerem w przedsiębiorstwach z branży wyburzeniowej (Spółdzielnia Pracy Nauczycieli Akademickich Optima) oraz instalacji gazowych. Został członkiem zarządu Stowarzyszenia Edukacji Menedżerskiej (SEM) Forum i Fundacji Edukacyjnej Przedsiębiorczości, a także wiceprzewodniczącym Konferencji Uczelni Niepaństwowych. W wyborach w 2011 kandydował do Senatu w okręgu nr 33 z ramienia KWW Unia Prezydentów – Obywatele do Senatu. Zajął ostatnie trzecie miejsce (12,83% głosów).
Odznaczenia.
Odznaczony m.in. Krzyżem Kawalerskim Orderu Odrodzenia Polski "za wybitne osiągnięcia w pracy naukowo-badawczej, działalności dydaktycznej i społecznej, za zasługi na rzecz popularyzacji nauki w Polsce i na świecie" (2012), a także Złotym Krzyżem Zasługi (2003) i wyróżnieniami ministrów edukacji i przemysłu.

</doc>
<doc id="5270964" url="https://pl.wikipedia.org/wiki?curid=5270964" title="Barbara Kaszuba">
Barbara Kaszuba

Barbara Kaszuba (ur. 22 stycznia 1983 w Poznaniu) – polska kompozytorka, wykładowczyni Akademii Muzycznej w Poznaniu.
Życiorys.
Edukację muzyczną rozpoczęła w szóstym roku życia. W 2007 ukończyła z wyróżnieniem studia w Akademii Muzycznej w Poznaniu w klasie kompozycji Grażyny Pstrokońskiej-Nawratil, a w 2011 w Akademii Muzycznej w Bydgoszczy w klasie skrzypiec Marcina Baranowskiego. Studiowała także w w klasie kompozycji (2005). W 2013 uzyskała w Akademii Muzycznej we Wrocławiu stopień doktora sztuk muzycznych w specjalności kompozycja i teorii muzyki na podstawie napisanej pod kierunkiem Janusza Stalmierskiego dysertacji "Widowisko taneczne Uroboros inspirowane poezją Seasons" ". Między ruchem, światłem, poezją a muzyką. Próba ujęcia gatunku". W 2019 habilitowała się w zakresie kompozycji i teorii muzyki, przedstawiwszy dzieło "Nie tylko z Islandii – Not only from Iceland".
W 2007 rozpoczęła pracę w Katedrze Kompozycji i Teorii Muzyki Akademii Muzycznej w Poznaniu.
Stypendystka Business and Professional Women’s Club w Poznaniu, Krajowego Funduszu na Rzecz Dzieci (6 lat) oraz Ministerstwa Kultury i Dziedzictwa Narodowego (1998, 2000, 2002, 2006). Wyróżniona nagrodą Djerasi – UNESCO USA (2007), Medalem Młodej Sztuki (2010), Medalem Towarzystwa im. Hipolita Cegielskiego (2013).
Laureatka m.in.: Międzynarodowego Konkursu Kompozytorskiego „Ibla” w Nowym Jorku (1999), European Union of Music Competition for Youth w Popradzie (2003), European Union of Music Competition for Youth we Wrocławiu (2006) oraz Prix du Conseil General w Sarre-Union, Francja (2006).
W sezonie 2012/2013 była kompozytorką-rezydentką Orkiestry Kameralnej Polskiego Radia „Amadeus”. Członkini Koła Młodych Związku Kompozytorów Polskich.

</doc>
<doc id="5270967" url="https://pl.wikipedia.org/wiki?curid=5270967" title="Tadeusz Nowakowski (major)">
Tadeusz Nowakowski (major)

Tadeusz Nowakowski, ps. „Czyński” (ur. 30 listopada 1898 w Wielkiej Wsi, zm. wiosną 1940 w Charkowie) – major kawalerii Wojska Polskiego.
Życiorys.
Urodził się 30 listopada 1898 w Wielkiej Wsi, w ówczesnym powiecie miechowskim guberni kieleckiej, w rodzinie Stanisława i Marii z Krzyżanowskich.
16 czerwca 1915 wstąpił do Legionów Polskich. Walczył w szeregach 1 PułkU Ułanów. Od 3 lutego do 4 kwietnia 1917 był słuchaczem kawaleryjskiego kursu podoficerskiego w Ostrołęce, który ukończył z wynikiem dostatecznym. W latach 1918–1921 walczył w szeregach 11 Pułku Ułanów. W 1920 został mianowany podporucznikiem.
3 maja 1922 został zweryfikowany w stopniu porucznika ze starszeństwem od 1 czerwca 1919 i 298. lokatą w korpusie oficerów jazdy. Później został przeniesiony do 23 Pułku Ułanów w Wilnie. W 1925 został przeniesiony do Korpusu Ochrony Pogranicza. Służył na stanowisku dowódcy Szwadronu Kawalerii KOP „Budsław”. 12 kwietnia 1927 prezydent RP nadał mu stopień rotmistrza z dniem 1 stycznia 1927 i 33. lokatą w korpusie oficerów kawalerii. W marcu 1932 został przeniesiony z KOP do 3 Pułku Szwoleżerów w Suwałkach na stanowisko pełniącego obowiązki dowódcy szwadronu zapasowego w Grodnie. W marcu 1934 został przeniesiony z Grodna do garnizonu Suwałki, przekazując obowiązki dowódcy szwadronu majorowi Mieczysławowi Kozaneckiemu. Później został przeniesiony do 4 Pułku Ułanów w Wilnie. 18 marca 1936 prezydent RP Ignacy Mościcki mianował go z dniem 1 stycznia 1936 majorem w korpusie oficerów kawalerii ze starszeństwem z dniem 1 stycznia 1936 i 6. lokatą. W 1937 został przeniesiony w stan spoczynku.
W czasie kampanii wrześniowej 1939 walczył na stanowisku komendanta Kwatery Głównej Wileńskiej Brygady Kawalerii. Dostał się do sowieckiej niewoli. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
5 października 2007 minister obrony narodowej Aleksander Szczygło mianował go pośmiertnie na stopień podpułkownika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="5270968" url="https://pl.wikipedia.org/wiki?curid=5270968" title="Andrij Chływniuk">
Andrij Chływniuk

Andrij Wołodymyrowycz Chływniuk (ukr. Андрій Володимирович Хливнюк; ur. 31 grudnia 1979 w Czerkasach) – ukraiński muzyk, wokalista i autor tekstów grupy Boombox.
Życiorys.
Urodził się 31 grudnia 1979 w Czerkasach w Ukraińskiej SRR. Uczył się w szkole muzycznej w klasie akordeonu w Gimnazjum Miejskim nr 1. Ukończył studia na Czerkaskim Uniwersytecie Narodowym.
W 2001 jego grupa wygrała festiwal „Perła sezonu”, a muzycy przenieśli się do Kijowa. W stolicy zainteresował się jazzem i swingiem, śpiewał z Acoustic Swing Band. Później z członków trzech grup – Acoustic Swing Band, Dust Mix i Tartak – powstała grupa Graphite, w której był wokalistą.
W 2004 wraz z gitarzystą zespołu „Tartak”, Andrijem „Muchą” Samojło, zorganizował "funky groove group" Boombox, która zdobyła dużą popularność w Ukrainie i w Rosji. W kwietniu 2005 nagrano pierwszy album "Melomania". W 2006 ukazała się druga płyta "Family Business", która uzyskała status złotej na Ukrainie (obecnie sprzedano jej ponad 100 tysięcy egzemplarzy).
Był producentem dźwięku albumu ukraińskiej piosenkarki Nadine, z którą w 2007 wykonał w duecie własną piosenkę „I Don’t Know”, a następnie nakręcił wideo. Duet otrzymał nagrodę „Najbardziej nieoczekiwany projekt roku” według portalu E-motion.
Latem 2007 kompozycja „Watchmen” trafiła na antenę rosyjskich stacji radiowych, a jesienią kompozycja „ta4to” trafiła do rotacji moskiewskich stacji radiowych. Z czasem BoomBoxem zainteresowały się rosyjskie firmy nagraniowe i podpisano kontrakt z Monolith na wydanie w Rosji albumów Melomania i Family Business, które ukazały się 10 czerwca 2008. W sierpniu 2009 Chływniuk wraz z Jewhenem Koszowym i Potapem podłożyli głos we francuskim thrillerze parkourowym "13 Dzielnica – Ultimatum" (Andrij jako policjant Damien).
W grudniu 2009 grupa wydała wspólny album z kijowskim DJ Tonique. 24 czerwca 2010 w Kijowie odbyła się prezentacja albumu „All Inclusive”. Pod koniec 2011 ukazał się album „Serednij Wik”.
Rosyjska inwazja na Ukrainę w 2022.
W 2022, po rosyjskiej inwazji na Ukrainę, wstąpił do ukraińskiej obrony terytorialnej. W tym czasie w sieci pojawiło się wideo, gdzie w mundurze, uzbrojony w karabinek AK-74, przed Soborem Mądrości Bożej w Kijowie śpiewał ukraińską piosenkę ludową „Tam na łące czerwona kalina” (), która szybko rozeszła się w sieciach społecznościowych. Następnie południowoafrykański muzyk The Kiffness także wsparł naród ukraiński w wojnie z armią rosyjską, nagrywając remiks tej piosenki. W marcu 2022 David Gilmour wykorzystał nagranie a cappella Chływniuka jako utwór wokalny na singlu zespołu Pink Floyd „Hey, Hey, Rise Up!”, który opublikowano 8 kwietnia 2022, a dochód z jego sprzedaży przeznaczono na wsparcie Ukrainy.
26 marca jednostka Chływniuka znalazła się pod ostrzałem moździerzowym, tracąc dwa pickupy, a on sam został ranny w twarz.
Z obrony terytorialnej przeszedł do służby w Policji Narodowej Ukrainy.
Nagrody.
Został zdobywcą nagrody muzycznej Yuna w 2012 i 2013 jako „Najlepszy autor tekstów”.
Życie prywatne.
W 2010 poinformował, że ożenił się z Anną Kopyłową, dziennikarką, córką Wadima Kopyłowa, ówczesnego wiceministra finansów Ukrainy. Mają syna Iwana (ur. 2010) i córkę Aleksandrę (ur. 2013). W 2020 rozwiedli się.
Telewizja.
Latem 2015 został jednym z jurorów szóstego sezonu konkursu wokalnego X Factor na ukraińskim kanale telewizyjnym STB, zastępując Iwana Dorna.

</doc>
<doc id="5270972" url="https://pl.wikipedia.org/wiki?curid=5270972" title="Grobowiec Kaplana Paszy">
Grobowiec Kaplana Paszy

Grobowiec Kaplana Paszy – kamienny grobowiec (türbe) z 1. połowy XIX wieku w Tiranie, zabytek I kategorii.
Historia.
Kaplan Pasza (używał nazwiska Toptani) był jednym z władców Tirany na początku XIX wieku, zmarł w 1816 roku. Grobowiec został wzniesiony w centrum Tirany, przy dzisiejszej ulicy Rruga 28 Nëntori w 1. połowie XIX wieku, według jednego źródła w 1817 roku, według innego około lat 1820–1830. Stanowił część monumentalnego kompleksu grobowego w Tiranie. Zgodnie z nazwą, był miejscem pochówku Kaplana Paszy w XIX wieku, jednak jego szczątki przeniesiono później do Stambułu. W czasie bombardowań podczas II wojny światowej meczet oraz pozostałe grobowce zostały zniszczone. Na mocy ustawy nr 609 z 24 maja 1948 roku decyzją Instytutu Nauk grobowiec został uznany za zabytek kultury i stanowi zabytek I kategorii. W latach 2006–2016 w bezpośrednim otoczeniu grobowca wzniesiono budynek , który mieści Hotel Plaza Tirana.
Architektura.
Jest to niewielki ośmioboczny obiekt typu türbe o lekkiej konstrukcji, mający około 5 m obwodu, składający się z ośmiu jednoczęściowych kamiennych kolumn z kapitelami o wysokości 4 m, które zostały połączone łukami. Obecnie mauzoleum jest niezadaszone, lecz możliwe, iż konstrukcja w przeszłości była nakryta dachem. Kamienie, z których wykonano konstrukcję, pokrywają płaskorzeźby z motywami roślinnymi. Na jednej z kolumn zachowała się częściowo czytelna inskrypcja, która wspomina Kaplana Toptaniego oraz rok 1326 (według kalendarza muzułmańskiego). Obok obiektu znajdowało się sześć innych zbliżonych wyglądem grobowców o innych rozmiarach. Grobowiec otacza i częściowo nakrywa łukowata ściana budynku TID Tower.

</doc>
<doc id="5270976" url="https://pl.wikipedia.org/wiki?curid=5270976" title="Tomasz Oleszek">
Tomasz Oleszek

Tomasz Oleszek (ur. 28 maja 1970) – polski piłkarz, występujący na pozycji pomocnika. 
Życiorys.
Wychowanek Chemika Police, w 1987 roku został wcielony do pierwszej drużyny. W 1991 roku awansował wraz z klubem do II ligi. W 1993 roku przeszedł do Pogoni Szczecin, w barwach której rozegrał w sezonie 1993/1994 osiem spotkań w I lidze. Sezon 1994/1995 spędził na wypożyczeniu w Amice Wronki, z którą uzyskał wówczas awans do I ligi.
Po sezonie spędzonym w Amice powrócił do Pogoni Szczecin, rozgrywając w sezonie 1995/1996 22 mecze w I lidze. Po spadku Pogoni Oleszek odszedł z tego klubu w styczniu 1997 roku, zasilając skład Chemika Police. Na początku 1998 roku odszedł do Aluminium Konin, w którym grał do momentu spadku klubu do III ligi w 2000 roku. Następnie powrócił do Chemika (wówczas Pomerania/KP Police), gdzie w 2002 roku zakończył karierę.

</doc>
<doc id="5270980" url="https://pl.wikipedia.org/wiki?curid=5270980" title="Dziatkowce (sielsowiet Achremowce)">
Dziatkowce (sielsowiet Achremowce)

Dziatkowce – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie a następnie w gminie Brasław.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwało 31 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="5270981" url="https://pl.wikipedia.org/wiki?curid=5270981" title="Ze’ew Ben-Cewi">
Ze’ew Ben-Cewi

Ze’ew Ben-Cewi (hebr. זאב בן-צבי, ang. "Zeev Ben-Zvi", ur. 1904 w Rykach, zm. 16 maja 1952 w Jerozolimie) – izraelski rzeźbiarz pochodzenia polskiego.
Życiorys.
Urodził się jako Beniamin Kujawski w Rykach w Królestwie Polskim, które było częścią Imperium Rosyjskiego, w rodzinie zasymilowanych Żydów, ojciec był kupcem i zegarmistrzem. Po wybuchu I wojny światowej jego rodzina wyjechała do Jekaterynosławia, gdzie mieszkała przez cztery lata. W 1920 powrócili do Polski, gdzie Beniamin od 1921 studiował w Szkole Sztuk Pięknych w Warszawie. W 1923 przerwał naukę i wyemigrował do Palestyny, która była wówczas mandatem brytyjskim. W latach 1923–1924 studiował w Akademii Sztuk Pięknych i Wzornictwa Besaleela, działał w ruchu Ha-Poel ha-Mizrachi. W latach 1926–1927 uczył tam rzeźby, w 1928 wyjechał do Paryża, aby studiować kubizm. W 1932 i 1933 zorganizował dwie duże wystawy swoich prac w Tel Awiwie. W 1937 ponownie wyjechał do Paryża, a następnie przebywał w Londynie i Glasgow, w 1939 powrócił do Palestyny. W latach 1947–1948 przebywał w obozach filtracyjnych na Cyprze i prowadził tam dla nielegalnych emigrantów warsztaty z zakresu malarstwa i rzeźby, jednym z jego uczniów był Jicchak Belfer. Od 1949 ponownie wykładał w Besaleel, a w 1952, na kilka miesięcy przed śmiercią, objął kierownictwo Akademią.
Twórczość.
Tworzył w stylu kubizmu, specjalizował się w rzeźbiarskich portretach głów, które tworzył w miedzi. Wśród jego uczniów było wielu późniejszych słynnych rzeźbiarzy izraelskich. Jednym z jego najsłynniejszych dzieł jest cenotaf „Pamięci dzieci diaspory” w Miszmar ha-Emek, stworzony w 1945 roku ku pamięci żydowskich dzieci, które zginęły podczas II wojny światowej. W 1953 został pośmiertnie odznaczony Nagrodą Dizengofa oraz Nagrodą Izraela.

</doc>
<doc id="5270986" url="https://pl.wikipedia.org/wiki?curid=5270986" title="Śmigłowiec bojowy">
Śmigłowiec bojowy



</doc>
<doc id="5270989" url="https://pl.wikipedia.org/wiki?curid=5270989" title="Centrum Edukacji i Historii Warszawskiej Straży Pożarnej">
Centrum Edukacji i Historii Warszawskiej Straży Pożarnej

Centrum Edukacji i Historii Warszawskiej Straży Pożarnej – placówka muzealno-edukacyjna poświęcona rozwojowi sprzętu pożarniczego, techniki ratowniczej oraz historii Państwowej Straży Pożarnej m.st. Warszawy. Mieści się w zespole budynków dawnego V Oddziału Straży Ogniowej przy ul. Marcinkowskiego 2 w dzielnicy Praga-Północ.
Historia.
Centrum zostało otwarte w 2018. Przejęło eksponaty dawnego Muzeum Pożarnictwa, które mieściło się w Koszarach Mirowskich przy ul. Chłodnej 3. Ta utworzona w 1983 roku placówka kontynuowała z kolei tradycje Muzeum Pożarnictwa utworzonego w 1907 roku.
Na potrzeby Centrum zaadaptowano część powierzchni w zespole dawnego V Oddziału Straży Ogniowej, zrewitalizowanego w latach 2008−2018. Nad koncepcją i zaaranżowaniem 15 sal znajdujących się na parterze i pierwszym piętrze budynku głównego pracowały wszystkie jednostki Komendy Miejskiej Państwowej Straży Pożarnej m.st. Warszawy. Są to m.in. sale Historii, Łączności, Sikawek Konnych, Motopomp, Przyczyn i Skutków Pożarów, Ratownictwa Chemiczno-Ekologicznego, Działań Poszukiwawczo-Ratowniczych, Ratownictwa Medycznego oraz Technicznych Systemów Zabezpieczeń. Zajmują łącznie ok. 1000 m². Oprócz oprawy audiowizualnej (tło dźwiękowe, kioski multimedialne, filmy) na ekspozycję wprowadzono również kilka efektów inscenizacyjnych, takich jak sferyczna projekcja pożaru i akcji gaśniczej. Powstała również sala kinowa na 60 miejsc. W sąsiednim, odbudowanym budynku kuźni i stajni zgromadzono kolekcję zabytkowych samochodów pożarniczych, m.in. samochód De Dion-Bouton z 1928 roku z wysuwaną mechanicznie drabiną o rozpiętości 25 metrów.
W Centrum organizowane są także wystawy czasowe. Jest ono przeznaczone do zwiedzania przez grupy zorganizowane. Można je zwiedzać indywidualnie w Noc Muzeów.

</doc>
<doc id="5270990" url="https://pl.wikipedia.org/wiki?curid=5270990" title="Nastaligh">
Nastaligh

Nastaligh (pers. نستعلیق) – odmiana pisma arabskiego używana przede wszystkim do zapisu języka perskiego i urdu, rzadziej tureckiego i okazjonalnie arabskiego.
Tradycyjnie stworzenie "nastaligh" przypisuje się żyjącemu na przełomie XIV i XV wieku Mir Ali Tebriziemu, jednak w rzeczywistości jego powstanie było owocem długiej ewolucji pisma "naschi", sięgającej co najmniej XIII wieku. Perski różni się od arabskiego proporcjami liter prostych i zakrzywionych. Nie ma w nim także przedimka określonego "al-", z jego pionowym "alif" i "lam". "Nastaligh", dogodny do pisania w języku perskim, szybko rozpowszechnił się przy przepisywaniu perskiej poezji, później zaś także prozy. Dżafar Tebrizi (fl 1412–1431) zaniósł "nastaligh" do Heratu i powstały w ten sposób wschodni styl pisma osiągnął klasyczną formę w twórczości Soltana Alego Maszhadiego (zm. 1520). W tym samym czasie na zachodzie rozwinął się odrębny styl "nastaligh", związany z działalnością Abd ar-Rahmana Chorezmiego (fl 1436–1462) i jego synów, który jednak w pierwszej połowie XVI wieku ustąpił miejsca stylowi wschodniemu. Artystyczne apogeum "nastaligh" osiągnął w twórczości Mir Emada Hasaniego (zm. 1615), którego styl pozostał wzorem w następnych stuleciach. Wraz z Timurydami "nastaligh" pojawił się także w Indiach i w okresie panowania Wielkich Mogołów zaczęto go powszechnie używać do zapisu urdu. Twórcą odrębnej, osmańskiej szkoły "nastaligh" był Yesarizade Mustafa Izzet (zm. 1849). Z "nastaligh" wywodzi się pismo "szekaste", powstałe do szybkiego sporządzania dokumentów.
Nazwa.
Nazwa "nastaligh" jest skrótowcem wywodzącym się od perskiego wyrażenia "nasch-e taligh", oznaczającego dosłownie „zwisające lub zawieszone "naschi"”. 
W Iranie.
Autorzy safawidzcy (tacy jak Dust Mohammad (zm. ok. 1564) lub Kadi Ahmed (zm. ok. 1606) przypisują stworzenie "nastaligh" Mir Ali Tebriziemu, który żył na przełomie XIV i XV wieku. Ze współczesnych badań wyłania się jednak znacznie bardziej skomplikowana historia powstania pisma. Elaine Wright prześledziła ewolucję "nastaligh" w XIV-wiecznym Iranie i pokazała, jak rozwijało się ono stopniowo pośród skrybów Szirazu. Co więcej, zgodnie z jej badaniami, "nastaligh" powstał nie z połączenia "naschi" i "taligh", jak powszechnie sądzono, ale z samego "naschi". Oprócz przebadania wielu rękopisów Elaine Wright udało się także odnaleźć dokument sporządzony przez Dżafara Tebriziego (fl 1412–1431) ok. roku 1430, zgodnie z którym:
To oznacza, że „nasze najwcześniejsze źródło pisane przypisuje skrybom z Szirazu rozwinięcie "nastaligh" i Mir Ali Tebriziemu jego kanonizację”. Francis Richard nieco zmodyfikował obraz narodzin "nastaligh" przedstawiony przez Elaine Wright na podstawie badań rękopisów z Tebrizu, ustalając, iż wczesna ewolucja pisma nie była ograniczona do Szirazu. Ponadto wielu autorów zwraca uwagę, że powstanie "nastaligh" było procesem, który trwał być może kilka stuleci. Gholam Hosejn Jusofi, Ali Alparslan i Sheila Blair wskazują na stopniowe pojawianie się elementów znanych z "nastaligh" w rękopisach sięgających XIII stulecia. Hamid Reza Afsari uważa, iż pierwsze ślady późniejszego "nastaligh" można znaleźć już w XI-wiecznych perskich przekładach "Koranu".
Perski różni się od arabskiego proporcjami liter prostych i zakrzywionych. Nie ma w nim także przedimka określonego "al-", którego pionowe "alif" i "lam" nadają arabskim tekstom szczególną wertykalność i rytm. Pisma zwisające jak "taligh" i "nastaligh" były szczególnie dogodne do pisania w języku perskim – podczas gdy "taligh" był używany do sporządzania dokumentów, "nastaligh" powstał dla przepisywania perskiej poezji, „której hemistychy zachęcały do spiętrzania liter niezgodnie z zasadami oddzielania kolumn tekstu. Dopiero później "nastaligh" został zaadaptowany do pisania prozy”.
Pierwszym mistrzem "nastaligh" był Mir Ali Tebrizi, który przekazał swój styl swojemu synowi Obejdollahowi. Uczeń Obejdollaha, Dżafar Tebrizi (autor cytatu powyżej), przeniósł się do Heratu, gdzie został przełożonym nad skryptorium (kitab-chane) timurydzkiego księcia Bajsonghora (stąd jego przydomek Bajsonghori). Dżafar nauczył pisania w "nastaligh" kilku uczniów, spośród których najsłynniejszym był Azhar Tebrizi (zm. 1475). Swoją klasyczną formę "nastaligh" osiągnął w twórczości Soltana Alego Maszhadiego (zm. 1520), ucznia Azhara (lub być może jednego z jego uczniów), którego patronami byli sułtan Husajn Bajkara (1469–1506) i jego wezyr Ali Szer Nawoi. W tym samym czasie odmienny styl "nastaligh" rozwinął się w zachodnim i południowym Iranie. Jego powstanie wiąże się z Abd ar-Rahmanem Chorezmim (fl 1436–1462), kaligrafem Pir Budaka (1456–1466) Kara Kojunlu, oraz jego synami Abd-al-Karimem i Abd-ar-Rahimem (obaj byli związani z dworem Jakuba (1478–1490) Ak Kojunlu). Ten bardziej kanciasty zachodni styl dominował na początku okresu safawidzkiego, ale później ustąpił bardziej płynnemu wschodniemu (chorasańskiemu) stylowi kanonizowanemu przez Soltana Alego Maszhadiego, chociaż nadal był często używany na subkontynencie indyjskim. To wschodni styl, "dalej udoskonalony w następnych stuleciach, jest pismem nastaligh używanym obecnie w Iranie"
Najsłynniejszym kaligrafem następnego pokolenia na Wschodzie był Mir Ali Harawi (zm. 1544), który był mistrzem pisma "nastaligh". Wschodni styl "nastaligh" zaczął dominować w zachodnim Iranie, gdy artyści coraz liczniej zaczęli pracować w królewskim safawidzkim skryptorium. Najsłynniejszym spośród tych pracujących dla dworu kaligrafów był Szah Mahmud Niszapuri (zm. 1564/1565), znany przede wszystkim z użycia "nastaligh" do przepisania "Koranu". Artystyczne apogeum "nastaligh" osiągnął w twórczości Mir Emada Hasaniego (zm. 1615), „którego styl pozostał wzorem w następnych stuleciach”. Następcy Mir Emada w wiekach XVII i XVIII rozwinęli bardziej rozciągnięty styl "nastaligh", z większymi przerwami pomiędzy słowami. Największy irański kaligraf XIX stulecia, Mirza Mohammad Reza Kalhor (zm. 1892), ponownie wprowadził bardziej zwarty styl, pisząc słowa mniejszej wielkości za pomocą jednego pociągnięcia. W XIX wieku w Iranie "nastaligh" zaadaptowano do litografowanych książek. W XX wieku „użycie "nastaligh" spadło, jednak po II wojnie światowej zainteresowanie kaligrafią i przede wszystkim "nastaligh" odżyło i od tego czasu pojawiła się grupa niezwykle zdolnych mistrzów sztuki”.
Poza Iranem.
"Nastaligh" stosunkowo wcześnie przekroczył granice Iranu. Timurydzi przynieśli "nastaligh" do Indii i stał się on ulubionym pismem perskiego dworu Wielkich Mogołów. Dla Akbara (1556–1605) i Dżahangira (1605–1627) pracowali tak słynni mistrzowie "nastaligh" jak Mohammad Hosejn Kaszmiri (zm. 1611/1612) i Abd-ar-Rahim Anbarin-Ghalam. Innym ważnym praktykiem "nastaligh" był Abd-ar-Raszid Dejlami, siostrzeniec i uczeń Mir Emada, który po przybyciu do Indii został nadwornym kaligrafem Szahdżahana (1628–1658). To w tym okresie zaczęto powszechnie używać "nastaligh" do zapisu urdu.
"Nastaligh" został przyjęty także w Imperium Osmańskim, które miało silne kulturalne więzi z Iranem. Tutaj był on znany jako "taligh" (tur. "talik"), tak samo jak perskie pismo "taligh", z którym nie należy go mylić. Pierwsi irańscy kaligrafowie, którzy przynieśli "nastaligh" na ziemie osmańskie, tacy jak Esedullah-ı Kirmânî (zm. 1488), należeli do zachodniej tradycji pisma. Stosunkowo wcześnie jednak osmańscy kaligrafowie zaadaptowali wschodni styl "nastaligh". W XVII wieku uczeń Mir Emada, Derwisz Abdi Bochara'i (zm. 1647), przeniósł jego styl do Stambułu. Największym mistrzem "nastaligh" w XVIII wieku był Mehmed Yasari (zm. 1798), który blisko podążał za Mir Emadem. Ta tradycja została dalej rozwinięta przez syna Yasariego, Mustafę Izzeta (zm. 1849), który był prawdziwym założycielem odrębnej osmańskiej szkoły "nastaligh". Wprowadził on nowe i precyzyjne proporcje pisma, odmienne niż w tradycji irańskiej. Specjalnością szkoły osmańskiej był "celî nastaliq" używany w inskrypcjach. Najważniejszym jej członkiem w drugiej połowie XIX wieku był Sami Efendi (zm. 1912), który uczył wielu słynnych później praktyków "nastaligh", takich jak Mehmed Nazif Bey (zm. 1913), Mehmed Hulusi Yazgan (zm. 1940) i Necmeddin Okyay (zm. 1976).

</doc>
<doc id="5270995" url="https://pl.wikipedia.org/wiki?curid=5270995" title="Dziegciary (sielsowiet Nowy Pohost)">
Dziegciary (sielsowiet Nowy Pohost)

Dziegciary (; ) – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Dawniej używana nazwa – Dziechciary.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 75 osób, 18 było wyznania rzymskokatolickiego, 50 prawosławnego a 7 staroobrzędowego. Jednocześnie 51 mieszkańców zadeklarowało polską, 24 białoruską. Było tu 17 budynków mieszkalnych. W 1931 w 22 domach zamieszkiwało 96 osób.
Wierni należeli do parafii rzymskokatolickiej w Ikaźni i prawosławnej w Przebrodziu. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5271000" url="https://pl.wikipedia.org/wiki?curid=5271000" title="András Fekete-Győr">
András Fekete-Győr

András Fekete-Győr (ur. 13 kwietnia 1989 w Budapeszcie) – węgierski polityk, prawnik i działacz społeczny, współzałożyciel i były lider Ruchu Momentum, parlamentarzysta.
Życiorys.
Jego dziadek od strony matki Endre Fekete-Győr był działaczem partii komunistycznej i przewodniczącym rady komitatu Heves. Jego ojciec András Fekete-Győr pełnił kierownicze funkcje w OBA, krajowym funduszu ubezpieczeń depozytów.
W 2015 ukończył studia prawnicze na Uniwersytecie Loránda Eötvösa w Budapeszcie, kształcił się też w ramach stypendium na Uniwersytecie w Heidelbergu. Odbył staże w kancelarii prawniczej, którą współtworzył László Trócsányi, a także w Międzynarodowej Izbie Handlowej. Pracował m.in. na menedżerskim stanowisku w General Electric w Budapeszcie oraz jako stażysta w gabinecie Hansa-Petera Friedricha, wiceprzewodniczącego frakcji chadeckiej w Bundestagu.
Był współtwórcą Ruchu Momentum, który w 2016 został zarejestrowany jako stowarzyszenie, objął funkcję jego przewodniczącego. Ruch i jego lider zyskali rozpoznawalność w 2017 dzięki skutecznej kampanii NOlimpia, skierowanej przeciwko kandydaturze Budapesztu do organizacji Letnich Igrzysk Olimpijskich 2024. W tym samym roku na bazie stowarzyszenia powstała partia o takiej samej nazwie, której András Fekete-Győr został przewodniczącym.
W 2020 wprowadził ruch do powstałej wówczas opozycyjnej koalicji. W prawyborach w 2021 ubiegał się o nominację na kandydata tego bloku na premiera, w pierwszej turze głosowania zajął ostatnie miejsce wśród 5 kandydatów z wynikiem około 3,4% głosów. Ustąpił następnie z funkcji przewodniczącego partii, w listopadzie tegoż roku został zastąpiony na niej przez Annę Júlię Donáth. W 2022 kandydował z ramienia opozycyjnej koalicji w wyborach parlamentarnych, uzyskując wówczas mandat posła do Zgromadzenia Narodowego.

</doc>
<doc id="5271003" url="https://pl.wikipedia.org/wiki?curid=5271003" title="Dzierwaniszki">
Dzierwaniszki

Dzierwaniszki – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 21 osób, wszystkie były wyznania staroobrzędowego i zadeklarowały białoruską przynależność narodową. Były tu 4 budynki mieszkalne. W 1931 w 5 domach zamieszkiwało 31 osób.
Wierni należeli do parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5271005" url="https://pl.wikipedia.org/wiki?curid=5271005" title="Andrzej Brzecki">
Andrzej Brzecki

Andrzej Tomasz Brzecki (ur. 17 maja 1921 w Warszawie, zm. 25 marca 2022) – polski lekarz neurolog, profesor nauk medycznych.
Życiorys.
W 1949 ukończył studia na Wydziale Lekarskim Uniwersytetu Wrocławskiego. Już jako student pracował na macierzystym wydziale jako laborant (od 1948), następnie asystent. Po założeniu w 1950 odrębnej Akademii Medycznej we Wrocławiu został jej pracownikiem. W 1951 uzyskał stopień naukowy doktora, w 1953 II stopień specjalizacji z neurologii, w 1964 stopień doktora habilitowanego, w 1979 tytuł profesora.
W latach 1971–1991 kierował Katedrą i Kliniką Neurologii AM, w latach 1972–1980 był zastępcą dyrektora Instytutu Chorób Układu Nerwowego i Narządów Zmysłów.
Wprowadził do diagnozy neurologicznej metodę okulograficzną, zajmował się też zasadami wczesnej rehabilitacji sanatoryjnej neurologicznych powikłań miażdżycy.
Był odznaczony Złotym Krzyżem Zasługi i Krzyżem Kawalerskim Orderu Odrodzenia Polski.

</doc>
<doc id="5271007" url="https://pl.wikipedia.org/wiki?curid=5271007" title="Górski Karabach (ujednoznacznienie)">
Górski Karabach (ujednoznacznienie)



</doc>
<doc id="5271015" url="https://pl.wikipedia.org/wiki?curid=5271015" title="Przeciwuderzenie">
Przeciwuderzenie

Przeciwuderzenie ("ang. counter strike") – operacyjny (strategiczny) zwrot zaczepny wykonywany na włamującego się w głąb obrony przeciwnika. Całokształt czynności organizacyjnych, suma uderzeń związków taktycznych drugiego rzutu operacyjnego na nacierającego przeciwnika w celu odtworzenia pierwotnego położenia. Jest najwyższym przejawem aktywności w działaniach obronnych. Zwrot zaczepny w ramach operacji obronnej, mający na celu zmianę położenia broniących się wojsk i osiągnięcie pierwotnego lub nowego celu operacji. To natarcie na oddziały nieprzyjaciela wykonane przez wojska drugich rzutów, odwodów, albo przez wojska ściągnięte z odcinków nieatakowanych, w celu odzyskania utraconych pozycji.
Przeciwuderzenie jest elementem obrony operacyjnej lub strategicznej i nie wychodzi poza uprzednio funkcjonujący system obrony, a zadania wojsk nie sięgają poza przedni skraj obrony danego szczebla. 
Wykonywane jest drugim rzutem lub odwodem broniącego się związku operacyjnego. Kolejna operacja zaczepna występuje jako rozwinięcie powodzenia dotychczasowych działań zaczepnych. Operację zaczepną w formie przeciwuderzenia organizuje związek operacyjny znajdujący się uprzednio w drugim rzucie lub odwodzie strategicznym, a jego wykonanie może być realizowane w warunkach uzyskania przez przeciwnika zaskoczenia operacyjnego i w sytuacji na poziomie względnej równowagi. 
Wyznaczony do przeciwuderzenia związek taktyczny realizuje przedsięwzięcia typowe dla natarcia w skali taktycznej.
Celami przeciwuderzenia mogą być: zamknięcie wyłomu i odtworzenie obrony w strefie taktycznej, rozbicie części sił zgrupowania uderzeniowego przeciwnika i odcięcie jego sił głównych od podchodzących odwodów lub całkowite rozbicie sił zgrupowania uderzeniowego przeciwnika w obszarze włamania, jak najszybsze okrążenie jego sił i rozbicie ich we współdziałaniu z sąsiadami.
W terminologii wojskowej II Rzeczypospolitej przeciwuderzenie ("fr. contre - attaque immediate, niem. Gegenstoss") to ograniczone w czasie i przestrzeni natarcie zorganizowane w celu „wydarcia nieprzyjacielowi uzyskanego lokalnego powodzenia” lub odparcia jego szturmu. Do wykonania przeciwuderzenia wyznaczano przede wszystkim odwody batalionowe i kompanijne.

</doc>
<doc id="5271018" url="https://pl.wikipedia.org/wiki?curid=5271018" title="F 3 (1916)">
F 3 (1916)

F 3 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 6 lipca 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 19 października 1916 roku. Jednostka została wycofana z czynnej służby 1 września 1919 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 3 zbudowany został w stoczni FIAT-San Giorgio w La Spezii. Stępkę okrętu położono 27 maja 1915 roku, a zwodowany został 6 lipca 1916 roku.
Dane taktyczno-techniczne.
F 3 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 3 został wcielony do służby w Regia Marina 19 października 1916 roku. Jego pierwszym dowódcą został kpt. mar. (wł. "tenente di vascello") Ernesto Baccon. Po zakończeniu okresu szkolenia, w 1917 roku F 3 został przyporządkowany Flotylli okrętów podwodnych w Wenecji, pływając w niej do zakończenia wojny. Jednostka brała udział w ofensywnych patrolach na wodach Morza Adriatyckiego, przeprowadzając 15 rejsów bojowych w roku 1917 i 15 w roku następnym, operując także z pod Rawenną.
Po wojnie F 3 został rozbrojony, a następnie skreślony z listy floty 1 września 1919 roku.

</doc>
<doc id="5271025" url="https://pl.wikipedia.org/wiki?curid=5271025" title="Fundacja Russkij mir">
Fundacja Russkij mir

Fundacja „Russkij mir” (ros. Русский мир, pol. "Rosyjski świat") – rosyjska fundacja utworzona w 2007 roku, działająca pod patronatem i ścisłą kontrolą władz Federacji Rosyjskiej, której formalnym celem jest promocja języka i kultury rosyjskiej, w szczególności w państwach powstałych po rozpadzie Związku Radzieckiego. Jej działalność ściśle wpisuje się w działania z zakresu dyplomacji publicznej, które są realizowane przez Rosję na obszarze byłego ZSRR oraz w innych państwach świata.
Struktura organizacyjna.
Fundację powołano do życia dekretem prezydenta Władimira Putina z 21 czerwca 2007 roku. Jej założycielami są dwa rosyjskie resorty: Ministerstwo Spraw Zagranicznych oraz Ministerstwo Edukacji i Nauki. Ośrodek Studiów Wschodnich określa ją mianem „państwowej organizacji pozarządowej”.
Najwyższym organem fundacji jest Rada Powiernicza, pełniąca funkcję organu kontrolno-nadzorującego. Jej przewodniczącego i członków mianuje prezydent Federacji Rosyjskiej. Bieżącą działalnością fundacji kieruje Zarząd, którego przewodniczący i członkowie również są mianowani przez prezydenta.
Dyrektorem wykonawczym fundacji jest dr Wiaczesław Nikonow, wnuk Wiaczesława Mołotowa. W jej organach zasiada wielu intelektualistów, prawosławnych duchownych oraz członków rosyjskiej elity władzy. Członkami zarządu fundacji są m.in. minister spraw zagranicznych Siergiej Ławrow oraz reżyser Nikita Michałkow.
Działalność fundacji jest finansowana z budżetu państwa rosyjskiego, a także z dobrowolnych wpłat i darowizn. Fundacja nie publikuje rocznych sprawozdań finansowych, stąd precyzyjne określenie wielkości jej budżetu pozostaje utrudnione. W 2016 roku szacowano, że wynosi on około 500 mln rubli (15 mln USD). W tymże roku fundacja miała zatrudniać 80 pracowników.
Cele działalności.
Oficjalnie celem fundacji jest promocja języka i kultury rosyjskiej. Tym samym ma ona pełnić rolę zbliżoną do organizacji takich jak British Council czy Goethe-Institut. Jej sztandarowym projektem jest budowa i utrzymywanie sieci Centrów Rosyjskich, które działają w różnych państwach świata. Głównymi regionami oddziaływania są terytoria byłych republik radzieckich. Według danych za 2016 rok fundacja koncentrowała swoją działalność na Ukrainie, gdzie rocznie realizowano projekty o wartości około 1 mln USD. Na drugim miejscu na liście państw priorytetowych uplasował się natomiast Kazachstan.
Fundacja jest jedną z instytucji, które działają na rzecz promowania koncepcji „rosyjskiego świata” (ros. "Russkij mir"), który opierać ma się na trzech fundamentach: religii prawosławnej – skupionej wokół urzędu patriarchy moskiewskiego i całej Rusi, wspólnocie języka i kultury, a także wspólnej pamięci historycznej – obejmującej czasy od średniowiecza, przez imperium Romanowów, do okresu Związku Radzieckiego. Terytorialnym jądrem „rosyjskiego świata” jest wedle tej ideologii tzw. Święta Ruś, czyli obszar współczesnej Rosji, Ukrainy i Białorusi, przez patriarchat moskiewski zawsze uważany za obszar własnej strefy wpływów. Wiaczesław Nikonow, który stoi na czele fundacji, promuje jednakże nieco szerszą koncepcję „ruskiego miru”, postrzegając go jako twór „wieloetniczny, wielojęzykowy, społecznie i etnicznie heterogeniczny oraz podzielony geograficznie, ale zjednoczony poprzez świadomość potrzeby zaangażowania dla Rosji”.
Fundacja ściśle współpracuje z patriarchatem moskiewskim. Jest także zaangażowana w rosyjskie działania z zakresu polityki historycznej, kładące w szczególności nacisk na podkreślanie decydującego wkładu ZSRR w zwycięstwo nad nazistowskimi Niemcami (patrz: Wielka wojna ojczyźniana).
Do 2014 roku fundacja Russkij mir założyła 90 ośrodków w 41 krajach na całym świecie. W 2016 roku ich liczbę szacowano już na około 100. Ośrodki te są tworzone we współpracy z lokalnymi instytucjami edukacyjnymi.
Wspólnie z agencją Rossotrudniczestwo fundacja Russkij mir organizuje w cyklu rocznym tzw. Zjazd Rosyjskiego Świata, międzynarodowe kongresy nauczycieli i wykładowców języka rosyjskiego, a także inne wydarzenia.
Fundacja Russkij mir jako narzędzie polityki zagranicznej Rosji.
W praktyce działalność fundacji wpisuje się w cele polityki zagranicznej Rosji, która poprzez działania z zakresu soft power, w tym w sferze nauki i edukacji, usiłuje wzmocnić swoją pozycję na arenie międzynarodowej, w tym zwłaszcza swoje wpływy w państwach powstałych po rozpadzie Związku Radzieckiego. Jest jednym z podmiotów, którym Kreml powierzył zadanie przeciwdziałania westernizacji krajów postsowieckich oraz utrzymania ich w politycznej i kulturowej orbicie Rosji.
Russkij mir jest oskarżana, że pod pretekstem pielęgnowania i ochrony rosyjskiego języka oraz kultury działa na rzecz zaostrzenia podziałów etnicznych w państwach byłego ZSRR, w tym poprzez polityzację kwestii możliwości posługiwania się w nich językiem rosyjskim.
Fundacja zajmuje się także wspieraniem i koordynacją działalności prorosyjskich organizacji pozarządowych. Choć jest formalnie organizacją kulturalną, beneficjentami udzielanego przez nią wsparcia finansowego są także prorosyjscy politycy i aktywiści. Na Ukrainie granty z fundacji otrzymywały przede wszystkim te projekty, które pozytywnie zarekomendował polityk prorosyjskiej Partii Regionów Wadym Kołesniczenko. Na Łotwie wśród osób, którym Russkij mir udzielił finansowego wsparcia, był Aleksandr Gaponenko – inicjator rozpisania referendum w sprawie uznania języka rosyjskiego drugim językiem państwowym, kilkukrotnie zatrzymywany przez łotewskie służby specjalne pod zarzutem wzniecania nienawiści narodowościowej oraz podważania suwerenności i integralności terytorialnej kraju.
W 2014 roku, po aneksji Krymu, Russkij mir wspólnie z agencją Rossotrudniczestwo organizowała apele poparcia dla władz Rosji.
Decyzją z dnia 21 lipca 2022 r. Rada Unii Europejskiej nałożyła na fundację sankcje za wspieranie działań podważających integralność terytorialną, suwerenność i niezależność Ukrainy.

</doc>
<doc id="5271028" url="https://pl.wikipedia.org/wiki?curid=5271028" title="Sit główkowaty">
Sit główkowaty

Sit główkowaty ("Juncus capitatus" Weigel) – gatunek rośliny rocznej z rodziny sitowatych. Występuje w niemal całej Europie, poza tym w zachodniej Azji i na rozproszonych obszarach w Afryce. Preferuje miejsca wilgotne, otwarte, podsuszone łąki. Kwitnie od czerwca do września.

</doc>
<doc id="5271031" url="https://pl.wikipedia.org/wiki?curid=5271031" title="Swidnoje">
Swidnoje

Swidnoje () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), przy wschodniej granicy centrum administracyjnego sielsowietu (1-ja Gostomla), 15 km na zachód od centrum administracyjnego rejonu (Miedwienka), 34,5 km na południowy zachód od Kurska, 13,5 km od drogi magistralnej (federalnego znaczenia) M2 «Krym».
We wsi znajduje się 90 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 121 osób.

</doc>
<doc id="5271032" url="https://pl.wikipedia.org/wiki?curid=5271032" title="T.E.B. Clarke">
T.E.B. Clarke

T.E.B. Clarke, właśc. Thomas Ernest Bennett "Tibby" Clarke (ur. 7 czerwca 1907 w Watford, zm. 11 lutego 1989 w Surrey) – brytyjski pisarz i scenarzysta filmowy. Zdobywca Oscara za najlepszy scenariusz oryginalny do filmu "Szajka z Lawendowego Wzgórza" (1951) w reżyserii Charlesa Crichtona. Był również nominowany do tej nagrody za scenariusze do "Paszportu do Pimlico" (1949) Henry’ego Corneliusa oraz "Synów i kochanków" (1960) Jacka Cardiffa.

</doc>
<doc id="5271034" url="https://pl.wikipedia.org/wiki?curid=5271034" title="Vredenburg">
Vredenburg

Vredenburg – miasto w Południowej Afryce, w Prowincji Przylądkowej Zachodniej, w dystrykcie West Coast, ośrodek administracyjny gminy Saldanha Bay. Miasto położone jest około 12 km od wybrzeża Oceanu Atlantyckiego i 138 km na północny zachód od Kapsztadu. W 2011 roku liczyło 38 382 mieszkańców.
Miasto założone zostało w 1875 roku, kiedy to wzniesiony został tu kościół Holenderskiego Kościoła Reformowanego. Nazwa miasta oznacza w języku afrikaans „miasto pokoju”. Wcześniej miejsce to znane było pod nazwami Twisfontein (w wolnym tłumaczeniu „sporne źródło”) i Procesfountain („źródło procesowe”), ze względu na spór sąsiedzki, przedmiotem którego było znajdujące się tutaj źródło wody pitnej.

</doc>
<doc id="5271035" url="https://pl.wikipedia.org/wiki?curid=5271035" title="36 Armia Ogólnowojskowa">
36 Armia Ogólnowojskowa

36 Armia Ogólnowojskowa () – związek operacyjny wojsk lądowych Sił Zbrojnych Federacji Rosyjskiej, stacjonujący we Wschodnim Okręgu Wojskowym.
Dowództwo i sztab stacjonuje w mieście Ułan Ude.
Armia została sformowana w 1997 na bazie 55 Korpusu Armijnego.
25 lutego 2022 roku 36 Armia uderzyła z terenu Białorusi w kierunku na Kijów (kierunek wschodni).
Struktura organizacyjna.
W momencie ataku na Ukrainę:
Dysponowała wtedy czterema batalionami czołgów i czterema batalionami zmechanizowanymi.

</doc>
<doc id="5271036" url="https://pl.wikipedia.org/wiki?curid=5271036" title="Zapora Émosson">
Zapora Émosson

Zapora Émosson (fr. "Barrage d’Émosson") – zapora wodna w szwajcarskich Alpach, w kantonie Valais. Trzecia co do wysokości zapora w Szwajcarii. Na skutek jej budowy powstał sztuczny zbiornik wodny Lac d’Émosson, którego wody zalały tzw. plateau d’Émosson (stąd nazwa zapory i zbiornika) wraz z wybudowaną dawniej zaporą Barberine. Cały obiekt zbudowano w celu produkcji energii elektrycznej.
Położenie.
Zaporę wzniesiono na potoku Barberine. Znajduje się w gminie Finhaut w dytrykcie Martigny, w odległości ok. 12 km (w linii prostej) na południowy zachód od miasta Martigny. Wraz z utworzonym zbiornikiem Émosson leży w grupie górskiej zwanej Massif du Giffre, należącej do Prealp Sabaudzkich.
Zapora znajduje się tuż przy samej granicy szwajcarsko-francuskiej, która biegnie dalej wzdłuż całego biegu wypływającego z zapory potoku Barberine, aż do jego ujścia do Eau Noire. Zarówno zapora jak i utworzony dzięki niej zbiornik znajdują się z całości na terenie Szwajcarii, jednak do produkcji energii elektrycznej wykorzystywane są również wody „importowane” z Francji, elektrownia wodna znajduje się już na terytorium Francji, tuż za granicą szwajcarskiego przysiółka Châtelard, a przedsięwzięciem zarządza szwajcarsko-francuska spółka Électricité d’Émosson SA.
Historia.
Zaporę budowano w latach 1967-1974. Istniejące wcześniej zapory Barberine i Vieux Émosson, poprzez związane z nimi elektrownie, produkowały prąd elektryczny o częstotliwości 16 ⅔ Hz, jaka stosowana była w szwajcarskich sieciach trakcji kolejowej. W 1954 r. powstała szwajcarsko-francuska spółka Électricité d’Émosson SA., która zdecydowała się wybudować nową, znacznie większą zaporę, a gromadzone przez nią wody wykorzystać w nowej elektrowni do produkcji prądu o częstotliwości 50 Hz. Wcześniej konieczne było zmodyfikowanie granicy tak, aby konstrukcja znajdowała się w całości na terytorium Szwajcarii - pierwotnie granica przecięłaby tamę na pół. Zainteresowane gminy przystąpiły zatem do wymiany terytoriów, zatwierdzonej przez oba rządy w 1963 r. Prace budowlane rozpoczęto w 1967 r. Obiekt oddano formalnie do użytku w dniu 1 stycznia 1974 r.
Charakterystyka techniczna.
Jest to konstrukcja żelbetowa typu lekkiego, o podwójnej krzywiźnie muru zapory. Wysokość muru zapory wynosi 180 m, grubość u podstawy 45 m, grubość w koronie 8 m, zaś jego objętość ok. 1,1 mln m3. Posadowiony jest na podłożu, budowanym przez skały metamorficzne i krystaliczne, głównie gnejsy znane z pobliskiego masywu Aiguilles Rouges. Korona zapory, która znajduje się na wysokości 1932 m n.p.m., ma długość 554 m. Odkształcenia sprężyste muru zapory na wysokości jej korony przy maksymalnym wypełnieniu zbiornika (poziom wody 1930 m n.p.m.) wynoszą ok. 80 mm, zaś przepływ wody perkolacyjnej w tym stanie ok. 6 l/s. Wydajność upustu dennego wynosi 95 m3/s, a swobodnego upustu przelewowego 60 m3/s.
Znaczenie energetyczne.
Przy samej zaporze nie ma elektrowni wodnej. Woda ze zbiornika prowadzona jest podziemnymi sztolniami do elektrowni w Vallorcine (w przysiółku Le Châtelard w dolinie Eau Noire, na terenie Francji; spadek 805 m, moc zainstalowana turbin 200 MW), a następnie do elektrowni Le Bâtiaz w Martigny (spadek 659,5 m, moc zainstalowana turbin 190 MW).
Nowe zadanie.
Aktualnie zapora wraz z istniejącym przy niej zbiornikiem stanowią istotne ogniwo wybudowanego w latach 2008-2021 zespołu energetycznego, którego głównym elementem jest elektrownia szczytowo-pompowa Nant de Drance. Hala maszyn znajduje się na głębokości ponad 500 m pod ziemią, w podziemnej kawernie usytuowanej na zachód od zapory. Zbiornik Émosson pełni dla elektrowni funkcję zbiornika dolnego, a zbiornik Vieux Émosson – zbiornika górnego.
Turystyka.
Zapora Émosson jest od chwili oddania jej do użytku licznie odwiedzana przez turystów. Nad jej wschodnim końcem, na wysokości ok. 1960 m n.p.m., znajduje się restauracja ("Restaurant du Barrage d’Émosson") z tarasem widokowym, zapewniającym widok na zbiornik i otaczające go góry. Dojazd do niej umożliwiono wąską, asfaltowaną drogą z Le Châtelard w dolinie Eau Noire, wybudowaną w związku z budową zapory. Obecnie najbardziej atrakcyjnym sposobem dostania się nad zaporę z tegoż Le Châtelard jest skorzystanie z systemu, składającego się z dwóch odcinków terenowych kolei linowych, przedzielonych odcinkiem wąskotorowej kolejki terenowej. Cała przeprawa trwa ok. 1,5 godz.
Poza samą zaporą główną atrakcją tego miejsca jest panorama masywów Aiguilles Rouges i Mont Blanc, którą można podziwiać zarówno podczas dojazdu jak i z muru zapory oraz tarasu wspomnianej restauracji. W masywie Mont Blanc można wyróżnić m.in. (od lewej): Glacier des Grands, Aiguille du Tour z lodowcem du Tour, Aiguille d’Argentière, Aiguille du Chardonnet, Aiguille Verte, Aiguille du Dru, Grandes Jorasses, Mont Blanc du Tacul, Aiguille du Midi i Mont Maudit.
W pobliżu restauracji znajduje się kaplica Notre-Dame des Neiges. Budowla współczesna, lecz w typie tradycyjnych kaplic tego regionu. Wewnątrz interesujące witraże, przedstawiające rośliny i zwierzęta alpejskie.

</doc>
<doc id="5271040" url="https://pl.wikipedia.org/wiki?curid=5271040" title="Medal „W służbie Bogu i Ojczyźnie”">
Medal „W służbie Bogu i Ojczyźnie”

Medal „W służbie Bogu i Ojczyźnie” – polskie odznaczenie kościelne Ordynariatu Polowego WP ustanowione z okazji stulecia powstania Ordynariatu Polowego Wojska Polskiego.
Ustanowienie i zasady nadawania.
Medal został ustanowiony dekretem biskupa polowego Józefa Guzdka z dnia 19 października 2018, nadawany "w dowód uznania i wdzięczności za pomoc i zaangażowanie w realizację misji duszpasterstwa wojskowego". Osoby uhonorowane medalem otrzymują legitymację i dyplom.
Opis.
Awers krzyża stanowi czteroramienny złocony krzyż, ramiona krzyża wypełnione są niebieską emalią i zakończone kulkami. Na ramionach krzyża znajdują się napisy: ORDYNARIAT POLOWY oraz 1919 i 2019. W centrum znajduje się krzyż z biało-czerwoną szarfą, orłem, figurą Matki Boskiej z Dzieciątkiem Jezus oraz wieńcem laurowym i napisem: W SŁUŻBIE BOGU I OJCZYŹNIE. Rewers w centralnej części zawiera przedstawienie pastorału biskupa polowego z napisem: SETNA ROCZNICA POWOŁANIA BISKUPSTWA POLOWEGO W POLSCE 1919 – 2019 · BISKUP POLOWY WOJSKA POLSKIEGO.
Wstążka o szerokości 40 mm w granatowym, pośrodku znajduje się biało-czerwona wstęga, po bokach znajdują się złote pionowe paski.

</doc>
<doc id="5271043" url="https://pl.wikipedia.org/wiki?curid=5271043" title="Marton Fucsovics">
Marton Fucsovics



</doc>
<doc id="5271046" url="https://pl.wikipedia.org/wiki?curid=5271046" title="Monte Carlo Masters 2022">
Monte Carlo Masters 2022

Monte Carlo Masters 2022, właśc. Rolex Monte Carlo Masters 2022 – tenisowy turniej ATP kategorii ATP Tour Masters 1000 w sezonie 2022 z cyklu Monte Carlo Masters rozgrywany w dniach 10–17 kwietnia 2022 roku w Monte Carlo na kortach ceglanych o puli nagród wynoszącej 5 802 475 euro.

</doc>
<doc id="5271050" url="https://pl.wikipedia.org/wiki?curid=5271050" title="Lex superior generalis derogat legi inferiori speciali">
Lex superior generalis derogat legi inferiori speciali

Lex superior generalis derogat legi inferiori speciali – reguła kolizyjna II stopnia, zgodnie z którą norma wyższego rzędu pozbawia mocy obowiązującej sprzeczną z nią normę niższego od niej rzędu, jaka jest mniej od niej ogólna.

</doc>
<doc id="5271051" url="https://pl.wikipedia.org/wiki?curid=5271051" title="Lex superior priori derogat legi posteriori inferiori">
Lex superior priori derogat legi posteriori inferiori

Lex superior priori derogat legi posteriori inferiori – reguła kolizyjna II stopnia, zgodnie z którą norma wyższego rzędu pozbawia mocy obowiązującej sprzeczną z nią normę niższego od niej rzędu, jaka powstała później.

</doc>
<doc id="5271052" url="https://pl.wikipedia.org/wiki?curid=5271052" title="Lex priori specialis derogat legi posteriori generali">
Lex priori specialis derogat legi posteriori generali

Lex priori specialis derogat legi posteriori generali – reguła kolizyjna II stopnia znajdująca zastosowanie w przypadku kolizji reguły lex posterior derogat legi priori z regułą lex specialis derogat legi generali. Mówi ona, że norma prawna szczególna wcześniejsza znajduje zastosowanie przed normą ogólną późniejszą.
Reguła "lex priori specialis derogat legi posteriori generali" nie jest jednak uznawana za sztywną i w praktyce dopuszcza się możliwość czynienia od niej odstępstw. Za tymi ostatnimi może przemówić zwłaszcza to, co było celem normy powstałej później – tj. czy celem tym było zachowanie w mocy sprzecznych z tą normą dotychczasowych norm bardziej od niej szczegółowych, czy też pozbawienie takich norm obowiązywania

</doc>
<doc id="5271053" url="https://pl.wikipedia.org/wiki?curid=5271053" title="Danuta Marzec">
Danuta Marzec

Danuta Krystyna Marzec (ur. 29 kwietnia 1948) – polska pedagog i polityk, doktor habilitowana nauk humanistycznych, profesor nadzwyczajna Uniwersytetu Humanistyczno-Przyrodniczego im. Jana Długosza w Częstochowie.
Życiorys.
Zdobyła wykształcenie wyższe, uzyskała stopnie naukowe doktora i doktora habilitowanego. W pracy naukowej specjalizowała się w zakresie pedagogiki opiekuńczej, wychowania fizycznego i pracy socjalnej. Zajmowała się m.in. tematem geragogiki, jako pierwsza w Polsce proponowała wprowadzenie tego przedmiotu do programu studiów pedagogiki wychowawczej. Została nauczycielką akademicką w Wyższej Szkole Pedagogicznej w Częstochowie (przekształconej potem w Akademię im. Jana Długosza oraz Uniwersytet Humanistyczno-Przyrodniczy), objęła na niej stanowisko profesor nadzwyczajnej oraz kierownictwo nad Zakładu Pedagogiki Opiekuńczej i Resocjalizacji. Stanowisko profesora nadzwyczajnego zajmowała także w Wyższej Szkole Edukacji Zdrowotnej i Nauk Społecznych w Łodzi oraz Wyższej Szkole Bezpieczeństwa w Poznaniu. Promotorka co najmniej dwóch przewodów doktorskich i kierownik projektu naukowego. Autorka i współautorka publikacji naukowych oraz podręczników akademickich.
W wyborach w 2001 kandydowała do Senatu w okręgu nr 27 z ramienia KWW Lewica Ziemi Częstochowskiej (zajęła ostatnie, szóste miejsce). Później została członkiem Sojuszu Lewicy Demokratycznej. Z listy tej partii bez powodzenia wystartowała w wyborach do Sejmu w 2007 i 2015. W 2011 ubiegała się o mandat senatora w okręgu 69 (zajęła 3. miejsce na 7 kandydatów)

</doc>
<doc id="5271057" url="https://pl.wikipedia.org/wiki?curid=5271057" title="Lipnik (obwód kurski)">
Lipnik (obwód kurski)

Lipnik () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad Niemczą (lewy dopływ Rieuta w dorzeczu Sejmu), 6 km od centrum administracyjnego sielsowietu (1-ja Gostomla), 23 km na zachód od centrum administracyjnego rejonu (Miedwienka), 41 km na południowy zachód od Kurska, 22 km od drogi magistralnej (federalnego znaczenia) M2 «Krym».
We wsi znajduje się 35 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 24 osoby.

</doc>
<doc id="5271058" url="https://pl.wikipedia.org/wiki?curid=5271058" title="John Herdman">
John Herdman

John Herdman (ur. 19 lipca 1975 w Consett) – angielski trener piłkarski. Od 2018 roku selekcjoner reprezentacji Kanady, z którą w 2022 roku wywalczył pierwszy od 36 lat awans na mistrzostwa świata.
Kariera trenerska.
Reprezentacje kobiet.
John Herdman, zanim rozpoczął trenerską karierę, występował jako piłkarz w amatorskim czwartoligowym klubie Hibiscus Coast AFC z Nowej Zelandii. W 2003 roku Nowozelandzki Związek Piłki Nożnej mianował go na stanowisko trenera ds. edukacji, a później na dyrektora ds. rozwoju piłki nożnej. W 2006 roku został selekcjonerem reprezentacji Nowej Zelandii kobiet. Równocześnie prowadził również drużynę U-20. Dorosłą reprezentację poprowadził na mistrzostwach świata kobiet w 2007 i 2011 roku oraz na Letnich Igrzyskach Olimpijskich 2008. Na tych turniejach nie odniósł jednak sukcesu.
W 2011 roku został selekcjonerem reprezentacji Kanady kobiet. Z tą reprezentacją odnosił już sukcesy. W 2011 roku zdobył złoty medal na igrzyskach panamerykańskich. W 2012 zajął trzecie miejsce na igrzyskach olimpijskich. Sukces ten powtórzył na igrzyskach w Rio de Janeiro w 2016 roku. Dodatkowo wygrał w tym samym roku prestiżowy turniej Puchar Algarve, pokonując w finale Brazylię 2:1.
Reprezentacja Kanady mężczyzn.
Dobre wyniki w kadrze kobiet sprawiły, że 8 stycznia 2018 roku podpisał kontrakt z reprezentacją Kanady mężczyzn. Z drużyną wystąpił na Złotym Pucharze CONCACAF 2019. Tam odpadł jednak w ćwierćfinale z Haiti. W 2021 roku ponownie poprowadził drużynę na Złotym Pucharze. Tym razem odpadł w półfinale z Meksykiem, zdobywając brązowy medal.
Jego największym osiągnięciem jest jednak awans na mistrzostwa świata w Katarze. W eliminacjach Kanada bez problemu przeszła przez dwie pierwsze rundy – w pierwszej rundzie zajęła pierwsze miejsce w grupie B z czterema zwycięstwami nad Surinamem, Bermudami, Arubą i Kajmanami, w drugiej rundzie pokonała Haiti w dwumeczu. W rundzie finałowej Herdman z drużyną zajął pierwsze miejsce z 8 zwycięstwami na koncie. Ostatecznie awans na mundial wywalczył 27 marca 2022 roku, wygrywając z Jamajką 4:0. Kanada powróciła na ten turniej po 36 latach przerwy. Z drużyną zanotował również awans w rankingu FIFA z 95. na 33. miejsce.
Statystyki.
"Aktualne na 30 marca 2022."

</doc>
<doc id="5271060" url="https://pl.wikipedia.org/wiki?curid=5271060" title="Jozef Ferenczi">
Jozef Ferenczi

Jozef Ferenczi lub Jozef Ferenz, Jozef Ferencz, Józef Ferencz (ur. ?, zm. w 1943) – trener pochodzenia niemiecko-czeskiego, w trakcie II wojny światowej współpracownik gestapo.
Życiorys.
Był Niemcem pochodzenia czeskiego, albo Czechem pochodzenia niemieckiego (lub zniemczonym Czechem). Na przełomie 1922 i 1923 był trenerem w Wojskowym Klubie Sportowym Legia Warszawa jako pierwszy profesjonalny trener tego klubu w historii. W czasie kiedy piastował funkcję trenera w Legii, klub odniósł pierwsze, historyczne zwycięstwo w meczu derbowym z wyżej notowaną Polonią Warszawa i ostatecznie uplasował się na trzecim miejscu w rozgrywkach o mistrzostwo klasy A i awans do centralnych rozgrywek krajowych. Później Ferenczi był jeszcze trenerem i instruktorem w Toruńskim KS, Warszawiance, Polonii Warszawa oraz Orkanie Sochaczew. Bezskutecznie ubiegał się również o stanowisko selekcjonera reprezentacji Polski. Był również trenerem warszawskiego AZS-u. Od 1935 przejściowo prowadził drużynę Orkana działającą przy Państwowej Fabryce Karabinów na Woli. W 1937 trenował sekcje piłkarską klubu Centralne Warsztaty Samochodowe Stowarzyszenie Sportowe.
W trakcie okupacji niemieckiej podczas II wojny światowej, Ferenczi był współpracownikiem gestapo. Ze względu na fakt, iż dobrze znał sportowe środowisko Warszawy był szczególnie niebezpieczny. Prześladował między innymi Józefa Ciszewskiego oskarżając go o działalność konspiracyjną i doprowadzając do jego pobicia. Ferenczi przerwał również jeden z meczów konspiracyjnej ligi warszawskiej na Polu Mokotowskim i bezskutecznie próbował zatrzymać sędziego spotkania Stanisława Masznera. Przypisywano mu również udział w zatrzymaniu Janusza Kusocińskiego. Niekiedy podaje się, że w 1943 roku został zastrzelony z wyroku polskiego podziemia. Jednak jak wskazuje Juliusz Kulesza, informacja ta nie jest udokumentowana.

</doc>
<doc id="5271061" url="https://pl.wikipedia.org/wiki?curid=5271061" title="Jozef Ferenz">
Jozef Ferenz



</doc>
<doc id="5271062" url="https://pl.wikipedia.org/wiki?curid=5271062" title="Jozef Ferencz">
Jozef Ferencz



</doc>
<doc id="5271063" url="https://pl.wikipedia.org/wiki?curid=5271063" title="Józef Ferencz">
Józef Ferencz



</doc>
<doc id="5271064" url="https://pl.wikipedia.org/wiki?curid=5271064" title="Nagnajów (Tarnobrzeg)">
Nagnajów (Tarnobrzeg)



</doc>
<doc id="5271069" url="https://pl.wikipedia.org/wiki?curid=5271069" title="Pławo (Stalowa Wola)">
Pławo (Stalowa Wola)

Pławo – część miasta Stalowa Wola, do 1953 samodzielna wieś. Leży na południe od obecnego centrum miasta, wzdłuż Alei Jana Pawła II. Z Pława oraz jego przysiółków Chyłów i Swołów wykształciła się obecna Stalowa Wola.
Historia.
Dawniej wieś i gmina jednostkowa w powiecie niżańskim, za II RP w woј. lwowskim. W 1934 w nowo utworzonej zbiorowej gminie Nisko, gdzie utworzyło gromadę. 11 lutego 1939 powstającemu na terenie gromady Pławo osiedlu dla pracowników umysłowych i fizycznych Zakładów Południowych (łącznie z terenem fabrycznym) nadano nazwę "Stalowa Wola".
Podczas II wojny światowej w gminie Nisko w powiecie Jaroslau w dystrykcie krakowskim (Generalne Gubernatorstwo). Liczyło wtedy 2748 mieszkańców. Podczas II wojny światowej Niemcy wyodrębnili z Pławna Stalową Wolą, liczącą już wtedy 6471 mieszkańców. Zmianę tę władze polskie zatwierdziły dopiero w 1946 roku, z mocą obowiązującą od 1 kwietnia 1945
Po wojnie ponownie w powiecie niżańskim (gmina Nisko), od sierpnia 1945 w województwie rzeszowskim. 1 lipca 1953 włączone do Stalowej Woli w związku z podniesieniem jej do statusu miasta na prawach powiatu.

</doc>
<doc id="5271070" url="https://pl.wikipedia.org/wiki?curid=5271070" title="Pławo">
Pławo



</doc>
<doc id="5271072" url="https://pl.wikipedia.org/wiki?curid=5271072" title="HD1">
HD1

HD1 – galaktyka znajdująca się w gwiazdozbiorze Sekstantu. Została odkryta w 2022 i jest uważana za najstarszy oraz najodleglejszy obiekt zaobserwowany dotychczas z Ziemi.
Odkrycie.
Odkrycie galaktyki HD1 zostało ogłoszone 7 kwietnia 2022 przez grupę astronomów z Uniwersytetu Tokijskiego na podstawie 1200 godzin obserwacji z teleskopu Subaru, VISTA oraz Kosmicznego Teleskopu Spitzera. Odkrycia dokonano poprzez badanie przesunięcia ku czerwieni ultrafioletowych źródeł światła pochodzących z formacji nowych gwiazd.
Charakterystyka.
HD1 jest najstarszą i najodleglejszą galaktyką dotychczas odkrytą w obserwowalnym Wszechświecie. Przesunięcie ku czerwieni galaktyki wynosi z = 13,27. Znaczy to, że światłu z galaktyki zajęło 13,5 miliarda lat, aby dotrzeć do Ziemi. W związku z rozszerzaniem się Wszechświata rzeczywista odległość od galaktyki wynosi około 33,4 miliarda lat świetlnych. Galaktyka powstała zaledwie 330 milionów lat po Wielkim Wybuchu. Dla porównania szacuje się, że poprzednia najodleglejsza znana galaktyka – GN-z11 – powstała 420 milionów lat po Wielkim Wybuchu. Naukowcy odkryli także, że galaktyka HD1 mocno świeci w zakresie promieniowania ultrafioletowego. Przyczyną tego zjawiska mogą być stare gwiazdy III populacji występujące w tej galaktyce i będące bardzo silnym źródłem promieniowania UV. Drugim wytłumaczeniem jest hipoteza, że w centrum tej galaktyki znajduje się supermasywna czarna dziura o masie około 100 milionów mas Słońca, która, pochłaniając ogromne ilości gazu i pyłu, emituje wysokoenergetyczne fotony; hipoteza ta ma jednak wady: nie przewiduje się tak masywnych czarnych dziur na tak wczesnym etapie istnienia Wszechświata. Jeśli ta hipoteza by się sprawdziła, w centrum HD1 znajdowałaby się najstarsza supermasywna czarna dziura z dotychczas odkrytych.

</doc>
<doc id="5271073" url="https://pl.wikipedia.org/wiki?curid=5271073" title="Chyły">
Chyły

Chyły – część miasta Stalowa Wola, do 1953 przysiółek wsi Pławo. Leży na południe od obecnego centrum miasta. Z Pława oraz jego przysiółków Chyłów i Swołów wykształciła się obecna Stalowa Wola.
Historia.
Dawniej przysiółek wsi Pławo w gminie jednostkowej Pławo w powiecie niżańskim, za II RP w woј. lwowskim. W 1934 w nowo utworzonej zbiorowej gminie Nisko, gdzie weszły w skład nowo utworzonej gromady Pławo.
Podczas II wojny światowej Niemcy wyodrębnili Chyły od Pława, włączając je do nowo utworzonej gminy Górno w powiecie Jaroslau w dystrykcie krakowskim (Generalne Gubernatorstwo). Liczyły wtedy 203 mieszkańców.
Po wojnie znów jako część Pława w gminie Nisko w powiecie niżańskim w województwie rzeszowskim. 1 lipca 1953 wraz z Pławem włączone do Stalowej Woli w związku z podniesieniem jej do statusu miasta na prawach powiatu.

</doc>
<doc id="5271074" url="https://pl.wikipedia.org/wiki?curid=5271074" title="Stróża (Rudnik nad Sanem)">
Stróża (Rudnik nad Sanem)

Stróża – część miasta Rudnik nad Sanem, do 1954 samodzielna wieś. Leży na północ od centrum miasta, wzdłuż ul. M. Konopnickiej. Znajduje się tu stacja kolejowa Rudnik Stróża.
Historia.
Dawniej wieś i gmina jednostkowa w powiecie niżańskim, za II RP w woј. lwowskim. W 1934 w nowo utworzonej zbiorowej gminie Rudnik, gdzie utworzyła gromadę.
Podczas II wojny światowej w gminie Rudnik w powiecie Jaroslau w dystrykcie krakowskim (Generalne Gubernatorstwo). Liczyła wtedy 791 mieszkańców.
Po wojnie znów w gminie Rudnik w powiecie niżańskim w województwie rzeszowskim. 4 października 1954 włączona do Rudnika.

</doc>
<doc id="5271075" url="https://pl.wikipedia.org/wiki?curid=5271075" title="Państwowe Gimnazjum Polskie w Daugavpils im. J. Piłsudskiego">
Państwowe Gimnazjum Polskie w Daugavpils im. J. Piłsudskiego



</doc>
<doc id="5271079" url="https://pl.wikipedia.org/wiki?curid=5271079" title="Kopki (Rudnik nad Sanem)">
Kopki (Rudnik nad Sanem)

Kopki – część miasta Rudnik nad Sanem, do 1964 część wsi Kopki. Leżą na południowy wschód od centrum miasta, w okolicy ul. Ogrodowej.
Historia.
Dawniej przysiółek wsi Kopki w gminie jednostkowej Kopki w powiecie niżańskim, za II RP w woј. lwowskim. W 1934 w nowo utworzonej zbiorowej gminie Rudnik, gdzie weszły w skład nowo utworzonej gromady Pławo.
Podczas II wojny światowej w gminie Rudnik w powiecie Jaroslau w dystrykcie krakowskim (Generalne Gubernatorstwo).
Po wojnie znów w gminie Rudnik w powiecie niżańskim w województwie rzeszowskim. 5 października 1954 włączona do gromady Kopki.
1 stycznia 1965 wyłączone z gromady Kopki (58 ha) i włączone do Rudnika.

</doc>
<doc id="5271081" url="https://pl.wikipedia.org/wiki?curid=5271081" title="Podwolina">
Podwolina

Podwolina – część miasta Nisko na południowy wschód od centrum miasta, przy zalewie na Podwolinie.
Historia.
Między 1530 a 1621 stanowiła własność kapituły sandomierskiej wraz z wsią Nisko i innymi pobliskimi wioskami.
Za II RP Podwolina należała już do Niska, od 1933 miasta.
Podczas II wojny światowej Niemcy wyodrębnili Podwolinę z Niska, włączając ją do nowo utworzonej gminy Górno w powiecie Jaroslau w dystrykcie krakowskim (Generalne Gubernatorstwo). Liczyła wtedy 473 mieszkańców.
Po wojnie powrócono do stanu administracyjnego sprzed wojny, przez co Podwolina ponownie stała się częścią Niska.
Transport kolejowy.
Na Podwolinie znajduje się jeden przystanek kolejowy – Nisko Podwolina.

</doc>
<doc id="5271082" url="https://pl.wikipedia.org/wiki?curid=5271082" title="Barce (Nisko)">
Barce (Nisko)

Barce – część miasta Nisko na zachód od centrum miasta, przy ul. Długiej. Znajduje się tu m.in. cmentarz komunalny. 
Historia.
Między 1530 a 1621 stanowiły własność kapituły sandomierskiej wraz z wsią Nisko i innymi pobliskimi wioskami.
Za II RP Barce należały już do Niska, od 1933 miasta.
Podczas II wojny światowej Niemcy wyodrębnili Barce z Niska, włączając je do nowo utworzonej gminy Górno w powiecie Jaroslau w dystrykcie krakowskim (Generalne Gubernatorstwo). Liczyły wtedy 417 mieszkańców.
Po wojnie powrócono do stanu administracyjnego sprzed wojny, przez co Barce ponownie stały się częścią Niska.

</doc>
<doc id="5271083" url="https://pl.wikipedia.org/wiki?curid=5271083" title="Warchoły (Nisko)">
Warchoły (Nisko)

Warchoły – część miasta Nisko na południe od centrum miasta, przy ul. Nowej, w pobliżu stacji kolejowej Nisko Racławice.
Historia.
Między 1530 a 1621 stanowiły własność kapituły sandomierskiej wraz z wsią Nisko i innymi pobliskimi wioskami.
Za II RP Warchoły należały już do Niska, od 1933 miasta.
Podczas II wojny światowej Niemcy wyodrębnili Warchoły z Niska, włączając je do nowo utworzonej gminy Górno w powiecie Jaroslau w dystrykcie krakowskim (Generalne Gubernatorstwo). Liczyły wtedy 815 mieszkańców.
Po wojnie powrócono do stanu administracyjnego sprzed wojny, przez co Warchoły ponownie stały się częścią Niska.

</doc>
<doc id="5271086" url="https://pl.wikipedia.org/wiki?curid=5271086" title="Mikhail Kaaleste">
Mikhail Kaaleste



</doc>
<doc id="5271089" url="https://pl.wikipedia.org/wiki?curid=5271089" title="Dęba (Nowa Dęba)">
Dęba (Nowa Dęba)

Dęba – jedna z trzech części miasta Nowa Dęba (obok Dęby-Osiedla Poręb Dębskich), do 1977 samodzielna wieś. Stanowi północną część miasta o charakterze wiejskim. Rozpościera się wzdłuż ul. Łagockiego.
Historia.
Dawniej wieś i gmina jednostkowa w powiecie tarnobrzeskim, za II RP w woј. lwowskim. W 1934 w nowo utworzonej zbiorowej gminie Chmielów, gdzie utworzyła gromadę.
Podczas II wojny światowej włączona początkowo do Heeresgutsbezirk Truppenübungsplatz Süd Dęba (którego została siedzibą) w powiecie Dębica w dystrykcie krakowskim (Generalne Gubernatorstwo). W 1944 Niemcy utworzyli gminę Dęba. Zmianę tę władze polskie zatwierdziły dopiero w 1949 roku.
Po wojnie ponownie w powiecie tarnobrzeskim (gmina Dęba), od sierpnia 1945 w województwie rzeszowskim.
Wraz z reformą wprowadzającą gromady w miejsce gmin, Dęba z Porębami Dębskimi utworzyły gromadę Dęba, oprócz osiedla Dęba (dotychczas w granicach Dęby), które utworzyło odrębną gromadę Dęba, a którą już w listopadzie tego samego roku przekształcono w osiedle miejskie. Osiedlu Dęba w 1961 zmieniono nazwę na "Nowa Dęba" i nadano status miasta.
W związku z reaktywowaniem gmin 1 stycznia 1973 roku, reaktywowano gminę Dęba z siedzibą we wsi Dęba, składającą się z 6 sołectw (Alfedówka, Dęba, Jadachy, Poręby Dębskie, Rozalin i Tarnowska Wola), a więc rekonstruując obszar gminy Dęba z 1954 roku (łącznie z Jadachami, które w 1954 należały do gminy Chmielów, natomiast bez obszaru, który wszedł w skład miasta Nowa Dęba).
9 grudnia 1973 nazwę gminy Dęba zmieniono na "Nowa Dęba", w związku z powołaniem wspólnej rady narodowej dla gminy Nowa Dęba i miasta Nowa Dęba z siedzibą w Nowej Dębie. W związku z tym powstała współczesna gmina Nowa Dęba. Dęba utrzymała samodzielność jako wieś jeszcze prawie 4 lata, lecz już 1 sierpnia 1977, wraz z połową wsi Poręby Dębskie, włączono ją do Nowej Dęby.

</doc>
<doc id="5271090" url="https://pl.wikipedia.org/wiki?curid=5271090" title="Poręby Dębskie">
Poręby Dębskie

Poręby Dębskie – jedna z trzech części miasta Nowa Dęba (obok Dęby i Dęby-Osiedla), do 1977 samodzielna wieś. Stanowią południową część miasta o charakterze wiejskim. Rozpościerają się wzdłuż ul. Smugowej i Podleśnej.
Historia.
Dawniej wieś w gminie jednostkowej Dęba w powiecie tarnobrzeskim, za II RP w woј. lwowskim. W 1934 w nowo utworzonej zbiorowej gminie Chmielów, gdzie weszła w skład nowo utworzonej gromady Dęba.
Podczas II wojny światowej włączona początkowo do Heeresgutsbezirk Truppenübungsplatz Süd Dęba w powiecie Dębica w dystrykcie krakowskim (Generalne Gubernatorstwo). W 1944 Niemcy utworzyli gminę Dęba. Zmianę tę władze polskie zatwierdziły dopiero w 1949 roku.
Po wojnie ponownie w powiecie tarnobrzeskim (gmina Dęba), od sierpnia 1945 w województwie rzeszowskim.
Wraz z reformą wprowadzającą gromady w miejsce gmin, Dęba z Porębami Dębskimi utworzyły gromadę Dęba, oprócz osiedla Dęba (dotychczas w granicach Dęby), które utworzyło odrębną gromadę Dęba, a którą już w listopadzie tego samego roku przekształcono w osiedle miejskie. Osiedlu Dęba w 1961 zmieniono nazwę na "Nowa Dęba" i nadano status miasta.
W związku z reaktywowaniem gmin 1 stycznia 1973 roku, reaktywowano gminę Dęba z siedzibą we wsi Dęba, składającą się z 6 sołectw (Alfedówka, Dęba, Jadachy, Poręby Dębskie, Rozalin i Tarnowska Wola), a więc rekonstruując obszar gminy Dęba z 1954 roku (łącznie z Jadachami, które w 1954 należały do gminy Chmielów, natomiast bez obszaru, który wszedł w skład miasta Nowa Dęba).
9 grudnia 1973 nazwę gminy Dęba zmieniono na "Nowa Dęba", w związku z powołaniem wspólnej rady narodowej dla gminy Nowa Dęba i miasta Nowa Dęba z siedzibą w Nowej Dębie. W związku z tym powstała współczesna gmina Nowa Dęba.
1 sierpnia 1977, połowę Poręb Dębskich (276, ha) wraz z wsią Dęba (449 ha) włączono do Nowej Dęby. Drugą połowę Poręb Dębskich (299 ha) do Nowej Dęby włączono 1 stycznia 1992.

</doc>
<doc id="5271092" url="https://pl.wikipedia.org/wiki?curid=5271092" title="Kolcownica świerkowa">
Kolcownica świerkowa

Kolcownica świerkowa ("Phellodon violascens" (Alb. &amp; Schwein.) A.M. Ainsw.) – gatunek grzybów z rodziny chropiatkowatych ("Thelephoraceae").
Systematyka i nazewnictwo.
Pozycja w klasyfikacji według Index Fungorum: "Phellodon, Thelephoraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisali go w 1815 r. Johannes Baptista von Albertini i Lewis David von Schweinitz, nadając mu nazwę "Hydnum violascens". Obecną, uznaną przez Index Fungorum nazwę nadał mu w 2019 r. A.M. Ainsworth.
Ma 9 synonimów. Niektóre z nich:
Nazwy polskie: kolcownica świerkowa (Władysław Wojewoda 2003), kolcownica fioletowawa (Barbara Gumińska i Władysław Wojewoda 1983), kolczak popielaty (Franciszek Błoński 1890), kolczak wgłębiony (Józef Teodorowicz 1933). Wszystkie te nazwy są niespójne z aktualną nazwą naukową.
Morfologia.
Średnica 3–10 cm. Początkowo wypukły, potem spłaszczony, w końcu wklęsły. Powierzchnia kutnerowata lub łuskowata, fioletowobrązowa do fioletowoszarej.
Wysokość 4–10 cm, średnica 0,5–2 cm, walcowaty lub stożkowaty, centralny, ale czasami ekscentryczny, tej samej barwy co kapelusz, lub nieco ciemniejszy. Czasami górne części sąsiednich trzonów zrastają się z sobą, lub trzon dzieli się na kilka zakończonych małymi kapeluszami. Powierzchnia delikatnie pilśniowata, matowa.
Kolczasty. Kolce krótkie, o długości do 2 mm, początkowo białawe, potem szare. Kolce zwykle zbiegają po trzonie.
Miękki, niestrefowany, białawy z różowofioletowym nalotem, w trzonie ciemniejszy, o barwie od brązowej do purpurowobrązowej.
Zarodniki kuliste, drobnokolczaste, szkliste, w masie białe.
Podobne są niektóre inne gatunki "Phellodon" (korkoząb) i "Hydnellum" (kolczakówka). Kolcownica świerkowa odróżnia się od nich m.in. niestrefowanym miąższem.
Występowanie.
Kolcownica świerkowa występuje w Ameryce Północnej i Europie. W Europie najliczniejsze stanowiska podano na Półwyspie Skandynawskim, w pozostałych rejonach występuje w rozproszeniu, brak jej na Bałkanach i we Włoszech. W Polsce W. Wojewoda w 2003 r. przytacza 7 stanowisk podanych w latach 1890–2002. Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia. Znajduje się na czerwonych listach gatunków zagrożonych także w Niemczech, Danii, Estonii, Szwecji, Wielkiej Brytanii.
Grzyb naziemny występujący w lasach iglastych, wśród mchów pod świerkami. Owocniki wytwarza zazwyczaj od sierpnia do października.

</doc>
<doc id="5271093" url="https://pl.wikipedia.org/wiki?curid=5271093" title="Phellodon violascens">
Phellodon violascens



</doc>
<doc id="5271094" url="https://pl.wikipedia.org/wiki?curid=5271094" title="Bankera violascens">
Bankera violascens



</doc>
<doc id="5271096" url="https://pl.wikipedia.org/wiki?curid=5271096" title="Dęba-Osiedle">
Dęba-Osiedle

Dęba-Osiedle – jedna z trzech części miasta Nowa Dęba (obok Dęby Poręb Dębskich), do 1954 pod względem administracyjnym część wsi Dęby. Stanowi centralną część miasta o charakterze przemysłowo-usługowo-osiedlowym. Zabudowa składa się głównie z bloków.
Historia.
Tereny współczesnej Dęby-Osiedla należały dawniej do wsi i i gminy jednostkowej Dęby w powiecie tarnobrzeskim, za II RP w woј. lwowskim. W 1934 Dębę włączono do nowo utworzonej zbiorowej gminie Chmielów, w granicach której utworzyła gromadę.
Powstanie Dęby-Osiedla było ściśle związane z założeniem na terenach Puszczy Sandomierskiej Centralnego Okręgu Przemysłowego. Wtedy to właśnie postanowiono wybudować tu wytwórnię amunicji nr 3. Wpływ na decyzję miał właśnie istniejący w pobliżu poligon wojskowy, na którym można było przeprowadzać próby z amunicją, oraz bliskość zakładów przemysłu metalowego i chemicznego. Pieniądze na budowę fabryki pochodziły z francuskiej pożyczki zbrojeniowej. W 1938 roku rozpoczęto budowę osiedla mieszkaniowego dla przybywających z różnych stron Polski fachowców, głównie kadry technicznej. Oprócz infrastruktury technicznej powstało osiedle mieszkaniowe, szkoła, szpital, stołówka oraz basen kąpielowy o wymiarze 50 m..
Po wybuchu II wojny światowej Dębę zajęli Niemcy, włączając ją początkowo do Heeresgutsbezirk Truppenübungsplatz Süd Dęba w powiecie Dębica w dystrykcie krakowskim (Generalne Gubernatorstwo). W 1944 Niemcy utworzyli gminę Dęba. Zmianę tę władze polskie zatwierdziły dopiero w 1949 roku. Na terenach dębskiego poligonu wraz ze swoimi żołnierzami ćwiczyła armia generała Paulusa, bezpośrednio przygotowująca wyprawę na Związek Radziecki. 29 lipca 1944 roku Dęba została wyzwolona spod okupacji niemieckiej przez oddziały radzieckie (ku czci poległych w walkach na pl. Zwycięstwa ustawiono po wojnie pomnik – czołg).
Po wojnie ponownie w powiecie tarnobrzeskim (gmina Dęba), od sierpnia 1945 w województwie rzeszowskim. Po wojnie fabryka została odbudowana i przekształcona w przedsiębiorstwo państwowe o nazwie Zakłady Metalowe Dezamet. Wtedy właśnie nastąpił największy rozwój tego zakładu oraz miejscowości. Zakłady Metalowe obok wyrobów zbrojeniowych produkowały żelazka, gofrownice, silniki motocyklowe, motorowerowe i łodziowe. W 1957 roku powstał drugi ważny zakład – Spółdzielnia Inwalidów „Zjednoczenie”, która na stałe związała się z miastem, pełniąc również ważną rolę społeczną, jaką jest integracja osób niepełnosprawnych z resztą mieszkańców miasta. Nadanie praw miejskich Dębie miało miejsce 31 grudnia 1961 roku. Wtedy też zmieniono nazwę na Nowa Dęba.
Wraz z reformą wprowadzającą gromady w miejsce gmin, Dęba z Porębami Dębskimi utworzyły gromadę Dęba, oprócz osiedla (dotąd nadal w granicach Dęby), które utworzyło odrębną gromadę Dęba, a którą już w listopadzie tego samego roku przekształcono w osiedle miejskie (odrębną jednostkę administracyjną). Osiedlu Dęba w 1961 zmieniono nazwę na "Nowa Dęba" i nadano status miasta.
W związku z reaktywowaniem gmin 1 stycznia 1973 roku, reaktywowano gminę Dęba z siedzibą we wsi Dęba, składającą się z 6 sołectw (Alfedówka, Dęba, Jadachy, Poręby Dębskie, Rozalin i Tarnowska Wola), a więc rekonstruując obszar gminy Dęba z 1954 roku (łącznie z Jadachami, które w 1954 należały do gminy Chmielów, natomiast bez obszaru, który wszedł w skład miasta Nowa Dęba).
9 grudnia 1973 nazwę gminy Dęba zmieniono na "Nowa Dęba", w związku z powołaniem wspólnej rady narodowe dla gminy Nowa Dęba i miasta Nowa Dęba z siedzibą w Nowej Dębie. W związku z tym powstała współczesna gmina Nowa Dęba. WieśDęba utrzymała samodzielność jeszcze przez prawie 4 lata, lecz już 1 sierpnia 1977 włączono ją z połową Poręb Dębskich do Nowej Dęby. Drugą połowę Poręb Dębskich (299 ha) do Nowej Dęby włączono 1 stycznia 1992.

</doc>
<doc id="5271101" url="https://pl.wikipedia.org/wiki?curid=5271101" title="Puklerznik sześciopaskowy">
Puklerznik sześciopaskowy

Puklerznik sześciopaskowy ("Euphractus sexcinctus") – gatunek ssaka, pancernikowca z rodziny Chlamyphoridae. Zamieszkuje Amerykę Południową. Nie jest zagrożony wyginięciem.
Genetyka.
Diploidalna liczba chromosomów 2n = 58. Liczba fundamentalna FN = 102.
Budowa.
Abba i Superina podają następujące wymiary puklerznika sześciopaskowego. Głowa i tułów mierzą od 40,0 do 50,0 cm (dawniejsze dane 40,1–49,5 cm ze średnią 45,3 cm), z czego 10 cm przypada na czaszkę o szerokości jarzmowej od 61,7 do 74,5 cm. Dochodzi do tego ogon o długości między 20,0 a 25,0 cm (11,9–24,1 cm, średnia 22,05 cm). Ucho mierzy od 3,5 do 4,1 cm (3,2–4,7 cm, średnia 3,9 cm). Tylna stopa osiąga między 7,8 a 9,0 cm (7,8–9,2 cm, średnia 8,61 cm). Stosunek szerokości do długości pancerza głowy wynosi 0,74, największa z płyt karkowych mierzy średnio 25,3 cm. Masa ciała zawiera się w przedziale od 3 do 7 kg, w niewoli spotykano osobniki utuczone do 8 kg, a pojedynczy samiec ważył 11,3 kg. Wymiary te czynią puklerznika sześciopaskowego jednym z większych pancernikowców, w szczególności największym przedstawicielem swej podrodziny (kolejny włosopuklerznik kosmaty osiąga długość głowy i tułowia 26–40 cm, ogona 12–15 cm i waży od 2 do 5 kg). Większymi od puklerznika sześciopaskowego pancernikowcami są jedynie zębolita olbrzymia osiągająca 75–100 cm długości głowy i ciała przy masie do 80 kg w niewoli oraz pancernik większy długości głowy i ciała 51–58 cm przy masie 8,5–10,5 kg. Ponadto samice puklerznika sześciopaskowego nieco cięższe są od płci przeciwnej.
Głowa jest szeroka. Łuk jarzmowy jest wąski, wydłużony. Uszy są długie. Sięgając do drugiego–trzeciego pasa płytek tarczy łopatkowej. Występuje skostniały przewód słuchowy zewnętrzny i "bulla tympanica".
Dorosłe zwierzę nosi 9 par zębów w szczękach i 10 w żuchwie, podobnie jak włosopuklerznik, ale nie puklerzyk. Nie występuje szkliwo. Mięśnie służące żuciu są silne.
Pancerz przyjmować może barwę bladożółtą (po angielsku funkcjonuje nazwa "yellow armadillo", pancernik żółty), opaloną, niekiedy w odcieniu czerwonawym, porasta go rzadki włos barwy białej, bladej, płowej.
Ciało puklerznika sześciopaskowego pokrywa pancerz. Okrywa on i głowę. Pancerz głowy jest wąski, szerokości od 69 do 80% długości, mniej niż u innych puklerzników. Jego płytki sięgają co najwyżej od ucha do ucha. Przednią część pancerza okrywającego grzbiet tworzy tarcza łopatkowa ("scapular shield"). Jej przednia część nie obejmuje przesuwalnego pierścienia, występującego u innych puklerzników. Środkową część pancerza grzbietowego buduje od sześciu do ośmiu, najczęściej 6 ruchomych pasów (starsze dane podawały 6–7 ze średnią 6,3). Pojedynczy pas karkowy ("nuchal band") jest dobrze rozwinięty. Część tylna to tarcza miedniczna ("pelvic shield"), pomiędzy środkowymi płytkami której ujście ma od dwóch do czterech gruczołów miednicznych. Marginalne płytki kostne ("scutes") są prostokątne.
Szkielet jest dość ciężki, żebra poszerzone, podobnie jak u mrówkojadowatych, w czym niektórzy autorzy widzą adaptację do kopania. Macica jest dwurożna. Samica dysponuje parą piersiowych sutków. Jądra przypominają swe homologi u pancernika dziewięciopaskowego, podobnie spermatogeneza przebiega czteroetapowo.
Kończyny wieńczy po 5 pazurów.
Fizjologia.
Temperatura ciała wynosi 34 °C. Pod skórą magazynuje się tkanka tłuszczowa.
Systematyka.
Nazwę zgodną z zasadami nazewnictwa binominalnego ustalił Karol Linneusz w 1758 w 10. edycji "Systema Naturae". Badacz zaliczył puklerznika sześciopaskowego do rodzaju "Dasypus" zwanego obecnie pancernikiem. Jako miejsce typowe Linneusz podał "in America Meridionali", czyli „w Ameryce Południowej”. Później, w 1907, Thomas skonkretyzował je, podając Pará w Brazylii. Gatunek umieszczono też w końcu w innym rodzaju "Euphractus", czyli puklerznik. Niegdyś wszystkie współczesne pancernikowce umieszczano w pojedynczej rodzinie Dasypodidae, czyli pancernikowate. Później jednak wszystkie rodzaje prócz pancernika umieszczono w osobnej rodzinie Chlamyphoridae. W rodzinie tej wyróżnia się 3 podrodziny zwane Euphractinae (puklerzniki), Chlamyphorinae (niewyróżniana przez polskie, starsze źródła) i Tolypeutinae (bolity). Puklerznik sześciopaskowy zalicza się do pierwszej z nich. Podrodzina puklerzników obejmuje w sumie 4 gatunki: puklerznika sześciopaskowego, puklerzyka różowego i dwa gatunki włosopuklerznika.
Wyróżnia się 5 podgatunków:
Tryb życia.
Pancernikowce generalnie wiodą samotny tryb życia. Dotyczy to również puklerznika sześciopaskowego, aczkolwiek jest on nieco bardziej społeczny od większości swych krewnych. Niemniej do spotkań w obrębie gatunku dochodzi zazwyczaj w okresie rozrodu. Ponadto odnotowano zachowania eksploracyjne obejmujące wąchanie i kopanie oraz zachowania społeczne takie jak obwąchiwanie, kontakt wzrokowy, tolerowanie innych osobników. Zazwyczaj jednak każde zwierzę pozostaje na swym własnym terenie, którego powierzchnia wynosi od 0,1 do 957,9 ha. Dokładniejsze oszacowania stwierdzają pewne różnice ze względu na płeć: w przypadku samców areał wynosi od 1,1 do 96,4 ha, u samic zaś między 0,1 a 18,8 ha. Gęstość wynosi wedle różnych szacunków 1,3 osobnika na km² w Boliwii, a 14 zwierząt na km² w Brazylii, w którym to kraju na drodze równej 4580 km naliczono 49 puklerzników. Ponadto tereny zajmowane przez sąsiadujące ze sobą osobniki nakładają się na siebie, zarówno w przypadku zwierząt tej samej, jak i przeciwnej płci.
Puklerznik jest aktywny za dnia, rzadziej nocą. Swą norę opuszcza po świcie.
Zwierzę sprawnie kopie. W nocy kryje się w sporządzonej przez siebie norze. Stopień jej skomplikowania zależy od gleby, w której zwierzę drąży, topografii oraz od pory roku. Niekiedy zakłada prostą norę, a niekiedy ma ona aż 5 wejść. Wejście takie przyjmuje kształt litery U. Jego wysokość równa jest szerokości, a obie wynoszą po 2 dm. Pomiary w środku wyniosły 16 cm wysokości i 10 cm szerokości. W środku składuje materiał roślinny, z którego mości sobie nieskomplikowane gniazdo. Jedno zwierzę tworzy sobie liczne nory. Pewien obserwowany samiec korzystał z jednej nory przez 18 dni. Przypuszcza się, że ssaki te mogą oznaczać swoje nory, przynajmniej zwierzęta trzymane w niewoli znaczyły wydzieliną swych gruczołów kąty klatki.
Cykl życiowy.
Okres rozrodu przypada na czas od lipca do grudnia. Wtedy też ma miejsce większość spotkań między przedstawicielami tego gatunku. Samiec gania samicę, a potem wspina się na nią. Po kopulacji samica zachodzi w ciążę trwającą od 60 do 64 dni, po której rodzi ona od jednego do trzech młodych. Ciężarne samice spotykano w Urugwaju w styczniu, w Brazylii zaś we wrześniu i październiku. Młode różnią się od siebie, mogą być różnej płci. Pokryty delikatnym karapaksem pozbawionym włosów zamkniętooki noworodek waży od 95 do 115 g i przychodzi na świat w norze, w gnieździe wyścielonym przez matkę roślinnością. Oczy otwiera w wieku od 22 do 25 dni. Mając 30 dni, waży już czterokrotność masy urodzeniowej. Pozostaje w norze około 90 dni. Sprawująca nad młodym opiekę matka niepokojona zachowuje się agresywnie. Dojrzałość płciową młode zyskuje w wieku 9 miesięcy. Gucwińska opisywała odchów w niewoli, w którym młode zaczynało pobierać stały pokarm w wieku miesiąca. Pokolenie trwa 5 lat.
Rozmieszczenie geograficzne.
IUCN podaje następujący zasięg występowania puklerznika sześciopaskowego:
Tereny te leżą na wysokości od poziomu morza do 1600 m.
Abba i Superina w "Handbook of the Mammals of the World" podają następujące zasięgi poszczególnych podgatunków. Podgatunek nominatywny zamieszkuje południowy Surinam oraz Brazylię, a dokładniej stany Amapa i Para. Wyłącznie w Brazylii spotyka się "Euphractus sexcinctus setosus", żyjącego na wschodzie, południowym wschodzie i w centrum tego kraju. Południe Brazylii zasiedla "Euphractus sexcinctus flavimanus", sięgający także Paragwaju, Urugwaju i północnego wschodu Argentyny. "Euphractus sexcinctus boliviae" żyje bardziej na południu, zamieszkując Boliwię i argentyńskie prowincje Jujuy i Salta. Wyłącznie w Argentynie spotyka się "Euphractus sexcinctus tucumanus", zamieszkującego prowincje Tucuman i Catamarca.
Skamieniałości puklerznika sześciopaskowego znaleziono w skałach plejstoceńskich w Lagoa Santa w dolinie Rio Velhas w brazylijskim stanie Minas Gerais, jak i w Tarija w Boliwii. Znajdywano ponadto skamieniałości, które zaliczono do rodzaju puklerznik, ale nie do gatunku puklerznik sześciopaskowy.
Ekologia.
Wśród siedlisk zamieszkiwanych przez puklerznika sześciopaskowego wymienia IUCN lasy (zwłaszcza suche, po części tracące liście, ale też lasy wtórne), tereny trawiaste i porosłe krzewami, także sawannowe. Radzi on sobie w siedliskach zmodyfikowanych przez człowieka. Obserwuje się go plantacjach drewna, soi i trzciny cukrowej, a także na pastwiskach i terenach rolnych. Preferuje tereny dość suche.
Puklerznik sześciopaskowy jest wszystkożerny bądź mięsożerny. Jego zdobyczą padają gryzonie (np. szczur śniady), płazy, gady, jaja ptaków, owady, zwłaszcza chrząszcze i błonkoskrzydłe (zwłaszcza mrówkowate), imagines jak i larwy, pajęczaki, ale przyjmuje też pokarm roślinny w postaci nasion, owoców (zwłaszcza bromeliowatych czy palm), bulw, ziaren. W jednym z badań żołądki 7 na 10 zbadanych osobników wypełnione były pokarmem przynajmniej w 90% roślinnym. Myśliwym jest puklerznik słabym, nie potrafi zagryźć zdobyczy. Nie gardzi padliną. W poszukiwaniu pokarmu potrafi przebywać dalekie odległości, nawet do 2 km, porusza się szybko. Pokarm wynajduje, posługując się węchem, wzrok ma słaby, przeszukuje nosem podłoże, w razie potrzeby drąży za nim w glebie.
W razie zagrożenia ucieka bądź gryzie.
Zagrożenia i ochrona.
IUCN ocenia populację puklerznika sześciopaskowego jako stabilną. Liczebność populacji jest znacząca, a zasięg występowania rozległy. Gatunek radzi sobie w siedliskach zmodyfikowanych przez człowieka, a także występuje w licznych terenach chronionych. W rezultacie IUCN klasyfikuje puklerznika sześciopaskowego jako gatunek najmniejszej troski. Nie znaczy to, że lokalnym populacjom nic nie grozi. IUCN wskazuje bowiem konieczność monitorowania populacji na północ od Amazonki, poddanych presji ze strony działalności ludzkiej, zamieszkującej nieliczne amazońskie sawanny.
IUCN nie wymienia istotnych zagrożeń grożących gatunkowi, pomimo że człowiek poluje nań dla mięsa oraz celem zastosowania w medycynie miejscowej czy też do wyrobu przedmiotów. Polowania odbywają się zwłaszcza w północno-wschodniej Brazylii, natomiast argentyńscy Indianie robią z ogonów przyrządy używane w rozniecaniu ognia. Zamieszkuje liczne obszary objęte ochroną. Ponadto puklerzniki giną w wypadkach drogowych.

</doc>
<doc id="5271104" url="https://pl.wikipedia.org/wiki?curid=5271104" title="Schönenbuch (Bazylea-Okręg)">
Schönenbuch (Bazylea-Okręg)

Schönenbuch (gsw. "Schönebuech") – gmina (niem. "Einwohnergemeinde") w północnej Szwajcarii, w kantonie Bazylea-Okręg, w okręgu Arlesheim. 31 grudnia 2020 roku liczyła 1 433 mieszkańców.

</doc>
<doc id="5271105" url="https://pl.wikipedia.org/wiki?curid=5271105" title="Schönebuech">
Schönebuech



</doc>
<doc id="5271106" url="https://pl.wikipedia.org/wiki?curid=5271106" title="Schoenebuech">
Schoenebuech



</doc>
<doc id="5271107" url="https://pl.wikipedia.org/wiki?curid=5271107" title="Schönenbuch">
Schönenbuch

Szwajcaria:
Zobacz też:

</doc>
<doc id="5271108" url="https://pl.wikipedia.org/wiki?curid=5271108" title="Schoenenbuch">
Schoenenbuch



</doc>
<doc id="5271115" url="https://pl.wikipedia.org/wiki?curid=5271115" title="Mistrzostwa Świata w Kajakarstwie 1958">
Mistrzostwa Świata w Kajakarstwie 1958

5. Mistrzostwa świata w kajakarstwie odbyły się w dniach 14–17 sierpnia 1958 w Pradze.
Rozegrano 13 konkurencji męskich i 2 kobiece. Mężczyźni startowali w kanadyjkach jedynkach (C-1) i dwójkach (C-2) oraz w kajakach jedynkach (K-1), dwójkach (K-2) i czwórkach (K-4), zaś kobiety w kajakach jedynkach i dwójkach. Liczba i rodzaj konkurencji nie zmieniły się od poprzednich mistrzostw.
Pierwsze miejsce w klasyfikacji medalowej wywalczyli reprezentanci Związku Radzieckiego, dla których był to pierwszy start w mistrzostwach świata w kajakarstwie.

</doc>
<doc id="5271117" url="https://pl.wikipedia.org/wiki?curid=5271117" title="Stanisław Kałdon">
Stanisław Kałdon

Stanisław Jan Kałdon (ur. 8 maja 1945 w Trześni, zm. 7 kwietnia 2022) – polski duchowny i teolog rzymskokatolicki, dominikanin, rekolekcjonista, prof. dr hab.
Życiorys.
Pierwszą profesję zakonną złożył 21 września 1965, śluby wieczyste złożył 22 września 1968, święcenia kapłańskie przyjął 31 maja 1972. W 1987 ukończył studia teologiczne w Akademii Teologii Katolickiej w Warszawie. 20 listopada 1992 obronił pracę doktorską "Pobożność maryjna i jej rola w kształtowaniu postawy chrześcijanina w kazaniach O. Konstantego M. Żukiewicza OP", 7 grudnia 2000 habilitował się na podstawie pracy zatytułowanej "Kaznodziejstwo Ojca Czesława Stanisława Mączki OP (1872-1939): na tle kaznodziejstwa pierwszej połowy XX wieku". 22 października 2007 nadano mu tytuł profesora w zakresie nauk teologicznych. Został zatrudniony na stanowisku adiunkta w Katedrze Teologii Pastoralnej Małżeństwa i Rodziny na Wydziale Studiów nad Rodziną Uniwersytetu Kardynała Stefana Wyszyńskiego.
Był profesorem nadzwyczajnym w Katedrze Pedagogiki Rodziny na Wydziale Pedagogicznym Wyższej Szkole Filozoficznej i Pedagogicznej "Ignatianum" w Krakowie, w Katedrze Historii Kaznodziejstwa na Wydziale Teologicznym Uniwersytetu Kardynała Stefana Wyszyńskiego w Warszawie i na Wydziale Teologicznym Papieskiej Akademii Teologicznej w Krakowie.
Od 2008 był kierownikiem Sekcji Homiletyki, od 2011 kierownikiem Katedry Historii Kaznodziejstwa na Wydziale Teologicznym Uniwersytetu Kardynała Stefana Wyszyńskiego w Warszawie.
Zmarł 7 kwietnia 2022.

</doc>
<doc id="5271119" url="https://pl.wikipedia.org/wiki?curid=5271119" title="Alexe Dumitru">
Alexe Dumitru



</doc>
<doc id="5271122" url="https://pl.wikipedia.org/wiki?curid=5271122" title="Schönbuch">
Schönbuch

Niemcy:
Inne:
Zobacz też: 

</doc>
<doc id="5271123" url="https://pl.wikipedia.org/wiki?curid=5271123" title="Schoenbuch">
Schoenbuch



</doc>
<doc id="5271125" url="https://pl.wikipedia.org/wiki?curid=5271125" title="Sit drobny">
Sit drobny

Sit drobny ("Juncus bulbosus" L.) – gatunek gęstodarniowej rośliny wieloletniej, występującej w całej Europie.

</doc>
<doc id="5271127" url="https://pl.wikipedia.org/wiki?curid=5271127" title="Smar karabinowy">
Smar karabinowy

Smar karabinowy – smar zapewniający poprawienie pracy mechanizmów broni.
Smar karabinowy jest mieszaniną oleju mineralnego (cylindrowego) z cerezyną, a także domieszkami antykorozyjnymi. Taki smar zapewnia normalną pracę mechanizmów broni strzeleckiej w zakresie temperatur od -50°C do zwykłych temperatur letnich. Chroni broń, która znajduje się w ciągłej eksploatacji oraz w różnorodnych warunkach atmosferycznych przed korozją.

</doc>
<doc id="5271131" url="https://pl.wikipedia.org/wiki?curid=5271131" title="Przycisk lubię to">
Przycisk lubię to



</doc>
<doc id="5271132" url="https://pl.wikipedia.org/wiki?curid=5271132" title="Ziemia jest niebieska jak pomarańcza">
Ziemia jest niebieska jak pomarańcza

Ziemia jest niebieska jak pomarańcza (ukr. "Земля блакитна, ніби апельсин") – ukraińsko-litewski film dokumentalny z 2020 roku w reżyserii Iryny Ciłyk.
Opis fabuły.
36-letnia samotna matka z czwórką dzieci od kilku lat żyje w strefie działań wojennych, w Donbasie. Mimo zagrożenia wojną, rodzina próbuje żyć normalnie. Największą pasją Ganny i jej dzieci jest kino, sami próbują realizować krótkie filmy inspirowane ich życiem w warunkach wojennych. W tych warunkach kręcenie filmów pełni rolę terapeutyczną, aby traumę wojny przemienić w działania twórcze.
Tytuł filmu pochodzi z wydanego w roku 1929 wiersza francuskiego poety Paula Éluarda. Film realizowano w Kurachowie, Awdijiwce, Krasnohoriwce i w Kijowie. Polska premiera filmu odbyła się 6 września 2020 na festiwalu Millennium Docs Against Gravity.

</doc>
<doc id="5271134" url="https://pl.wikipedia.org/wiki?curid=5271134" title="Na wschód od zachodu">
Na wschód od zachodu

Na wschód od zachodu (tytuł oryginału: "East of West") – amerykańska seria komiksowa autorstwa scenarzysty Jonathana Hickmana i rysownika Nicka Dragotty, publikowana przez wydawnictwo Image Comics w formie miesięcznika od marca 2013 do grudnia 2019. Po polsku ukazuje się w tomach zbiorczych od 2022 nakładem wydawnictwa Mucha Comics.
Fabuła.
Akcja serii, utrzymana w konwencji science fiction i westernu, rozgrywa się w dystopijnych Stanach Zjednoczonych w 2064, w których w przeszłości wojna secesyjna trwała do momentu uderzenia komety w dzisiejsze Kansas w 1908. Sześć walczących stron spotkało się w Armistice – miejscu uderzenia komety – i zawarło traktat pokojowy. Na jego mocy powstało "Siedem Narodów Ameryki": Armistice, Unia, Konfederacja, Królestwo Nowego Orleanu, Bezkresny Naród, Republika Teksasu i Ludowa Republika Ameryki. W dniu podpisania traktatu Elijah Longstreet, żołnierz Armii Konfederacji, i Czerwona Chmura, wódz rdzennych plemion amerykańskich z Bezkresnego Narodu, jednocześnie przepowiedzieli to, co później stanie się częścią Przesłania. Obaj natychmiast zmarli po wygłoszeniu swoich proroctw. W 1958 Mao Zedong napisał dodatek do swojej Czerwonej Książeczki; dodatek ten był trzecią częścią proroctwa, które miało stanowić uzupełnienie Przesłania zapowiadającego Apokalipsę. Od tego czasu fizycznie zmaterializowani Czterej jeźdźcy Apokalipsy – Zaraza, Wojna, Głód i Śmierć – starają się wypełnić proroctwa. Przebieg ich misji staje pod znakiem zapytania, gdy Śmierć zakochuje się w kobiecie i ma z nią syna, a po ich śmierci odwraca się od pozostałych jeźdźców i wydaje im walkę przeciwko wypełnieniu się proroctwa.
Nagrody i nominacje.
W 2013 autorzy "Na wschód od zachodu" zdobyli nagrodę Diamond Gem Award w kategorii "Najlepsza nowa seria komiksowa", a w 2014 otrzymali nominację do Nagrody Eisnera w kategorii "Najlepsza trwająca seria".

</doc>
<doc id="5271140" url="https://pl.wikipedia.org/wiki?curid=5271140" title="Polubienie">
Polubienie



</doc>
<doc id="5271145" url="https://pl.wikipedia.org/wiki?curid=5271145" title="Łukasz Podsiadło">
Łukasz Podsiadło

Łukasz Podsiadło (ur. 2 lipca 1986 w Sosnowcu) – polski hokeista, trener.
Kariera zawodnicza.
Krzysztof Podsiadło karierę sportową rozpoczął w juniorach Zagłębia Sosnowiec. Karierę profesjonalną rozpoczął w 2002 roku w SMS Sosnowiec, w którym grał do 2005 roku (latach 2002–2004 grał również w drużynie rezerw). Następnie wrócił do Zagłębia Sosnowiec, w barwach którego w sezonie 2005/2006 zadebiutował w Polskiej Lidze Hokejowej. W klubie grał do końca sezonu sezonu 2006/2007 (w tym sezonie grał również w drużynie U-20). W sezonie 2007/2008 reprezentował barwy Naprzodu Janów (grał również w występującej w I lidze drużynie rezerw).
Następnie wrócił do Zagłębia Sosnowiec, w którym grał do końca sezonu 2012/2013 (w sezonie 2008/2009 grał również w występującej w I lidze drużynie rezerw). Następnie w nowo utworzonej Polskiej Hokej Lidze reprezentował barwy: GKS-u Katowice (2013-2014) oraz Naprzodu Janów (2014–2015).
W 2015 roku został zawodnikiem Nesty Toruń, z którą w sezonie 2016/2017 spadł z Polskiej Hokej Ligi, jednak w sezonie 2017/2018 po wygranej 4:1 rywalizacji z Zagłębiem Sosnowiec, toruński klub wrócił do Polskiej Hokej Ligi, natomiast Podsiadło ponownie został zawodnikiem Zagłębia Sosnowiec, jednak 3 sierpnia 2020 roku wrócił do toruńskiego klubu, w którym po sezonie 2020/2021 zakończył karierę sportową. Łącznie w ekstralidze rozegrał 557 meczów, w których zdobył 143 punkty (46 goli, 97 asyst) oraz spędził 407 minut na ławce kar.
W trakcie kariery sportowej zyskał pseudonim "Franek".
Kariera reprezentacyjna.
Łukasz Podsiadło z reprezentacją Polski U-18 uczestniczył na mistrzostwach świata U-18 2004 I Dywizji w austriackim Amstetten, na których rozegrał 5 meczów oraz spędził 4 minuty na ławce kar, natomiast "Biało-Czerwoni" zakończyli turniej na 5. miejscu oraz z reprezentacją Polski U-20 na mistrzostwach świata U-20 2006 I Dywizji w Mińsku, na których rozegrał 5 meczów oraz spędził 4 minuty na ławce kar, natomiast "Biało-Czerwoni" zakończyli turniej na 4. miejscu.
Kariera trenerska.
Podczas mistrzostw świata U-18 2015 II Dywizji w Tallinnie, na których reprezentacja Polski U-18 zajęła 2. miejsce, był menedżerem sprzętu "Biało-Czerwonych".
Po zakończeniu kariery sportowej rozpoczął karierę trenerską. W 2021 został asystentem trenera Jussiego Tupamäkiego w KH Toruń. Po jego odejściu pozostał asystentem u trenera Teemu Elomo. Równolegle na początku sierpnia 2022 został ogłoszony asystentem szkoleniowca reprezentacji Polski do lat 18, .
Życie prywatne.
Łukasz Podsiadło jest synem hokeisty, Krzysztofa (ur. 1962) oraz szwagrem Tomasza Kozłowskiego (ur. 1986), również hokeisty.

</doc>
<doc id="5271146" url="https://pl.wikipedia.org/wiki?curid=5271146" title="Damian Wojtasik">
Damian Wojtasik

Damian Wojtasik (ur. 6 sierpnia 1990 w Sosnowcu) – polski siatkarz plażowy, trener reprezentacji Polski kobiet w siatkówce plażowej. Dwukrotny złoty medalista mistrzostw Polski w tej dyscyplinie.
W latach 2007-2014 reprezentował Polskę w turniejach młodzieżowych i seniorskich w siatkówce plażowej. W 2009 roku w parze z Markiem Leźnickim został mistrzem Europy U20 podczas turnieju rozgrywanego w Grecji. W 2010 roku w parze z Rafałem Szternelem wywalczył złoty medal mistrzostw Polski w Niechorzu. Dwa lata później powtórzył ten sukces w parze z Jarosławem Lechem. W 2014 roku w parze z Dominikiem Witczakiem zajął drugie miejsce, przegrywając finał z parą Piotr Kantor/Bartosz Łosiak.
Aktualnie jest trenerem reprezentacji Polski kobiet w siatkówce plażowej. Prywatnie jest mężem siatkarki Kingi Wojtasik.

</doc>
<doc id="5271150" url="https://pl.wikipedia.org/wiki?curid=5271150" title="OC Limbaži/MSĢ">
OC Limbaži/MSĢ

OC Limbaži/MSĢ – łotewski zespół siatkarski założony w 2017 roku w ramach współpracy między Centrum Olimpijskim Limbaži ("Olimpiskais centrs Limbaži") i Gimnazjum Sportowym w Murjāņi ("Murjāņu sporta ģimnāzija"). Finalista Pucharu Łotwy w 2018 roku.
OC Limbaži/MSĢ trzykrotnie uczestniczył w lidze bałtyckiej. W sezonie 2017/2018 zajął ostatnie, 14. miejsce, w sezonie 2018/2019 rywalizację zakończył na 10. miejscu na 11 uczestniczących drużyn, natomiast w sezonie 2019/2020 uplasował się ponownie na ostatnim, 9. miejscu.
W 2018 roku awansował do finału Pucharu Łotwy, w którym przegrał z . W mistrzostwach Łotwy jak dotychczas najlepszym wynikiem jest 4. miejsce osiągnięte w 2019 roku.
W 2021 roku "Murjāņu sporta ģimnāzija" zawiązała współpracę z klubem VK Biolars Jelgava, tworząc zespół pod nazwą . Od tego momentu OC Limbaži/MSĢ stanowi drugą drużynę Gimnazjum Sportowego w Murjāņi.
Głównym obiektem sportowym, w którym drużyna rozgrywa swoje mecze domowe, jest Centrum Olimpijskie Limbaži w Limbaži.
Bilans sezonów.
Poziom rozgrywek:
Osiągnięcia.
Puchar Łotwy:

</doc>
<doc id="5271151" url="https://pl.wikipedia.org/wiki?curid=5271151" title="Piotr Filipowicz">
Piotr Filipowicz



</doc>
<doc id="5271152" url="https://pl.wikipedia.org/wiki?curid=5271152" title="Władysław Babiński">
Władysław Babiński

Władysław Babiński (ur. 2 maja 1921 w Cieszynie, zm. 5 maja 2001 tamże) – polski działacz hokejowy, trener hokejowy, sędzia piłkarski i hokejowy. Związany z Piastem Cieszyn.
Życiorys.
Wczesne życie.
Władysław Babiński od wczesnych lat był związany ze sportem. Był wszechstronnym sportowcem, uprawiającym hokej na lodzie, piłkę nożną, pływanie oraz tenis stołowy. Jednak świetnie zapowiadającą się karierę sportową przerwał wybuch II wojny światowej, po czym Babiński wstąpił do partyzantki. Oddział dywersyjny, do którego należał, skutecznie wymykał się faszystom, którzy ciągle zastawiali na nich pułapki, jednak Babiński ostatecznie został pojmany przez gestapo. Mimo licznych tortur nie wydał organizacji, do której należał, w wyniku czego gestapo wydało na niego karę śmierci, jednak został odbity przez wojska Armii Czerwonej, które zmierzały do Berlina, po czym Babiński wrócił do Cieszyna.
Działalność społeczna.
Babiński w wyniku ran odniesionych w czasie II wojny światowej, nie mógł kontynuować kariery sportowej, w związku z czym postanowił rozpoczął działalność społeczną. W 1946 roku założył drużynę hokejową Piasta Cieszyn, w której był kierownikiem i prezesem oraz wraz Rudolfem Brennerem, Rudolfem Szymikiem i Tadeuszem Tomanem założył sekcję tenisa stołowego. Był w tym czasie również sędzią piłkarskim i hokejowym: w latach 1947–1959 prowadził ok. 600 meczów piłkarskich oraz w latach 1947–1962 prowadził 420 meczów hokejowych. W 1949 roku założył w sekcję hokeja na trawie, w skład drużyny wchodzili zawodnicy hokeja na lodzie, dzięki czemu mieli oni wyrobić kondycję, co początkowo nie spotykało się z aprobatą działaczy klubu, jednak z czasem sekcja zaczęła odnosić sukcesy: m.in. występy w ekstraklasie, a także w tym samym roku był przez kilka miesięcy selekcjonerem reprezentacji Polski w hokeju na lodzie.
Wkrótce rozpoczął pracę w ZEM CELMA. W latach 1952–1954 był prezesem, a następnie wiceprezesem Stali Cieszyn. W 1962 roku został prezesem Okręgowego Związku Hokeja na Lodzie w Katowicach oraz wiceprezesem PZHL, gdzie pracował w kolegium sędziowskim. W 1967 roku, z powodu pogarszającego się stanu zdrowia musiał zrezygnować z działalności społecznej, jednak w 1969 roku wrócił do działalności społecznej, zostając wraz z Rudolfem Cieślarem, Alfredem Mazurem, Robertem Weberem i Władysławem Zotyką wiceprezesem powstałego 14 sierpnia 1969 roku w wyniku fuzji Piasta Cieszyn i Stali Cieszyn, klubu KS Cieszyn, a także członkiem zarządu PZHL.
Był także wiceprzewodniczącym komitetu budowy pływalni w Cieszynie, przewodniczącym komitetu społecznego budowy sztucznego lodowiska oraz aktywnie uczestniczył w budowie hali i pawilonu sportowego. 17 grudnia 1979 roku KS Cieszyn powrócił do starej nazwy – Piast Cieszyn. 27 kwietnia 1981 roku, na pierwszym po zmianie nazwy, zebraniu sprawozdawczo-wyborczym, uroczyście pożegnano Babińskiego.
Śmierć.
Władysław Babiński zmarł 5 maja 2001 roku w Cieszynie.

</doc>
<doc id="5271153" url="https://pl.wikipedia.org/wiki?curid=5271153" title="Atak rakietowy na dworzec w Kramatorsku">
Atak rakietowy na dworzec w Kramatorsku

Atak rakietowy na dworzec w Kramatorsku – zbrodnia wojenna dokonana 8 kwietnia 2022 roku w Kramatorsku. W masakrze zginęło 59 osób, a ponad 109 zostało rannych.
Po rozpoczęciu wojny rosyjsko-ukraińskiej stacja stała się punktem przerzutowym dla ewakuacji uchodźców ze stref wojennych. W nocy 5 kwietnia 2022 r. wojska rosyjskie dokonały nalotu na wiadukt w pobliżu stacji Barvinkove w okręgu Izium w obwodzie Charkowskim. Armia rosyjska zniszczyła jedyną trasę kolejową z kontrolowanych przez Ukraińców miast Słowiańska, Kramatorsk i Lyman, niszcząc wiadukt. Po ostrzale trzy pociągi ewakuacyjne zostały zablokowane w okolicach Słowiańska i Kramatorska. Pasażerów zablokowanych pociągów umieszczono na stacji kolejowej.
W momencie ataku na terenie dworca i w jego pobliżu znajdowało się ok. 4 tys. osób oczekujących na ewakuację do bezpieczniejszych regionów Ukrainy przed spodziewaną ofensywą w Donbasie. Wśród osób były głównie kobiety, osoby starsze i dzieci.
Strona ukraińska obwinia o atak Rosję. Rosja odrzuca oskarżenia. Ministerstwo obrony tego kraju obwiniło Armię Ukrainy o przeprowadzenie w Kramatorsku aktu terrorystycznego. Podkreślono, że siły rosyjskie nie mają na swoim wyposażeniu rakiet Toczka-U, z pomocą której został dokonany atak. Eksperci wojskowi demaskują kolejny raz kłamstwa Rosjan, gdyż rakiety Toczka-U są używaną bronią przez Rosję.
Służba Bezpieczeństwa Ukrainy wszczęła postępowanie karne na podstawie art. 438 Kodeksu Karnego Ukrainy „Naruszenie praw i zwyczajów wojennych”.

</doc>
<doc id="5271156" url="https://pl.wikipedia.org/wiki?curid=5271156" title="Encyklopedia mądrości wschodu">
Encyklopedia mądrości wschodu

Encyklopedia mądrości Wschodu. Buddyzm, Hinduizm, Taoizm, Zen – jednotomowa polska encyklopedia religijna wydana w 1997 w Warszawie przez Warszawski Dom Wydawniczy tłumaczona z niemieckiego oryginału.
Historia.
Encyklopedia jest tłumaczeniem „Lexicon der östlichen Weisheitslehren„ wcześniejszego dzieła wydanego po niemiecku przez wydawnictwo Scherz Verlag. Polscy tłumacze korzystali także z niemieckiego tekstu tłumacząc brzmienie pojęć i tekstów zapisanych w językach wschodnich. Za radą indologów w opracowaniu tekstu zastosowano polską transliterację oryginalnych wyrazów sanskryckich oraz palijskich. 
Zawiera w porządku alfabetycznym 4000 haseł z zakresu czterech wschodnich religii: buddyzmu, hinduizmu, taoizmu oraz zen. Oprócz tekstu w książce umieszczono także ponad 100 czarno-białych ilustracji.

</doc>
<doc id="5271158" url="https://pl.wikipedia.org/wiki?curid=5271158" title="Justyn Denisiuk">
Justyn Denisiuk

Justyn Denisiuk (ur. 8 maja 1960 w Nowym Targu) – polski hokeista grający na pozycji obrońcy, reprezentant kraju.
Kariera.
Kariera w Polsce.
Justyn Denisiuk karierę sportową rozpoczął w 1979 roku w Podhalu Nowy Targ, w którym grał do 1982 roku. Zdobył z tym klubem trzykrotnie wicemistrzostwo Polski (1980–1982) oraz dotarł do finału Pucharu „Sportu” i PZHL 1982, w którym przegrał rywalizację z Naprzodem Janów (3:1, 3:7).
Kariera w Niemczech.
Po półrocznym pobycie w Austrii oraz otrzymaniu azylu w RFN wraz Bogusławem Majem i Andrzejem Małysiakiem, kontynuował sportową karierę w tym kraju. W sezonie 1982/1983 wraz z Bogusławem Majem reprezentował barwy EV Füssen, jednak klub w rundzie zasadniczej zajął ostatnie, 10. miejsce w tabeli ligowej, w związku z czym przystąpił do rundy spadkowej, w której zajęli 3. miejsce, tym samym spadając do 2. Bundesligi, przenieśli się do ECD Iserlohn, a po sezonie 1983/1984 do Kölner EC, w którym przebywali do końca sezonu 1986/1987. Debiut w nowym klubie zaliczył 28 września 1984 roku w przegranym 3:0 meczu wyjazdowym z SC Riessersee. Sezon 1984/1985, w którym klub zajął 3. miejsce po wygranej rywalizacji 2:0 (4:2, 10:2) z ESV Kaufbeuren, dla Denisiuka nie był zbyt udany, jednak kiedy latem 1985 roku trenerem klubu został Hardy Nilsson, forma Denisiuka polepszyła się. Zdobył z klubem dwukrotnie mistrzostwo Niemiec (1986, 1987), a po sezonie 1986/1987 Denisiuk i Bogusław Maj odeszli z klubu.
Następnie w latach 1987–1989 reprezentował barwy Eintrachtu Frankfurt (od 1988 roku z Bogusławem Majem), natomiast w okresie od grudnia 1989 roku do grudnia 1992 roku reprezentował barwy Hedosu Monachium, w którym ponownie grał wraz z Bogusławem Majem, natomiast od końca grudnia 1992 roku do końca sezonie 1992/1993 reprezentował barwy Schwenninger ERC. W sezonie 1993/1994 reprezentował barwy występującego w 2. Bundeslidze EHC Essen West, a po zakończeniu sezonu 1993/1994 zmienił się system rozgrywek w Niemczech, w wyniku czego drugą klasą rozgrywkową została 1. Liga, w której występował w barwach: ESC Wedemark (1994), EC Wolfsburg (1994–1995), EC Wilhelmshaven-Stickhausen (1995–1996) oraz ETC Timmendorfer Strand (1996–1997).
W sezonie 1999/2000 reprezentował barwy występującego w Regionallidze Nadrenii Północnej-Westfalii ESV Bergisch Gladbach, po czym zakończył karierę sportową.
Kariera reprezentacyjna.
Justyn Denisiuk z reprezentacją Polski U-20 dwukrotnie wystąpił na mistrzostwach świata juniorów (1979, 1980), na których łącznie rozegrał 8 meczów, w których zdobył 4 punkty (1 gol, 3 asysty) oraz spędził 11 minut na ławce kar.
Natomiast w seniorskiej reprezentacji Polski wystąpił w 1981 roku w 2 meczach towarzyskich z reprezentacją RFN: 28 listopada 1981 roku w Rosenheim (4:6) oraz 29 listopada 1981 roku w Kaufbeuren (2:6).
Ucieczka z Polski.
Po mistrzostwach świata 1982 Grupy B w austriackim Klagenfurcie, na których "Biało-Czerwoni" zajęli 3. miejsce trzech zawodników: Denisiuk (nie grał na turnieju), Bogusław Maj i Andrzej Małysiak, nie wróciło do Polski z powodu trwającego stanu wojennego, za co 24 maja 1982 roku zostali ukarani dożywotnią dyskwalifikacją.
Kariera trenerska.
Justyn Denisiuk po zakończeniu kariery sportowej rozpoczął karierę trenerską w Kölner Haie, gdzie jest asystentem trenerów w drużynach juniorskich: U-14 (2017–2018), U-15 (2018–2021), rezerwy U-15 (2020–2021).
Życie prywatne.
Justyn Denisiuk mieszka w Kerpen. Ma syna Nicka (ur. 2002), hokeisty drużyn juniorskich Kölner Haie.

</doc>
<doc id="5271161" url="https://pl.wikipedia.org/wiki?curid=5271161" title="Koncentracja (ekonomia)">
Koncentracja (ekonomia)



</doc>
<doc id="5271162" url="https://pl.wikipedia.org/wiki?curid=5271162" title="Bogusław Maj">
Bogusław Maj

Bogusław Maj (ur. 18 stycznia 1960 w Sobieszowie) – polski hokeista grający na pozycji napastnika, reprezentant kraju.
Kariera.
Kariera w Polsce.
Bogusław Maj karierę sportową rozpoczął w 1979 roku w Podhalu Nowy Targ, w którym grał do 1982 roku. Zdobył z tym klubem trzykrotnie wicemistrzostwo Polski (1980–1982) oraz dotarł do finału Pucharu „Sportu” i PZHL 1982, w którym przegrał rywalizację z Naprzodem Janów (3:1, 3:7).
Kariera w Niemczech.
Po półrocznym pobycie w Austrii oraz otrzymaniu azylu w RFN wraz Justynem Denisiukiem i Andrzejem Małysiakiem, kontynuował sportową karierę w tym kraju. W sezonie 1982/1983 wraz z Justynem Denisiukiem reprezentował barwy EV Füssen, jednak klub w rundzie zasadniczej zajął ostatnie, 10. miejsce w tabeli ligowej, w związku z czym przystąpił do rundy spadkowej, w której zajęli 3. miejsce, tym samym spadając do 2. Bundesligi, przenieśli się do ECD Iserlohn. Trenerem obu zawodników, w obu klubach był Gerhard Kießling, który po zwolnieniu z klubu po sezonie 1983/1984, wziął obu zawodników do Kölner EC, w którym obaj zawodnicy przebywali do końca sezonu 1986/1987. Debiut w nowym klubie zaliczył 28 września 1984 roku w przegranym 3:0 meczu wyjazdowym z SC Riessersee. Zdobył z klubem dwukrotnie mistrzostwo Niemiec (1986, 1987) oraz w sezonie 1984/1985 zajął 3. miejsce po wygranej rywalizacji 2:0 (4:2, 10:2) z ESV Kaufbeuren. Po sezonie 1986/1987 Justyn Denisiuk i Maj odeszli z klubu.
W sezonie 1987/1988 reprezentował barwy Düsseldorfer EG, a w latach 1988–1990 Eintrachtu Frankfurt oraz w latach 1990–1992 Hedosu Monachium, w których ponownie grał wraz z Justynem Denisiukiem. W latach 1993–1996 reprezentował barwy ETC Timmendorfer Strand, z którym w sezonie 1993/1994 awansował do 1. Ligi. W sezonie 1996/1997 reprezentował barwy REV Bremerhaven, po czym zakończył karierę sportową.
W trakcie kariery sportowej zyskał pseudonim "Bobby".
Kariera reprezentacyjna.
Bogusław Maj z reprezentacją Polski U-18 wystąpił na mistrzostwach Europy U-18 1978 w Finlandii, na których "Biało-Czerwoni" zajęli 5. miejsce, a także z reprezentacją Polski U-20 dwukrotnie wystąpił na mistrzostwach świata juniorów (1979, 1980), na których łącznie rozegrał 8 meczów, w których zdobył 15 punktów (7 goli, 8 asyst).
Natomiast w seniorskiej reprezentacji Polski wystąpił w latach 1981–1992 rozegrał 15 meczów. Debiut zaliczył 28 listopada 1981 roku w Rosenheim w przegranym 4:6 meczu towarzyskim z reprezentacją RFN. Dwukrotnie uczestniczył w mistrzostwach świata (1982, 1992 – spadek do Grupy B).
Ucieczka z Polski.
Po mistrzostwach świata 1982 Grupy B w austriackim Klagenfurcie, na których "Biało-Czerwoni" zajęli 3. miejsce trzech zawodników: Justyn Denisiuk (nie grał na turnieju), Maj i Andrzej Małysiak, nie wróciło do Polski z powodu trwającego stanu wojennego, za co 24 maja 1982 roku zostali ukarani dożywotnią dyskwalifikacją.

</doc>
<doc id="5271171" url="https://pl.wikipedia.org/wiki?curid=5271171" title="Konsolidacja (ekonomia)">
Konsolidacja (ekonomia)



</doc>
<doc id="5271175" url="https://pl.wikipedia.org/wiki?curid=5271175" title="Sebastian Aho (szwedzki hokeista)">
Sebastian Aho (szwedzki hokeista)

Sebastian Johannes Aho (ur. 17 lutego 1996 w Umei) – szwedzki hokeista pochodzenia fińskiego grający na pozycji obrońcy, reprezentant kraju.
Kariera.
Wczesna kariera.
Sebastian Aho urodził się w Umei jako syn Szwedzki i Fina. Karierę sportową rozpoczął w juniorach HT Sävar. Następnie w latach 2009–2011 występował w drużynach U-16 i U-18 IF Björklöven, natomiast w latach 2011–2014 występował w drużynach U-18 i U-20 AIK Skellefteå, w którym w sezonie 2012/2013 zadebiutował w występującej w rozgrywkach Elitserien seniorskiej drużynie klubu (1 mecz). 28 maja 2013 roku podpisał z klubem nowy, 4-letni kontrakt.
Kariera w Szwecji.
W sezonie 2013/2014 zdobył z klubem Puchar Le Mata (trofeum przeznaczone dla mistrza Szwecji), po wygranej 4:0 rywalizacji w finale z BK Färjestad, dzięki czemu znalazł się wśród 10 najlepszych europejskich zawodników w konkursie draftu NHL, jednak z powodu niewielkiego wzrostu został pominięty, w związku z czym wrócił do gry w klubie. W następnych latach zdobył z klubem dwukrotnie wicemistrzostwo Szwecji (2015, 2016), natomiast po sezonie 2014/2015, w którym dotarł z klubem do półfinału Hokejowej Ligi Mistrzów (przegrana rywalizacja 4:5 (2:2, 2:3) z HF Luleå), ponownie znalazł się wśród 15 najlepszych europejskich zawodników w konkursie draftu NHL. Z klubu odszedł po sezonie 2016/2017.
Kariera za oceanem.
24 czerwca 2017 roku został wybrany przez władze klubu ligi NHL, New York Islanders, w piątej rundzie draftu NHL z numerem 139. 5 lipca 2017 roku podpisał podstawowy kontrakt z "Wyspiarzami", jednak z powodu zbyt silnej konkurencji w klubie został przydzielony do występującej w rozgrywkach AHL klubu filialnego "Wyspiarzy" Bridgeport Sound Tigers. 28 grudnia został przywrócony do drużyny "Wyspiarzy", w barwach których 31 grudnia 2017 roku w przegranym 1:6 meczu domowym z Colorado Avalanche zadebiutował w lidze NHL, natomiast 7 stycznia 2018 roku w przegranym 5:4 po serii rzutów karnych meczu wyjazdowym z New Jersey Devils w 48. minucie na 3:4 swojego pierwszego gola w lidze NHL.
Jednak z powodu zbyt silnej konkurencji w drużynie "Wyspiarzy" występował w ich klubie filialnym, Bridgeport Sound Tigers, w barwach którego trzykrotnie wystąpił w Meczu Gwiazd AHL (2018, 2019 wraz z klubowym kolegą, Michaelem Dal Collem, 2020). W 2020 roku wrócił na stałe do drużyny "Wyspiarzy".
Kariera reprezentacyjna.
Sebastian Aho w latach 2011-2012 w reprezentacji Szwecji U-16 rozegrał 11 meczów, w których zdobył 6 punktów (6 asyst) oraz spędził 4 minuty na ławce kar, natomiast w latach 2012-2013 w reprezentacji Szwecji U-17 rozegrał 8 meczów, w których zdobył 7 punktów (2 gole, 5 asyst) oraz spędził 14 minut na ławce kar, a także wziął udział w wygranym przez drużynę "Trzech Koron" rozegranym w Kanadzie World U-17 Hockey Challenge 2013, w którym rozegrał 6 meczów, zdobył 4 punkty (4 asysty) oraz spędził 14 minut na ławce kar. W latach 2013-2014 w reprezentacji Szwecji U-18 rozegrał 25 meczów, w których zdobył 10 punktów (4 gole, 6 asyst) oraz spędził 16 minut na ławce kar, a także dwukrotnie uczestniczył w mistrzostwach swiata U-18 Elity (2013, 2014) oraz w turnieju Ivan Hlinka Memorial Tournament 2013 w Czechach i na Słowacji, na których drużyna "Trzech Koron" zajęła 7. miejsce. W latach 2014-2016 w reprezentacji Szwecji U-20 rozegrał 27 meczów, w których zdobył 14 punktów (6 goli, 8 asyst) oraz spędził 14 minut na ławce kar, a także wziął udział w rozgrywanych w Kanadzie mistrzostwach świata juniorów 2015 Elity, na których Aho rozegrał 7 meczów, zdobył 4 punkty (1 gol, 3 asysty) oraz spędził 2 minuty na ławce kar, a drużyna "Trzech Koron" zakończyła turniej na 4. miejscu, po przegranej 2:4 w meczu o 3. miejsce z reprezentacji Słowacji U-20, rozegranym 5 stycznia 2015 roku na Air Canada Centre w Toronto.
W latach 2016-2017 w seniorskiej reprezentacji Szwecji rozegrał 12 meczów, w których zdobył 1 punkt (1 gol) oraz spędził 8 minut na ławce kar, a także wziął udział w Euro Hockey Tour 2016/2017 (5 meczów), na których drużyna "Trzech Koron" zakończyła swój udział na 4. miejscu.
Życie prywatne.
Sebastian Aho pochodzi z rodziny z hokejowymi tradycjami. Zawodowymi hokeistami są: bracia Samuel (ur. 1993) i Simon (ur. 2003), siostry Selma (ur. 1999) i Selina (ur. 2001) oraz kuzyni: Tuomas (ur. 1976), Taneli (ur. 1981), Pekka (ur. 1983) i Eveliina Tuokkola (ur. 1984).

</doc>
<doc id="5271178" url="https://pl.wikipedia.org/wiki?curid=5271178" title="Trust (ekonomia)">
Trust (ekonomia)



</doc>
<doc id="5271179" url="https://pl.wikipedia.org/wiki?curid=5271179" title="Marian Szczurowski">
Marian Szczurowski

Marian Szczurowski (ur. 1863 w Podgórzu-Krakowie, zm. 27 lutego 1929 w Krakowie) — polski malarz.
Życiorys.
Niewiele zachowało się wiadomość o jego życiu. Z nekrologu wiemy, że zmarł w 66 roku życia. Urodził się krakowskim Podgórzu. W latach 1876-84 i 1887-88 zdobywał wiedzę Szkole Sztuk Pięknych w Krakowie, należał do uczniów Jana Matejki. Skupiał się na malarstwie religijnym, zachowało się kilka obrazów o tematyce wiejskiej oraz parę portretów i jeden o tematyce historycznej — "Tryptyk grunwaldzki" z 1910.
Twórczość.
Związany był z Małopolską i jego obrazy znajdują w tym rejonie w kościołach i klasztorach.
Małopolska i okolice.
W 1910 Marian Szczurowski wykonał wystrój malarski kościoła w Trzemeśni, obrazy do trzech ołtarzy:
Na ścianach i na stropie:
Prace malarskie w kościele w Kozłowie k.Miechowa polichromia z przedstawieniem:
Obrazy do ołtarzy:
Obrazy do kościołów:

</doc>
<doc id="5271183" url="https://pl.wikipedia.org/wiki?curid=5271183" title="Super liga Srbije (2019/2020)">
Super liga Srbije (2019/2020)

Super liga Srbije 2019/2020 (znana jako Linglong Tire SuperLiga ze względów sponsorskich)
była 14. edycją najwyższej klasy rozgrywkowej piłki nożnej w Serbii. 
Brało w niej udział 16 drużyn, które w okresie od 19 lipca 2019 do 20 czerwca 2020 rozegrały 30 kolejek meczów. 
W związku z pandemię COVID-19 rywalizację w serbskiej Superlidze przerwano 15 marca 2020 po rozegraniu 26 kolejce. 
Wznowienie rozgrywek nastąpiło dopiero 30 maja 2020. 
28 maja 2020 Zarząd Związku Piłki Nożnej Serbii podjął decyzję zakończyć sezon po rundzie zasadniczej bez spadków, play-offów oraz poszerzyć Superligę w przyszłym sezonie do 20 zespołów.
Crvena zvezda zdobyła trzeci tytuł z rzędu, a 6. w swojej historii.

</doc>
<doc id="5271184" url="https://pl.wikipedia.org/wiki?curid=5271184" title="F 5 (1916)">
F 5 (1916)

F 5 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 12 sierpnia 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 26 listopada 1916 roku. Jednostka została wycofana z czynnej służby 20 lipca 1929 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 5 zbudowany został w stoczni FIAT-San Giorgio w La Spezii. Stępkę okrętu położono 23 maja 1915 roku, a zwodowany został 12 sierpnia 1916 roku. Motto okrętu brzmiało „Te desposamus mare” (pol. „Poślubimy cię, morze”).
Dane taktyczno-techniczne.
F 5 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 5 został wcielony do służby w Regia Marina 26 listopada 1916 roku. Jego pierwszym dowódcą został kpt. mar. (wł. "tenente di vascello") Michelangelo Fedeli. Po zakończeniu długiego okresu szkolenia na wodach Zatoki Genueńskiej, w lutym 1917 roku F 5 został włączony w skład 2. eskadry (wł. "Squadriglia") okrętów podwodnych w Ankonie, a następnie operował z Wenecji i pod Rawenną do zakończenia konfliktu. Podczas działań wojennych jednostka przeprowadziła 26 ofensywnych rejsów bojowych na wodach Morza Adriatyckiego, działając na austro-węgierskich szlakach handlowych i uczestnicząc w zasadzkach pod Polą i Triestem.
Po wojnie F 5, dowodzony przez kpt. mar. Edoardo Somigli, wziął udział w okupacji Umagu. Na początku 1919 roku okręt przeniesiono do Brindisi, a w maju został przetransferowany do Neapolu. Od 1924 do 1927 roku jednostka brała udział w manewrach i ćwiczeniach marynarki, operując na wodach wokół Sycylii.
F 5 został skreślony z listy floty 20 lipca 1929 roku.

</doc>
<doc id="5271186" url="https://pl.wikipedia.org/wiki?curid=5271186" title="Przygody Maxa Fridmana">
Przygody Maxa Fridmana

Przygody Maxa Fridmana (tytuł oryginału: "Le avventure di Max Fridman") – włoska seria komiksowa autorstwa Vittoria Giardina, publikowana od 1982 do 2008 przez wydawnictwa: Edizioni L'Isola Trovata (tom 1), Edizioni Milano Libri (tom 2) i Lizard Edizioni (tomy 3–5). Po polsku ukazuje się od 2022 nakładem wydawnictwa Kurc.
Fabuła.
Głównym bohaterem serii jest Max Fridman, Francuz żydowskiego pochodzenia, mieszkający w Genewie z byłą żoną Adą i córką Esther. W 1938, w obliczu zagrożenia II wojną światową, zostaje poproszony o powrót do służby we francuskim kontrwywiadzie. Jego misje szpiegowskie toczą się na Węgrzech, w Turcji, Grecji i Hiszpanii. W ich realizacji pomaga Fridmanowi jego osobowość: jest to postać atrakcyjna, inteligentna i kulturalna, która dyskretnie i skutecznie działa pod przykrywką dobrze prosperującego handlarza tytoniem.
Odbiór.
"Przygody Maxa Fridmana" zostały przetłumaczone na wiele języków i są dziś uważane za komiksowy klasyk. W 1982 za pierwszy tom Giardino zdobył nagrody: Yellow Kid Award na Międzynarodowych Targach Komiksu w Lukce i Prix Saint-Michel w Brukseli. W 2008 piąty tom został nominowany do Nagrody za najlepszy komiks na Międzynarodowym Festiwalu Komiksu w Angoulême.

</doc>
<doc id="5271188" url="https://pl.wikipedia.org/wiki?curid=5271188" title="Library Genesis">
Library Genesis

Library Genesis (LibGen) – biblioteka cyfrowa typu "shadow library" zawierająca artykuły z czasopism naukowych, książki (przede wszystkim akademickie, ale także komiksy, audiobooki i czasopisma). Witryna znane jest z tego, że umożliwia bezpłatny dostęp do treści, które w inny sposób są płatne lub nie zostały zdigitalizowane gdzie indziej. Libgen określa się jako „agregator linków”, dostarczając przeszukiwalną bazę danych elementów „zebranych z publicznie dostępnych publicznych zasobów internetowych” oraz plików przesłanych „od użytkowników”. W 28 lipca 2019 r. Library Genesis twierdził, że ma ponad 2,4 miliona książek naukowych lub popularnonaukowych, 2,2 miliona książek beletrystycznych, 80 milionów artykułów z czasopism naukowych, 2 miliony komiksów, i 0,4 miliona pełnych wydań czasopism.
Libgen zapewnia dostęp do dzieł chronionych prawem autorskim, takich jak pliki PDF z treściami z portalu internetowego ScienceDirect firmy Elsevier. Wydawcy tacy jak Elsevier oskarżyli Library Genesis o piractwo internetowe. Witryna ma jednak licznych zwolenników wśród aktywistów wolnego dostępu a także samych pracowników naukowych, którzy twierdzą, że wydawcy akademiccy nieuczciwie korzystają z badań finansowanych przez rząd, pisanych przez naukowców, z których wielu jest zatrudnionych na uniwersytetach publicznych, oraz że Libgen pomaga rozpowszechniać badania, które powinny być swobodnie dostępne od początku.

</doc>
<doc id="5271204" url="https://pl.wikipedia.org/wiki?curid=5271204" title="Shefqet Hoxha">
Shefqet Hoxha

Shefqet Hoxha (ur. 5 kwietnia 1934 w Bicaju) – albański folklorysta, językoznawca, etnolog i albanolog.
Życiorys.
Shefqet Hoxha urodził się 5 kwietnia 1934 roku w patriotycznej rodzinie, związanej już od XVIII wieku z duchowieństwem muzułmańskim.
W latach 50. zaczął pracę w Instytucie Folkloru w Tiranie.
W 1969 wydał zbiór pieśni ludowych. W 1975 roku utracił prawo do publikacji, które odzyskał w 1982 roku.
Tytuły.
Za działalność naukową otrzymał tytuł Nauczyciela Ludu oraz Honorowego Obywatela Kukësu.

</doc>
<doc id="5271205" url="https://pl.wikipedia.org/wiki?curid=5271205" title="6 Armia Ogólnowojskowa">
6 Armia Ogólnowojskowa

6 Armia Ogólnowojskowa odznaczona Orderem Czerwonego Sztandaru () – związek operacyjny wojsk lądowych Sił Zbrojnych Federacji Rosyjskiej, stacjonujący w Zachodnim Okręgu Wojskowym.
Dowództwo i sztab stacjonuje w mieście Petersburg.
Dowództwo armii zostało sformowane na podstawie dyrektywy Ministra obrony Federacji Rosyjskiej nr 012 z 9 sierpnia 2010.
25 lutego 2022 roku 6 Armia uderzyła z terenu Rosji przez Sumy w kierunku na Kijów.
Struktura organizacyjna.
W momencie ataku na Ukrainę:

</doc>
<doc id="5271206" url="https://pl.wikipedia.org/wiki?curid=5271206" title="Cymatophlebiidae">
Cymatophlebiidae

Cymatophlebiidae – wymarła rodzina ważek z infrarzędu różnoskrzydłych i nadrodziny Cymatophlebioidea. Obejmuje sześć znanych rodzajów.
Morfologia.
Apomorfią tej rodziny była przede wszystkim pofalowana żyłka interradialna druga, przebiegająca równolegle do również pofalowanej drugiej gałęzi żyłki radialnej tylnej. Gałęzie pierwsza i druga żyłki radialnej tylnej miały w odcinku nasadowym przebieg równoległy do pterostygmy i były wąsko odseparowane. Spłaszczony sektor radialny był dobrze wyodrębniony, silnie zakrzywiony i oddzielony od żyłki interradialnej drugiej co najmniej trzema szeregami komórek. Spośród dwóch skośnych żyłek dodatkowych między drugą żyłką interradialną a drugą gałęzią żyłki radialnej tylnej odsiebna była dłuższa i bardziej ukośna od nasadowej. Pomiędzy żyłką interradialną drugą a gałęzią 3/4 żyłki radialnej tylnej nasadowo od sektora radialnego wychodziło od jednej do trzech ukośnych, pofalowanych i porozgałęzianych żyłek wtórnych. Gałąź 3/4 żyłki radialnej tylnej oraz żyłka medialna przednia były również pofalowane.
Taksonomia.
Takson ten został wprowadzony w 1906 roku przez Antona Handlirscha w randze podrodziny z nazwą Cymatophlebiina ("nomen imperfectum"). Nazwa ta skorygowana została do Cymatophlebiinae w 1932 roku przez Franka Mortona Carpentera. Do rangi osobnej rodziny wynieśli go w 1996 roku Hans Lohmann i Günter Bechly, przy czym ten pierwszy krok ten proponował już w nieopublikowanym manuskrypcie z roku 1995. Bechly ponadto podzielił Cymatophlebiidae na dwie podrodziny, Valdaeshninae i monotypową Cymatophlebiinae. W 2001 roku Bechly i współpracownicy sklasyfikowali tę rodzinę wraz z Rudiaeschnidae w nowej nadrodzinie Cymatophlebioidea oraz podali diagnozy podrodzin, które wcześniej stanowiły "nomina nuda".
Współcześnie podział rodziny do rangi rodzaju przedstawia się następująco:

</doc>
<doc id="5271208" url="https://pl.wikipedia.org/wiki?curid=5271208" title="Cymatophlebiina">
Cymatophlebiina



</doc>
<doc id="5271213" url="https://pl.wikipedia.org/wiki?curid=5271213" title="Juncus anceps">
Juncus anceps

Juncus anceps – gatunek rośliny wieloletniej z rodziny sitowatych. Występuje w zachodniej i południowej Europie oraz północno-zachodniej Afryce. Preferuje wilgotne niecki wśród wydm; rośnie na wybrzeżach morskich od Szwecji po Morze Śródziemne.

</doc>
<doc id="5271223" url="https://pl.wikipedia.org/wiki?curid=5271223" title="Ventspils I">
Ventspils I



</doc>
<doc id="5271225" url="https://pl.wikipedia.org/wiki?curid=5271225" title="Grădina Botanică din București">
Grădina Botanică din București



</doc>
<doc id="5271229" url="https://pl.wikipedia.org/wiki?curid=5271229" title="Spółdzielnia oszczędnościowo-pożyczkowa">
Spółdzielnia oszczędnościowo-pożyczkowa

Spółdzielnia oszczędnościowo-pożyczkowa (SOP) – dobrowolne i samorządne zrzeszenie członków, mająca na celu podniesienie zarobków członków, prowadzenia działalności gospodarczej oraz kulturalno-wychowawczej.
Początki działalności spółdzielczości oszczędnościowo-pożyczkowej były zróżnicowane w poszczególnych zaborach, z uwagi na panujące przepisy prawa i lokalne zwyczaje. Po odzyskaniu niepodległości kraju ukazały się regulacje prawne, pozwalająca na integrację spółdzielczości oszczędnościowej ze spółdzielczością pożyczkową.
Powstanie spółdzielni oszczędnościowo-pożyczkowej.
Powstanie ruchu spółdzielczego związanego z ideą oszczędzania i pożyczania wiążą się z uwłaszczeniem chłopów i powstawaniem samodzielnych gospodarstw rolnych. Był to koniec funkcjonowania systemu feudalnego, zaś postęp agrotechniczny był czynnikiem, który spowodował wzrost zapotrzebowania na kredyt, który był na ogół drogi i udzielany na zasadach lichwiarskich. Zaczęły powstawać pierwsze spółdzielnie łączące w sobie elementy pożyczkowe z elementami oszczędnościowymi.
Początki ruchu spółdzielczości kredytowej na terenie zaboru austriackiego datuje się na lata 60. XIX w. Ich pierwowzorem były działające w oparciu o zasady Schulzego towarzystwa zaliczkowe. Towarzystwa udzielały pożyczek wekslowych, skryptowych oraz hipotecznych, co uwalniało rolników od konieczności szukania poręczycieli. 
W zaborze pruskim popularna były spółki oszczędności i pożyczek typu Raiffeisena. Na grunt polski zasady działania kas Raiffeisena przeniósł Franciszek Stefczyk. Natomiast w zaborze rosyjskim kooperatywy kredytowe zaczęły powstawać w latach 60. XIX w. Ich rozwój był powstrzymywany przez brak unormowań prawnych i rygorystyczny nadzór władz carskich.
Spółdzielnia oszczędnościowo-pożyczkowa w okresie międzywojennym.
W okresie międzywojennym spółdzielczość oszczędnościowo-pożyczkowa podlegała procesom unifikacyjnym, a więc nastąpiło zlikwidowanie odmiennych rozwiązań prawnych z czasu zaborów. Służyła temu ustawa spółdzielcza z 1920 r., kilkakrotnie nowelizowana w latach następnych. Ustawa powołała Radę Spółdzielczą, która była łącznikiem między władzami państwowymi a ruchem spółdzielczym. Na zjeździe delegatów spółdzielczych w 1934 r. podjęto uchwałę o połączeniu Unii Związków Spółdzielczych i Zjednoczenia Związków Spółdzielni Rolniczych w jeden ogólnopolski związek rewizyjny pod nazwą Związek Spółdzielni Rolniczych i Zarobkowo-Gospodarczych RP.
Spółdzielnia oszczędnościowo-pożyczkowa po II wojnie światowej.
W okresie powojennym rozpoczęto wznawiania działalności spółdzielni oszczędnościowo-pożyczkowych. Ich podstawowym celem była odbudowy gospodarstw chłopskich i warsztatów rzemieślniczych. Od 1945 r. rolę centrali finansowej spółdzielczości kredytowej objął Bank „Społem”. Do jego zadań należało udzielanie kredytów oraz finansowanie obrotów gospodarczych. Po fuzji spółdzielni oszczędnościowo-pożyczkowej z Centralną Kasą Spółek Rolniczych powstała nowa instytucja finansowa Bank Gospodarstwa Spółdzielczego, który odgrywał rolę centrali organizacyjnej, rewizyjnej i finansowej wobec spółdzielni oszczędnościowo-pożyczkowych. 
Ograniczenie rozwoju spółdzielni oszczędnościowo-pożyczkowych powstały na skutek decyzja władz o kolektywizacji rolnictwa, likwidacji sektora prywatnego i ruchu spółdzielczego. W 1950 r. spółdzielnie oszczędnościowo-pożyczkowych zostały przekształcone w gminne kasy spółdzielcze, nad którymi nadzór przejął Związek Samopomocy Chłopskiej. 
Zmiany polityki rolnej w 1956 r. miały wpływ na częściową reaktywację ruchu spółdzielczego. W 1957 r. przywrócono nazwę spółdzielni oszczędnościowo-pożyczkowych, a cztery lata później nadano im nowy status i określono zakres działalności. Od tej pory mogły posługiwać się nazwą „bank” z przymiotnikiem „spółdzielczy”, „ludowy”, 
Spółdzielnie oszczędnościowo-pożyczkowe w świetle ustawy z 1960 r..
Spółdzielnie oszczędnościowo-pożyczkowe funkcjonowały w oparciu o dwa akty prawne – ustawę o prawie bankowym z 1960 oraz ustawę o spółdzielniach i ich związkach z 1961.
W ustawie z 1960 r. o prawie bankowym wśród trzech rodzajów banków – obok banków państwowych i banków w formie spółek akcyjnych – wymieniono spółdzielnie oszczędnościowo-pożyczkowe.
Zadaniem spółdzielni oszczędnościowo-pożyczkowych było:
Spółdzielnie oszczędnościowo-pożyczkowe mogły korzystać z kredytów w banku państwowym w ramach planu kredytowego. Bank był uprawniony do kontroli działalności pożyczkowej spółdzielni w zakresie udzielonych kredytów.
W ustawie z 1961 r. o spółdzielniach i ich związkach wskazano, że spółdzielnie określonego typu zrzeszają się we właściwe dla nich centrale i inne związki spółdzielcze. W ustawie określono tryb zakładania i rejestrowania spółdzielni, organy spółdzielni w postaci walnego zgromadzenia, rady i zarządu.
Regulacje Ministra Finansów w sprawie spółdzielni oszczędnościowo-pożyczkowych z 1963 r..
W rozporządzeniu z 1963 r. Ministra Finansów w sprawie zakresu działania spółdzielni oszczędnościowo-pożyczkowych wskazano, że spółdzielnie prowadzą działalność pożyczkową w następującym zakresie:
Udzielają pożyczek na zasadach określonych przez związek spółdzielni oszczędnościowo-pożyczkowych ze środków własnych i zgromadzonych środków ludności, w szczególności: 
Udzielają na zasadach określonych przez Ministra Finansów w ramach państwowej pomocy kredytowej:
Spółdzielnie oszczędnościowo-pożyczkowe otwierały i prowadziły rachunki bieżące dla:
Funkcjonowanie spółdzielni oszczędnościowo-pożyczkowej w oparciu zarządzenie Ministra Finansów z 1974 r..
Na podstawie ustawy z 1960 r. Minister Finansów wydał zarządzenie w sprawie funkcjonowania spółdzielni oszczędnościowo-pożyczkowej, w tym:
Zmiana spółdzielni oszczędnościowo-pożyczkowych na banki spółdzielcze z 1982 r..
Ustawą z 1982 r. Prawo bankowe stwierdzono, że banki spółdzielcze mogą być tworzone za zgodą Rady Ministrów, z zachowaniem trybu określonego przepisami ustawy o spółdzielczych i ich związkach.
W ustawie z 1982 r. Prawo spółdzielcze stwierdzono, że bank ludowy jest spółdzielnią. Bank zakłada się dla obsługi ludności i jednostek objętych zakresem działania, zamieszkałej na terenie jednej lub kilku gmin (miasta). Bank spółdzielczy może korzystać z kredytów w banku państwowo-spółdzielczym lub państwowym w ramach planu kredytowego.
Podstawowym zadaniem banku spółdzielczego było:
Zmiany w zakresie funkcjonowania spółdzielczości oszczędnościowo-pożyczkowa.
Ustawą z 1990 r. o zmianach w organizacji i działalności spółdzielczości związek spółdzielni oszczędnościowo-pożyczkowych przeszedł w stan likwidacji.
Dotychczasowo funkcjonująca spółdzielczość oszczędnościowo-pożyczkowa uległa zmianie. Ustawa Prawo bankowe z 1989 r. zwiększyła autonomię poszczególnych banków ludowych i umożliwiła im poszerzanie zakresu i przedmiotu działania.
W 1991 r. powołano Krajowy Związek Banków Spółdzielczych, którego głównym celem było wspieranie tworzenia nowoczesnego systemu bankowości spółdzielczej w Polsce.

</doc>
<doc id="5271234" url="https://pl.wikipedia.org/wiki?curid=5271234" title="Isaac Dugu">
Isaac Dugu

Isaac Bundepuun Dugu (ur. 14 kwietnia 1971 w Gboko) – nigeryjski duchowny katolicki, biskup Katsina-Ala od 2022.
Życiorys.
Prezbiterat.
Święcenia kapłańskie przyjął 21 października 2000 i został inkardynowany do diecezji Makurdi. Po czteroletnim stażu wikariuszowskim został sekretarzem ds. administracyjnych przy Katolickim Sekretariacie Nigerii, a po odbyciu studiów teologicznych w Niemczech objął funkcję kanclerza kurii. W 2012 uzyskał inkardynację do nowo utworzonej diecezji Gboko i niedługo później objął funkcję kanclerza tamtejszej kurii oraz proboszcza w Tyobo. W 2020 powrócił do Katolickiego Sekretariatu Nigerii, obejmując stanowisko dyrektora departamentu ds. akcji duszpasterskich.
Episkopat.
9 kwietnia 2022 papież Franciszek mianował go biskupem diecezji Katsina-Ala. Sakry udzielił mu 1 lipca 2022 nuncjusz apostolski w Nigerii – arcybiskup Antonio Filipazzi.

</doc>
<doc id="5271235" url="https://pl.wikipedia.org/wiki?curid=5271235" title="Wolfgang Pisa">
Wolfgang Pisa

Wolfgang Pisa OFMCap. (ur. 6 lipca 1965 w Karatu) – tanzański duchowny katolicki, biskup diecezjalny Lindi od 2022.
Życiorys.
Urodził się 6 lipca 1965 w Karatu (diecezja Mbulu). W 1990 roku wstąpił do Zakonu Braci Mniejszych Kapucynów. Po nowicjacie (1991-1992) studiował filozofię w Centrum Formacyjnym Zakonu w Lusace w Zambii (1992-1994) oraz teologię w Kolegium Ojców Salwatorianów "Uniwersytetu Jordana" w Morogoro (1995-1999). W latach 2009-2011 oraz 2017-2019 studiował teologię moralną na "Katolickim Uniwersytecie Ameryki" w Waszyngtonie. Śluby wieczyste złożył 15 sierpnia 1998, a święcenia kapłańskie przyjął 1 września 1999.
Po święceniach kapłańskich pełnił następujące funkcje: wykładowcy i formatora w niższym seminarium duchownym Zakonu Braci Mniejszych Kapucynów w Moshi (1999-2000) (2003-2005); "Bachelor of Arts w zakresie studiów rozwojowych i geografii" , Dar-es-Salaam State University; rektora "niższego seminarium w Maua" w Moshi (2005-2008); Minister prowincjalny Braci Mniejszych Kapucynów w Tanzanii (2011-2017); posługiwał duszpastersko w "parafii Kibaigwa", Archidiecezja Metropolitalna Dodoma (2019-2020). Od 2020 roku był proboszczem parafii Kwangulelo i wykładowcą na "Uniwersytecie św. Augustyna" w Arushy.
9 kwietnia 2022 papież Franciszek mianował go biskupem diecezjalnym Lindi. Sakry udzielił mu 26 czerwca 2022 arcybiskup Beatus Kinyaiya.

</doc>
<doc id="5271237" url="https://pl.wikipedia.org/wiki?curid=5271237" title="Przeciwnatarcie">
Przeciwnatarcie

Przeciwnatarcie ("ang. strategic counter attack)") – operacyjny (strategiczny) zwrot zaczepny wykonywany na włamującego się w głąb obrony przeciwnika; rodzaj natarcia przygotowywanego w toku działań obronnych, w czasie których broniący się wyczerpuje nacierającego, a jednocześnie gromadzi siły i w odpowiednim momencie uderza z zadaniem rozbicia głównego zgrupowania nacierających wojsk przeciwnika i przejęcia inicjatywy strategicznej, ewentualne przeniesienie działań na terytorium wroga. Jest przejawem aktywności w działaniach obronnych. Rodzaj strategicznej operacji zaczepnej prowadzonej z położenia obronnego, mającej na celu przejęcie inicjatywy i ewentualne przeniesienie działań na terytorium przeciwnika. To rodzaj natarcia, na wyższym szczeblu dowodzenia, do którego przechodzi się bezpośrednio z bitwy obronnej w celu ostatecznego rozbicia nieprzyjaciela, osłabionego w toku przeprowadzonego przez niego natarcia.
Przeciwnatarcie w skali operacyjnej występuje wówczas, gdy broniący się związek operacyjny większością sił przechodzi z operacji obronnej do zaczepnej. Jest rodzajem operacji zaczepnej wykraczającej poza zadania prowadzonej do tej pory. W wymiarze przestrzennym zadania wojsk mogą sięgać poza przedni skraj obrony danego szczebla. 
Celem przeciwnatarcia wyprowadzonego po uprzednim zerwaniu operacji zaczepnej przeciwnika jest rozbicie jego zgrupowania uderzeniowego i rozwinięcie własnej operacji zaczepnej zmierzającej do opanowania ważnych rubieży i obiektów znajdujących się poza przednim skrajem uprzednio zajmowanej obrony. Może ono być kontynuowane także na terytorium przeciwnika.
Przeciwnatarcie wykonuje swoim drugim rzutem broniący się związek operacyjny przechodzący z obrony do natarcia, czyli zmieniający rodzaj działań. 
Wyznaczony do przeciwnatarcia związek taktyczny realizuje przedsięwzięcia typowe dla natarcia w skali taktycznej.
W czasie wyprowadzania przeciwnatarcia szczególnie ważne jest przejęcie inicjatywy, wyprzedzenie przeciwnika w wykonaniu uderzeń ogniowych oraz rozwinięciu wojsk i wyprowadzeniu zgrupowań uderzeniowych na skrzydła. Często będzie konieczne wcześniejsze wprowadzenie drugich rzutów i odwodów oraz zwalczanie desantów powietrznych i zgrupowań rajdowych przeciwnika. Jeżeli przeciwnik pospiesznie zajmuje obronę i w jego ugrupowaniu powstały luki i odsłonięte skrzydła, przeciwnatarcie powinno rozpoczynać się bez zbędnej zwłoki i skomplikowanych przegrupowań; jeśli zaś przeciwnik został zatrzymany i umocnił się na dogodnych rubieżach, to przeciwnatarcie będzie musiało rozpoczynać się przełamaniem.
Wojska pierwszego rzutu nie powinny wiązać się w długotrwałe walki z przeciwnikiem pozostającym na ich skrzydłach i tyłach. Powinny zdecydowanie rozwijać natarcie w głąb, pozostawiając rozbicie ocalałych wojsk przeciwnika siłom odwodowym. Takie działanie zapewnia możliwość osiągnięcia szybkiego tempa natarcia i zmniejszenie strat od ognia obrońcy.
W terminologii wojskowej II Rzeczypospolitej przeciwnatarcie ("fr. contre-attaqe, contre-offensive; niem. Gegenangriff") definiowano jako planowe przeciwdziałanie, celem którego było odebranie utraconej pozycji w obronie lub odparcie natarcia nieprzyjaciela. W obronie stałej przeciwnatarcie na szczeblu taktycznym wykonywały odwody pułkowe i dywizyjne. W sprzyjających warunkach dowódca szczebla operacyjnego (strategicznego) mógł zdecydować o przejściu do działań zaczepnych „w szerszym stylu”.

</doc>
<doc id="5271238" url="https://pl.wikipedia.org/wiki?curid=5271238" title="Juncus jacquinii">
Juncus jacquinii

Juncus jacquinii L. – gatunek rośliny wieloletniej z rodziny sitowatych, występującej w Alpach i północnych Apeninach. Preferuje brzegi nad strumieniami, wilgotne, ubogie w wapń łąki, 1700–3200 m n.p.m.; występuje w Alpach i północnych Apeninach.

</doc>
<doc id="5271239" url="https://pl.wikipedia.org/wiki?curid=5271239" title="Girl’s Day Party 2">
Girl’s Day Party 2

Girl's Day Party #2 – to drugi cyfrowy singiel Girl's Day. Został wydany 29 października 2010 roku, do promocji singla wykorzystano piosenkę „Nothing Lasts Forever”.
Informacje o albumie.
Jest to pierwsze wydawnictwo, w którym pojawiają się nowe członkinie Yura i Hyeri po tym, jak Jisun i Jiin odeszły z grupy we wrześniu 2010 roku. Zwiastun singla został wydany 25 października 2010 r. teledysk ukazał się 28 października, a sam singel 29 października. 5 listopada 2010 r. powróciły na scenę w programie Music Bank. Grupa została doceniona za ponadprzeciętny śpiew i występ. Zmianę członkiń również oceniono jako udaną.

</doc>
<doc id="5271245" url="https://pl.wikipedia.org/wiki?curid=5271245" title="Linia kolejowa Windawa – Tukums">
Linia kolejowa Windawa – Tukums

Linia kolejowa Windawa – Tukums – linia kolejowa na Łotwie łącząca ślepą stację Windawa ze stacją Tukums II.
Linia na całej długości jest niezelektryfikowana i jednotorowa.
Historia.
Linia powstała w 1901 jako część Kolei Moskiewsko-Windawskiej, w pierwszym okresie funkcjonowania będąc własnością prywatną. Początkowo leżała w Imperium Rosyjskim, w latach 1918 - 1940 położona była na Łotwie, następnie w Związku Sowieckim (1940 - 1991). Od 1991 ponownie znajduje się w granicach niepodległej Łotwy.
W 2009 ruch składów pasażerskich na linii ograniczono do dwóch par pociągów weekendowych relacji Windawa - Ryga. W 2010 ruch pasażerski został całkowicie zlikwidowany.

</doc>
<doc id="5271252" url="https://pl.wikipedia.org/wiki?curid=5271252" title="Kościół Matki Boskiej Bolesnej w Łomży">
Kościół Matki Boskiej Bolesnej w Łomży

Kościół Matki Boskiej Bolesnej w Łomży – rzymskokatolicki kościół parafialny należący do parafii pod tym samym wezwaniem (dekanat Łomża – św. Michała Archanioła diecezji łomżyńskiej).
Jest to kościół zakonny kapucynów wybudowany w latach 1770–1789 z fundacji księdza kanonika płockiego Tyszki. Świątynia została pobłogosławiona w 1789 roku przez kanonika płockiego i oficjała łomżyńskiego księdza Marcina Kraszewskiego. Budowla została konsekrowana w dniu 2 września 1798 roku przez biskupa płockiego Onufrego Kajetana Szembeka. W 1972 roku przy świątyni został utworzony samodzielny ośrodek duszpasterski, natomiast w dniu 1 marca 1979 roku przy kościele została erygowana parafia.

</doc>
<doc id="5271254" url="https://pl.wikipedia.org/wiki?curid=5271254" title="F 4 (1916)">
F 4 (1916)

F 4 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 19 listopada 1916 roku w stoczni Orlando w Livorno, a w skład włoskiej marynarki wojennej został wcielony 18 stycznia 1917 roku. 7 lipca 1917 roku F 4 zatonął w porcie La Spezia, jednak został podniesiony i powrócił do służby. Jednostka została skreślona z listy floty 1 września 1919 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 4 zbudowany został w stoczni Orlando w Livorno. Stępkę okrętu położono 8 czerwca 1915 roku, a zwodowany został 19 listopada 1916 roku.
Dane taktyczno-techniczne.
F 4 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 4 został wcielony do służby w Regia Marina 18 stycznia 1917 roku. Po zakończeniu okresu szkolenia F 4 został podporządkowany Dowództwu Obszaru Morskiego w La Spezii, przeprowadzając defensywne patrole na Morzu Tyrreńskim i docierając do La Maddaleny. 3 kwietnia 1917 roku, płynąc z La Maddaleny do La Spezii w eskorcie jednostki pomocniczej „Ercole”, F 4 otworzył ogień do zauważonego nieprzyjacielskiego okrętu podwodnego, który zanurzył się zrywając kontakt.
7 lipca 1917 roku w porcie La Spezia na okręcie doszło do wypadku: została otwarta pokrywa jednej z wyrzutni torpedowych, co spowodowało zalanie jednostki wodą i zatonięcie. Okręt wkrótce został podniesiony i naprawiony; powrócił do służby 23 października 1918 roku, włączony w skład 3. eskadry (wł. "Squadriglia") okrętów podwodnych w Brindisi, gdzie pływał do końca wojny
F 4 został skreślony z listy floty 1 września 1919 roku.

</doc>
<doc id="5271262" url="https://pl.wikipedia.org/wiki?curid=5271262" title="Ulica Chodkiewicza w Bydgoszczy">
Ulica Chodkiewicza w Bydgoszczy



</doc>
<doc id="5271263" url="https://pl.wikipedia.org/wiki?curid=5271263" title="Z zawiązanymi oczami">
Z zawiązanymi oczami

Z zawiązanymi oczami (ukr. "Із зав'язаними очима") – ukraiński dramat filmowy z 2020 roku, w reżyserii Tarasa Dronia.
Fabuła.
Bohaterka filmu Julia Wałenko jest utalentowaną zawodniczką MMA. Jej narzeczony, w przeszłości sportowiec Denys Skorozub nie wrócił z wojny we wschodniej Ukrainie i Julia nadal zmaga się z traumą po jego stracie. Denys został uznany za zmarłego, a otoczenie Julii stara się na nią wywierać presję, aby nadal przeżywała żałobę. Kiedy Julia zamierza rozpocząć nowe życie, matka Denysa otrzymuje informację, że jej syn żyje i konieczne jest zebranie pieniędzy na operację, która może uratować mu życie.
Zdjęcia do filmu kręcono we Lwowie. Światowa premiera filmu odbyła się 9 października 2020 w ramach Warszawskiego Festiwalu Filmowego.
Nagrody i wyróżnienia.
Film otrzymał główne nagrody Warszawskiego Festiwalu Filmowego i Międzynarodowego Festiwalu Filmowego w Odessie, a także został wyróżniony Złotą Sową na Międzynarodowym Festiwalu Filmowym w Balneário Camboriú.

</doc>
<doc id="5271264" url="https://pl.wikipedia.org/wiki?curid=5271264" title="Karl Fischer">
Karl Fischer

Karl Fischer (ur. 12 marca 1888, zm. ?) – austriacki trener piłkarski.
Był dwukrotnie trenerem Pogoni Lwów, a prowadzona przez niego drużyna trzykrotnie w latach 1922–1925 zdobywała tytuł Mistrza Polski (1922, 1923, 1925). Dziewięćdziesiąt lat później Fischer dalej pozostawał rekordzistą wśród obcokrajowców, którzy wywalczyli ze swoją drużyną ten tytuł. Od 29 maja do 8 października 1927 był trenerem Wojskowego Klubu Sportowego Legia Warszawa, którego drużynę poprowadził w 17 spotkaniach. Jednocześnie był w klubie także trenerem tenisistów. W tym samym roku przeszedł jako trener do Edery Triest. 

</doc>
<doc id="5271268" url="https://pl.wikipedia.org/wiki?curid=5271268" title="How About Me">
How About Me

How About Me () – pierwszy cyfrowy singel grupy Girl's Day. Został wydany 22 lipca 2010 roku.
Informacje o albumie.
Jest to ostatnie wydawnictwo, w którym uczestniczyły Jisun i Jiin zanim odeszły z grupy we wrześniu 2010 roku.

</doc>
<doc id="5271269" url="https://pl.wikipedia.org/wiki?curid=5271269" title="Hawajka tęgodzioba">
Hawajka tęgodzioba

Hawajka tęgodzioba ("Telespiza ultima)" – mały gatunek ptaka z rodziny łuszczakowatych występujący endemicznie na wyspie Nihoa. Jest krytycznie zagrożony wyginięciem.
Opis.
Hawajka tęgodzioba jest podobna do spokrewnionej Hawajki grubodziobej, lecz jest mniejsza i mniej ciemniejsza. Ptak ma żółte gardło i brązowe plecy z czarnymi smugami. Mierzy około 6 cali długości i waży około 21-28 gramów.
Tryb życia.
Poza sezonem lęgowym trzymają się w parach lub w małych grupach.
Lęgi.
Hawajka tęgodzioba wiąże się w pary monogamiczne i prowadzi lęg od lutego do lipca.
Buduje gniazda w szczelinach kamieni na wysokości od 250 m do 2000 m n.p.m. wykorzystując włókna roślinne. Samica znosi zazwyczaj 3 jaja. Pisklęta wykluwają się po 16 dniach. Wyklute pisklęta są karmione i pilnowane przez rodziców przez około półtora miesiąca.
Dieta.
Hawajka jest wszystkożerna. Najchętniej zjada liście i owoce komosy. Zjada również owady oraz jaja ptaków morskich.
Status.
Ptak jest uznawany za krytycznie zagrożony. Liczebność tych ptaków szacuje się na 2400-3600 osobników. Głównymi zagrożeniami są inwazje koników polnych, które niszczą ich środowisko oraz pojawienie się chorób.

</doc>
<doc id="5271270" url="https://pl.wikipedia.org/wiki?curid=5271270" title="Kościół św. Mikołaja Biskupa w Pieraniu">
Kościół św. Mikołaja Biskupa w Pieraniu

Kościół świętego Mikołaja Biskupa w Pieraniu – rzymskokatolicki kościół parafialny należący do parafii pod tym samym wezwaniem (dekanat inowrocławski II archidiecezji gnieźnieńskiej).
Jest to zabytek klasy zerowej. Kościół został wzniesiony około 1732 roku z fundacji Umińskich, rodziny Kościelskich, rodu Działyńskich oraz Bractwa Niepokalanego Poczęcia Najświętszej Maryi Panny. Budowla jest jednym z największych drewnianych kościołów w Polsce. Reprezentuje styl barokowy. Jest to trzynawowa pseudobazylika wzniesiona w konstrukcji zrębowej i sumikowo-łątkowej. Składa się z trójbocznego prezbiterium i pary kaplic po bokach korpusu, tworzących coś w rodzaju transeptu. Pod kruchtą przy prezbiterium i pod kaplicą południową znajdują się krypty, natomiast nad nawą główną jest umieszczona sygnaturka. W 1736 roku zostały zbudowane przy elewacji zachodniej dwie wieże, które zostały rozebrane w 1853 roku. Generalny remont kościoła został przeprowadzony w latach 2001–2007. W ołtarzu głównym znajduje się słynący cudami obraz Matki Bożej z Dzieciątkiem (Matki Bożej Pierańskiej), zapewne z 1520 roku, namalowany przez mistrza Bernarda, 3 września 1967 roku, w obecności 10 biskupów i ok. 20 tysięcy wiernych ukoronowany koroną papieską przez kardynała Stefana Wyszyńskiego prymasa Polski. Do cennych zabytków świątyni można zaliczyć: rokokową polichromię z 1754 roku wykonaną przez Jana Jerzego Petriego, ołtarz główny i boczne drewniane z licznymi rzeźbami wykonanymi w latach 1735–1736 (w stylu regencji). W kaplicy bocznej jest umieszczony cudowny obraz Zmartwychwstałego Pana Jezusa, ze śladami od kul szwedzkich oraz ambona w stylu regencyjnym (około 1735–1736), chrzcielnica, powstała w latach 1735–1736, zespół mebli w zakrystii, pochodzących z czasów budowy świątyni, krucyfiksy w stylu barokowym (wykonane w XVIII wieku), organy zbudowane w 1854 roku, srebrne plakietki wotywne w stylu rokokowym (powstałe w 2. połowie XVIII wieku).

</doc>
<doc id="5271271" url="https://pl.wikipedia.org/wiki?curid=5271271" title="Text, Biblioteka Kręgu Płaskiego Węzła">
Text, Biblioteka Kręgu Płaskiego Węzła



</doc>
<doc id="5271272" url="https://pl.wikipedia.org/wiki?curid=5271272" title="F 6 (1917)">
F 6 (1917)

F 6 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 4 marca 1917 roku w stoczni Orlando w Livorno, a w skład włoskiej marynarki wojennej został wcielony 1 maja 1917 roku. Jednostka została wycofana z czynnej służby 1 sierpnia 1935 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 6 zbudowany został w stoczni Orlando w Livorno. Stępkę okrętu położono 16 czerwca 1915 roku, a zwodowany został 4 marca 1917 roku. Motto okrętu brzmiało „Feros submergeam et empios” (pol. „Zatopię okrutnych i niegodziwych”).
Dane taktyczno-techniczne.
F 6 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 6 został wcielony do służby w Regia Marina 1 maja 1917 roku. Jego pierwszym dowódcą został kpt. mar. (wł. "tenente di vascello") Italo Martinelli. Po zakończeniu okresu szkolenia F 6 został podporządkowany Dowództwu Obszaru Morskiego w La Spezii, a następnie od września 1917 roku trafił do Dowództwa Okrętów Podwodnych w Ankonie, operując także z Wenecji. 1 listopada 1918 roku okręt nadal wchodził w skład Flotylli okrętów podwodnych w Ankonie. Podczas działań wojennych załoga F 6 wzięła udział w 30 ofensywnych rejsach bojowych na Adriatyku, nie odnotowując w trakcie służby żadnych godnych wzmianki zdarzeń.
Po zakończeniu wojny jednostka nadal operowała na Adriatyku do maja 1921 roku, a w październiku tego roku została przebazowana do Tarentu, gdzie w kolejnych latach prowadziła intensywną działalność szkoleniową, uczestnicząc w manewrach morskich i ćwiczeniach.
F 6 został skreślony z listy floty 1 sierpnia 1935 roku.

</doc>
<doc id="5271274" url="https://pl.wikipedia.org/wiki?curid=5271274" title="Mistrzostwa Polski w Snowboardzie 2022">
Mistrzostwa Polski w Snowboardzie 2022

Mistrzostwa Polski w snowboardzie 2022 odbyły się 5-6 marca w Czarnym Groniu (konkurencje freestyle), oraz 8-9 marca w Suchym (konkurencje alpejskie).

</doc>
<doc id="5271278" url="https://pl.wikipedia.org/wiki?curid=5271278" title="Lista przebojów Radia Zet">
Lista przebojów Radia Zet



</doc>
<doc id="5271284" url="https://pl.wikipedia.org/wiki?curid=5271284" title="Konkurencja (ekonomia)">
Konkurencja (ekonomia)



</doc>
<doc id="5271287" url="https://pl.wikipedia.org/wiki?curid=5271287" title="Dzień Niepodległości (Armenia)">
Dzień Niepodległości (Armenia)

Dzień Niepodległości Armenii (orm. Հայաստանի Անկախության օրը) – święto państwowe w Armenii obchodzone 21 września. Wspomina ono referendum w sprawie niepodległości z 1991 roku.
Historia.
23 sierpnia 1990 roku Rada Najwyższa Armeńskiej SRR na pierwszej sesji po wyborach przyjęła Deklarację Suwerenności Państwowej Armenii, proklamującą likwidację Armeńskiej SRR i utworzenie Republiki Armenii. Była to druga deklaracja niepodległości w historii Armenii. Pierwsza została ogłoszona 28 maja 1918 roku i doprowadziła do powstania Demokratycznej Republiki Armenii. Istniała ona krótko z powodu podziału jej terytorium pomiędzy Rosyjską Federacyjną Socjalistyczną Republikę Sowiecką a tureckie siły nacjonalistyczne pod koniec 1920 roku. 
W Deklaracji zawarto podstawy do opracowania nowej konstytucji, ustalając: podział władzy, równość form własności, wolność słowa, prasy, sumienia, pluralizm polityczny, przyjęcie systemu wielopartyjnego, depolityzację sił zbrojnych i policji. Zakładała ona również dążenie do uznania ludobójstwa Ormian w 1915 roku. Ponieważ Deklaracja była sprzeczna z konstytucją ASRR z 1978 roku, 10 grudnia 1990 roku Rada Najwyższa przyjęła ustawę konstytucyjna zakładającą, że akty sprzeczne z Deklaracją będą obowiązywały tylko do momentu uchwalenia nowej konstytucji. 24 sierpnia 1990 roku przyjęto ustawę o zmianie nazwy z Armeńska Socjalistyczna Republika Radziecka na Republika Armenii. Zmieniała ona również symbole narodowe, przyjmując nową flagę, herb i hymn.
W 1990 roku Armenia odmówiła przystąpienia do Związku Suwerennych Państw. Po nieudanym puczu moskiewskim 21 września 1991 roku w Armenii odbyło się w referendum w sprawie niepodległości. Wzięło w nim udział 94,99% obywateli uprawnionych do głosowania, z tego 99% glosujących opowiedziało się za ogłoszeniem niepodległości. Na pamiątkę dzień 21 września ogłoszono Dniem Niepodległości Armenii.
21 grudnia 1991 roku Armenia dołączyła Wspólnoty Niepodległych Państw (WNP) i formalnie uzyskała niepodległość 26 grudnia w związku z rozpadem ZSRR.
Obchody.
W Dniu Niepodległości prezydent Armenii wręcza odznaczenia weteranom wojskowym i zasłużonym obywatelom, są organizowane imprezy i koncerty. Zazwyczaj była organizowana defilada wojskowa. W 2021 roku jednak, tj. w 30. rocznicę, odbył się w Erywaniu tylko przemarsz żołnierzy, a planowana defilada nie odbyła się z powodu protestów. Żądano uczczenia w ten sposób pamięci o żołnierzach, którzy zginęli w 2020 roku podczas konfliktu w Górskim Karabachu.

</doc>
<doc id="5271290" url="https://pl.wikipedia.org/wiki?curid=5271290" title="Marian Brudzisz">
Marian Brudzisz

Marian Brudzisz (ur. 8 września 1930 w Rożnowicach, zm. 6 kwietnia 2022 w Tuchowie) – polski duchowny katolicki, redemptorysta, historyk Kościoła.
Życiorys.
Pierwszą profesję zakonną złożył 2 sierpnia 1948 w Łomnicy-Zdroju, natomiast profesję wieczystą 2 sierpnia 1953 w Tuchowie. Święcenia kapłańskie otrzymał 19 czerwca 1955 z rąk abpa Włodzimierza Jasińskiego w Tuchowie.
W latach 1956–1960 odbywał w Katolickim Uniwersytecie Lubelskim studia teologiczne, jak również studia z zakresu historii Kościoła oraz kurs archiwistyki kościelnej. Po ich ukończeniu pracował jako duszpasterz w Zamościu (1960–1962). Następnie był nauczycielem historii, geografii, nauki o Polsce i świecie współczesnym oraz biologii w tajnym juwenacie w Braniewie i Łomnicy-Zdroju (1962–1965), a potem także w Tuchowie (1965–1966). Po uzyskaniu tytułu doktora historii pod kierunkiem ks. prof. Mariana Rechowicza, w marcu 1967, podjął wykłady z historii Kościoła w Wyższym Seminarium Duchownym Redemptorystów w Tuchowie. Z zaangażowaniem pełnił także funkcję dyrektora seminaryjnej biblioteki, którą organizował na nowo (1967–1985). 
W latach 1970–1980 dostarczał książki teologiczne dla księży i katolików świeckich w Czechosłowacji oraz uczestniczył w przygotowaniu kandydatów do kapłaństwa, organizując tajne święcenia. W latach 1987–89 pracował w Archiwum Generalnym w Rzymie, zaś w latach 1989–2001 był dyrektorem Biblioteki Akademii Alfonsjańskiej, którą zmodernizował.
W 2002 powrócił do Polski i zamieszkał w Krakowie, gdzie kontynuował badania nad historią swojego zgromadzenia i pracą redemptorystów wśród Polonii. Współpracował z Instytutem Historii Zgromadzenia Redemptorystów w Rzymie i z "Encyklopedią katolicką", a także z Ośrodkiem Badań nad Polonią i Duszpasterstwem Polonijnym KUL, który w 2016 roku uhonorował go Nagrodą Naukową im. Ireny i Franciszka Skowyrów. Współpracował ponadto z "Polskim Słownikiem Biograficznym" oraz ze "Słownikiem Polskich Teologów Katolickich". Uporządkował również Archiwum Polskiej Misji Katolickiej we Francji (kilkunastomiesięczną pracę zakończył w 2014). Jest autorem licznych artykułów i haseł encyklopedycznych poświęconych redemptorystom i polskiej emigracji (głównie we Francji) oraz kilku książek.
Kilkanaście ostatnich miesięcy życia spędził w Tuchowie, gdzie zmarł 6 kwietnia.

</doc>
<doc id="5271296" url="https://pl.wikipedia.org/wiki?curid=5271296" title="Super liga Srbije (2020/2021)">
Super liga Srbije (2020/2021)

Super liga Srbije 2020/2021 była 15. edycją najwyższej klasy rozgrywkowej piłki nożnej w Serbii. 
Brało w niej udział 20 drużyn, które w okresie od 31 lipca 2020 do 19 maja 2021 rozegrały w 38 kolejek meczów. 
Crvena zvezda zdobyła czwarty tytuł z rzędu, a 7. w swojej historii.

</doc>
<doc id="5271303" url="https://pl.wikipedia.org/wiki?curid=5271303" title="Javier Rojo">
Javier Rojo

Francisco Javier Rojo García (ur. 2 marca 1949 w Pampelunie) – hiszpański i baskijski polityk, działacz związkowy oraz samorządowiec, deputowany i senator, w latach 2004–2011 przewodniczący Senatu.
Życiorys.
Uzyskał dyplom mistrza przemysłowego w zakresie grafiki, pracował jako litograf. W połowie lat 70. dołączył do związku zawodowego UGT i następnie do Hiszpańskiej Socjalistycznej Partii Robotniczej. Był członkiem organów legislacyjnych i wykonawczych w prowincji Álava, radnym miejskim w Vitorii i wiceburmistrzem tej miejscowości.
W latach 1982–1993 sprawował mandat posła do Kongresu Deputowanych II, III i IV kadencji. Później do 2011 przez pięć kadencji zasiadał w Senacie. W latach 2001–2002 wchodził w skład parlamentu Kraju Basków, a w 2002 został sekretarzem PSOE ds. polityki instytucjonalnej. Od 2004 do 2011 pełnił funkcję przewodniczącego wyższej izby hiszpańskiego parlamentu.

</doc>
<doc id="5271306" url="https://pl.wikipedia.org/wiki?curid=5271306" title="SK Jēkabpils Lūši">
SK Jēkabpils Lūši

SK Jēkabpils Lūši – łotewski klub siatkarski z Jēkabpilsu założony w 2013 roku. Od sezonu 2015/2016 występuje w lidze bałtyckiej i mistrzostwach Łotwy. Od tego czasu zdobył czterokrotnie mistrzostwo Łotwy, czterokrotnie Puchar Łotwy, dwukrotnie Superpuchar Łotwy oraz dwukrotnie brązowe medale ligi bałtyckiej.
Głównym obiektem sportowym, w którym klub rozgrywa swoje mecze domowe, jest hala sportowa Jēkabpils ("Jēkabpils sporta nams").
Bilans sezonów.
Poziom rozgrywek:
Udział w europejskich pucharach.
SK Jēkabpils Lūši w sezonie 2020/2021 zgłosił się do Pucharu Challenge. W 1/16 finału miał zmierzyć się z włoskim klubem , jednak ze względu na problemy związane z pandemią COVID-19 ostatecznie wycofał się z rozgrywek.
Osiągnięcia.
Mistrzostwa Łotwy:
Puchar Łotwy:
Superpuchar Łotwy:
Liga bałtycka:

</doc>
<doc id="5271307" url="https://pl.wikipedia.org/wiki?curid=5271307" title="Ander Gil">
Ander Gil

Ander Gil García (ur. 9 lutego 1974 w Barakaldo) – hiszpański polityk, nauczyciel i samorządowiec, senator, od 2021 przewodniczący Senatu.
Życiorys.
Z zawodu nauczyciel szkół podstawowych, studia nauczycielskie ukończył na Universidad de Burgos. Pracował w ośrodku dla małoletnich cudzoziemców w prowincji Vizcaya. Zaangażował się w działalność polityczną w ramach Hiszpańskiej Socjalistycznej Partii Robotniczej. Od 1995 związany z samorządem Valle de Mena, we władzach tej miejscowości odpowiadał m.in. za kulturę, był też pierwszym zastępcą alkada.
W 2011 zasiadł w hiszpańskim Senacie. Stał się bliskim współpracownikiem lidera socjalistów Pedra Sáncheza, w 2017 objął funkcję rzecznika frakcji senackiej PSOE. W lipcu 2021 zastąpił Pilar Llop na funkcji przewodniczącego wyższej izby hiszpańskiego parlamentu.

</doc>
<doc id="5271308" url="https://pl.wikipedia.org/wiki?curid=5271308" title="Jēkabpils Lūši">
Jēkabpils Lūši



</doc>
<doc id="5271310" url="https://pl.wikipedia.org/wiki?curid=5271310" title="Amstel Gold Race 2022">
Amstel Gold Race 2022

Amstel Gold Race 2022 – 56. edycja wyścigu kolarskiego Amstel Gold Race, która odbyła się 10 kwietnia 2022 na liczącej ponad 254 kilometry trasie z miasta Maastricht do miejscowości Valkenburg aan de Geul. Impreza kategorii 1.UWT była częścią UCI World Tour 2022.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5271312" url="https://pl.wikipedia.org/wiki?curid=5271312" title="Uniwersytet Świętego Bonawentury (Bogota)">
Uniwersytet Świętego Bonawentury (Bogota)

Uniwersytet Świętego Bonawentury () – kolumbijska niepubliczna szkoła wyższa z główną siedzibą w Bogocie, założona przez franciszkanów w 1708 roku.
Uniwersytet jest instytucją katolicką.
Historia.
Uniwersytet Świętego Bonawentury został założony w Bogocie pod koniec XVII wieku jako Kolegium Św. Bonawentury. Decyzję o jego powstaniu podjęło definitorium prowincjalne franciszkańskiej Prowincji Wiary Świętej w Kolumbii w 1688 roku. Organizację powierzono w 1708 roku bratu Diego Barroso. Istnienie kolegium zaaprobowała kapituła generalna Zakonu Braci Mniejszych w Valladolid w Hiszpanii w 1740 roku. Akceptacja królewska nastąpiła za Ferdynanda VI w 1747 roku. Działalność szkoły została przerwana w XIX wieku za prezydentury Tomása Cipriano de Mosquery, który dekretem z 5 listopada 1861 roku zawiesił swobody istnienia zgromadzeń zakonnych. Kolegium otwarto ponownie dopiero w 1961 roku. W 1973 roku kolegium przekształcono w Uniwersytet Świętego Bonawentury. Kolumbijskie Ministerstwo Edukacji Narodowej uznało uniwersytet za fundację non-profit w 1975 roku. Główna siedziba zarządu znajduje się w Bogocie, zaś filie uniwersytetu znajdują się w: Medellín, Cali, Cartagena de Indias.

</doc>
<doc id="5271314" url="https://pl.wikipedia.org/wiki?curid=5271314" title="UCI ProSeries 2022">
UCI ProSeries 2022

UCI ProSeries 2022 – 3. edycja cyklu wyścigów kolarskich UCI ProSeries.
W kalendarzu 3. edycji cyklu UCI ProSeries znalazło się początkowo ponad 50 wyścigów rozgrywanych między 30 stycznia a 16 października 2022, jednak część z nich została odwołana.
Kalendarz.
Opracowano na podstawie:

</doc>
<doc id="5271316" url="https://pl.wikipedia.org/wiki?curid=5271316" title="Kościół św. Marii z Castro w Leicesterze">
Kościół św. Marii z Castro w Leicesterze



</doc>
<doc id="5271326" url="https://pl.wikipedia.org/wiki?curid=5271326" title="Poznanie ucieleśnione">
Poznanie ucieleśnione

Poznanie ucieleśnione (z ang. embodied cognition) – określenie stosowane w filozofii, psychologii oraz teorii umysłu na taki typ poznania, na którego wpływ mają nie tylko procesy przetwarzania informacji w mózgu, ale i w całym ciele. Poprzez to teoria ta stoi w opozycji do zakładanego w kognitywistyce symbolicznej poglądu o obliczeniowej teorii umysłu (CTM), mówiącego, że mózg jako operujący symbolicznymi obliczeniami organ nadrzędnie przyczynia się do poznania świata. Podejście to stoi także w opozycji do dualizmu kartezjańskiego. Zakłada, że nasza wiedza o świecie jest nierozerwalnie związana z naszymi ciałami, językiem i społecznym usytuowaniem, czyli ucieleśnieniem.
Margaret Willson wyróżniła 6 wyróżników paradygmatu podejścia ucieleśnionego:
Historia.
Początków koncepcji poznania ucieleśnionego w filozofii Zachodu można dopatrywać się już w filozofii monistycznej, choć rozwój teorii poznania ucieleśnionego umożliwiło dopiero powstanie fenomenologii. Należą tu zwłaszcza prace Edmunda Husserla, Martina Heideggera (Dasein) czy Maurice'a Merlau-Ponty'ego. Husserl jak sam to określił znalazł nowy sposób patrzenia na rzeczy zakładający, że świat dookoła podmiotu, nie jest "zewnętrzny" lecz konstytuowanym przez jego postrzeżenia. Merlau-Ponty odrzuca w swojej książce “Fenomenologia poznania”, kartezjański pogląd cogito ergo sum, proponując francuski termin corporéité i zakładając tym samym, że to ciało i jego zebrane doświadczenie stanowią jedyny fundament wiedzy o świecie. Istotne dla ukształtowania się tego paradygmatu są także prace nad intencjonalnością Franza Brentano.
Ujmując zjawisko to szerzej, można powiedzieć, że teorię poznania ucieleśnionego można umieścić wśród innych nurtów filozoficznych zakładających brak istnienia zewnętrznego, niezależnego od świata podmiotu. 
Paradygmat teorii poznania ucieleśnionego zakładający, że konstrukty myślowe mają wpływ na ciało i że poznanie cielesne ma wpływ na zdolności myślowe podmiotu można odnaleźć w wielu oddzielnych dziedzinach wiedzy. Można go zatem umieścić wśród innych nurtów zakładających brak istnienia zewnętrznego, niezależnego od świata podmiotu. Dlatego też traktuje się ją raczej jako projekt badawczy niż jednolicie ukonstytuowaną szkołę. Z tego powodu łatwiej będzie prześledzić jego rozwój w poszczególnych naukach. 
W psychologii jej założenia można odnaleźć w terapiach zajmujące się ciałem i umysłem (jak Gestallt) oraz w psychologii ekologicznej Jamesa J. Gibsona. 
W biologii przykładem jest koncepcja autopoezy Fransicko Vareli służąca pierwotnie jako narzędzie opisu organizmów żywych w kontekście systemów, a nie indywiduów, która została zastosowana także na gruncie socjologii przez Niklasa Luhmanna.
W lingwistyce wykorzystują go koncepcje Georga Lakoffa zakładając, że nasza zdolność do rozumowania językowego, a także posługiwania się metaforami jest ściśle powiązana z doświadczeniem pochodzącym z ciała.
W neurologii badania Antonio Damasio potwierdzające łączność pomiędzy strukturami w mózgu odpowiadającymi za konstruowanie wyobrażeń umysłowych a doświadczeniami cielesnymi natomiast Oliver Sacks, zwraca uwagę, na korzyść płynącą z badania bólów fantomowych przy korzystaniu z opinii pacjenta, a nie tylko wyników badań fizycznych.
4E.
Sam termin związany jest znaczeniowo blisko z pokrewnymi teoriami, które zbiorczo nazywa się teoriami 4Es (czterech E), są to (zachowując oryginalną pisownię):
Placówki specializujące się w badaniu poznania ucieleśnionego.
Laboratorium Henrika Ehrssona w Karolinska Institutet (Sztokholm).
Politechnika federalna w Lozannie, projekt pod kierownictwem Olafa Blanke.
Uniwersytet Humboldtów wraz z Akademią Sztuk w Berlinie projekt zatutułowany Bildakt und Verkörperung.

</doc>
<doc id="5271328" url="https://pl.wikipedia.org/wiki?curid=5271328" title="Empik Go">
Empik Go



</doc>
<doc id="5271330" url="https://pl.wikipedia.org/wiki?curid=5271330" title="Samsonowo (obwód kurski)">
Samsonowo (obwód kurski)

Samsonowo () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad Rieutem (lewy dopływ Sejmu), 2,5 km od centrum administracyjnego sielsowietu (1-ja Gostomla), 20 km na północny zachód od centrum administracyjnego rejonu (Miedwienka), 37 km na południowy zachód od Kurska, 18,5 km od drogi magistralnej (federalnego znaczenia) M2 «Krym».
We wsi znajdują się 24 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 16 osób.

</doc>
<doc id="5271332" url="https://pl.wikipedia.org/wiki?curid=5271332" title="Samsonowo (ujednoznacznienie)">
Samsonowo (ujednoznacznienie)

Samsonowo () – nazwa toponimów w Rosji

</doc>
<doc id="5271337" url="https://pl.wikipedia.org/wiki?curid=5271337" title="Alkenylowanie">
Alkenylowanie

Alkenylowanie, alkenylacja – rodzaj reakcji chemicznej, polegającej na przyłączeniu do związku chemicznego grupy alkenylowej, tj. zawierającej wiązanie podwójne . Alkenylowanie jest ważną metodą tworzenia nowych wiązań węgiel−węgiel, a obecność wiązania podwójnego otwiera wiele możliwości dalszej funkcjonalizacji otrzymanego produktu. Użycie odpowiednich chiralnych katalizatorów pozwala na kontrolę stereochemii reakcji. 
Alkenylowanie ugrupowania karbonylowego.
Alkenylacja grupy karbonylowej może służyć do syntezy pochodnych alkoholu allilowego. Reakcja ma charakter addycji nukleofilowej do ugrupowania karbonylowego aldehydu. Zazwyczaj jako nukleofil stosuje się związek metaloorganiczny, np. odczynnik Grignarda lub mniej reaktywny dialkilocynk, , którego użycie pozwala na lepszą kontrolę enancjoselektywności reakcji. Dostosowanie warunków reakcji oraz dodatek odpowiedniego ligandu umożliwia osiągnięcie wysokich wydajności i otrzymanie nadmiarów enancjomerycznych chiralnych drugo- i trzeciorzędowych alkoholi allilowych. 
Addycja dialkilocynku do grupy karbonylowej bez dodatku żadnego katalizatora przebiega bardzo wolno ze względu na relatywnie niską reaktywność organicznych związków cynku. Dodatek odpowiedniego ligandu pozwala na zwiększenie szybkość reakcji. Koordynacja atomu cynku umożliwia zmianę geometrii cząsteczki z liniowej na bardziej reaktywną tetraedryczną. Dodatkowo, odpowiednie dopasowanie chiralnego związku jako ligandu pozwala również na uzyskanie nadmiarów enancjomerycznych oczekiwanego produktu. Najczęściej stosowanymi ligandami w tym typie reakcji są aminoalkohole.
Alkenylowanie ugrupowania iminowego.
Alkenylacja ugrupowania iminowego jest jedną z metod otrzymywania allilowych amin. Opiera się ona na podobnym mechanizmie jak w przypadku alkenylacji związków karbonylowych ze względu na podobieństwo budowy obu grup. Wiązanie podwójne z heteroatomem i stosunkowo duża różnica elektroujemności względem węgla, zarówno atomu tlenu jak i azotu pozwala na addycję nukleofilową i powstanie nowego wiązania C-C. Jednak ze względu na mniejszą reaktywność i trwałość imin, związki te nie są popularnie badane. Mimo to, dzięki podobieństwu do grupy karbonylowej metody alkenylacji tych związków mogą być również z powodzeniem aplikowane do korespondujących odpowiedników zawierających azot. 

</doc>
<doc id="5271338" url="https://pl.wikipedia.org/wiki?curid=5271338" title="Albpetrol">
Albpetrol

Albpetrol – albańskie przedsiębiorstwo przemysłowe zajmujące się wydobyciem i przetwórstwem ropy naftowej i gazu ziemnego.
Przedsiębiorstwo zostało utworzone w 1999, jako spółka państwowa zarządzająca albańskimi polami naftowymi i związanymi z nimi aktywami. Główna siedziba spółki zlokalizowana jest w Patos, firma ma również biuro w Tiranie, oraz w miejscach, gdzie prowadzi działalność, m.in. Fier, Ballsh, Kuçovë, Wlora i Delvinë. 
Albpetrol eksploruje osiem pól naftowych i cztery złoża gazu ziemnego, dysponuje 3130 szybów naftowych, z których 1880 jest eksploatowanych, a około 1275 wydobywa ropę. 
Przedsiębiorstwo jest spółką należącą do państwa, jedynym udziałowcem jest Ministerstwo Energii i Infrastruktury Albanii. Planowane je sprywatyzować, ale transakcja nie doszła do skutku. Amerykańskie konsorcjum Vetro Energy, które w 2012 roku zdecydowało się zakupić wszystkie akcje Albpretrolu za 850 mln € (suma ta stanowiła wówczas ok. 10% PKB Albanii) nie dokonało pierwszej opłaty w wymaganym terminie. 
Albpetrol jest sponsorem klubu sportowego Albpetrol Patos. 

</doc>
<doc id="5271340" url="https://pl.wikipedia.org/wiki?curid=5271340" title="Inicjatywa ustawodawcza">
Inicjatywa ustawodawcza



</doc>
<doc id="5271342" url="https://pl.wikipedia.org/wiki?curid=5271342" title="Rudiaeschnidae">
Rudiaeschnidae

Rudiaeschnidae – wymarła rodzina ważek z infrarzędu różnoskrzydłych i nadrodziny Cymatophlebioidea. Obejmuje dwa znane rodzaje. Żyły w kredzie wczesnej na terenie współczesnych Chin.
Morfologia.
Ważki te miały duże, pośrodkowo stykające się oczy złożone. Użyłkowanie skrzydła odznaczało się gałęziami żyłki radialnej tylnej pierwszą i drugą w odcinkach nasadowych równoległymi, a dalej rozbieżnymi. Druga gałąź żyłki radialnej tylnej była w części odsiebnej wyraźnie rozbieżna względem żyłki interradialnej drugiej. Spłaszczony sektor radialny był dobrze wyodrębniony, zakrzywiony i oddzielony co najmniej trzema szeregami komórek od żyłki interradialnej drugiej. Pomiędzy żyłką interradialną drugą a gałęzią 3/4 żyłki radialnej tylnej nasadowo od sektora radialnego wychodziło od jednej do trzech ukośnych, pofalowanych i porozgałęzianych żyłek wtórnych. Obecny był przynajmniej słabo wykształcony spłaszczony sektor medialny. Gałąź 3/4 żyłki radialnej tylnej oraz żyłka medialna przednia były również pofalowane. Pętla analna była powiększona. Żyłka psuedoanalna w tylnym skrzydle była słabiej wykształcona i silniej zygzakująca niż w przednim. Odwłok u samców miał płaty genitalne na trzecim tergicie i zwieńczony był liściowatymi przysadkami odwłokowymi.
Taksonomia.
Takson ten został wprowadzony w 2001 roku przez Güntera Bechly’ego i innych jako monotypowa rodzina, obejmująca tylko rodzaj "Rudiaeschna" opisany w 1996 roku przez Ren Donga i Guo Z. jako przedstawiciel Gomphaeschninae. Bechly i współpracownicy umieścili Rudiaeschnidae wraz z Cymatophlebiidae w nadrodzinie Cymatophlebioidea. W 2004 roku drugi rodzaj z tej rodziny, "Fuxiaeschna", opisany został przez Lin Qibina i współpracowników. W 2011 roku opisano nową, lepiej zachowaną od poprzednich skamieniałość z rodzaju "Rudiaeschna", co pozwoliło na uzupełnienie diagnoz i potwierdziło siostrzaną relację między Rudiaeschnidae a Cymatophlebiidae.

</doc>
<doc id="5271348" url="https://pl.wikipedia.org/wiki?curid=5271348" title="GP Industria &amp; Artigianato di Larciano 2022">
GP Industria &amp; Artigianato di Larciano 2022

GP Industria &amp; Artigianato di Larciano 2022 – 44. edycja wyścigu kolarskiego GP Industria &amp; Artigianato di Larciano, która odbyła się 27 marca 2022 na trasie o długości ponad 192 kilometrów wokół miejscowości Larciano. Impreza kategorii 1.Pro była częścią UCI ProSeries 2022.

</doc>
<doc id="5271352" url="https://pl.wikipedia.org/wiki?curid=5271352" title="Grand Prix Miguel Indurain 2022">
Grand Prix Miguel Indurain 2022

Grand Prix Miguel Indurain 2022 – 73. edycja wyścigu kolarskiego Grand Prix Miguel Indurain, która odbyła się 2 kwietnia 2022 na trasie o długości ponad 203 kilometrów biegnącej wokół miejscowości Estella-Lizarra. Impreza kategorii 1.Pro była częścią UCI ProSeries 2022.

</doc>
<doc id="5271354" url="https://pl.wikipedia.org/wiki?curid=5271354" title="Nora Çashku">
Nora Çashku

Nora Çashku (ur. 31 marca 1952 w Korczy) – albańska pianistka i pedagożka, profesor fortepianu na Uniwersytecie Sztuk w Tiranie. 
Życiorys.
Rozpoczęła studia w 1970 roku na Uniwersytecie Sztuk w Tiranie pod kierunkiem prof. Margarity Kristidhi. Od 1973 roku kontynuowała naukę w Bukareszcie w u prof. Gheorgha Halmoşa. Uzyskała tytuł profesora w 1999 roku. Od 1997 do co najmniej 2000 roku była dziekanem Wydziału Muzycznego Uniwersytetu Sztuk w Tiranie, a w latach 2008–2011 była kierownikiem katedry fortepianu na tejże uczelni.
Pracuje jako profesor fortepianu na Uniwersytecie Sztuk w Tiranie. Wykształciła ponad 90 pianistów; jej uczniami byli m.in.: Jenny Afezolli, Jusuf Beshiri, Rudina Ciko, , Lea Kilica, Zana Ngela, Erjona Nurcelli, , Ida Tili-Trebicka, Fjorda Veizaj. Odkryła także talent muzyczny u młodej Jonidy Maliqi.

</doc>
<doc id="5271358" url="https://pl.wikipedia.org/wiki?curid=5271358" title="Aleksandrowka (sielsowiet gostomlanski)">
Aleksandrowka (sielsowiet gostomlanski)

Aleksandrowka () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad ruczajem Biełyj Kołodieź (prawy dopływ Rieuta w dorzeczu Sejmu), 5 km od centrum administracyjnego sielsowietu (1-ja Gostomla), 21 km na północny zachód od centrum administracyjnego rejonu (Miedwienka), 35 km na południowy zachód od Kurska, 17,5 km od drogi magistralnej (federalnego znaczenia) M2 «Krym».
We wsi znajdują się 32 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 25 osób.

</doc>
<doc id="5271359" url="https://pl.wikipedia.org/wiki?curid=5271359" title="Scheldeprijs 2022">
Scheldeprijs 2022

Scheldeprijs 2022 – 110. edycja wyścigu kolarskiego Scheldeprijs, która odbyła się 6 kwietnia 2022 na trasie o długości niespełna 199 kilometrów, biegnącej z holenderskieg Terneuzen do belgijskiego Schoten. Impreza kategorii 1.Pro była częścią UCI ProSeries 2022.

</doc>
<doc id="5271362" url="https://pl.wikipedia.org/wiki?curid=5271362" title="Zamek Ptuj">
Zamek Ptuj



</doc>
<doc id="5271366" url="https://pl.wikipedia.org/wiki?curid=5271366" title="Czerniachów (rejon kaharłycki)">
Czerniachów (rejon kaharłycki)



</doc>
<doc id="5271367" url="https://pl.wikipedia.org/wiki?curid=5271367" title="Tadeusz Horko">
Tadeusz Horko

Tadeusz Horko (ur. 1 czerwca 1913 w Sosnowcu, zm. 11 grudnia 1976 w Hove) – polski dziennikarz emigracyjny, redaktor naczelny "Dziennika Polskiego i Dziennika Żołnierza", żołnierz Samodzielnej Brygady Strzelców Podhalańskich, korespondent wojenny.
Życiorys.
Jego rodzicami byli Włodzimierz Horko (zm. 1928) i Aniela Maria Horko, z d. Davidson. Miał troje rodzeństwa: Krystynę (1918-1991), Andrzeja (1924-?) i Macieja (1927-?). Jego siostra była po wojnie tłumaczką literatury pięknej, bracia zaginęli podczas powstania warszawskiego jako żołnierze Szarych Szeregów.
Po śmierci ojca zamieszkał z matką i rodzeństwem w Warszawie, tam ukończył Gimnazjum im. Stanisława Staszica (1933) i studia dziennikarskie na Uniwersytecie Warszawskim (1937). Był członkiem Legionu Młodych i następnie Legionu Młodzieży Polskiej. Jako dziennikarz redagował początkowo pismo "Kuźnia Młodych", następnie pracował w agencji prasowej Iskra, w dziale politycznym i gospodarczym.
Po wybuchu II wojny światowej przedostał się przez Rumunię do Francji, tam został żołnierzem Samodzielnej Brygady Strzelców Podhalańskich. Uczestniczył w bitwie o Narwik, za co został odznaczony Krzyżem Walecznych. Po upadku Francji znalazł się w Wielkiej Brytanii. W latach 1942-1943 był redaktorem naczelnym pisma "Dziennik Żołnierza" (razem z Aleksandrem Bregmanem. Po połączeniu pisma z "Dziennikiem Polskim" i utworzeniu "Dziennika Polskiego i Dziennika Żołnierza" został zastępcą redaktora naczelnego nowej gazety. Został także przydzielony do grupy korespondentów prasowych przy 1 Dywizji Pancernej jako tzw. conducting officer (odpowiedzialny za bezpieczeństwo nieuzbrojonych dziennikarzy). Razem z Maciejem Feldhuzenem należał do pierwszych polskich dziennikarzy, którzy od zachodu przekroczyli granicę III Rzeszy w czasie działań wojennych.
Po II wojnie światowej zamieszkał w Londynie. Był cżłonkiem Polskiego Ruchu Wolnościowego Niepodległość i Demokracja. W latach 1947-1959 pracował jako redaktor naczelny "Dziennika Polskiego i Dziennika Żołnierza". W tej roli zapisał się jako człowiek przedsiębiorczy i pełen pomysłów. Zorganizował m.in. sieć korespondentów terenowych, inicjował różnego rodzaju akcje społeczne, a nakład pisma wahał się od 28,5 do 31,5 tys. egzemplarzy. Odszedł z pisma po konflikcie pomiędzy wydawcą pisma, a dyrektorem zarządzającym Leszkiem Kirkienem, stając po stronie tego ostatniego.
W latach 1959-1960 redagował pismo "Kurier Polski" (wydawane przez Leszka Kirkiena), następnie związał się z agencją prasową Foreign News Service założoną przez Bolesława Wierzbiańskiego, kierował jej korespondentami europejskimi. Od 1971 był członkiem redakcji nowojorskiego "Nowego Dziennika", nadzorował sieć jego europejskich korespondentów. Jako freelancer współpracował z Rozgłośnią Polską Radia Wolna Europa.
Był dwukrotnie żonaty, z pierwszego małżeństwa miał córkę Krystynę.

</doc>
<doc id="5271372" url="https://pl.wikipedia.org/wiki?curid=5271372" title="Dzięcioł czerwonoczuby">
Dzięcioł czerwonoczuby

Dzięcioł czerwonoczuby ("Dryocopus lineatus") – gatunek dosyć dużego ptaka z rodziny dzięciołowatych (Picidae). Jest gatunkiem dość pospolitym, występującym na dużym obszarze zalesionych terenów krainy neotropikalnej – Ameryki Południowej i Centralnej oraz Meksyku. Dzięcioł czerwonoczuby współwystępuje z podobnymi dzięciołami z rodzaju "Campephilus": dzięciołem pręgogrzbietym i szkarłatnoczubym, od których łatwo go odróżnić po prążkowanej szyi. Jego głównym habitatem jest stosunkowo rzadki las i jego obrzeża. Nie jest zagrożony.
Systematyka.
Gatunek po raz pierwszy zgodnie z zasadami nazewnictwa binominalnego opisał Karol Linneusz, nadając mu nazwę "Picus lineatus". Opis ukazał się w 1766 roku w 12. edycji "Systema Naturae". Jako miejsce typowe autor wskazał Kajennę w Gujanie Francuskiej. 
Większość autorów umieszcza dzięcioła czerwonoczubego w rodzaju "Dryocopus", np. autorzy "Kompletnej listy ptaków świata" czy Międzynarodowy Komitet Ornitologiczny (IOC). Natomiast Międzynarodowa Unia Ochrony Przyrody (IUCN) oraz autorzy listy ptaków świata opracowywanej we współpracy BirdLife International z autorami "Handbook of the Birds of the World" (6. wersja online: grudzień 2021) zaliczają dzięcioła czerwonoczubego do rodzaju "Hylatomus". IOC wyróżnia pięć podgatunków "D. lineatus":
Niektórzy autorzy uznają dzięcioła płowobrzuchego za osobny gatunek.
Morfologia.
Duży dzięcioł o dosyć długim, spiczastym, prostym, szerokim u nasady, dziobie, którego górna część jest czarniawa, a dolna nieco jaśniejsza, ciemnoszara. Tęczówki w kolorze od białego do jasnego żółtopomarańczowego, skóra oczodołu brązowa. Nogi silne, szare lub czarnoszare z zielonkawym, żółtawym lub niebieskawym odcieniem. Pióra czoła i górnej części głowy tworzą jasnoczerwony czub. U nasady dzioba w okolicach nozdrzy kępki nosowe od jasnożółtych do białych przechodzą w biały pasek ciągnący się poprzez policzki i całą szyję, przechodząc w białe pręgi w górnej części pleców. Broda i gardło białawe z czarnymi plamkami. Okolice oczu i płaty uszne od szarych do jasnoszarych. Szyja, kark i górna część piersi czarne. Dolna część piersi i brzuch od bladocynamonowego do płowego z szerokimi czarnymi pręgami. Pokrywy skrzydeł czarne, skrzydła, kuper i sterówki brązowoczarne od góry i od jasnożółtych do żółtawobiałych od spodu. Samice mają czoło i przednią część głowy czarne. Długość ciała około 31,5–36 cm, masa ciała różni się w zależności od podgatunku: "D. l. similis" 136–181 g, "D. l. lineatus" 186–228 g, "D. l. fuscipennis" 164–190 g, "D. l. erythrops" 216–264 g.
Zasięg występowania.
Jest gatunkiem pospolitym, występującym na dużym obszarze zalesionych terenów krainy neotropikalnej m.in. na całym obszarze Amazonii. Zasiedla obszary od poziomu morza do 2100 m n.p.m. Jest gatunkiem osiadłym. Poszczególne podgatunki występują:
Ekologia.
Jego głównym habitatem są lasy deszczowe, lasy strefy umiarkowanej oraz lasy suche, częściowo zalesione tereny z wtórnym zalesieniem i zarośla. Zasiedla obrzeża lasu oraz lasy nadrzeczne. W bardziej suchych obszarach swojego zasięgu występowania zamieszkuje lasy sosnowe oraz zarośla cierniste. Podstawą pożywienia są chrząszcze i ich larwy, mrówkowate z rodzajów "Azteca", "Crematogaster", "Camponotus" oraz ich larwy, gąsienice oraz prostoskrzydłe. Często żeruje na drzewach z rodzaju cekropka. Dietę uzupełnia owocami helikoniowatych lub kluzji różowej. Żeruje głównie pojedynczo lub w parach, może jednak żerować w grupach rodzinnych o liczebności 4–6 osobników. Żeruje we wszystkich partiach lasu na pniach i dużych konarach, czasami na słupach telefonicznych.
Rozmnażanie.
Sezon lęgowy w zależności od obszaru zamieszkania trwa od marca do kwietnia w Panamie, od kwietnia do maja w Belize i od lutego do kwietnia na Trynidadzie i w Surinamie. Gniazda buduje w martwych drzewach na wysokości od 2 do 27 metrów nad poziomem ziemi. Dziuple mają około 45 cm głębokości, przekrój około 13 na 18 cm i wejście o średnicy około 9 cm. W zniesieniu 2–4 jaja. Są one wysiadywane przez oboje rodziców na zmianę. Pisklęta są także karmione przez oboje rodziców mniej więcej co godzinę poprzez regurgitację. Nieczystości są usuwane z gniazda przez oboje rodziców.
Status.
W Czerwonej księdze gatunków zagrożonych IUCN dzięcioł czerwonoczuby klasyfikowany jest jako gatunek najmniejszej troski (LC – "Least Concern"). Zasięg jego występowania według szacunków organizacji BirdLife International obejmuje około 21,3 mln km². W 2008 roku organizacja Partners in Flight szacowała liczebność światowej populacji na 5–50 mln osobników; ptak ten jest opisywany jako dosyć pospolity. Trend liczebności populacji uznawany jest obecnie za wzrostowy.
Od 2014 roku IUCN klasyfikuje dzięcioła płowobrzuchego jako osobny gatunek ("Hylatomus fuscipennis"), ale także zalicza go do kategorii najmniejszej troski. Opisywany on jest jako rzadki w Peru, zaś w Ekwadorze – od rzadkiego po dość pospolity. Trend liczebności populacji nie jest znany.

</doc>
<doc id="5271376" url="https://pl.wikipedia.org/wiki?curid=5271376" title="Mytnica (rejon wasylkowski)">
Mytnica (rejon wasylkowski)



</doc>
<doc id="5271377" url="https://pl.wikipedia.org/wiki?curid=5271377" title="Kowaliwka (rejon wasylkowski)">
Kowaliwka (rejon wasylkowski)



</doc>
<doc id="5271379" url="https://pl.wikipedia.org/wiki?curid=5271379" title="DC Entertainment">
DC Entertainment



</doc>
<doc id="5271381" url="https://pl.wikipedia.org/wiki?curid=5271381" title="Warner Bros. Discovery">
Warner Bros. Discovery

Warner Bros. Discovery, Inc. – amerykańskie przedsiębiorstwo środków masowego przekazu i rozrywki. Powstało 8 kwietnia 2022 w wyniku fuzji spółek WarnerMedia i Discovery.
Warner Bros. Discovery zajmuje się głównie produkcją i dystrybucją filmów i programów telewizyjnych. Spółka operuje między innymi wytwórniami w obrębie konglomeratu Warner Bros., kanałami telewizyjnymi (na przykład z grup HBO, Discovery, CNN, Cartoon Network i TVN) oraz serwisami strumieniowymi (przede wszystkim HBO Max i Discovery+). Ponadto korporacja operuje między innymi w obrębie gier komputerowych, domowego wideo, komiksów, muzyki i parków rozrywki.
Historia.
16 maja 2021 agencja prasowa Bloomberg poinformowała, że przedsiębiorstwo AT&amp;T omawia z Discovery wydzielenie podległego sobie konglomeratu WarnerMedia celem utworzenia nowej spółki publicznej. Dzień później przedsiębiorstwa potwierdziły doniesienia i zapowiedziały fuzję w formie Reverse Morris Trust, której sfinalizowanie przewidywano na połowę 2022 r. Akcjonariusze AT&amp;T mieli otrzymać w nowo powstałej spółce 71% akcji i prawo powołania siedmiu członków rady dyrektorów, zaś akcjonariusze Discovery 29% akcji i prawo powołania sześciu członków rady dyrektorów. CEO miał zostać David Zaslav, pełniący dotychczas tę funkcję w Discovery.
1 czerwca 2021 została ogłoszona nazwa spółki, powstała z połączenia nazw należącego do WarnerMedia konglomeratu Warner Bros. z Discovery. WarnerMedia i Discovery ogłosili także jej slogan: „The stuff that dreams are made of”, wywodzący się z filmu "Sokół maltański" (1941) wytwórni Warner Bros. Pictures. 22 grudnia 2021 transakcję zaaprobowała Komisja Europejska. 1 lutego 2022 rada nadzorcza AT&amp;T podjęła decyzję o proporcjonalnym przekazaniu wszystkich akcji w WarnerMedia swoim akcjonariuszom, celem przyszłego przekazania ich do nowo powstałej spółki. 9 lutego 2022 transakcję zaaprobował Departament Sprawiedliwości Stanów Zjednoczonych, a 11 marca 2022 zatwierdzili ją akcjonariusze Discovery (ze względu na formę fuzji zgoda akcjonariuszy AT&amp;T nie była konieczna). 5 kwietnia 2022 dyrektor generalny WarnerMedia, Jason Kilar, ogłosił, że nie będzie pracował dla nowo powstałej spółki.
Ostatecznie transakcja została sfinalizowana 8 kwietnia 2022. W jej wyniku AT&amp;T otrzymał 40,4 miliardy dolarów i zatrzymanie części długu. Akcjonariusze AT&amp;T otrzymali w sumie 1,7 miliarda akcji Warner Bros. Discovery, czyli 71% ich łącznej liczby (każda akcja WarnerMedia przekształciła się proporcjonalnie w około 0,24 akcji Warner Bros. Discovery). Zgodnie z zapowiedziami, Zaslav został mianowany CEO.
Struktura.
Spółka Warner Bros. Discovery jest podzielona na 9 głównych działów.
Wybrane składowe spółki i marki.
Źródło:

</doc>
<doc id="5271382" url="https://pl.wikipedia.org/wiki?curid=5271382" title="Uniwersytet Świętego Bonawentury (Nowy Jork)">
Uniwersytet Świętego Bonawentury (Nowy Jork)

Uniwersytet Świętego Bonawentury () – amerykańska uczelnia niepubliczna z główną siedzibą w St. Bonaventure, założona przez franciszkanów w 1858 roku.
Historia.
Uniwersytet został założony dzięki inicjatywie i wysiłkom Nicholasa Devereux, właściciela ziemskiego i finansisty z Utica w stanie Nowy Jork, przy współpracy i wsparciu Johna Timona, biskupa Buffalo, oraz członków Zakonu Franciszkańskiego. Uroczyste poświęcenie nowej szkoły miało miejsce 4 października 1858 roku. Na początku XX wieku uczelnia otwarła Instytut Studiów Franciszkańskich. Prawa uniwersytetu wszechnica otrzymała w 1950 roku.

</doc>
<doc id="5271386" url="https://pl.wikipedia.org/wiki?curid=5271386" title="Wieża zegarowa w Tiranie">
Wieża zegarowa w Tiranie

Wieża zegarowa w Tiranie – wieża z zegarami wzniesiona w 1. połowie XIX wieku w Tiranie, zabytek I kategorii.
Historia.
Budowa wieży rozpoczęła się w centrum Tirany, nieopodal meczetu Ethema Beja, przy dzisiejszej ulicy Rruga 28 Nëntori w 1822 roku; prace ukończono w 1830 roku. Inicjatorem budowy był , prace ufundowały bogate rody z Tirany. Wieża została przebudowana w 1928 roku, podwyższono ją oraz dobudowano taras widokowy i zamontowano nowy niemiecki zegar z czterema . Od 1930 roku wieża była iluminowana. Budynek został uszkodzony w czasie II wojny światowej; zniszczenia naprawiono w lipcu 1946 roku. Został uznany za zabytek I kategorii, podlega ochronie konserwatorskiej od 1948 roku. Wieża z racji swej rozpoznawalności znalazła się w herbie Tirany. Obiekt został udostępniony dla turystów, można go zwiedzać od poniedziałku do soboty, wstęp jest płatny.
Architektura.
Wieża została wzniesiona z kamienia. Jest wysoka na 35 m, pierwotnie mierzyła 30 m (do 1970 roku był to najwyższy budynek miasta). Najstarsza część została wzniesiona w stylu typowym dla , natomiast nadbudowa jest zbliżona stylistycznie do architektury Europy Zachodniej. Wieża jest nakryta dachem typu weneckiego. Wewnątrz znajdowały się pierwotnie drewniane schody, które zastąpiono metalowymi.

</doc>
<doc id="5271389" url="https://pl.wikipedia.org/wiki?curid=5271389" title="64 Samodzielna Brygada Zmechanizowana">
64 Samodzielna Brygada Zmechanizowana

64 Samodzielna Gwardyjska Brygada Zmechanizowana (ros. 64-я отдельная мотострелковая бригада, skrót: 64 омсбр) – związek Sił Zbrojnych Federacji Rosyjskiej, o numerze identyfikacyjnym 51460, należący do 35 Armii Ogólnowojskowej Wschodniego Okręgu Wojskowego, stacjonujący w garnizonie () w rejonie chabarowskim w Kraju Chabarowskim, gdzie znajduje się również poligon wykorzystywany przez brygadę.
Dowódcą brygady jest podpułkownik ().
Prezydent Rosji Władimir Putin w kwietniu 2022 nadał honorowy tytuł jednostce za działania w operacjach wojskowych.
Historia.
Brygada została sformowana 1 stycznia 2009 na bazie 882 pułku zmechanizowanego, który od 1967 roku stacjonował w Kniazie-Wołkonskoje.
Do 2001 pułk należał do sił szybkiego reagowania i brał udział w działaniach bojowych w Afganistanie, Osetii Południowej, Abchazji, I wojnie czeczeńskiej i II wojnie czeczeńskiej. Wchodził w skład Dalekowschodniego Okręgu Wojskowego Sił Zbrojnych Federacji Rosyjskiej.
Rzeź w Buczy.
Podczas inwazji Rosji na Ukrainę w 2022 r. brygada walczyła w okolicy Kijowa i wedle ustaleń rządu oraz wywiadu wojskowego Ukrainy jest odpowiedzialna za rzeź w Buczy na ludności cywilnej. Wojska brygady opuściły Buczę 30 marca. Zwłoki ofiar zostały odkryte przez stronę ukraińską w kwietniu, ale ze zdjęć satelitarnych wykonanych przez Maxar Technologies wynika, że ciała cywilów znajdowały się na ulicach Buczy od co najmniej 11 marca. Po wycofaniu się żołnierze 64 Brygady znaleźli się na terenie Białorusi. Z poczynionych na początku kwietnia ustaleń wywiadu ukraińskiego wynika, że miały ponownie wrócić na Ukrainę. W istocie, latem 2022 64. Specjalna Brygada Strzelców Zmotoryzowanych w celu pozbycia się sprawców i świadków zbrodni została skierowana do Donbasu, gdzie została zdziesiątkowana.
Strona rosyjska potwierdza, że jej wojska opuściły Buczę 30 marca i nie kwestionuje obecności 64 Brygady na tym terenie, ale zaprzecza, że dokonała ona morderstwa cywilów. Dochodzenie w tej sprawie prowadzi Policja Narodowa Ukrainy.
Dane żołnierzy.
W związku z odkryciem zwłok cywilów zamordowanych w Buczy grupa InformNapalm opublikowała posiadane przez siebie informacje o dowódcy Azatbeku Omurbekowie.
Główny Zarząd Wywiadu Ministerstwa Obrony Ukrainy podał do publicznej wiadomości dane żołnierzy brygady, w tym: imiona, nazwiska, daty urodzenia i numery dokumentów. 4 kwietnia wykaz został umieszczony w internecie. Powyższe dane udostępniła również grupa Anonymous.

</doc>
<doc id="5271390" url="https://pl.wikipedia.org/wiki?curid=5271390" title="79 Samodzielna Brygada Desantowo-Szturmowa (Ukraina)">
79 Samodzielna Brygada Desantowo-Szturmowa (Ukraina)

79 Samodzielna Brygada Desantowo-Szturmowa (JW A0224, pp B4174) – jednostka desantowa Sił Zbrojnych Ukrainy. Stacjonuje w Mikołajowie.
Historia.
Po rozpadzie ZSRR w 1992 roku 40 Samodzielna Brygada Desantowo-Szturmowa przeszła pod jurysdykcję Ukrainy i stała się częścią Sił Zbrojnych Ukrainy pod nazwą 40 Samodzielna Brygada Aeromobilna. Brygada została podporządkowana dowódcy Odeskiego Okręgu Wojskowego. W tym czasie organizacja brygady składała się z dwóch ciężkich i jednego lekkiego batalionów powietrznodesantowych i jednostek zabezpieczenia.
W 1999 roku została zreformowana w 79 samodzielny pułk aeromobilny.
Spadochroniarze 79 pułku brali udział w szeregu operacji pokojowych w Sierra Leone, Iraku, Liberii i krajach byłej Jugosławii: (Serbii, Kosowie, Macedonii i Czarnogórze).
1 lipca 2007, z połączenia 79 pułku aeromobilnego z 11 pułkiem lotniсtwa wojskowego, powstała eksperymentalna 79 Samodzielna Brygada Aeromobilna.
Inwazja Rosji na Ukrainę i aneksja Krymu.
2 marca 2014 po rozpoczęciu rosyjskiej interwencji na Krymie część 1 batalionu brygady została postawiona w stan pogotowia. Oddział został wysłany do obwodu chersońskiego, na przesmyk do Krymu, w okolice Czapłynki. Plan przewidywał przegrupowanie pododdziału na terytorium Krymu i zdobycie przyczółków na północy półwyspu. Jeden z oficerów brygady, major Dmytro Marczenko, pojechał cywilnym samochodem do Armiańska, aby ocenić sytuację. Wywiad pokazał, że główna trasa w mieście była już kontrolowana przez rosyjskie wojska inwazyjne. Plan został odwołany, a jednostka pozostała na przesmyku. W drugiej połowie marca sformowano 2 batalion.
Wojna na wschodzie Ukrainy.
Zgodnie ze stanem na dzień 18 kwietnia, w pełni gotowe do boju 1. i 2. bataliony znajdowały się w obwodzie chersońskim. 18 maja udały się do obwodu zaporoskiego, a w czerwcu do Doniecka. Kolejny batalion brygady, 88 batalion piechoty morskiej, znajdował się w obwodzie odeskim i nie brał udziału w działaniach wojennych z powodu braku sprzętu i żołnierzy.
Od 3 do 5 czerwca 2014 żołnierze 1 batalionu brali udział w wyzwoleniu Krasnego Łymanu. W bitwie zginął żołnierz Jurij Ołeksandrowycz Własenko. 1 batalion znajdował się na tym obszarze do 5 lipca, czyli do całkowitego wyzwolenia Słowiańska.
W tym samym czasie kompania rozpoznawcza i 2 batalion, zostały wysłane na południe, w okolicy Wołnowachy, w celu zluzowania 51 Samodzielnej Brygady Zmechanizowanej, która została wycofana ze strefy walk po bitwie pod Wołnowachą.
Bitwy o lotnisko w Doniecku.
Od końca września brygada uczestniczy w obronie donieckiego lotniska.
28 września 2014, podczas zbliżania się do pozycji bojowych w terminalach lotniska, bojownicy zniszczyli 2 transportery opancerzone ze spadochroniarzami; zginęło 7 bojowników brygady.
10 października Ogólnoukraińskie Stowarzyszenie Wolontariuszy „Narodnyj Projekt” przekazało 79. Brygadzie żywność, odzież, lekarstwa i Celox A od organizacji wolontariuszy „Narodnyj Tył”.
W grudniu 2014 r. przybyły 2 bataliony 81 Brygady Aeromobilnej, aby zastąpić jednostki 79. Brygady broniącej lotniska w Doniecku. [9]
Brygada brała również udział w próbie odbicia ruin donieckiego lotniska, która miała miejsce pod koniec stycznia 2015 r., ale przyniosła same straty. W środku walk bojownicy jednostki zajmowali stację radarową i wioskę Wodiane.
Bitwy o Debalcewe.
Jednostka 79 Brygady pod dowództwem Maksyma Myrgorodskoho brała również udział w bitwach o Debalcewo, gdzie razem z 30 Brygadą Zmechanizowaną, czołgistami 92 Brygady Zmechanizowanej, 1 Brygady Pancernej i batalionu „Donbas” próbowała szturmować zdobytą przez wojska rosyjskie wioskę Logwinove. Ale Rosjanie wysłali tu dużo sił, a ich artyleria dobrze strzelała. Siły do skutecznego ataku były wyraźnie niewystarczające. Chociaż operacja odblokowania drogi do Artemiwska, nie przyniosła oczekiwanych rezultatów, jednak zaoszczędziła czas na wydostanie się sił operacji antyterrorystycznej z Debalcewa.
W 2016 roku brygadę powietrzną uzupełniła kompania czołgów, po czym brygada została zreorganizowana, otrzymując nazwę – 79 Samodzielna Brygada Desantowo-Szturmowa.
Inwazja Rosji na Ukrainę.
Od 24 lutego 2022 roku brygada bierze udział w walkach na odcinku t.zw. "starego frontu" utrwalonego w 2014 roku w Obwodzie Donieckim (Wojna w Donbasie) broniąc pozycji na linii Donieck - Marjinka - Awdijiwka 
Struktura.
1992.
Od 1992 r. brygada składała się z:
Tradycje.
5 czerwca 2009 r. zarządzeniem Ministra Obrony Ukrainy o nr 308 w imieniu jednostki nadano honorowy tytuł „Mikołajowska” za ścisłą współpracę z ludnością i organami samorządu lokalnego, wojskowo-patriotyczną edukację młodzieży.
Straty.
Według stanu na luty 2018 r. oraz według Księgi Pamięci, brygada straciła w walce 61 żołnierzy.

</doc>
<doc id="5271391" url="https://pl.wikipedia.org/wiki?curid=5271391" title="Wołycia (rejon borodziański)">
Wołycia (rejon borodziański)



</doc>
<doc id="5271392" url="https://pl.wikipedia.org/wiki?curid=5271392" title="Kolegiata św. Jerzego w Ptuju">
Kolegiata św. Jerzego w Ptuju

Kolegiata św. Jerzego (słoweń. "Proštijska cerkev sv. Jurija") – rzymskokatolicka świątynia znajdująca się w słoweńskim mieście Ptuj. 
Historia.
Zanim wzniesiono obecną świątynię, na tym miejscu znajdowało się kilka innych kościołów, przy czym pierwszy wzniesiono w IX wieku. W XI stuleciu kolejną świątynię ufundował abp Gebhard z Salzburga, jednak została ona zniszczona podczas najazdów węgierskich jeszcze w tym samym wieku. Następny budynek ufundował abp Konrad I von Abensberg około 1125 roku. W latach 1310–1340 wybudowano nowe prezbiterium, a pod koniec XIV wieku podwyższono emporę. W XV kościół został podwyższony oraz przebudowany w stylu gotyckim. W 1863 roku wyniesiony do godności kolegiaty.
Architektura i wyposażenie.
Świątynia gotycka, trójnawowa, o układzie bazylikowym. Do kościoła wchodzi się przez neogotycki portal, powstały na zlecenie proboszcza Simona Povodena. Najcenniejszym elementem wyposażenia świątyni jest gotycka rzeźba św. Jerzego ze smokiem, wykonana w 1380. Reszta wystroju jest w większości barokowa, m.in. ambona z 1763 oraz ławki z warsztatu Franza Wassera i Petra Marenzellera. W prezbiterium, po obu stronach, znajdują się gotyckie stalle z 1446.
W nawie północnej znajdują się cztery ołtarze boczne. Pierwszym od strony prezbiterium jest ołtarz św. Andrzeja, następny nosi wezwanie św. Anny, kolejny – św. Floriana a ostatni – św. Józefa. Prócz tego do nawy dobudowane są dwie kaplice – Matki Bożej Bolesnej i św. Franciszka Ksawerego.
W nawie południowej znajdują się 3 ołtarze: św. Wiktoryna z Patawii, św. Trójcy oraz Trzech Króli. Od zachodu do nawy w 1415 dobudowano kaplicę Chrztu, w której znajduje się kamienna chrzcielnica oraz ołtarz szafowy z lat 1447–1467 autorstwa Konrada Laiba. Ze wschodu do nawy w 1777 dobudowano kaplicę św. Krzyża.
Prócz tego kolegiatę zdobią obrazy drogi krzyżowej z 1881.

</doc>
<doc id="5271393" url="https://pl.wikipedia.org/wiki?curid=5271393" title="Kościół św. Jerzego w Ptuju">
Kościół św. Jerzego w Ptuju



</doc>
<doc id="5271394" url="https://pl.wikipedia.org/wiki?curid=5271394" title="Oliwa (rejon iwankowski)">
Oliwa (rejon iwankowski)



</doc>
<doc id="5271398" url="https://pl.wikipedia.org/wiki?curid=5271398" title="Teatr Pinezka">
Teatr Pinezka

Teatr Pinezka – teatr uliczny, który powstał w latach 70. w Gdańsku. Domeną grupy jest pantomima, klaunada, żonglerka, akrobacje, taniec, sztuka szczudlarska i marionetkowa oraz commedia dell’arte.
Historia.
„Teatr Pinezka” powstał z inicjatywy Marka Lubieńskiego, obecnie kierownika Teatru Maszoperia z Gdyni – zaś jego kierownikiem był Piotr Szczepański.
W 1980 do trupy dołączył Przemysław Grządziela (znany później jako Clown Pinezka) – lalkarz, plastyk, klaun, a także absolwent Szkoły Muzycznej I st. im. Grażyny Bacewicz w Gdańsku-Wrzeszczu i Ogólnokształcącej Szkoły Baletowej w Gdańsku, który uczył się rzemiosła od innych artystów ulicznych podczas Międzynarodowego Festiwalu Teatrów Ulicznych w Jeleniej Górze (pierwsza edycja imprezy miała miejsce w 1982).
Po wprowadzeniu stanu wojennego przejął on podupadający amatorski teatr i z grupą aktorów lalkarzy przygotował spektakle marionetkowe "Arlekinada, czyli wbrew starego świata porządku, zwycięstwo nie miłości, lecz rozsądku" i "Marionetkowy cyrk Pinezka". Na przestrzeni lat Teatr Pinezka zdobył wiele nagród: dwukrotnie 1 miejsce na Baltic Festival Karlshamn '97 i '99 (Szwecja), 2 miejsce na Międzynarodowym Festiwalu Lalkarzy Solistów'99 w Łodzi, 3 miejsce na Clown Festival Montbéliard'98 (Francja), 3 miejsce na International Wandertheater Radebeul'96 (Niemcy). Jest także laureatem wielu wyróżnień.
Występował na festiwalach teatralnych w Avignone, Paryżu, Lyonie, Edynburgu, Londynie, Ankarze, Kijowie, Lwowie, Wilnie, Moskwie, Kaliningradzie, Krasnoarmiejsku, Salonikach, Bańskiej Bystrzycy, Berlinie, Stuttgarcie, Budapeszcie, Wiedniu, Zurychu, Sztokholmie, Oslo, Luxemburgu, Madrycie, Amsterdamie, Guadalajarze (Meksyk), Quito (Ekwador) oraz na wielu festiwalach w całej Polsce. Wielokrotnie występował na Międzynarodowym Festiwalu Teatrów Ulicznych w Jeleniej Górze. Reprezentował polską kulturę podczas Wystawy Światowej EXPO'92 w Sewilli (Hiszpania), EXPO'2000 w Hanowerze (Niemcy) oraz na Targach Kultury i Sztuki w Umeå (Szwecja).
W 2005 z okazji 25-lecia działalności artystycznej (licząc od roku 1980), Teatr Pinezka otrzymał nagrodę specjalną Prezydenta Miasta Gdańska.
Działalność zawodowa Przemysława Grządzieli poza Teatrem Pinezka.
Przemysław Grządziela po ukończeniu gdańskiej Ogólnokształcącej Szkoły Baletowej przez 17 lat pracował jako solista baletu m.in. w Operze Bydgoskiej, Polskim Teatrze Tańca pod dyr. Conrada Drzewieckiego, a następnie Ewy Wycichowskiej i Teatrze Wielkim im. Stanisława Moniuszki w Poznaniu oraz w Operetce Wrocławskiej. Był także aktorem-mimem we Wrocławskim Teatrze Pantonimy Henryka Tomaszewskiego.
Na Międzynarodowym Festiwalu Sztuki Lalkarskiej'98 w Bielsku-Białej otrzymał nagrodę „Polunima” za najlepszą kreację aktorską. Jest również autorem wielu układów choreograficznych do spektakli w teatrach dramatycznych i lalkowych.
Po wielu latach pracy zajął się działalnością edukacyjną, dzieląc się swoim doświadczeniem z kolejnymi pokoleniami artystów. Wykładał pantomimę na Akademii Teatralnej im. Zelwerowicza w Warszawie na Wydziale Sztuki Lalkarskiej w Białymstoku oraz przez dziesięć lat prowadził warsztaty pantomimy podczas Biennale Tańca Współczesnego w Poznaniu. Prowadzi warsztaty twórcze dla dzieci i młodzieży w kraju i za granicą: "Plastyka ruchu i pantomima", "Sztuka cyrkowa", "Teatr Lalek" i "Klaunada".

</doc>
<doc id="5271399" url="https://pl.wikipedia.org/wiki?curid=5271399" title="Medal &quot;W Służbie Bogu i Ojczyźnie&quot;">
Medal &quot;W Służbie Bogu i Ojczyźnie&quot;



</doc>
<doc id="5271402" url="https://pl.wikipedia.org/wiki?curid=5271402" title="Skwer Ormiański w Warszawie">
Skwer Ormiański w Warszawie

Skwer Ormiański w Warszawie – niewielki park (zielony teren rekreacyjny) w Warszawie przy ul. Powsińskiej, między ulicą Okrężną a oddzielonym od niego Fosą Legionów Dąbrowskiego Fortem IX Twierdzy Warszawa, w którym obecnie mieści się Muzeum Polskiej Techniki Wojskowej.
Nazwa.
Nazwę Skweru Ormiańskiego, na wniosek Ambasadora Republiki Armenii, nadano temu bezimiennemu dotychczas zieleńcowi w 2013 roku. W uzasadnieniu "uchwały nr 3861/2013 Zarządu Dzielnicy Mokotów Miasta Stołecznego Warszawy z dnia 20 maja 2013 roku w sprawie skierowania pod obrady Rady Dzielnicy Mokotów m.st. Warszawy projektu stanowiska Rady Dzielnicy Mokotów m.st. Warszawy w sprawie wyrażenia opinii na temat propozycji nadania nazwy „Skwer Ormiański” zieleńcowi w Dzielnicy Mokotów zlokalizowanemu w rejonie ulic Okrężnej i Powsińskiej" napisano:
W uroczystości nadania imienia uczestniczył prezydent Republiki Armenii Serż Sarkisjan, przedstawiciele polskich władz oraz kościołów katolickiego i ormiańskiego.
Ważniejsze obiekty.
Główne wejście do parku jest od strony skrzyżowania ul. Powsińskiej z ul. Okrężną. Na wprost tego wejścia stoi duży, kamienny, ormiański krzyż w formie chaczkaru, podarowany Warszawie przez Republikę Armenii. W dniu nadania parkowi nazwy poświęcenia chaczkaru dokonał biskup Tadeusz Pikus oraz ksiądz Apostolskiego Kościoła Ormiańskiego ojciec Taczad.
W południowo-wschodnim narożniku parku zasadzono 18 Dębów Pamięci poświęconych 18 oficerom Wojska Polskiego, którzy zginęli w Katyniu i Charkowie, a byli związani z warszawską Sadybą. 9 kwietnia 2022 roku odsłonięto w tym miejscu tablicę pamiątkową poświęconą tym oficerom. Są to:
W pobliżu ulicy Powsińskiej leży duży kamień z tablicą poświęconą pamięci oficerów II Rzeczypospolitej, mieszkańców „Miasta Ogrodu Czerniaków” poległych na frontach II wojny światowej oraz w katowniach na „nieludzkiej ziemi”.
Obiekty rekreacyjne i sportowe:
Ponadto znajduje się tu wybieg dla psów. Cały teren jest ogrodzony wysokim płotem.

</doc>
<doc id="5271407" url="https://pl.wikipedia.org/wiki?curid=5271407" title="Płaszczyzna (osada)">
Płaszczyzna (osada)

Płaszczyzna – osada w Polsce położona w województwie świętokrzyskim, w powiecie opatowskim, w gminie Iwaniska.

</doc>
<doc id="5271409" url="https://pl.wikipedia.org/wiki?curid=5271409" title="Berezna (rejon wołodarski)">
Berezna (rejon wołodarski)



</doc>
<doc id="5271410" url="https://pl.wikipedia.org/wiki?curid=5271410" title="Mistrzostwa Świata w Kajakarstwie 1963">
Mistrzostwa Świata w Kajakarstwie 1963

6. Mistrzostwa świata w kajakarstwie odbyły się w dniach 23–25 sierpnia 1963 w Jajcach w Jugosławii. Były to zarazem mistrzostwa Europy.
Rozegrano 13 konkurencji męskich i 3 kobiece. Mężczyźni startowali w kanadyjkach jedynkach (C-1) i dwójkach (C-2) oraz w kajakach jedynkach (K-1), dwójkach (K-2) i czwórkach (K-4), zaś kobiety w kajakach jedynkach, dwójkach i czwórkach. Po raz pierwszy rozegrano wyścig K-4 kobiet na 500 metrów (konkurencja ta nie wchodziła w skład mistrzostw Europy).
Pierwsze miejsce w klasyfikacji medalowej wywalczyli reprezentanci Rumunii.

</doc>
<doc id="5271412" url="https://pl.wikipedia.org/wiki?curid=5271412" title="Jabłuniwka (rejon kaharłycki)">
Jabłuniwka (rejon kaharłycki)



</doc>
<doc id="5271415" url="https://pl.wikipedia.org/wiki?curid=5271415" title="Jabłuniwka (rejon makarowski)">
Jabłuniwka (rejon makarowski)



</doc>
<doc id="5271418" url="https://pl.wikipedia.org/wiki?curid=5271418" title="Tamatsu Maru">
Tamatsu Maru

„Tamatsu Maru” – japoński okręt desantowy z czasów II wojny światowej.
W czasie wojny na Pacyfiku pełnił służbę konwojową. 19 sierpnia 1944 roku, płynąc w konwoju HI-71 do Manili, został zatopiony na Morzu Południowochińskim przez amerykański okręt podwodny USS „Spadefish”. Wraz z okrętem zginęło 4890 japońskich żołnierzy i członków załogi.
Dane techniczne.
Był okrętem desantowym o długości 139,93 metrów, szerokości 19 metrów i zanurzeniu 7 metrów. Jego pojemność wynosiła 11 910 BRT.
Napęd zapewniały silniki dieslowskie o mocy 10 800 HP. Okręt osiągał prędkość 20,8 węzłów.
Był uzbrojony w sześć dział przeciwlotniczych kal. 75 mm i 20 karabinów maszynowych kal. 13,2 mm. Mógł przewieźć 20 barek desantowych typu Daihatsu.
Historia.
Przebieg służby.
Budowę jednostki rozpoczęto 4 listopada 1942 roku w stoczni Mitsui Shipbuilding &amp; Engineering Company w Tamano. Początkowo planowano, iż będzie pełnić rolę statku transportowego, jednakże jeszcze na pochylni została zarekwirowana przez Cesarską Armię Japońską. Wodowanie miało miejsce 18 sierpnia 1943 roku; wtedy też jednostce nadano nazwę „Tamatsu Maru”. W charakterze okrętu desantowego oddano ją do służby 20 stycznia 1944 roku.
Wiosną i latem 1944 roku „Tamatsu Maru” pływał w konwojach między Wyspami Japońskimi a Filipinami.
Zatopienie.
10 sierpnia 1944 roku „Tamatsu Maru” wypłynął z Imari w konwoju HI-71. Rejs odbywał się w ramach operacji „Sho”, której celem było wzmocnienie japońskich sił na Filipinach. Na „Tamatsu Maru” zaokrętowano: dowództwo i 2. batalion 13. pułku piechoty, służby łączności 26. Dywizji Piechoty, 4 działa kal. 100 mm z 22. pułku ciężkiej artylerii polowej, ciężki moździerz kal. 300 mm z 4. samodzielnego batalionu artylerii ciężkiej, 12 dział ppanc. kal. 47 mm i 480 żołnierzy z 19. samodzielnego batalionu artylerii, a także różne mniejsze jednostki dowodzenia, łączności lub lotniczej obsługi naziemnej.
15 sierpnia konwój zawinął do portu Mako na Peskadorach, skąd dwa dni później wyruszył w rejs do Manili. W nocy z 18 na 19 sierpnia konwój był atakowany przez amerykańskie okręty podwodne, które zatopiły szereg statków i okrętów, w tym lotniskowiec eskortowy „Taiyō”. Konwój uległ częściowemu rozproszeniu.
19 sierpnia o godzinie 03:33 nad ranem okręt podwodny USS „Spadefish” wystrzelił w kierunku „Tamatsu Maru” salwę sześciu torped Mark 23. Japońska jednostka, trafiona dwiema torpedami, przewróciła się do góry dnem i zatonęła na pozycji . Wraz z okrętem zginęło 135 członków załogi oraz 4755 japońskich żołnierzy. Pod względem liczby ofiar była to czwarta co do wielkości katastrofa japońskiej jednostki pływającej w czasie II wojny światowej.
Ocalałe jednostki konwoju, które dotarły na miejsce katastrofy, odnalazły ponad 2 tys. zwłok, które unosiły się na falach wśród szczątków okrętu. Yang Tien-fu, Tajwańczyk, który w czasie wojny służył w japońskiej marynarce, wspominał:
Na wszystkich zatopionych okrętach i statkach, które płynęły w konwoju H-71, zginęło łącznie około 8,5 tys. marynarzy i pasażerów.

</doc>
<doc id="5271421" url="https://pl.wikipedia.org/wiki?curid=5271421" title="Motyka (województwo podlaskie)">
Motyka (województwo podlaskie)



</doc>
<doc id="5271423" url="https://pl.wikipedia.org/wiki?curid=5271423" title="Marek Motyka">
Marek Motyka



</doc>
<doc id="5271425" url="https://pl.wikipedia.org/wiki?curid=5271425" title="Mistrzostwa Łotwy w piłce siatkowej mężczyzn (2021/2022)">
Mistrzostwa Łotwy w piłce siatkowej mężczyzn (2021/2022)

Mistrzostwa Łotwy w piłce siatkowej mężczyzn 2021/2022 − 30. sezon mistrzostw Łotwy w piłce siatkowej po odzyskaniu przez to państwo niepodległości (92. sezon wliczając mistrzostwa Łotwy w latach 1926-1943 oraz mistrzostwa Łotewskiej SRR). Jego organizatorem był Łotewski Związek Piłki Siatkowej ("Latvijas volejbola federācija", LVF), a za jego przebieg odpowiadała Liga Entuzjastów Piłki Siatkowej ("Entuziastu Volejbola Līga", EVL). Zainaugurowany został 9 października 2021 roku.
Mistrzostwach Łotwy w sezonie 2021/2022 składały się z dwóch rund: rundy głównej, którą stanowiła liga narodowa ("Nacionālā līga") oraz rundy finałowej. W ramach ligi narodowej dziewięć drużyn nieuczestniczących w lidze bałtyckiej rywalizowało w fazie zasadniczej i fazie play-off. W fazie zasadniczej rozegrały między sobą po dwa spotkania. Cztery najlepsze awansowały do fazy play-off, w ramach której odbyły się półfinały, mecz o 3. miejsce i finał. Faza play-off zorganizowana została w hali sportowej dziecięco-młodzieżowej szkoły sportowej w Dyneburgu ("Daugavpils Bērnu un jaunatnes sporta skola", BJSS). Mistrzem ligi narodowej został , który w finale pokonał zespół . Trzecie miejsce zajęła drużyna .
W rundzie finałowej uczestniczyły zespoły grające w lidze bałtyckiej oraz cztery najlepsze drużyny z ligi narodowej, z tym że zespoły i nie zdecydowały się na udział w rundzie finałowej, stąd ich miejsca zajęły kolejne w klasyfikacji końcowej ligi narodowej, tj. i . Runda finałowa składała się z ćwierćfinałów, półfinałów, meczów o 3. miejsce i finałów.
Po raz czwarty mistrzem Łotwy został , który w finale pokonał . Trzecie miejsce zajął .
Sponsorem tytularnym rozgrywek było przedsiębiorstwo bukmacherskie Optibet.
System rozgrywek.
Mistrzostwa Łotwy w sezonie 2021/2022 składały się z dwóch rund: rundy głównej i rundy finałowej. Rundę główną stanowiły rozgrywki w lidze narodowej ("Nacionālā līga"), w której brały udział wszystkie zgłoszone drużyny nieuczestniczące w lidze bałtyckiej. W drugiej rundzie – rundzie finałowej – o mistrzostwo Łotwy rywalizowali uczestnicy ligi bałtyckiej oraz cztery najlepsze zespoły ligi narodowej.
Runda główna – Nacionālā līga.
Do ligi narodowej zgłosiło się 9 drużyn. Składała się ona z fazy zasadniczej oraz fazy play-off. W fazie zasadniczej zespoły rozegrały między sobą po dwa spotkania systemem kołowym (mecz u siebie i rewanż na wyjeździe). Cztery najlepsze drużyny awansowały do fazy play-off, pozostałe natomiast zostały sklasyfikowane odpowiednio na miejscach 5-9.
Faza play-off obejmowała półfinały, mecz o 3. miejsce i finał. Pary półfinałowe powstały na podstawie miejsc zajętych przez poszczególne drużyny w fazie zasadniczej według klucza: 1-4; 2-3. Zwycięzcy meczów półfinałowych rozegrali finał o mistrzostwo ligi narodowej, natomiast przegrani rywalizowali w meczu o 3. miejsce.
Wszystkie drużyny, które awansowały do fazy play-off, uzyskały prawo gry w rundzie finałowej mistrzostw Łotwy.
Runda finałowa.
W rundzie finałowej mistrzostw Łotwy uczestniczyły cztery drużyny grające w lidze bałtyckiej oraz cztery najlepsze zespoły ligi narodowej. Runda finałowa składała się z ćwierćfinałów, półfinałów, meczów o 3. miejsce oraz finałów.
Drużyny zostały rozstawione na podstawie miejsc zajętych przez poszczególne drużyny w lidze narodowej albo w fazie zasadniczej ligi bałtyckiej.
Pary ćwierćfinałowe powstały na podstawie rozstawienia według klucza: 1-8; 2-7; 3-6; 4-5. Rywalizacja w parach toczyła się do dwóch zwycięstw ze zmianą gospodarza po każdym meczu. Gospodarzem pierwszego spotkania była drużyna wyżej rozstawiona. Zwycięzcy w parach awansowali do półfinałów, przegrani natomiast zostali sklasyfikowani na miejscach 5-8 na podstawie rozstawienia.
Pary półfinałowe powstały na podstawie rozstawienia, tj. pierwszą parę utworzyły drużyny z najniższym i najwyższym numerem rozstawienia, natomiast drugą parę – dwa pozostałe zespoły. Rywalizacja w parach toczyła się do dwóch zwycięstw na tych samych zasadach co w ćwierćfinałach. Zwycięzcy w parach awansowali do finałów, natomiast przegrani grali o 3. miejsce.
Rywalizacja o 3. miejsce toczyła się do dwóch zwycięstw. Gospodarzem pierwszego meczu była drużyna niżej rozstawiona, natomiast drugiego i potencjalnie trzeciego spotkania – drużyna wyżej rozstawiona.
W finałach zespoły grały do trzech zwycięstw ze zmianą gospodarza po każdym meczu. Gospodarzem pierwszego meczu była drużyna wyżej rozstawiona.
Drużyny uczestniczące.
Uwaga: Zespoły oraz zajęły w lidze narodowej pozycje premiowane awansem do rundy finałowej, jednak nie zdecydowały się na udział w niej. Z tego względu ich miejsca zajęły kolejne w klasyfikacji końcowej ligi narodowej drużyny, tj. i .
Runda główna – Nacionālā līga.
Faza finałowa.
Miejsce: Daugavpils Bērnu un jaunatnes sporta skola (BJSS) – volejbola zāle, Dyneburg

</doc>
<doc id="5271426" url="https://pl.wikipedia.org/wiki?curid=5271426" title="F 7 (1916)">
F 7 (1916)

F 7 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 23 grudnia 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 19 marca 1917 roku. Jednostka została wycofana z czynnej służby 1 lutego 1929 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 7 zbudowany został w stoczni FIAT-San Giorgio w La Spezii. Stępkę okrętu położono 1 lipca 1915 roku, a zwodowany został 23 grudnia 1916 roku. Motto okrętu brzmiało „Venne il dì nostro e vincere bisogna” (pol. „Nadszedł nasz dzień i musimy wygrać”).
Dane taktyczno-techniczne.
F 7 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 7 został wcielony do służby w Regia Marina 19 marca 1917 roku. Po zakończeniu okresu szkolenia F 7 został podporządkowany Dowództwu w Brindisi, a następnie od grudnia 1917 roku trafił do Flotylli okrętów podwodnych w Ankonie, operując także z Wenecji i pod Rawenną.
12 lutego 1918 roku nieopodal skały Guizza F 7 zatopił austro-węgierski parowiec „Pelagosa” o pojemności 245 BRT. 30 czerwca pod Capocesto ofiarą okrętu podwodnego padł transportowiec „Vila”, na którego pokładzie zginęło 17 marynarzy (16 uratował torpedowiec SM Tb 35, który podczas akcji ratowniczej był dwukrotnie celem nieudanych ataków F 7). 11 sierpnia w pobliżu wyspy Pag jednostka zatopiła transportowiec „Euterpe” (2302 BRT), eskortowany przez kanonierkę torpedową SMS „Magnet” i dwa torpedowce (na statku zginęła połowa z przewożonych 929 osób). 29 sierpnia nieopodal Punta Mika F 7 wystrzelił torpedy najpierw w kierunku wrogiego okrętu podwodnego, a następnie w stronę parowca, jednak w obu przypadkach atak się nie powiódł. Okręt prócz udziału w licznych patrolach ofensywnych uczestniczył też w misjach rozpoznania nieprzyjacielskich zagród minowych u wybrzeży Dalmacji. 1 listopada 1918 roku okręt nadal wchodził w skład Flotylli okrętów podwodnych w Ankonie.
Po zakończeniu wojny jednostka bazowała w Wenecji do kwietnia 1919 roku, następnie do 1923 roku operowała z Neapolu, a od października 1925 roku wchodziła w skład dywizjonu okrętów podwodnych w Tarencie. Jednostka prowadziła intensywną działalność szkoleniową, uczestnicząc w manewrach morskich i ćwiczeniach.
F 7 został skreślony z listy floty 1 lutego 1929 roku.

</doc>
<doc id="5271429" url="https://pl.wikipedia.org/wiki?curid=5271429" title="Łubianka (rejon poleski)">
Łubianka (rejon poleski)



</doc>
<doc id="5271431" url="https://pl.wikipedia.org/wiki?curid=5271431" title="Kownaty-Kolonia (Kownaty)">
Kownaty-Kolonia (Kownaty)



</doc>
<doc id="5271436" url="https://pl.wikipedia.org/wiki?curid=5271436" title="Lista meczów reprezentacji Kazachstanu w piłce nożnej mężczyzn">
Lista meczów reprezentacji Kazachstanu w piłce nożnej mężczyzn

Lista meczów reprezentacji Kazachstanu w piłce nożnej mężczyzn – kompletne zestawienie spotkań piłkarskich rozegranych przez reprezentację Kazachstanu. Do 2001 roku należała ona do AFC, od 2002 roku jest członkiem UEFA. Pierwszymi eliminacjami ze strefy UEFA w jakich Kazachstan wziął udział były eliminacje do Mundialu 2006 w Niemczech.

</doc>
<doc id="5271438" url="https://pl.wikipedia.org/wiki?curid=5271438" title="Samuel Czarnocki">
Samuel Czarnocki

Samuel Czarnocki herbu Lis – miecznik krakowski w latach 1635-1647.
Poseł na sejm 1639 roku, sejm 1640 roku, sejm 1641 roku, sejm 1643 roku.

</doc>
<doc id="5271440" url="https://pl.wikipedia.org/wiki?curid=5271440" title="Katierina Tichonowa">
Katierina Tichonowa

Katierina (Jekatierina) Władimirowna Tichonowa z domu Putina (; ur. 31 sierpnia 1986 w Dreźnie) – rosyjska naukowiec, menedżer i była tancerka akrobatyczna. Jest drugą córką Władimira Putina.
Tichonowa kieruje moskiewską inicjatywą na rzecz rozwoju „Innopraktika”, jest także zastępcą dyrektora Instytutu Badań Matematycznych Układów Złożonych na Moskiewskim Uniwersytecie Państwowym.
Życiorys.
Urodziła się w NRD podczas podróży służbowej Władimira Putina. Po przeprowadzce do Leningradu uczęszczała do niemieckiej szkoły Peterschule. Następnie uczyła się w Deutsche Schule w Moskwie. W 2009 roku ukończyła studia z zakresu japonistyki na Petersburskim Uniwersytecie Państwowym.
W 2013 roku zajęła piąte miejsce na mistrzostwach świata w tańcu rock and roll. Została kierownikiem Innopraktiki – projektu badawczego Uniwersytetu Moskiewskiego o wartości 1,7 miliarda dolarów. W 2022 roku została współprzewodniczącym rady koordynacyjnej Rosyjskiego Związku Przemysłowców i Przedsiębiorców.
Sankcje.
6 kwietnia 2022 r., z powodu rosyjskiej inwazji na Ukrainę, Tichonowa została objęta sankcjami przez Stany Zjednoczone za to, że jest dorosłym dzieckiem Władimira Putina. 8 kwietnia Wielka Brytania i Unia Europejska nałożyły również sankcje na Tichonową.
Życie osobiste.
W 2013 roku Tichonowa poślubiła biznesmena Kiriłła Szamałowa, współwłaściciela Banku Rosji. Szacuje się, że w tym czasie para posiadała majątek o wartości około 2 miliardów dolarów. Para rozwiodła się w 2018 r..

</doc>
<doc id="5271442" url="https://pl.wikipedia.org/wiki?curid=5271442" title="Pohreby (rejon wasylkowski)">
Pohreby (rejon wasylkowski)



</doc>
<doc id="5271444" url="https://pl.wikipedia.org/wiki?curid=5271444" title="Pohreby (rejon tetyjowski)">
Pohreby (rejon tetyjowski)



</doc>
<doc id="5271449" url="https://pl.wikipedia.org/wiki?curid=5271449" title="Rohizna (rejon skwyrski)">
Rohizna (rejon skwyrski)



</doc>
<doc id="5271450" url="https://pl.wikipedia.org/wiki?curid=5271450" title="Rohizna (rejon wołodarski)">
Rohizna (rejon wołodarski)



</doc>
<doc id="5271451" url="https://pl.wikipedia.org/wiki?curid=5271451" title="Ruda (rejon skwyrski)">
Ruda (rejon skwyrski)



</doc>
<doc id="5271454" url="https://pl.wikipedia.org/wiki?curid=5271454" title="Fiedosowszczyzna">
Fiedosowszczyzna

Fiedosowszczyzna (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 39 osób, wszystkie były wyznania rzymskokatolickiego. Jednocześnie 5 mieszkańców zadeklarowało polską, 334 białoruską przynależność narodową. Było tu 8 budynków mieszkalnych. W 1931 w 7 domach zamieszkiwało 36 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5271459" url="https://pl.wikipedia.org/wiki?curid=5271459" title="Wołodymyriwka (rejon taraszczanski)">
Wołodymyriwka (rejon taraszczanski)



</doc>
<doc id="5271460" url="https://pl.wikipedia.org/wiki?curid=5271460" title="Ratusz w Suboticy">
Ratusz w Suboticy

Ratusz w Suboticy – siedziba władz miejskich Suboticy. Budynek ulokowany jest na Placu Wolności w ścisłym centrum miasta. Gmach ten jest jednym z cenniejszych zabytków architektury secesyjnej zarówno w Wojwodinie, jak i w całej Serbii.
Historia.
W 1907 roku rozpisany został konkurs na wybudowanie nowej siedziby władz Suboticy, która miała zastąpić stary, blisko osiemdziesięcioletni budynek ratusza. Przetarg ten wygrany został przez projekt dwóch budapesztańskich architektów - Marcella Komora i Jakaba Dezső. Zaproponowali oni wzniesienie potężnego secesyjnego gmachu z wysoką na 76 metrów wieżą. Budowę rozpoczęto się w 1908 roku. Dwa lata później ratusz został oddany do użytku, natomiast w 1912 roku zakończono ostatnie prace wykończeniowe. 
Architektura.
Ratusz jest największą budowlą na terenie Suboticy. Powierzchnia użytkowa tego obiektu wynosi 16 000 metrów kwadratowych. Długość ratusza wynosi 105 metrów, a szerokość 55,5 metra. Taras widokowy znajduje się na 45,5 metra. Wszelkie ozdoby i ornamenty upiększające gmach ratusza inspirowane są elementami z folkloru i sztuki Węgier. 

</doc>
<doc id="5271462" url="https://pl.wikipedia.org/wiki?curid=5271462" title="Poręby Huciskie">
Poręby Huciskie

Poręby Huciskie – część wsi Leszcze w Polsce, położona w województwie podkarpackim, w powiecie kolbuszowskim, w gminie Niwiska.
W latach 1975–1998 część wsi administracyjnie należała do województwa rzeszowskiego.

</doc>
<doc id="5271465" url="https://pl.wikipedia.org/wiki?curid=5271465" title="Lipówka (rejon makarowski)">
Lipówka (rejon makarowski)



</doc>
<doc id="5271469" url="https://pl.wikipedia.org/wiki?curid=5271469" title="Bitwy o Krasnyj Łyman">
Bitwy o Krasnyj Łyman

Walki o Krasnyj Łyman – seria walk stoczonych w czerwcu 2014 r. podczas wojny na wschodzie Ukrainy o kontrolę nad miastem Krasnyj Łyman (obecnie Łyman), które znajduje się w obwodzie donieckim.
Tło wydarzeń.
12 kwietnia 2014 r., piątego dnia po proklamacji „Donieckiej Republiki Ludowej”, separatyści zajęli miejski wydział policji w Krasnym Łymanie (jednocześnie z zajęciem budynków SBU i policji w Słowiańsku). Inicjatywę w procesie negocjacyjnym podjął burmistrz Leonid Perebejnis. Podczas negocjacji z uzbrojonym i agresywnym tłumem rosyjskich bojowników uzgodniono, że separatyści opuszczą miasto.
Pełniący obowiązki ministra spraw wewnętrznych Arsen Awakow zawiadomił, że w Krasnym Łymanie atak rosyjskich bojowników z krótkolufowymi karabinami szturmowymi rosyjskiej produkcji serii AK10x został odparty przez siły policyjne i żołnierzy miejskich. Ludzie stali się żywą tarczą w obronie wydziału policji przed terrorystami, którzy przyjechali ze Słowiańska. Według Awakowa, AK100 z granatnikami podlufowymi jest na uzbrojeniu tylko Sił Zbrojnych Federacji Rosyjskiej.
Jednak już 30 kwietnia prawie 40 uzbrojonych terrorystów wdarło się na posiedzenie rady miejskiej i, biorąc deputowanych i społeczność jako zakładników, zmusiło władze miasta do uwzględnienia w głosowaniu kwestii uznania niepodległości „Donieckiej Republiki Ludowej”. Okupanci ustawili blokady drogowe przy wjeździe do miasta.
8 maja 2014 r. w lesie Grekiwskim obwodu ługańskiego było znalezione ciało szefa krasnołymańskiego ośrodka Wszechukraińskiego Towarzystwa „Prosvita” im. Tarasa Szewczenki Walerija Sala, którego prorosyjscy bojownicy uprowadzili dzień wcześniej w centrum wsi Szandrygolowe rejonu krasnołymańskiego.
Przebieg wydarzeń.
11 maja 2014 roku, według p.o. szefa administracji prezydenta Ukrainy Serhija Paszyńskiego, operacja antyterrorystyczna w rejonie miast Krasnyj Łyman, Słowiańsk i Kramatorsk w obwodzie donieckim przeszła do końcowego etapu.
3 czerwca siły operacji antyterrorystycznej przeszły do ofensywy, domagając się złożenia broni. Jednocześnie cywile byli ostrzegani o początku działań wojennych poprzez rozrzucanie specjalnych ulotek armatami. Wieczorem p.o. prezydenta Ukrainy Ołeksandr Turczynow oświadczył, że ukraińskie władze odzyskały kontrolę nad Krasnym Łymanem.
W dniach 3–4 czerwca Służba Bezpieczeństwa Ukrainy i Ministerstwo Spraw Wewnętrznych Ukrainy przeprowadziły w mieście Krasnyj Łyman specjalną operację zatrzymania prorosyjskich przestępców, podczas której zlikwidowano twierdzę bojowników, która mieściła się w przejętym w połowie kwietnia miejskim szpitalu. W wyniku operacji zginęła jedna osoba. 5 czerwca wznowiono prace rady miejskiej i miejskiego wydziału policji.
Przeszukanie miasta w celu wykrycia bojowników trwało 4 i 5 czerwca. Terroryści i ich wspólnicy zostali zatrzymani, a miejscowi mieszkańcy pomogli w ich wykryciu.
5 czerwca ukraińska flaga została ponownie podniesiona nad radą miejską i miejskim wydziałem policji Krasnego Łymanu. Patrolowanie i służbę w mieście rozpoczął Specjalny Oddział MSW „Artemiwsk” wraz ze skonsolidowanym oddziałem policji i miejscowymi funkcjonariuszami lojalnymi wobec przysięgi Ukrainy. Tego samego dnia, zgodnie z dekretem Prezydenta Ukrainy nr 498/2014 „O środkach na rzecz utworzenia krasnołymańskiej rejonowej administracji państwowej obwodu donieckiego”, szefem krasnołymańskiej rejonowej administracji państwowej został mianowany podpułkownik Konstantin Matejczenko, pochodzący z Kostiantyniwki.
Walki 19 czerwca.
Według danych strony prorosyjskiej, około 180-200 osób z batalionu „Prapor” zajmowało pozycje ze strony prorosyjskich bojowników, posiadali 2 moździerze, BRDM, 3 wielkokalibrowe karabiny maszynowe (1 KPWT i 2 UTIOS (NSw-12,7)), 2 granatniki przeciwpancerne SPG-9, 2 granatniki automatyczne AGS.
Przebieg walk.
Rosyjskie dowództwo, reprezentowane przez Igora Girkina, nie spodziewało się głównego uderzenia w kierunku Jampilu, czekając na nie w Semeniwce czy Mikołajówce, co doprowadziłoby do szybkiego odcięcia Słowiańska.
Kozacy z Wszechwielkiej Armii Dońskiej, broniący mostu, wycofali się po rozpoczęciu walk, nie stawiając oporu.
Po pierwszym ataku, który został odparty przez bojowników, udało im się odholować kamazem jeden z trzech zestrzelonych BMD, który następnie przekazany został batalionowi „Prizrak”. Po tym ataku Girkina do rejonu Jampola i Zakitnoho został wysłany pluton karabinów maszynowych i przeciwpancernych pod dowództwem „Motoroli”, ale nie mógł zapewnić znaczącego wkładu i został rozproszony przez wojska ukraińskie, ponieważ już przekroczyli most i umocowali się na południowym brzegu.
Funkcjonariusze ukraińskiego wywiadu tego dnia otrzymali rozkaz wejścia w rejon akumulacji bojowników w celu ich zneutralizowania. Po kilku kilometrach ruchu, w pobliżu wsi Kryva Luka, spadochroniarze zostali zaatakowani z broni strzeleckiej, granatników, moździerzy. Zwiadowcy użyli granatów dymnych, zajęli pozycje bojowe odpowiednie do obrony, a po kilku godzinach zaciętej walki nadeszła pomoc. Po walce bojownicy naliczyli kilkadziesiąt zwłok wroga, zginął wojownik Liosza i dowódca grupy rozpoznawczej.
Wynik walk.
Umocnienia rosyjskich bojowników zostały zniszczone w południowej części rejonu krasnołymańskiego (w mieście Siwiersk, otm Jampil i Zarichne, we wsi Zakitne i pozostałości w mieście Krasnyj Łyman). Podczas obławy część grupy przestępczej została zatrzymana i postawiona przed sądem. Jednak większość rosyjskich bojowników została przeniosiona do miasta Słowiańsk.
W wyniku operacji 19 czerwca zginęło 16 żołnierzy 24. Samodzielnej Brygady Zmechanizowanej, 25. Brygady Powietrznodesantowej i 95. Samodzielnej Brygady Desantowo-Szturmowej Sił Zbrojnych Ukrainy.

</doc>
<doc id="5271470" url="https://pl.wikipedia.org/wiki?curid=5271470" title="Koronki z Pagu">
Koronki z Pagu

Koronki z Pagu – koronki igiełkowe wytwarzane w Pagu w Chorwacji. Chorwackie koronkarstwo zostało w 2009 roku wpisane na listę niematerialnego dziedzictwa UNESCO.
Historia.
Pierwszą szkołę dla dziewcząt prowadziły benedyktynki z klasztoru św. Małgorzaty w Pagu. Uczyły w niej nie tylko czytania i pisania, ale również wytwarzania koronek. W klasztorze można oglądać ponad 120 koronek, które zostały przez Ministerstwo Kultury Republiki Chorwacji uznane za dobro kulturowe. Kolekcja była tworzona przez 150 lat.
W 1880 roku chorwacki archeolog Frane Bulić w Solin zorganizował wystawę na której zaprezentowano koronki z Pagu. Od tego czasu koronki stały się popularne, chociaż ze względu na cenę stać na nie było tylko szlachtę i arystokrację. Natalie Bruck-Auffenberg w 1911 roku opublikowała pracę "Dalmatien und seine Volkskunst""." Zbierając do niej materiały podróżowała po Dalmacji. W Pagu zakupiła koronki, które po powrocie w 1906 roku podarowała arcyksiężnej Austrii Marii Józefinie. Tak bardzo spodobały się one księżnej, że odwiedziła Pag, aby złożyć zamówienie. Zabrała do Wiednia kilka kobiet. Wykonywały one tam koronki na potrzeby dworu.
W 1906 roku pani Bruck-Auffenberg podjęła próbę ożywienia sztuki koronkarskiej na wyspie Pag. W tym celu dwóm absolwentom centralnej szkoły przemysłu krajowego, czyli najwyższego kursu w Wiedniu, powierzono stworzenie szkoły w Pagu. W założeniu szkoły pomógł burmistrz Frane Budak, a nauczycielką została absolwentka kursu w Wiedniu Nilla Rakamarić. W szkole nie tylko uczyła starych wzorów, ale też tworzyła nowe. Po zakończeniu I wojny światowej zainteresowanie koronką z Pagu spadło. Koronki były wytwarzane również w Lepoglavie, ale były to koronki klockowe.
W 2021 roku miasto Pag zastrzegło w "Hrvatskom glasniku intelektualnog vlasništva" prawo do wzorów koronek: gusti dintel, retki dintel, mušca, tri pekjice, tri medule, mendulica, retka pogacica, zupciċ, kolumbar, kriva mendulica, pogacica, šćapi, gusti listac, listacić, sunašce, roćelica, gusta pogacica, pekjica, limuncin i tambura. Od 26 kwietnia 2021 roku wykorzystywanie wzoru koronek wymaga uzyskania licencji.
Wykonanie.
Do wykonania koronki igiełkowej potrzeba półokrągłej poduszki, papieru milimetrowego, kartonu i folii, szydła i igły z białą nicią. Na papier milimetrowy nanosi się wzór koronki. Następnie przypina go do kartonu z nałożoną folią i szydłem wykonuje dziurki, które pomogą stworzyć siatkę, na której będzie wykonana koronka. Do tego celu używa się bawełnianej nici, którą korzystając z wykonanych dziurek, mocuje się do tektury. Tekturę z gotową siatką układa się na poduszce i zaczyna wykonywanie koronki.
Wpis na listę niematerialnego dziedzictwa UNESCO.
12-23 lutego 2007 roku w siedzibie UNESCO w Paryżu Ministerstwo Kultury Republiki Chorwacji i Chorwacki Komitet ds. UNESCO zaprezentował wystawę „Koronkarstwo w Chorwacji”. Pokazano na niej koronki z Pagu, koronki z Hvar i koronki z Lepoglavy. W 2009 roku chorwackie koronkarstwo zostało wpisane na listę niematerialnego dziedzictwa UNESCO. Z tej okazji od 2010 roku jest organizowany w Pagu Międzynarodowy Festiwal Koronki. Uczestnicy mogą wziąć udział w warsztatach, zobaczyć wystawy koronek, nie tylko z Pagu, ale z innych państw. Równocześnie organizowane są targi Paška kužina, na których można kupić lokalne produkty. Festiwal koronki organizuje rada miasta, Turistička Zajednica Grada Paga (Izba Turystyczna), Društvo paških čipkarica "Frane Budak" (Towarzystwo Koronczarek z Pagu im. Frane Budaka).

</doc>
<doc id="5271471" url="https://pl.wikipedia.org/wiki?curid=5271471" title="Aeshnoptera">
Aeshnoptera

Aeshnoptera – takson ważek z podrzędu Epiprocta i infrarzędu różnoskrzydłych.
Morfologia.
Aeshnoptera podobnie jak inne ważki różnoskrzydłe mają głowę o dużych oczach złożonych z większymi fasetkami po stronie grzbietowej i mniejszymi po stronie brzusznej. Oczy te leżą bardzo blisko siebie, a nawet mogą się ze sobą stykać. Tak jak u innych ważek różnoskrzydłych ich skrzydła w pozycji spoczynkowej trzymane są całkowicie rozprostowane na boki. Ich użyłkowanie charakteryzuje przynajmniej słabo zaznaczony spłaszczony sektor radialny. Poza tym w pierwotnym planie budowy cechować się ono ma pierwszą i drugą gałęzią żyłki radialnej równoległymi w odcinkach nasadowych i tam oddzielonymi przez pojedynczy szereg komórek oraz mniej lub bardziej pofalowanymi gałęzią 3/4 żyłki radialnej tylnej i żyłką medialną przednią – cechy te jednak wtórnie zanikły u części taksonów, jak również znaleźć je można u niektórych taksonów spoza Aeshnoptera. Odwłok ma biegnące przez środek grzbietowej strony tergitów zgięcie lub kil, jednak cecha ta uległa uwstecznieniu lub całkowitemu zanikowi u Austropetaliida i Gomphaeschnidae.
Taksonomia.
Takson ten wprowadzony został w 1996 roku przez Güntera Bechly’ego. W 2001 roku Bechly wraz z współpracownikami dokonali modyfikacji jego diagnozy. Zalicza się do niego wszystkie ważki różnoskrzydłe z wyjątkiem Petalurida i Exophytica. Filogenetyczna systematyka Aeshnoptera według pracy Bechly’ego z 2007 roku do rangi rodziny przedstawia się następująco:

</doc>
<doc id="5271474" url="https://pl.wikipedia.org/wiki?curid=5271474" title="Czuppa">
Czuppa

Czuppa" herbu Korczak (ur. w XIV w., zm. w XV w.) – bojar litewski, adoptowany podczas unii horodelskiej (1413)".
Życiorys.
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.Z dokumentu dowiadujemy się o istnieniu Czupy, który został adoptowany przez przedstawicieli Korczaków.
Informacje o herbownych Korczaka z terenów Wołynia (ówcześnie należącego do Wielkiego Księstwa Litewskiego) pojawiają się dopiero w 1431 roku, kiedy to został sporządzony akt panów litewskich, ręczących za więźniów z obozu wielkiego księcia Świdrygiełły. Występują tam wówczas dwaj bojarzy litewscy, Hrynko Klukowicz i Bohowityn, którzy przywieszają do tego aktu swoje pieczęcie z herbem Korczak. Polski historyk, Władysław Semkowicz, twierdzi, że mogli oni pozostawać w związku rodzinnym z omawianym Czupą lub też byli gałęzią rodu, z którego Czupa się wywodził.
Faktem jest natomiast, że na Litwie już w poł. XV w. występuje rodzina Iliniczów, która później zalicza się do rodu Korczaków, a która może bezpośrednio pochodzi od wspomnianego Czupy.
Semkowicz dodaje, że "Szeszupa" to nazwa dopływu lewobrzeżnego Niemna, który w rejzach krzyżackich nosi nazwę Czuppa.

</doc>
<doc id="5271475" url="https://pl.wikipedia.org/wiki?curid=5271475" title="Frołowszczyzna">
Frołowszczyzna

Frołowszczyzna (; ) – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów wieś w gminie Przebrodź, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Pohost.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Nowy Pohost.
Według Powszechnego Spisu Ludności z 1921 roku zamieszkiwało tu 68 osób, 1 była wyznania prawosławnego a 67 staroobrzędowego. Jednocześnie 1 mieszkaniec zadeklarował polską, 67 białoruską przynależność narodową. Było tu 12 budynków mieszkalnych. W 1931 w 13 domach zamieszkiwało 99 osób.
Wierni należeli do parafii rzymskokatolickiej i prawosławnej w Przebrodziu. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Nowym Pohoście.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5271478" url="https://pl.wikipedia.org/wiki?curid=5271478" title="Hrehory Czetwertyński">
Hrehory Czetwertyński

Hrehory Czetwertyński herbu Pogoń Ruska (zm. 12 maja 1651 roku) – podkomorzy łucki w latach 1638-1651, wojski włodzimierski w latach 1627-1630.
Poseł na sejm koronacyjny 1633 roku, sejm zwyczajny 1635 roku, sejm 1638 roku, sejmu 1639 roku.

</doc>
<doc id="5271479" url="https://pl.wikipedia.org/wiki?curid=5271479" title="F 8 (1916)">
F 8 (1916)

F 8 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 13 listopada 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 2 lutego 1917 roku. 14 lutego 1917 roku F 8 zatonął w Zatoce Genueńskiej, jednak został podniesiony i powrócił do służby. Jednostka została skreślona z listy floty 1 września 1919 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 8 zbudowany został w stoczni FIAT-San Giorgio w La Spezii. Stępkę okrętu położono 12 czerwca 1915 roku, a zwodowany został 13 listopada 1916 roku. Motto okrętu brzmiało „Ricordati e aspetta” (pol. „Pamiętaj i czekaj”).
Dane taktyczno-techniczne.
F 8 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 8 został wcielony do służby w Regia Marina 2 lutego 1917 roku. Jego pierwszym dowódcą został kpt. mar. (wł. "tenente di vascello") Vittorio Levi Schiff. 14 lutego, podczas ćwiczebnego rejsu w Zatoce Genueńskiej, w odległości 2 Mm na południe od wyspy Tino okręt na skutek błędu załogi zatonął na głębokości 30 metrów. Jednostka nie doznała większych uszkodzeń i została wkrótce podniesiona przy pomocy brazylijskiego okrętu-bazy okrętów podwodnych „Ceará” i we wrześniu 1917 roku powróciła do służby.
14 grudnia F 8 został przydzielony do 2. eskadry (wł. "Squadriglia") okrętów podwodnych w Wenecji. Podczas rejsu z La Spezii do Wenecji uległ uszkodzeniu zawór wydechowy spalin oraz jeden z cylindrów i pojawiły się przecieki kadłuba, więc po przybyciu do Wenecji okręt trafił do doku na remont. W marcu 1918 roku rozpoczął działalność bojową, przeprowadzając ofensywne patrole pod Triest i Polę. W czerwcu F 8 został przeniesiony do Flotylli okrętów podwodnych w Ankonie. Jednostka operowała również z Wenecji i pod Rawenną. 1 listopada 1918 roku okręt bazował w Wenecji. Podczas całego konfliktu załoga jednostki wzięła udział w 10 rejsach bojowych, nie odnotowując w trakcie służby żadnych godnych wzmianki zdarzeń.
Po zakończeniu wojny F 8 został rozbrojony, a następnie skreślony z listy floty 1 września 1919 roku.

</doc>
<doc id="5271481" url="https://pl.wikipedia.org/wiki?curid=5271481" title="Hryhoriwka (rejon tetyjowski)">
Hryhoriwka (rejon tetyjowski)



</doc>
<doc id="5271485" url="https://pl.wikipedia.org/wiki?curid=5271485" title="Gabrielowo">
Gabrielowo

Gabrielowo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie brasławskim.
Historia.
W czasach zaborów w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 34 osoby, 12 było wyznania rzymskokatolickiego a 22 staroobrzędowego. Jednocześnie 17 mieszkańców zadeklarowało polską a 17 białoruską przynależność narodową. Były tu 4 budynki mieszkalne. W 1931 w 13 domach zamieszkiwały 83 osoby.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5271488" url="https://pl.wikipedia.org/wiki?curid=5271488" title="Rachid Berrouas">
Rachid Berrouas

Rachid Berrouas (ur. 28 kwietnia 1977) – marokański piłkarz, grający na pozycji defensywnego pomocnika. 
Kariera klubowa.
KAC Kénitra (2011–2017).
Przez całą swoją karierę był związany z KACem Kénitra. W zespole z Al-Kunajtiry zadebiutował 19 listopada 2011 roku w meczu przeciwko JS Massira, przegranym 3:1. Berrouas zagrał całe spotkanie. Pierwszą asystę zaliczył 17 lutego 2012 roku w meczu przeciwko Ittihadowi Khémisset, wygranym 0:1. Asystował przy golu w 51. minucie. W swoim pierwszym sezonie zagrał 15 meczów i dwa razy asystował.
W sezonie 2012/2013 rozegrał 26 meczów i raz asystował.
Pierwszego gola strzelił 29 września 2013 roku w meczy przeciwko Hassanii Agadir, zremisowanym 2:2. Do siatki trafił w 48. minucie. Łącznie w sezonie 2013/2014 zagrał 23 mecze i strzelił gola.
Statystyki Berrouasa w sezonie 2014/2015 to 29 meczów, 2 gole i 4 asysty.
Sezon 2015/2016 w wykonaniu Marokańczyka to 21 meczów, gol i 4 asysty.
W swoim ostatnim sezonie rozegrał 11 meczów i dorzucił do tego asystę.
Łącznie w Kénitrze zagrał 125 meczów ligowych, strzelił 4 gole i zanotował 12 asyst.
Dalsza kariera (2017–).
1 lipca 2017 roku ogłosił zakończenie piłkarskiej kariery.

</doc>
<doc id="5271489" url="https://pl.wikipedia.org/wiki?curid=5271489" title="Flet kręgosłupa">
Flet kręgosłupa

Flet kręgosłupa (ros. Флейта-позвоночник, "Flejta-pozwonocznik") — poemat Włodzimierza Majakowskiego, napisany jesienią 1915 roku.
Historia wydania.
Majakowski napisał poemat jesienią 1915 roku, niedługo po ukończeniu poprzedniego swojego dzieła, "Obłoku w spodniach". Poemat składa się z prologu i trzech następujących po nim części.
Autor poświęcił utwór Lili Brik. Początkowo miał on nazywać się "Wiersze dla niej". W pierwszej części, wydrukowanej w almanachu Взял, niektóre ustępy były usunięte przez carską cenzurę. Cały poemat opublikowało to samo wydawnictwo w lutym 1916 roku, i było w nim jeszcze więcej skreśleń cenzorskich.
Usunięte fragmenty przywrócono dopiero w dwutomowym zbiorze "Wszystko napisane przez Włodzimierza Majakowskiego" (ros. Все сочиненное Владимиром Маяковским), wydanym w 1919 roku, po rewolucji październikowej. 
Ostateczna redakcja poematu została przygotowana przez samego autora wraz z Lilą Brik w postaci rękopisu, datowanego na 21 listopada 1919 roku. Zeszyt ten został przepisany przez Lilę Brik, a zilustrowany pięcioma rysunkami Majakowskiego, który przygotował także stronę tytułową.
Polskie tłumaczenia.
Tytuł poematu w polskiej literaturze tematu funkcjonuje w dwóch wariantach. Najczęściej tłumaczony jest jako "Flet kręgosłupa"; w tej formie przytacza go m.in. Wiktor Woroszylski a także wszyscy autorzy wymienionych niżej przekładów. Niektórzy krytycy, w tym Sergiusz Kułakowski i Witold Parniewski podawali tytuł utworu dosłownie: "Flet-kręgosłup".
Pierwszą próbę spolszczenia "Fletu kręgosłupa" podjął Bruno Jasieński. Przekład prologu i pierwszej części poematu wydano w pierwszym polskim zbiorze wierszy Majakowskiego pt. "Wybór poezyj" pod red. Anatola Sterna. Sam Stern przełożył oddzielnie część drugą poematu, przekład ten opublikowano w trzytomowym wyborze dzieł Majakowskiego. Znalazł się tam także przekład części trzeciej, autorstwa Eugenii Siemaszkiewicz.
W 2022 roku opublikowano pierwszy pełny przekład poematu autorstwa Filipa Świerczyńskiego w niezależnym wydaniu książkowym. Jest to publikacja dwujęzyczna, opatrzona przez tłumacza wstępem krytycznym.

</doc>
<doc id="5271491" url="https://pl.wikipedia.org/wiki?curid=5271491" title="Biełyj Kołodieź (rejon miedwieński)">
Biełyj Kołodieź (rejon miedwieński)

Biełyj Kołodieź () – wieś (ros. село, trb. sieło) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad ruczajem Biełyj Kołodieź (prawy dopływ Rieuta w dorzeczu Sejmu), 3,5 km od centrum administracyjnego sielsowietu (1-ja Gostomla), 20,5 km na północny zachód od centrum administracyjnego rejonu (Miedwienka), 35,5 km na południowy zachód od Kurska, 18 km od drogi magistralnej (federalnego znaczenia) M2 «Krym».
We wsi znajduje się 49 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 31 osób.

</doc>
<doc id="5271493" url="https://pl.wikipedia.org/wiki?curid=5271493" title="Teatr Nikoli">
Teatr Nikoli

Teatr Nikoli – teatr pantomimy, założony w 1990 w Kijowie przez Mikołaja Wiepriewa. 
Historia.
Założycielem teatru i reżyserem jego spektakli jest Mikołaj Wiepriew, absolwent Kijowskiej Miejskiej Akademii Cyrku i Sztuki Teatralnej. W latach 1990-2001 występował pod nazwą „Biały Klaun”. W Polsce działa od 1992 roku. Wielokrotnie występował na Międzynarodowym Festiwalu Teatrów Ulicznych w Jeleniej Górze. Brał także udział w takich festiwalach teatralnych jak: Stocton on Tees (Wielka Brytania – 1995), Feast Of Fools (Holandia – 1996), Międzynarodowy Festiwal Nowych Teatrów w Petersburgu (Rosja – 1997), Pflasterspektakel (Austria), Festiwal Vinte E Sete (Portugalia – 2009), Międzynarodowy Festiwal Teatralny „Butrinti 2000" (Albania – 2010), a także w innych wydarzeniach kulturalnych (Międzynarodowy projekt "Statek Komediantów", podczas uroczystości 300-lecia Petersburga – 2003, Międzynarodowy projekt kulturalny w ramach Ramadanu w Ad-Dauha – 2005).
W latach 1990-1993 współpracował z krakowskimi teatrami STU i KTO (podczas artystycznych działań w 1993 roku w San José). Wspólnie z polsko-francuską Fundacją EquiLibre był pomysłodawcą i realizatorem projektu "Terapia przez śmiech" (1992-2002), prezentowanego w Polsce, Francji, Macedonii, Palestynie i Azerbejdżanie.
Działalność Mikołaja Wiepriewa poza Teatrem Nikoli (do 2001 pod nazwą „Biały Klaun”).
Mikołaj Wiepriew był wykładowcą pantomimy w Kijowskiej Miejskiej Akademii Cyrku i Sztuki Teatralnej (w latach 1985-1987) i wykładowcą w Kijowskim Narodowym Uniwersytecie Teatru, Kina i Telewizji im. Iwana Karpenki-Karego (w latach 1987-1989).

</doc>
<doc id="5271494" url="https://pl.wikipedia.org/wiki?curid=5271494" title="Biełyj Kołodieź">
Biełyj Kołodieź

Biełyj Kołodieź () – nazwa toponimów w Rosji

</doc>
<doc id="5271499" url="https://pl.wikipedia.org/wiki?curid=5271499" title="Leopold Antoniewicz">
Leopold Antoniewicz

Leopold Antoniewicz 22 stycznia 1916 w Żukowcu, zm. 19 listopada 2011 w Londynie) – kapitan pilot Wojska Polskiego, kawaler Virtuti Militari.
Życiorys.
W 1921 r. jego rodzina przedostała się z ZSRR do Polski i osiedliła w rejonie Augustowa. W 1929 r. przeprowadzili się do Białegostoku, gdzie zdał egzamin maturalny w Gimnazjum im. Józefa Piłsudskiego. Zainteresował się szybownictwem, w szkole w Pińczowie uzyskał kategorię "C" pilota szybowcowego.
W 1936 r. został powołany do odbycia służby zasadniczej w Wojsku Polskim. Jesienią 1937 r. rozpoczął służbę w 71 Pułku Piechoty w Zambrowie, od stycznia 1938 r. rozpoczął naukę w Szkole Podchorążych Lotnictwa - Grupie Technicznej w Warszawie. Po wybuchu II wojny światowej przedostał się do Lwowa, po ataku ZSRR na Polskę ewakuował się do Rumunii. Dotarł do Francji, został przydzielony do bazy polskiego lotnictwa w Lyon-Bron. Po klęsce Francji przez Oran, Casablancę i Gibraltar przedostał się do Wielkiej Brytanii. Wstąpił do służby w Polskich Sił Powietrznych, otrzymał numer służbowy RAF P-0936.
Od października do listopada 1941 r. brał udział w kursie teoretycznym w ośrodku wyszkolenia personelu latającego w Hucknall. Następnie został skierowany na dalsze szkolenie w St Andrews, po jego ukończeniu przeszedł przeszkolenie w Torquay, które zakończył w styczniu 1942 r. W lutym 1942 r. szkolił się w 25 Polish Elementary Flying Training School w Hucknall. W maju został skierowany na kurs pilotażu w 16 Polish Service Flying Training School w Newton. W grudniu został skierowany na kurs nawigatorów w 3 School of General Reconnaissance w Squires Gate.
W lutym 1943 r. otrzymał przydział do dywizjonu 304 jako pilot. 12 marca wykonał swój pierwszy lot bojowy na poszukiwanie niemieckich okrętów podwodnych. 28 marca, jako drugi pilot, brał udział w ataku na U-boota, który został uznany za uszkodzonego. Został skierowany na szkolenie w 6 Operational Training Unit (6 OTU) w Silloth, które ukończył w czerwcu 1943 r. Powrócił do służby w dywizjonie 304. 22 sierpnia pilotowany przez niego Wellington został zaatakowany przez Junkersa Ju 88, dzięki umiejętnościom pilota udało się wymanewrować nieprzyjacielski myśliwiec. W nocy z 28 na 29 stycznia 1944 r. wykrył wynurzonego U-boota, na którego przeprowadził nieskuteczny atak bombami głębinowymi. Następny nieskuteczny atak na U-boota przeprowadził w nocy z 10 na 11 marca. 13 maja jego Wellington został przechwycony przez dwa Ju 88, pilot przez 45 minut wykonywał uniki dzięki którym udało się ocalić maszynę. 18 czerwca zaatakował U-boota U-441, na podstawie śladów zaliczono mu zatopienie tego okrętu. Turę lotów bojowych zakończył 18 września 1944 r. i został skierowany jako instruktor do 6 OTU w Silloth.
Po zakończeniu II wojny światowej służył w 6 OTU do listopada 1945 r. Służbę w Polskich Siłach Powietrznych zakończył w stopniu polskiego kapitana i angielskiego Flight Lieutenanta z nalotem 1064 godzin. Po demobilizacji rozpoczął pracę jako zegarmistrz. Następnie rozpoczął studia medyczne i w 1960 r. ukończył College Hospital w Londynie ze specjalizacją w stomatologii. W zawodzie pracował do 2005 r. Zmarł 19 listopada 2011 r. w Londynie, został pochowany na Swains Lane - Highgate Cemetery 
Ordery i odznaczenia.
Za swą służbę został odznaczony:
i medalami pamiątkowymi.

</doc>
<doc id="5271500" url="https://pl.wikipedia.org/wiki?curid=5271500" title="Gasperowszczyzna (rejon brasławski)">
Gasperowszczyzna (rejon brasławski)

Gasperowszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr skarbowych Przebrodź.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały białoruską przynależność narodową. Były tu 3 budynki mieszkalne. W 1931 w 3 domach zamieszkiwało 15 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5271501" url="https://pl.wikipedia.org/wiki?curid=5271501" title="Martyna Borowczak">
Martyna Borowczak

Martyna Borowczak (ur. 30 sierpnia 2002 w Międzyrzeczu) – polska siatkarka, grająca na pozycji przyjmującej. Od 2021 roku zawodniczka klubu BKS BOSTIK Bielsko-Biała występującego w TAURON Lidze.
Karierę siatkarską rozpoczynała w drużynie SPS Zbąszynek. W rozgrywkach młodzieżowych reprezentowała klub Enea Energetyk Poznań, z którym w 2020 roku wywalczyła brązowy medal mistrzostw Polski juniorek, zostając wybrana najlepszą przyjmującą turnieju finałowego. W 2021 roku wraz z drużyną z Poznania wywalczyła mistrzostwo Polski juniorek oraz otrzymała nagrodę dla najbardziej wartościowej zawodniczki turnieju finałowego. Powoływana do reprezentacji Polski juniorek.
Jest absolwentką Szkoły Mistrzostwa Sportowego PZPS w Szczyrku. W latach 2019-2021 wraz z drużyną SMS Szczyrk grała w pierwszej lidze. W sezonie 2019/2020 rozegrała 22 mecze, zdobywając w nich 245 punktów. W sezonie 2020/2021 wystąpiła w 23 meczach, w których punktowała 280 razy.
W 2021 roku podpisała kontrakt z drużyną BKS BOSTIK Bielsko-Biała. W TAURON Lidze zadebiutowała 26 września 2021 w meczu przeciwko drużynie Developres BELLA DOLINA Rzeszów, zdobywając 13 punktów. Pierwszą nagrodę MVP w najwyższej klasie rozgrywkowej otrzymała w dniu 14 kwietnia 2022 roku za grę w meczu przeciwko UNI Opole.
Linki zewnętrzne.
Profil siatkarki w portalu TAURON Ligi

</doc>
<doc id="5271503" url="https://pl.wikipedia.org/wiki?curid=5271503" title="Bo Jonsson">
Bo Jonsson

Bo Sven Ingvar Jonsson (ur. 17 stycznia 1947 w Grännie) – szwedzki lekkoatleta specjalizujący się w skoku wzwyż. 
Na arenie międzynarodowej odniósł następujące sukcesy:
Podczas letnich igrzysk olimpijskich w Meksyku (1968) był zgłoszony do konkursu skoku wzwyż, jednak nie wystąpił w eliminacjach i nie został sklasyfikowany.
Dwukrotny złoty medalista mistrzostw Szwecji w skoku wzwyż – 1965 (2,07), 1967 (2,10).
Rekord życiowy w skoku wzwyż: 2,18 (11 maja 1969, Sztokholm).

</doc>
<doc id="5271510" url="https://pl.wikipedia.org/wiki?curid=5271510" title="Dorota Dobrew">
Dorota Dobrew

Dorota Dobrew (ur. 1959) – polska bohemistka i tłumaczka z języka czeskiego.
Życiorys.
Ukończyła bohemistykę na Uniwersytecie Warszawskim, następnie pracowała naukowo na macierzystej uczelni. Zanim zaczęła przekładać z języka czeskiego, studiowała orientalistykę i pracowała w firmie prawniczej. W jej dorobku tłumaczeniowym znajduje się twórczość takich poetów jak Vítězslav Nezval, Jaroslav Seifert, Jan Zahradníček, Petr Placák, Ivan Martin Jirous, Egon Bondy, Petr Hruška, Petr Borkovec, czy Jaromír Typlt. Przekładała także dzieła prozaików, w tym Antonína Bajaji, Emila Hakla, Jiřígo Hájíčka, Petry Hůlovej, Tomáša Zmeškala i Květy Legátovej, oraz książki dla dzieci autorstwa Zdenka Svěráka i Jana Karafiáta. Tłumaczyła także z języka bułgarskiego.
W 2008 roku otrzymała Nagrodę „Literatury na Świecie” za przekład książki "Straszydła na co dzień" Karla Michala. W 2021 roku została wyróżniona nagrodą Premia Bohemica przyznawaną za popularyzację czeskiej kultury. Laudację podczas ceremonii wręczenia nagrody wygłosił poeta Petr Hruška.

</doc>
<doc id="5271511" url="https://pl.wikipedia.org/wiki?curid=5271511" title="Jean-Hubert Debrousse">
Jean-Hubert Debrousse

Jean-Hubert Debrousse (ur. 26 lipca 1844 w La Teste-de-Buch, zm. 4 listopada 1899 w La Chapelle-Rablais) – francuski przedsiębiorca, polityk, kolekcjoner i filantrop.
Życiorys.
Jean Debrousse (nazywany Hubertem przez członków rodziny) był synem Marie-Félicie Dessans (1826–1913) i François-Huberta Débrousse’a (1817–1878). Jego ojciec, były kamieniarz, który został inżynierem budownictwa, dorobił się fortuny w czasie II Cesarstwa Francuskiego jako wykonawca robót publicznych. 13 lipca 1872 ojciec Debrousse’a kupił posiadłość Château des Moyeux. Rodzina Debrousse pozostawiła w spadku ogromny majątek, który umożliwił w szczególności utworzenie hospicjum Debrousse i fundacji Debrousse, która częściowo sfinansowała pracę Pierre’a Curie i Marii Skłodowskiej-Curie.
Debrousse był miłośnikiem sztuki, kolekcjonował obrazy takich malarzy jak Ferdinand Roybet, Eugène Boudin, Paul Trouillebert i Euphémie Muraton, a w szczególności Augustin Théodule Ribot. Posiadał ponad czterdzieści obrazów i akwareli tego artysty, którego był mecenasem.

</doc>
<doc id="5271518" url="https://pl.wikipedia.org/wiki?curid=5271518" title="Gajlesze">
Gajlesze

Gajlesze (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów wieś rządowa w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Brasław.
Według Powszechnego Spisu Ludności z 1921 roku zamieszkiwało tu 284 osób, 111 było wyznania rzymskokatolickiego, 50 prawosławnego, 116 staroobrzędowego a 7 mojżeszowego. Jednocześnie 146 mieszkańców zadeklarowało polską, 138 białoruską przynależność narodową. Były tu 53 budynki mieszkalne. W 1931 w 60 domach zamieszkiwały 322 osoby.
Wierni należeli do parafii rzymskokatolickiej w Belmoncie. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5271521" url="https://pl.wikipedia.org/wiki?curid=5271521" title="F 9 (1916)">
F 9 (1916)

F 9 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 24 września 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 29 grudnia 1916 roku. Jednostka została wycofana z czynnej służby 1 sierpnia 1928 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 9 zbudowany został w stoczni FIAT-San Giorgio w La Spezii. Stępkę okrętu położono 3 czerwca 1915 roku, a zwodowany został 24 września 1916 roku. Motto okrętu brzmiało „Ubi Mars atrocissimus adsum” (pol. „Obecny tam, gdzie Mars szaleje najbardziej”).
Dane taktyczno-techniczne.
F 9 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 9 został wcielony do służby w Regia Marina 29 grudnia 1916 roku. Jego pierwszym dowódcą został kpt. mar. (wł. "tenente di vascello") Paolo Borgatti. Po zakończeniu okresu szkolenia F 9 został podporządkowany Dowództwu Obszaru Morskiego w La Spezii, skąd przeprowadził na Morzu Tyrreńskim kilka defensywnych patroli przeciw okrętom podwodnym. W marcu jednostka została przydzielona do 1. eskadry (wł. "Squadriglia") okrętów podwodnych w Wenecji. Podczas wspólnego z F 10 rejsu z La Spezii do Wenecji okręt został nieopodal Mesyny omyłkowo ostrzelany przez niszczyciel „Euro” i torpedowiec „Airone”, jednak dzięki alarmowemu zanurzeniu nie doznał uszkodzeń. F 9 operował z bazy w pod Rawenną, przeprowadzając ofensywne patrole u wybrzeży Dalmacji, jednak nie odnotował w trakcie służby żadnych godnych wzmianki zdarzeń. 1 listopada 1918 roku okręt wchodził w skład Flotylli okrętów podwodnych w Wenecji.
Po zakończeniu wojny F 9 prowadził intensywną działalność szkoleniową, uczestnicząc w manewrach morskich i ćwiczeniach, a następnie został rozbrojony i skreślony z listy floty 1 sierpnia 1928 roku.

</doc>
<doc id="5271523" url="https://pl.wikipedia.org/wiki?curid=5271523" title="Dorta Jagić">
Dorta Jagić

Dorta Jagić (ur. 1974 w Sinju) – chorwacka poetka i tłumaczka.
Życiorys.
Kształciła się w zakresie religioznawstwa oraz filozofii na Uniwersytecie w Zagrzebiu. Jest dyrektorką studenckich zespołów teatralnych od 1999 roku, prowadziła także edukację teatralną. Pisze głównie poezję, lecz również tworzy opowiadania, eseje, dramaty, scenariusze, przekłada poezję i prozę z języka niemieckiego i angielskiego. Jej twórczość przekładano m.in. na języki: francuski, polski i słowacki. Mieszka w Zagrzebiu.
Twórczość.
Zdaniem Miloša Đurđevića w poezji Dorty Jagić kluczową rolę odgrywa metafora, której poetka nadaje nowe funkcje, a walory słuchowe i wizualne jej poezji przenikają się wzajemnie.

</doc>
<doc id="5271527" url="https://pl.wikipedia.org/wiki?curid=5271527" title="Gillershof">
Gillershof

Gillershof – część miasta Leżajsk, do 1937 samodzielna wieś. Leży na południe od obecnego centrum miasta, wzdłuż ul. Stanisława Moniuszki.
Historia.
Gillershof był kiedyś odrębną niemiecką osadą założoną w związku z józefińską akcją kolonizacyjną w 1787 roku i zamieszkaną przez katolików i ewangelików. Należał do gminy zbiorowej i parafii Giedlarowa. Stoją tu jeszcze domy i budynki gospodarcze oraz spichlerze z XIX wieku (na jednym z nich widnieje napis 1867), natomiast nie ma już kościoła protestanckiego.
Do 1934 Gillershof stanowił gminę jednostkową w powiecie łańcuckim, za II RP w woј. lwowskim. W 1934 w nowo utworzonej zbiorowej gminie Giedlarowa, gdzie utworzył gromadę. 14 kwietnia 1935 roku mieszkańcy wysłali petycję do Ministerstwa Spraw Wewnętrznych o przyłączenie do Leżajska, do czego doszło 1 kwietnia 1937.

</doc>
<doc id="5271529" url="https://pl.wikipedia.org/wiki?curid=5271529" title="Dornbach">
Dornbach



</doc>
<doc id="5271530" url="https://pl.wikipedia.org/wiki?curid=5271530" title="Księże Kolano">
Księże Kolano



</doc>
<doc id="5271533" url="https://pl.wikipedia.org/wiki?curid=5271533" title="F 10 (1916)">
F 10 (1916)

F 10 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 19 października 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 29 grudnia 1916 roku. Jednostka została wycofana z czynnej służby 2 czerwca 1930 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 10 zbudowany został w stoczni FIAT-San Giorgio w La Spezii. Stępkę okrętu położono 31 sierpnia 1915 roku, a zwodowany został 19 października 1916 roku.
Dane taktyczno-techniczne.
F 10 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 10 został wcielony do służby w Regia Marina 29 grudnia 1916 roku. Jego pierwszym dowódcą został kpt. mar. (wł. "tenente di vascello") Alessandro De Micheli. Po zakończeniu okresu szkolenia F 10 przeprowadził na Morzu Tyrreńskim kilka defensywnych patroli przeciw okrętom podwodnym. W marcu 1917 roku jednostka została przydzielona do eskadry (wł. "Squadriglia") okrętów podwodnych w Brindisi. Podczas wspólnego z F 9 rejsu z La Spezii do Wenecji okręt został nieopodal Mesyny omyłkowo ostrzelany przez niszczyciel „Euro” i torpedowiec „Airone”, jednak dzięki alarmowemu zanurzeniu nie doznał uszkodzeń. W październiku F 10 został oddelegowany do Valony, skąd przeprowadzał defensywne patrole na pobliskich wodach. W marcu 1918 roku okręt został przyporządkowany 1. eskadrze okrętów podwodnych w Wenecji, w ramach której uczestniczył w patrolach wzdłuż wybrzeża Dalmacji i pod austro-węgierskimi portami Triest i Pola. 1 listopada 1918 roku okręt wchodził w skład Flotylli okrętów podwodnych w Wenecji. Podczas działań wojennych załoga F 10 wzięła udział w 32 rejsach bojowych, nie odnotowując w trakcie służby żadnych godnych wzmianki zdarzeń.
Po zakończeniu wojny F 10 prowadził intensywną działalność szkoleniową, uczestnicząc w manewrach morskich i ćwiczeniach, a następnie został rozbrojony i skreślony z listy floty 2 czerwca 1930 roku.

</doc>
<doc id="5271537" url="https://pl.wikipedia.org/wiki?curid=5271537" title="Siedlanka (Leżajsk)">
Siedlanka (Leżajsk)

Siedlanka – część miasta Leżajsk w południowo-wschodniej Polsce, w województwie podkarpackim, w powiecie leżajskim. Siedlanka leży na północ od obecnego centrum miasta, wzdłuż ulicy o nazwie "Siedlanka".
Historia.
Dawniej wieś i gmina jednostkową w powiecie łańcuckim, za II RP w woј. lwowskim. W 1934 w nowo utworzonej zbiorowej gminie Kuryłówka, gdzie utworzyła gromadę.
Podczas II wojny światowej w nowo utworzonej małej gminie Leżajsk w powiecie Jaroslau w dystrykcie krakowskim (Generalne Gubernatorstwo). Liczyła wtedy 442 mieszkańców.
Po wojnie znów w gminie Kuryłówka w powiecie łańcuckim w województwie rzeszowskim. 1 stycznia 1949 włączona do Leżajska.

</doc>
<doc id="5271538" url="https://pl.wikipedia.org/wiki?curid=5271538" title="Jan Światłowski">
Jan Światłowski

Jan Światłowski ps. „Młot” (ur. 2 grudnia 1896 w Jastrzębiej, zm. wiosną 1940 w USRR) – major piechoty Wojska Polskiego.
Życiorys.
Urodził się 2 grudnia 1896 we wsi Jastrzębia, w ówczesnym powiecie kutnowskim guberni warszawskiej, w rodzinie Wojciecha i Franciszki z Grabowskich. Był młodszym bratem Bronisława ps. „Orzeł” (ur. 1894), z którym działał w Polskiej Organizacji Wojskowej.
3 maja 1922 został zweryfikowany w stopniu porucznika ze starszeństwem od 1 czerwca 1919 i 1663. lokatą w korpusie oficerów piechoty. Później został przeniesiony do 62 Pułku Piechoty w Bydgoszczy i przydzielony do Szkoły Podchorążych Piechoty w Warszawie, w której był oficerem kompanii, oficerem 4. kompanii kursu doszkolenia (1923), instruktorem wyszkolenia strzeleckiego 1. kompanii, oficerem wychowawczym 1. kompanii (1925–1927) i ponownie oficerem kompanii (1927/28). W 1928 znów służył w 62 pp. 19 marca 1928 prezydent RP nadał mu stopień kapitana z dniem 1 stycznia 1928 i 45. lokatą w korpusie oficerów piechoty. Później został przeniesiony do Korpusu Ochrony Pogranicza, w którym pełnił służbę m.in. na stanowisku dowódcy kompanii granicznej „Skała”. 4 lutego 1934 prezydent RP nadał mu z dniem 1 stycznia 1934 stopień majora w korpusie oficerów piechoty i 44. lokatą. W kwietniu tego roku został przeniesiony z KOP do 58 Pułku Piechoty w Poznaniu na stanowisko dowódcy batalionu. W marcu 1939 pełnił służbę w Szkole Podchorążych Piechoty w Komorowie na stanowisku dowódcy I batalionu.
W czasie kampanii wrześniowej walczył jako dowódca I batalionu 114 Pułku Piechoty. Według wcześniejszych źródeł miał polec 26 września 1939 w Aleksandrowie, lecz później okazało się, że został uwięziony we Lwowie, a wiosną zamordowany na terytorium ówczesnej Ukraińskiej Socjalistycznej Republiki Radzieckiej.
Pośmiertnie został mianowany podpułkownikiem.

</doc>
<doc id="5271540" url="https://pl.wikipedia.org/wiki?curid=5271540" title="Anja Golob">
Anja Golob

Anja Golob (ur. 1976) – słoweńska poetka, dramatopisarka, tłumaczka, publicystka.
Życiorys.
Ukończyła studia z filozofii i komparatystyki literackiej na Uniwersytecie Lublańskim. Pracowała jako krytyk teatralny przez dwanaście lat, publikowała m.in. w czasopiśmie „Večer”, drugim największym słoweńskim dzienniku. Zajmuje się prowadzeniem niewielkiej oficyny wydawniczej VigeVegaKnjige od 2013 roku. Pracuje i mieszka w Lublanie i Brukseli.

</doc>
<doc id="5271551" url="https://pl.wikipedia.org/wiki?curid=5271551" title="Ċirkewwa">
Ċirkewwa

Ċirkewwa (wym. "czirkełła") – port morski położony w Republice Malty, w najbardziej wysuniętym na północ miejscu wyspy o tej samej nazwie.
W porcie znajduje się terminal promowy, z którego regularnie kursują promy samochodowe do portu Mġarr na Gozo, a także terminal pasażerski. Latem wyruszają stąd również mniejsze statki na wyspę Comino, organizowane są również wycieczki nurkowe. Ponieważ Ċirkewwa nie jest miejscowością, lecz najbardziej na północ wysuniętym punktem wyspy, poza terminalem nie ma tam żadnej infrastruktury. W 2015 roku obsłużył ponad 4,7 mln pasażerów.
4 czerwca 2021 firma Infrastructure Malta zakończyła przebudowę jednego z nabrzeży wykorzystywanych przez promy w Ċirkewwa. 
Ze względu na rozległe uszkodzenia konstrukcji to stare, 100-metrowe nabrzeże nie mogło być bezpiecznie wykorzystywane jako miejsce cumowania promów z Gozo. Po gruntownej modernizacji, w tym przeprojektowaniu pokładu, nabrzeże jest teraz bezpieczniejsze dla załóg cumujących, pasażerów i żeglarzy podczas operacji cumowania i wchodzenia na pokład. Infrastructure Malta rozpoczęła ten projekt latem 2020, wyburzając większość konstrukcji nabrzeża nad poziomem morza i dokonując generalnych napraw fundamentów podmorskich. Koszt przebudowy wyniòsł 1,6 miliona euro. 
Nowy pokład nabrzeża o powierzchni 2320 metrów kwadratowych znajduje się na wyższym poziomie niż oryginalny, co zapewnia większe bezpieczeństwo, zmniejszając wpływ fal zalewających pokład podczas wzburzonego morza. Nabrzeże wyposażone jest w nowe pachołki cumownicze i drabiny bezpieczeństwa, a także podziemne rurociągi ułatwiające doprowadzenie wody pitnej oraz odprowadzenie ścieków z zacumowanych promów. Istnieją również podziemne kanały dla nowego systemu oświetleniowego.
Podróżni chcący dostać się na wyspę Gozo mogą dotrzeć do Ċirkewwy samochodem, kierując się znakami drogowymi, oraz autobusem z Valletty, Sliemy, Buġibby lub Saint Paul’s Bay.
W pobliżu portu znajduje się kilka hoteli oraz piaszczysta plaża w zatoce Paradise Bay.
Nurkowanie w Ċirkewwa.
Ċirkewwa jest jednym z najczęściej odwiedzanych miejsc do płetwonurkowania (ang. "scuba diving") na Wyspach Maltańskich. Są tam podwodne klify, jaskinie, tunele i łuk sięgający dna morskiego na głębokości 27 m. Znajdują się tam również wraki holownika MV „Rozi” i łodzi patrolowej „P29”, które zostały celowo zatopione w 1992 i 2007. W niewielkiej odległości od Marfa Point pod wodą znajduje się posąg "Madonny", który został umieszczony w naturalnej jaskini przez członków Amphibians Diving Club.
Od połowy 2010 nurkowie pracowali nad uzyskaniem wsparcia społeczności rybackich, wędkarskich i żeglarskich w celu ustanowienia u wybrzeży Ċirkewwy rezerwatu morskiego. Zarządzanie utworzonym Ċirkewwa Marine Park powierzono w 2019 Nature Trust Malta, a jego oficjalna inauguracja miała miejsce w 2021. Park morski Ċirkewwa znajduje się w najbardziej wysuniętym na północny zachód punkcie wyspy Malta. Obejmuje on trzy główne miejsca nurkowe i ma wysoką wartość ekologiczą ze względu na różnorodne cechy geomorfologiczne, łąki "posidonia oceanica" oraz gatunki o międzynarodowym znaczeniu ochronnym.

</doc>
<doc id="5271552" url="https://pl.wikipedia.org/wiki?curid=5271552" title="Cirkewwa">
Cirkewwa



</doc>
<doc id="5271554" url="https://pl.wikipedia.org/wiki?curid=5271554" title="Juan Antonio Llorente">
Juan Antonio Llorente

Juan Antonio Llorente González (ur. 30 marca 1756 w Rincón de Soto, zm. 7 lutego 1823 w Madrycie) – hiszpański duchowny, uczony i polityk oświecenia. Należał do profrancuskiej frakcji podczas wojny o niepodległość Hiszpanii. Z jego bogatej erudycyjnej twórczości wyróżnia się krytyczna historia Inkwizycji, opublikowana gdy przebywał na wygnaniu we Francji.
Życiorys.
Juan Antonio Llorente był komisarzem Świętego Oficjum w Logroño, sekretarzem inkwizycji w Madrycie, komisarzem świętej krucjaty, doktorem prawa kanonicznego i kapłanem wyświęconym w 1779 roku. Od wewnątrz próbował ukrócić represyjny charakter inkwizycji i jej niesprawiedliwych sądów. Rozpoczął projekt reformy Świętego Oficjum w trudnym czasie, ponieważ właśnie wtedy rząd wykorzystywał Inkwizycję do represji przeciwko osobom sprzyjającym Francuzom. Zasiadający na hiszpańskim tronie Józef Bonaparte wyróżnił go ustanowionym przez siebie Orderem Królewskim Hiszpanii. Był prześladowany za swoje liberalne poglądy i musiał wyemigrować do Francji, gdzie nadal pisał. W 1818 roku we Francji opublikował historię krytyczną hiszpańskiej inkwizycji ("Historia crítica de la Inquisición española"), którą napisał dzięki informacjom zebranym w Madrycie, kiedy był sekretarzem inkwizycji. Skorzystał z amnestii liberalnego rządu i wrócił do Hiszpanii, zmarł w Madrycie w 1823 roku.

</doc>
<doc id="5271555" url="https://pl.wikipedia.org/wiki?curid=5271555" title="Peng Qingyue">
Peng Qingyue

Peng Qingyue (chiń. 彭清玥; ur. 13 stycznia 2005) – chińska skoczkini narciarska.
Przebieg kariery.
W FIS Cupie zadebiutowała 25 stycznia 2020 w zawodach odbywających się w Rastbüchl, zajmując 18. lokatę. Ze względu na młody wiek nie zdobyła punktów do klasyfikacji generalnej. Zrobiła to w lipcu 2021, plasując się w pierwszej dziesiątce, a 17 lipca zadebiutowała w Letnim Pucharze Kontynentalnym, kończąc zawody w Kuopio na 8. i 6. miejscu. W sierpniu 2021 zadebiutowała w Letnim Grand Prix, zajmując 30. pozycję we Frenštácie. 5 września 2021 roku po raz pierwszy stanęła na podium w cyklu FIS Cup, wygrywając konkurs w Ljubnie.
W dniach 4 i 5 grudnia 2021 wystąpiła w zimowej edycji Pucharu Kontynentalnego, plasując się dwukrotnie na 5. miejscu. 10 grudnia 2021 zadebiutowała w Pucharze Świata, kończąc na 38. lokacie w Klingenthal. Wystąpiła na Zimowych Igrzyskach Olimpijskich 2022. W konkursie indywidualnym zajęła 38. pozycję, a konkurs drużyn mieszanych wraz z kolegami z drużyny ukończyła na 10. miejscu.
18 lutego 2023 zdobyła pierwsze w karierze punkty Pucharu Świata, zajmując 25. miejsce w zawodach w Râșnovie.

</doc>
<doc id="5271558" url="https://pl.wikipedia.org/wiki?curid=5271558" title="Kaplica Pokoju w Karłowicach">
Kaplica Pokoju w Karłowicach

Kaplica Pokoju w Karłowicach – budynek sakralny wzniesiony w miejscu podpisania pokoju karłowickiego z 1699 roku. Obecnie stanowi on znaczący zabytek kultury materialnej Serbii.
Historia.
Po zawarciu w Karłowicach pokoju kończącego wojnę Turcji ze Świętą Ligą, franciszkanie wybudowali drewnianą kaplicę w miejscu podpisania traktatu. Budowla ta została zniszczona przez wojska osmańskie w trakcie kolejnego starcia austriacko-tureckiego, po czym odbudowaną ją w roku 1716. Obecna kaplica powstała w 1817 roku i wykorzystywana jest do dziś przez kościół katolicki. 

</doc>
<doc id="5271563" url="https://pl.wikipedia.org/wiki?curid=5271563" title="F 11 (1916)">
F 11 (1916)

F 11 – włoski okręt podwodny z czasów I wojny światowej i okresu międzywojennego, jedna z 21 zbudowanych dla Regia Marina jednostek typu "F". Okręt został zwodowany 17 września 1916 roku w stoczni FIAT-San Giorgio w La Spezii, a w skład włoskiej marynarki wojennej został wcielony 29 grudnia 1916 roku. Jednostka została wycofana z czynnej służby 1 września 1919 roku.
Projekt i budowa.
Okręty podwodne typu "F" zostały zaprojektowane przez inż. majora Cesarego Laurentiego jako ulepszenie poprzedniego projektu tego konstruktora – jednostek typu "Medusa". Przy zachowaniu wymiarów zewnętrznych i wyporności nowe okręty charakteryzowały się szybszym czasem zanurzania, większą manewrowością w położeniu nawodnym i podwodnym, powiększonym kioskiem, instalacją działa pokładowego, żyrokompasu, dwóch peryskopów i systemu łączności podwodnej Fessenden. Okręty miały konstrukcję dwukadłubową, z kadłubem lekkim ukształtowanym na podobieństwo linii kadłuba torpedowców. Przestrzeń między kadłubem sztywnym a lekkim można było uczynić wodoszczelnym poprzez zamknięcie specjalnych odwietrzników: w ten sposób okręty zyskiwały dodatkową rezerwę pływalności, szczególnie przydatną podczas żeglugi po powierzchni w złych warunkach pogodowych.
F 11 zbudowany został w stoczni FIAT-San Giorgio w La Spezii. Stępkę okrętu położono 17 lipca 1915 roku, a zwodowany został 17 września 1916 roku.
Dane taktyczno-techniczne.
F 11 był niewielkim, przybrzeżnym okrętem podwodnym. Kadłub podzielony był grodziami wodoszczelnymi (wyposażonymi w podwójne drzwi wodoszczelne) na trzy przedziały: dziobowy (mieszczący kubryk marynarzy), przedział z głównym stanowiskiem dowodzenia i siłownią oraz przedział baterii akumulatorów. Długość całkowita wynosiła 45,63 metra, szerokość 4,22 metra i zanurzenie 3,1 metra. Wyporność normalna w położeniu nawodnym wynosiła 262 tony, a w zanurzeniu 319 ton. Okręt napędzany był na powierzchni przez dwa dwusuwowe silniki wysokoprężne FIAT 216 o łącznej mocy 670 KM. Napęd podwodny zapewniały dwa silniki elektryczne o łącznej mocy 500 KM. Dwa wały napędowe obracające dwiema śrubami umożliwiały osiągnięcie prędkości 12,5 węzła na powierzchni i 8 węzłów w zanurzeniu. Zasięg wynosił 1300 Mm przy prędkości 9 węzłów w położeniu nawodnym oraz 120 Mm przy prędkości 2,5 węzła w zanurzeniu (lub 800 Mm przy prędkości 12 węzłów w położeniu nawodnym oraz 9 Mm przy prędkości 8 węzłów w zanurzeniu). Zapas paliwa wynosił 12 ton. Energia elektryczna magazynowana była w jednej baterii akumulatorów składającej się z 232 ogniw. Dopuszczalna głębokość zanurzenia wynosiła 40 metrów.
Okręt wyposażony był w dwie stałe dziobowe wyrzutnie kalibru 450 mm, z łącznym zapasem czterech torped. Uzbrojenie artyleryjskie stanowiło pojedyncze pokładowe działo przeciwlotnicze kalibru 76 mm L/30 Armstrong A1914 oraz karabin maszynowy Colt kalibru 6,5 mm.
Załoga okrętu składała się z 2 oficerów oraz 24 podoficerów i marynarzy.
Służba.
F 11 został wcielony do służby w Regia Marina 29 grudnia 1916 roku. Jego pierwszym dowódcą został kpt. mar. (wł. "tenente di vascello") Antonio Meriotti. Po zakończeniu okresu szkolenia F 11 początkowo bazował Wenecji, a później został przydzielony do Flotylli okrętów podwodnych w Ankonie, gdzie służył do końca konfliktu. 16 listopada 1917 roku F 11 wraz z siostrzanym F 13 i dwoma kutrami torpedowymi przeprowadziły akcję przeciw zespołowi floty austro-węgierskiej pod (tworzyły go m.in. pancerniki obrony wybrzeża SMS „Budapest” i SMS „Wien”), zapobiegając ostrzałowi włoskich baterii nadbrzeżnych przez wrogie okręty. Podczas działań wojennych załoga F 11 wzięła udział w 16 rejsach bojowych, nie odnotowując w trakcie służby żadnych godnych wzmianki zdarzeń.
Ze względu na problemy z układem napędowym we wrześniu 1918 roku F 11 trafił do rezerwy, a 1 września 1919 roku został skreślony z listy floty.

</doc>
<doc id="5271570" url="https://pl.wikipedia.org/wiki?curid=5271570" title="Blaženka Arnič Lemež">
Blaženka Arnič Lemež

Blaženka Arnič Lemež (ur. 1947) – słoweńska kompozytorka, pianistka i pedagożka.
Życiorys.
Jej ojcem był kompozytor i pedagog muzyczny (1901–1970). Studiowała filologię angielską i rosyjską oraz literaturoznawstwo na Uniwersytecie Lublańskim. W 1976 roku zdała egzamin magisterski z fortepianu. W 1979 roku ukończyła podyplomowe studia pianistyczne w Leningradzie. Uczyła gry na fortepianie w Licealnej Szkole Muzycznej w Lublanie oraz na Akademii Muzycznej. W latach 1983–1990 studiowała kompozycję w Wiedniu pod kierunkiem . Mieszka i pracuje w Wiedniu, jest profesorem fortepianu i kompozycji w Konserwatorium Wiedeńskim.
Twórczość.
Jej działalność kompozytorska obejmuje: muzykę wokalną, instrumentalną, wokalno-instrumentalną, solową, kameralną i orkiestrową oraz muzykę filmową. W swojej twórczości łączy elementy słoweńskiej muzyki ludowej z nowoczesnymi technikami twórczości muzycznej jak dodekafonia czy serializm.

</doc>
<doc id="5271581" url="https://pl.wikipedia.org/wiki?curid=5271581" title="Harald Lemmerer">
Harald Lemmerer

Harald Lemmerer (ur. 30 grudnia 1991 w Bad Ischl) – austriacki biathlonista i kombinator norweski, olimpijczyk z Pekinu 2022.
Kariera.
Początkowo uprawiał kombinację norweską, w latach 2010-2017 występując w zawodach Pucharu Świata oraz dwukrotnie biorąc udział w mistrzostwach świata juniorów. W 2017 zmienił dyscyplinę na biathlon. W sezonie 2019/2020 zadebiutował w biathlonowym Pucharze Świata.

</doc>
<doc id="5271584" url="https://pl.wikipedia.org/wiki?curid=5271584" title="Mahdi Camara">
Mahdi Camara

Mahdi Camara (ur. 30 czerwca 1998 w Martigues) – francuski piłkarz pochodzenia gambijskiego, grający na pozycji defensywnego lub środkowego pomocnika we francuskim klubie Stade Brest, do którego wypożyczony jest z AS Saint-Étienne. Były młodzieżowy reprezentant Francji.
Wychowanek FC Martigues oraz AS Saint-Étienne. W swojej karierze grał także w Stade Lavallois. Posiada również obywatelstwo gambijskie.

</doc>
<doc id="5271585" url="https://pl.wikipedia.org/wiki?curid=5271585" title="Gabinet weterynaryjny">
Gabinet weterynaryjny

Gabinet weterynaryjny - Zgodnie z Ustawą z dnia 18 grudnia 2003 r. o zakładach leczniczych dla zwierząt jest to najmniejszy z zakładów leczniczych dla zwierząt, zazwyczaj kierowany przez jednego lekarza weterynarii. Kierownikiem tego typu zakładu może zostać lekarz weterynarii bez doświadczenia.
Aby spełnić ustawowe minimum, gabinet weterynaryjny musi być wyposażony w:

</doc>
<doc id="5271586" url="https://pl.wikipedia.org/wiki?curid=5271586" title="Przychodnia weterynaryjna">
Przychodnia weterynaryjna

Przychodnia weterynaryjna - Zgodnie z Ustawą z dnia 18 grudnia 2003 r. o zakładach leczniczych dla zwierząt jest to jeden z zakładów leczniczych dla zwierząt. Przychodnią weterynaryjną kieruje lekarz weterynarii posiadający prawo wykonywania zawodu lekarza weterynarii oraz co najmniej roczny okres pracy w zawodzie lekarza weterynarii.
Do spełnienia wymagań przychodnia weterynaryjna musi być wyposażona w:

</doc>
<doc id="5271589" url="https://pl.wikipedia.org/wiki?curid=5271589" title="Lecznica weterynaryjna">
Lecznica weterynaryjna

Lecznica weterynaryjna - Zgodnie z Ustawą z dnia 18 grudnia 2003 r. o zakładach leczniczych dla zwierząt jest to jeden z zakładów leczniczych dla zwierząt. Lecznicą weterynaryjną kieruje lekarz weterynarii posiadający prawo wykonywania zawodu lekarza weterynarii oraz co najmniej 2-letni okres pracy w zawodzie lekarza weterynarii.
Lecznica weterynaryjna musi być wyposażona w:

</doc>
<doc id="5271590" url="https://pl.wikipedia.org/wiki?curid=5271590" title="ŻKS Polonia Piła">
ŻKS Polonia Piła

ŻKS Polonia Piła – polski klub żużlowy z Piły.
W rozgrywkach ligowych brał udział w roku 2022.
Historia.
Sezon 2022.
Pod koniec 2021 roku w Pile został powołany do życia nowy klub żużlowy, a drużyna zaczęła swoje starty od sezonu 2022 w drugiej lidze. Pierwszy mecz w sezonie Polonia miała się mierzyć z Kolejarzem Rawicz, lecz spotkanie zostało przeniesione na inny termin, czego powodem było nieprzygotowanie toru na czas. Mecz ten Piła wygrała i było to jedyne zwycięstwo odniesione w tym sezonie. Oficjalnie pierwszym rywalem Polonii był PSŻ Poznań, z którym zgodnie z początkowym terminarzem Piła miała się mierzyć dopiero w drugiej kolejce. Spotkanie to zakończyło się porażką Pilan z ponad czterdziestopunktową stratą. Poza zwycięstwem, a zarazem zdobyciem punktów do tabeli po meczu z Rawiczem Polonia na domowym torze zdołała zremisować z łotewskim Lokomotivem Daugavpils. Dzięki temu klub miał na koncie trzy punkty, lecz ostatecznie to były jedyne zdobycze Piły w tym sezonie zajmując ostatnie miejsce w tabeli. Po zakończonym sezonie i sukcesie frekwencyjnym podczas meczów domowych pilski MOSiR zapowiedział wszczęcie postępowania przetargowego odnośnie przebudowy stadionu przy ulicy Bydgoskiej. W głównych celach przebudowy obiektu jest dostosowanie stadionu do wymogów licencyjnych żużlowej Ekstraligi. 
Problemy finansowe.
Po zakończeniu ostatniego sezonu dotychczasowy prezes klubu Robert Sikorski pomimo wcześniejszych zapewnień odnośnie budżetu Polonii pomimo zaległości finansowych klub wystartuje w przyszłym sezonie. Jednak po czasie zarząd Polonii doszedł do wniosku, że z powodu problemów ze sponsorami oraz inflacji klub nie będzie w stanie ubiegać się o licencję na starty w lidze. Pełniący funkcję menedżera klubu Ryszard Dołomisiewicz poinformował o tym, że Sikorski zrezygnował z pozycji prezesa Polonii Piły z powodów osobistych. Podkreślił również, że klub wystartuje w następnym sezonie. 
Po zapewnieniach menedżera Dołomisiewicza o tym, że klub jednak zdoła wystartować w kolejnym sezonie, zarząd Polonii oficjalnie ogłosił, iż klub nie będzie ubiegać się o licencję pozwalającą na starty w kolejnym roku. Jako powód tej decyzji podany jest brak pewności co do uzyskania funduszy, które pokryłyby budżet klubu. 
Po deklaracji zarządu odnośnie nie przystąpienia do procesu licencyjnego na sezon 2023 w Pile została założona nowa spółka, która wystartuje w sezonie 2023. Przyznanie licencji dla nowego klubu wiążę się ze spełnieniem warunku, którym jest spłacenie długów poprzedniego stowarzyszenia lub jeśli poprzednia spółka spłaci zaległe zobowiązania. Budżet Polonii zostanie zweryfikowany podczas audytu, który wykaże czy warunek może zostać przez klub spełniony, co pozwoli na start w następnym sezonie.

</doc>
<doc id="5271591" url="https://pl.wikipedia.org/wiki?curid=5271591" title="Podzwierzyniec (Łańcut)">
Podzwierzyniec (Łańcut)

Podzwierzyniec – część miasta Łańcut, do 1924 samodzielna wieś. Leży na północ od obecnego centrum miasta, wzdłuż ulicy o nazwie "Podzwierzyniec".
Historia.
Dawniej wieś i gmina jednostkowa w powiecie łańcuckim, za II RP w woј. lwowskim. 1 stycznia 1925 włączony do Łańcuta.

</doc>
<doc id="5271592" url="https://pl.wikipedia.org/wiki?curid=5271592" title="Klinika weterynaryjna">
Klinika weterynaryjna

Klinika weterynaryjna - Zgodnie z Ustawą z dnia 18 grudnia 2003 r. o zakładach leczniczych dla zwierząt jest to największy z zakładów leczniczych dla zwierząt. Kliniką weterynaryjną kieruje lekarz weterynarii posiadający prawo wykonywania zawodu lekarza weterynarii oraz co najmniej 5-letni okres pracy w zawodzie lekarza weterynarii. Klinika weterynaryjna powinna zapewniać całodobową obserwację i leczenie zwierząt. W klinice weterynaryjnej usługi weterynaryjne świadczy co najmniej trzech lekarzy weterynarii, w tym jeden lekarz z tytułem specjalisty w zakresie usług weterynaryjnych świadczonych przez klinikę.
Zgodnie z ustawą klinika musi być wyposażona w:

</doc>
<doc id="5271593" url="https://pl.wikipedia.org/wiki?curid=5271593" title="Zakład leczniczy dla zwierząt">
Zakład leczniczy dla zwierząt

Zakład leczniczy dla zwierząt - Zgodnie z Ustawą z dnia 18 grudnia 2003 r. o zakładach leczniczych dla zwierząt takim zakładem są:

</doc>
<doc id="5271594" url="https://pl.wikipedia.org/wiki?curid=5271594" title="Anna Juppe">
Anna Juppe

Anna Juppe (ur. 14 września 1999 w Kaufbeuren) – austriacka biathlonistka i biegaczka narciarska, olimpijka z Pekinu 2022, brązowa medalistka mistrzostw świata juniorów w biathlonie.
Kariera.
Początkowo uprawiała biegi narciarskie, m.in. dwukrotnie biorąc udział w mistrzostwach świata juniorów. W 2020 zmieniła dyscyplinę na biathlon.

</doc>
<doc id="5271595" url="https://pl.wikipedia.org/wiki?curid=5271595" title="Iwanowka (sielsowiet gostomlanski)">
Iwanowka (sielsowiet gostomlanski)

Iwanowka () – wieś (ros. деревня, trb. dieriewnia) w zachodniej Rosji, w sielsowiecie gostomlanskim rejonu miedwieńskiego w obwodzie kurskim.
Geografia.
Miejscowość położona jest nad ruczajem Biełyj Kołodieź (prawy dopływ Rieuta w dorzeczu Sejmu), 6 km od centrum administracyjnego sielsowietu (1-ja Gostomla), 22 km na północny zachód od centrum administracyjnego rejonu (Miedwienka), 36 km na południowy zachód od Kurska, 18 km od drogi magistralnej (federalnego znaczenia) M2 «Krym».
We wsi znajdują się 42 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 13 osób.

</doc>
<doc id="5271596" url="https://pl.wikipedia.org/wiki?curid=5271596" title="Przedmieście (Łańcut)">
Przedmieście (Łańcut)

Przedmieście – część miasta Łańcut, do 1924 samodzielna wieś. Leży na zachód od obecnego centrum miasta.
Obecnie dzieli się na Przedmieście Dolne (SIMC 0974564) i Przedmieście Górne (SIMC 0974570). Przedmieście Dolne rozpościera się wzdłuż ul. Głowackiego na lewym brzegu strugi, a Przedmieście Górne wzdłuż ulicy 29 Listopada na prawym brzegu. Obie ulice biegną równolegle do siebie
Historia.
Dawniej Przedmieście było podłańcucką wsią i gminą jednostkową w powiecie łańcuckim, za II RP w woј. lwowskim. 1 stycznia 1925 zostało włączone do Łańcuta.

</doc>
<doc id="5271598" url="https://pl.wikipedia.org/wiki?curid=5271598" title="Przedmieście Dolne">
Przedmieście Dolne



</doc>
<doc id="5271599" url="https://pl.wikipedia.org/wiki?curid=5271599" title="Przedmieście Górne">
Przedmieście Górne



</doc>
<doc id="5271601" url="https://pl.wikipedia.org/wiki?curid=5271601" title="Zachar Wołkau">
Zachar Wołkau

Zachar Uładzimirawicz Wołkau (, , "Zachar Władimirowicz Wołkow"; ur. 12 sierpnia 1997 w Witebsku) – białoruski piłkarz grający na pozycji środkowego obrońcy w rosyjskim klubie FK Chimki, do którego jest wypożyczony z białoruskiego BATE Borysów oraz w reprezentacji Białorusi.
Kontrowersje.
6 sierpnia 2020 Wołkau zawieszony przez BFF na 2 lata i ukarany grzywną w wysokości 200 jednostek podstawowych (ok. 1890 euro) za udział w ustawianiu meczów podczas jego pobytu w Naftanie Nowopołock. Zakaz został później rozszerzony na wszystkie zawody zatwierdzone przez FIFA, do 5 sierpnia 2022. 23 września 2021 rozpatrzono pozytywnie wniosek Wołkoua o zastosowanie wobec niego odroczenia wykonania pozostałej części kary dyscyplinarnej w formę czasowej dyskwalifikacji. Kara została bezterminowo odroczona przez BFF, dzięki czemu obrońca mógł wrócić na boisko.

</doc>
<doc id="5271602" url="https://pl.wikipedia.org/wiki?curid=5271602" title="Paul Schommer">
Paul Schommer

Paul Schommer (ur. 6 czerwca 1992 w Appleton) – amerykański biathlonista, olimpijczyk z Pekinu 2022.
Kariera.
Początkowo uprawiał biegi narciarskie, biorąc udział w mistrzostwach kraju i w zawodach niższej rangi rozgrywanych w Stanach Zjednoczonych i w Kanadzie. W 2015 zmienił dyscyplinę na biathlon.

</doc>
<doc id="5271604" url="https://pl.wikipedia.org/wiki?curid=5271604" title="It’s a Beautiful Day">
It’s a Beautiful Day

It’s a Beautiful Day – amerykański zespół folk rockowy i psychodeliczny założony w 1967 roku w San Francisco przez małżeństwo Davida LaFlamme oraz Lindy LaFlamme, ściśle związany z ruchem hippisowskim.
Choć It’s a Beautiful Day nie osiągnął większego sukcesu komercyjnego w latach swojej działalności, dziś dostrzega się w nim jeden z kluczowych momentów tzw. „lata miłości” (summer of love). Niektórzy krytycy muzyczni uznają najsłynniejszy utwór grupy, "White Bird", za jeden z nieoficjalnych hymnów pokolenia „dzieci kwiatów”. Menadżerem grupy był Matthew Katz, który pracował również z zespołami takimi jak Jefferson Airplane czy Moby Grape.
Dwa pierwsze albumy grupy, "It’s a Beautiful Day" z 1969 roku oraz "Marrying Maiden" z 1970 roku, łączą strukturę rocka psychodelicznego z elementami folku, rozbudowując tę formułę o długie, skomplikowane improwizacje instrumentalne, a nawet fragmenty zapisów z jam sessions. Dwie kolejne płyty zawierają muzykę wyraźnie prostszą w odbiorze, a przy tym ostrzejszą i bardziej dynamiczną. "Choice Quality Stuff/Anytime" z 1971 roku to połączenie klasycznego rock and rolla z pewnymi elementami acid rocka. "It’s a Beautiful Day... Today" z 1973 roku okazał się ostatnim albumem studyjnym grupy. Bazuje on na blues rockowym brzmieniu, który momentami przechodzi w hard rock. 

</doc>
<doc id="5271605" url="https://pl.wikipedia.org/wiki?curid=5271605" title="Leon Alter (komunista)">
Leon Alter (komunista)



</doc>
<doc id="5271607" url="https://pl.wikipedia.org/wiki?curid=5271607" title="Talentless Nana">
Talentless Nana

 – manga napisana przez Looseboya i zilustrowana przez Iori Furuyę. Jest wydawana na łamach magazynu „Gekkan Shōnen Gangan” od maja 2016 roku i została zebrana w dziewięciu tomach tankōbon. Na podstawie mangi studio Bridge wyprodukowało serial anime, który był emitowany od października do grudnia 2020 roku.
W Polsce mangę wydaje wydawnictwo Waneko.
Fabuła.
W niedalekiej przyszłości zaczynają pojawiać się tajemnicze potwory, znane jako „wrogowie ludzkości”, a wraz z nimi dzieci obdarzone nadprzyrodzonymi mocami, zwane „utalentowanymi”. Aby przygotować je do nadchodzącej walki z tymi wrogami, wszyscy utalentowani zostają wysłani do szkoły na bezludnej wyspie, gdzie mają zapewnione wszystkie codzienne potrzeby aż do ukończenia szkoły, jednakże komunikacja ze światem zewnętrznym jest zabroniona. Pewnego dnia do szkoły przybywa nowa uczennica, Nana Hiiragi. Jej przyjazna i radosna osobowość pozwala jej szybko zaprzyjaźnić się z klasą. W rzeczywistości jednak Nana jest pozbawioną talentu zabójczynią, która została wysłana przez rząd, by zabijać utalentowanych, których rząd uważa za prawdziwych wrogów ludzkości.
Manga.
Pierwszy rozdział mangi został opublikowany 12 maja 2016 w magazynie „Gekkan Shōnen Gangan”. Następnie wydawnictwo Square Enix rozpoczęło zbieranie rozdziałów do wydań w formacie tankōbon, których pierwszy tom ukazał się 22 lutego 2017. Według stanu na 12 października 2022, do tej pory wydano 10 tomów. W Ameryce Północnej seria jest wydawana cyfrowo przez Crunchyroll.
W Polsce licencję na wydawanie mangi zakupiło Waneko.
Anime.
Adaptacja anime została zapowiedziana 7 kwietnia 2020. Serial został zanimowany przez studio Bridge i wyreżyserowany przez Shinjiego Ishihirę. Kompozycją serii zajął się Fumihiko Shimo, postacie zaprojektował Satohiko Sano, a Yasuharu Takanashi skomponował muzykę w Nippon Columbia. Motyw otwierający, „Broken Sky”, został wykonany przez Miyu Tomitę, natomiast motyw kończący, zatytułowany , wykonała Chiai Fujikawa. Seria była emitowana od 4 października do 27 grudnia 2020 w stacjach AT-X, Tokyo MX, SUN i TVA.
20 listopada 2021 roku Funimation ogłosiło, że serial otrzyma angielski dubbing, którego premiera odbyła się następnego dnia.

</doc>
<doc id="5271608" url="https://pl.wikipedia.org/wiki?curid=5271608" title="Tamara Duda">
Tamara Duda

Tamara Anatolijiwna Duda (, ps. Tamara Horicha Zernia, ; ur. 1976 w Kijowie) – ukraińska pisarka, dziennikarka i tłumaczka; w 2022 roku została laureatką Narodowej Nagrody im. Tarasa Szewczenki w dziedzinie literatury pięknej za powieść "Córeczka". Wolontariuszka podczas wojny w Donbasie.
Życiorys.
Tamara Duda urodziła się w Kijowie w 1976 roku, uczyła się w tamtejszym Ukraińskim Liceum Humanistycznym. Jest absolwentką dziennikarstwa na Uniwersytecie Kijowskim; studiowała również na prywatnym Międzynarodowym Uniwersytecie Kijowskim (). Od ponad 20 lat zawodowo zajmuje się tłumaczeniem tekstów o tematyce ekonomicznej z języka angielskiego.
W latach 2014–2016 pracowała jako wolontariuszka w strefie konfrontacji rosyjsko-ukraińskiej na wschodzie Ukrainy (Strefa ATO). Za swą działalność wolontariacką otrzymała dyplom uznania od mera Kijowa. 
Temat działań wojennych w Donbasie Tamara Duda podjęła w swojej debiutanckiej powieści pt. "Córeczka" () wydanej w 2019 roku pod pseudonimem Tamara Horicha Zernia przez niewielkie wydawnictwo Biłka (). Wkrótce po wydaniu powieść wyróżniona została prestiżowym tytułem książki roku 2019 (ang. BBC Ukrainian Book of the Year) przez ukraińską redakcję BBC News. 
W plebiscycie ogłoszonym w 2021 roku przez Ukraiński Instytut Książki "Córeczka" znalazła się również na liście trzydziestu najważniejszych utworów prozą wydanych w niepodległej Ukrainie.
9 marca 2022 roku prezydent Ukrainy Wołodymyr Zełenski przyznał Tamarze Dudzie, za powieść "Córeczka", Narodową Nagrodę im. Tarasa Szewczenki w dziedzinie literatury pięknej, najważniejszą ukraińską państwową nagrodę kulturalną.
Powieść "Córeczka" przetłumaczono m.in. na język angielski, macedoński i łotewski. Na język polski przełożył ją Marcin Gaczkowski; przekład ten ukazał się 1 kwietnia 2022.

</doc>
<doc id="5271609" url="https://pl.wikipedia.org/wiki?curid=5271609" title="Anastasija Rygalina">
Anastasija Rygalina

Anastasija Aleksiejewna Rygalina (; ur. 31 stycznia 1996 w Bogorodicku) – rosyjska biegaczka narciarska, olimpijka z Pekinu 2022.
Kariera.
Do 2021 startowała w zawodach niższej rangi. Trzy miejsca w pierwszej czwórce Mistrzostw Rosji 2021 dały jej powołanie do kadry narodowej. W tym też roku zadebiutowała w Pucharze Świata. Jej pierwszym dużym turniejem międzynarodowym były Zimowe Igrzyska Olimpijskie 2022.
Bibliografia.
 

</doc>
<doc id="5271611" url="https://pl.wikipedia.org/wiki?curid=5271611" title="Tamara Horicha Zernia">
Tamara Horicha Zernia



</doc>
<doc id="5271613" url="https://pl.wikipedia.org/wiki?curid=5271613" title="Wypowiedź dyrektywalna">
Wypowiedź dyrektywalna

Wypowiedź dyrektywalna (dyrektywna, powinnościowa) - nie wypowiada się na temat tego, jak jest, ale na temat tego, jak ktoś powinien się zachować, przy czym może ona to robić w sposób mniej lub bardziej stanowczy. 
Wypowiedziom dyrektywalnym nie da się raczej przypisać wartości prawdy lub fałszu. Można je za to uznawać za słuszne bądź niesłuszne, wiążące bądź niewiążące albo obowiązujące lub nieobowiązujące - tj. będąc w zgodzie ze stanowiskiem nonkognitywistycznym/akognitywistycznym. 
Wśród wypowiedzi dyrektywalnych można wyróżnić:
Od wypowiedzi dyrektywalnych trzeba odróżnić tzw. dyrektywy (normy) techniczne (instrumentalne, celowościowe, teleologiczne, praktyczne), które wskazują sposób, w jaki mamy postąpić, aby osiągnąć dany skutek (cel) w świecie fizycznym, i którym można przypisać wartości prawdy lub fałszu.
Uzasadnieniem formułowania poszczególnych wypowiedzi dyrektywalnych mogą być oceny, a dyrektyw technicznych wypowiedzi opisowe, jakie stwierdzają występowanie pewnych prawidłowości w świecie fizycznym.

</doc>
<doc id="5271614" url="https://pl.wikipedia.org/wiki?curid=5271614" title="Dyrektywa techniczna">
Dyrektywa techniczna

Dyrektywa (norma) techniczna (instrumentalna, celowościowa, teleologiczna, praktyczna) - wskazuje sposób, w jaki należy postąpić, aby osiągnąć dany skutek (cel) w świecie fizycznym - np. żeby zdać egzamin należy się długo uczyć. 
Dyrektywom technicznym można przypisać wartości prawdy lub fałszu.

</doc>
<doc id="5271615" url="https://pl.wikipedia.org/wiki?curid=5271615" title="Dyrektywy techniczne">
Dyrektywy techniczne



</doc>
<doc id="5271618" url="https://pl.wikipedia.org/wiki?curid=5271618" title="Wypowiedź opisująca">
Wypowiedź opisująca

Wypowiedź opisująca (opisowa, deskryptywna, stwierdzająca, konstatująca, asertoryczna) - wypowiedź, która zawiera w sobie stwierdzenie o tym, że coś istnieje albo nie istnieje. 
Wypowiedzi opisujące są prawdziwe, ilekroć stan rzeczy, o którym się one wypowiadają, że występuje, rzeczywiście występuje, a stan rzeczy, o którym się one wypowiadają, że nie występuje, rzeczywiście nie występuje. 
Wypowiedzi opisujące są fałszywe, gdy stan rzeczy, o którym się one wypowiadają, że występuje, w rzeczywistości nie występuje, a stan rzeczy, o którym się one wypowiadają, że nie występuje, w rzeczywistości występuje. 
Żeby stwierdzić ich prawdziwość lub fałszywość, muszą one podawać miejsce i czas stanu, o którym jest w nich mowa – jak jest np. w przypadku stwierdzenia, iż teraz w Krakowie za oknami pada deszcz. 
Do wypowiedzi opisujących należą tylko zdania oznajmujące (nie są już nimi zdania pytające ani zdania rozkazujące).

</doc>
<doc id="5271619" url="https://pl.wikipedia.org/wiki?curid=5271619" title="Wypowiedź opisowa">
Wypowiedź opisowa



</doc>
<doc id="5271626" url="https://pl.wikipedia.org/wiki?curid=5271626" title="Dawid Dawidian">
Dawid Dawidian

Dawid Rudikowicz Dawidian (; ur. 14 grudnia 1997 w Niżnym Nowogrodzie) – rosyjski piłkarz grający na pozycji prawego skrzydłowego w klubie FK Chimki. Wychowanek Olimpijca Niżny Nowogród.

</doc>
<doc id="5271629" url="https://pl.wikipedia.org/wiki?curid=5271629" title="Ocena prakseologiczna">
Ocena prakseologiczna

Ocena prakseologiczna (instrumentalna, celowościowa, utylitarna) – wskazuje na to, że coś jest dobre albo niedobre z uwagi na właściwości, jakie to coś posiada, lub cel, jakiemu to coś służy. 
Oceny takie przyjmują wartość prawdy i fałszu.
Ocenę prakseologiczną mieści w sobie np. wypowiedź, że jakiś nóż jest zły, w sensie iż nie jest on ostry (nie nadaje się do krojenia nim chleba), albo że dobry jest sport w znaczeniu, iż jego uprawianie prowadzi do zachowania zdrowia.

</doc>
<doc id="5271630" url="https://pl.wikipedia.org/wiki?curid=5271630" title="Wypowiedź optatywna">
Wypowiedź optatywna

Wypowiedź optatywna (optatyw) – wypowiedź, która wskazuje na to, jaki stan rzeczy byłby pożądany w przyszłości (zawiera w sobie życzenie) – np. „obym był bogaty”, „żeby w lipcu było ciepło”. 

</doc>
<doc id="5271631" url="https://pl.wikipedia.org/wiki?curid=5271631" title="Wypowiedź oceniająca">
Wypowiedź oceniająca

Wypowiedź oceniająca (wartościująca) – wypowiedź, która określa czyjś negatywny lub pozytywny stosunek do czegoś, tj. przede wszystkim wyraża czyjąś aprobatę lub dezaprobatę dla jakiegoś stanu rzeczy, np. stanowi, że coś jest ładne, dobre, fantastyczne, boskie. 
Na ogół przyjmuje się, że wypowiedziom oceniającym nie da się przypisać wartości prawdy lub fałszu (tzw. stanowisko antykognitywistyczne/akognitywistyczne), a zawarte w nich oceny są zrelatywizowane do dokonujących je osób, a nie absolutne.
Gdy podstawą wypowiedzi oceniających są wartości i standardy panujące w danej społeczności (np. ustalone kanony piękna), upodabniają się one jednak do wypowiedzi opisujących i mogą być prawdziwe lub fałszywe, tj. w zależności od tego, czy dokonane w nich oceny są zgodne lub niezgodne z powszechnie akceptowanymi w danym środowisku standardami i wartościami.
Od ocen, jakie zawierają wypowiedzi oceniające i jakie zwie się zasadniczymi, należy odróżniać tzw. oceny prakseologiczne.

</doc>
<doc id="5271632" url="https://pl.wikipedia.org/wiki?curid=5271632" title="Optatyw">
Optatyw



</doc>
<doc id="5271634" url="https://pl.wikipedia.org/wiki?curid=5271634" title="Rodzaje wypowiedzi">
Rodzaje wypowiedzi

Rodzaje wypowiedzi - wypowiedzi dzielą się na:

</doc>
<doc id="5271635" url="https://pl.wikipedia.org/wiki?curid=5271635" title="Szybka ścieżka">
Szybka ścieżka

Szybka ścieżka "(ang. fast track)" w budownictnictwie to żargon branży budowlanej określający strategię realizacji przedsięwzięcia budowlanego, polegającą na rozpoczęciu budowy przed ukończeniem projektowania obiektu. Celem jest skrócenie czasu realizacji przedsięwzięcia budowlanego.
Korzyści.
Skracenie harmonogramów jest pożądane z powodów, które różnią się w zależności od właścicieli budynków. Krótszy harmonogram może skrócić czas wprowadzenia produktu wytwarzanego lub usługi świadczonej w obiekcie na rynek, zmniejszyć przeludnienie w okręgu szkolnym lub po prostu wcześniej zapewnić rodzinie nowy dom. Krótsze harmonogramy mogą również obniżyć koszty finansowania budowy i obniżyć koszty ogólne organizacji zajmujących się projektowaniem i budową. Krótsze harmonogramy mogą również zmniejszyć wpływ inflacji podczas budowy. Prowadzenie projektu szybką ścieżką jest zatem osiągane dzięki integracji faz projektowania i budowy.
Szybka ścieżka jest trudniejsza w zarządzaniu niż tradycyjny proces projektowanie-przetarg-budowa. Wymaga szczegółowej znajomości procesu, skutecznego planowania, rzetelności i ścisłej koordynacji pomiędzy organizacjami wykonującymi pracę.
Nieodłączne ryzyko.
Ostateczny koszt realizacji obiektu budowlanego jest niepewny w momencie rozpoczęcia budowy, ponieważ projekt nie jest ukończony. W przedsięwzięciach budowlanych realizowanych szybką ścieżka projekt - dokumentacja budowlana i specyfikacje są niekompletne, więc ustalenie ostatecznego kosztu stwarza problemy. Aby poradzić sobie z tą trudnością, właściciele zazwyczaj korzystają z umowy z wykonawcą (zarządcą przedsięwzięcia budowlanego lub generalnym wykonawcą) przewidująca zapłatę po kosztach z marżą - koszt plus "(ang. cost plus)". Umowa może zawierać kosztorys bez ustalania limitu kosztów, ustalać koszt zamierzony, lub może istnieć gwarantowana cena maksymalna "(ang - Guaranteed maximum price - GMP)". Jednak nawet w przypadku gwarantowanej ceny maksymalnej - GMP można się spierać o zakres prac objętych tą ceną, ponieważ projekt był niekompletny w momencie realizacji kontraktu.
Istnieje również ryzyko, że prace zbudowane we wczesnej fazie projektu mogą nie odpowiadać późniejszym decyzjom projektowym. Na przykład, jeśli kształt budynku zmieni się po zbudowaniu fundamentów, wzrastają koszty i opóźnienia związane z modyfikacją ukończonych fundamentów. Lub element wyposażenia wybrany na późnym etapie procesu może wymagać odpływów lub przyłączy wodociągowych i energetycznych, których nie przewidziano na początku projektu. Ponadto interpretacja założeń projektowych przez wykonawcę może różnić się od właściciela, co może skutkować konfliktem interesów.
Jeśli czas nie jest kluczowy, właściciele mogą rozważnie podejść do ukończenia fazy projektowania i uzyskać ustaloną cenę ryczałtową przed rozpoczęciem budowy (metoda realizacji przedsięwzięcia budowlanego typu projekt-przetarg-budowa). Jeśli jednak istnieje powód, aby przyspieszyć realizację projektu, szybka ścieżka może być używana z dowolną metodą realizacji przedsięwzięcia budowlanego, taką jak projekt-przetarg-budowa z zarządcą przedsięwzięcia budowlanego jako doradcą i wykonawcą "(DBB with CMc)" , projekt-budowa, projekt spinajacy i zintegrowana realizacja przedsięwzięcia budowlanego. Nawet w tradycyjnej metodzie projekt-przetarg-budowa można wykorzystywać koncepcję szybkiej ścieżki poprzez licytowanie oddzielnych generalnych/ głównych "(ang. prime contracts)" umów na roboty budowlane na poszczególne etapy prac.
Historia procesu.
Przez większość XIX i XX wieku powszechną metodą realizacji przedsięwzięć budowlanych była sekwencyjna projekt-przetarg-budowa, z przerwami między zakończeniem jednej fazy a rozpoczęciem następnej. Architekt i/lub inżynier wykonywał projekt, szczegółowe rysunki wykonawcze, pisał specyfikacje i zapraszał wielu wykonawców do złożenia w przetargu ofert określających cenę wykonania projektu.
Zazwyczaj organizacje rządowe preferowały zapłatę ryczałtem dla wszystkich etapów prac (wszystko poza projektem i budową), a także były zobowiązane do przyznania prac budowlanych zakwalifikowanemu w procesie przetargowym oferentowi proponującemu najniższą cenę. Polityczne założenie było takie, że niska oferta ryczałtowa świadczyła o rozważnym wykorzystaniu środków publicznych, a otwarte przetargi przetargowe świadczyły o uczciwym doborze wykonawców. Ponieważ konkurencyjne licytacje ryczałtowe wymagały kompletnych rysunków wykonawczych i specyfikacji, szybka scieżka stosowana w realizacji projektów komercyjnych była niedostępna dla właścicieli publicznych.
Jednak większość przepisów dotyczących zamówień publicznych zezwalała na zamawianie usług architektonicznych, inżynierskich i innych w oparciu o kwalifikacje usługodawcy. (W Stanach Zjednoczonych reguluje to Ustawa Brooksa - ilustrując podejście stosowane przez rząd federalny USA.)
W latach sześćdziesiątych dwudziestego wieku, podczas wojny w Wietnamie, amerykańscy studenci na studiach wyższych unikali poboru do wojska. W konsekwencji eksplodowała ilość studentów uczelni i uniwersytetów. Problemy z zatłoczeniem były dotkliwe, ponieważ realizacja projektu i budowy budynków akademickich trwała zwykle od 4 do 6 lat. Tymczasem wysoka stopa inflacji niszczyła budżety na budowę. 4-5 letni harmonogram projektu mógł spowodować znaczne zmniejszenie siły nabywczej środków przeznaczonych na projekty budowlane.
W 1968 r. Fundusz Budowy Uniwersytetu Stanu Nowy Jork (SUCF) zlecił firmie Caudill Rowlett Scott (CRS) zbadanie sposobów skrócenia harmonogramów. W zakończonych badaniach postawiono hipotezę, że SUCF może zaoszczędzić 25-45% czasu dzięki budowie rozłożonej na etapy - fazy. Mogliby trzymać się swoich przepisów dotyczących zamówień, wybierając firmę doświadczoną w prowadzeniu budów metodą projekt-przetarg-budowa z zarządcą przedsięwzięcia budowlanego do usług zarządzania budową — firma ta nie zapewniałaby robocizny budowlanej ani materiałów — a wybierana byłaby na podstawie kwalifikacji.
Zarządca przedsięwzięcia budowlanego - CM nie wykonałby rzeczywistych prac budowlanych. Zarządca przedsięwzięcia - CM miałby profesjonalny obowiązek reprezentowania interesów właściciela jako doradca, podobnie jak architekt.
Nie była to całkowicie oryginalna koncepcja. Było kilka wcześniejszych przykładów podobnych procesów — firma Tishman Construction (obecnie część AECOM) świadczyła usługi zarządzania przedsięwzięciem budowlanym dla World Trade Center, które zostało zbudowane etapami (rozpoczęcie budowy w 1966 r., budynki zostały zniszczone 11 września 2001 r.).
SUCF zaakceptował raport na temat szybkiej ścieżki firmy CRS i zlecił firmie Smith, Hinchman &amp; Grylls (obecnie SmithGroupJJR) wdrożenie swojego pierwszego projektu szybka scieżką na Uniwersytecie Stony Brook w Stony Brook w stanie Nowy Jork. Projekt Stony Brook i późniejsze projekty CRS wykazały, że przewidywane oszczędności czasu były konserwatywne. Czasami użycie szybkiej ścieżki i zarządcy przedsięwziecia budowlanego skracało czas do jednej trzeciej lub mniej konwencjonalnych harmonogramów.
Raport nosił tytuł "Szybka ścieżka" "(ang. „Fast-Track”)". Wydrukowano wiele egzemplarzy. Koncepcja profesjonalnego zarządcy przedsięwzięcia budowlanego, który mógłby wdrożyć etapowe projektowanie i budowę "(ang. Fast-Track)" dla projektów publicznych, szybko się rozprzestrzeniła. Ten proces przyjęło United States General Services Administration (Administracja usług ogólnych Stanów Zjednoczonych) oraz wielu innych klientów instytucjonalnych i rządowych w całych Stanach Zjednoczonych.
Jednak pomimo zalet skróconego harmonogramu, wielu właścicielom nie podobała się ponoszona odpowiedzialność za zarządzanie wieloma umowami z podwykonawcami traktowanymi jako główni wykonawcy w ramach jednego projektu i obawiali się braku gwarantowanej ceny maksymalnej. Pod koniec XX wieku i na początku pierwszego dziesięciolecia wieku XXI wiele organizacji rządowych zmieniło swoje przepisy dotyczące zamówień, aby umożliwić zarządcom przedsięwzięć budowlanych przejęcie kontraktów oraz zagwarantowanie ceny ostatecznej i harmonogramu. Aby odróżnić pierwotną koncepcję metody realizacji przedsięwziecia budowlanego z zarządcą CM od nowszejkoncepcji usług zarządcy przedsiewzięciem budowlanym, oryginał został nazwany metodą realizacji przedsięwzięcia budowlanego typu projekt-przearg budowa z zarządcą przedsięwzięcia budowlanego jako doradcą, a zarządca przedsięwzięcia budowlanego, który wchodził w umowy z podwykonawcami i zapewniał niezmienność ceny i harmonogramu, został nazwany zarządca przedsięwzięcia budowlanego jako doradcą i wykonawcą, lub zarządca przedsięwzięcia budowlanego ponoszącym ryzyko "(ang. Construction Manager at Risk)"
Szybka ścieżka - "(ang. Fast-Track)" jest obecnie powszechnym terminem w branży budowlanej.

</doc>
<doc id="5271637" url="https://pl.wikipedia.org/wiki?curid=5271637" title="Klinika Lalek">
Klinika Lalek

Teatr Klinika Lalek – teatr alternatywny, założony w 1988 roku we Wrocławiu. Trupa o charakterze wędrownym, wystawiająca spektakle, parady, czy akcje na ulicach i placach całej Europy, jak i w przestrzeniach zamkniętych.
Historia.
Teatr zawiązał się na Wydziale Lalkarskim PWST we Wrocławiu i już w trakcie studiów zrealizowała cztery przedstawienia oraz opublikowała manifest, zatytułowany "Med-Art" o uzdra­wiających właściwościach sztuki. Aktorzy i ekolodzy wspólnie założyli „Funda­cję na Rzecz Wspierania Kultur Alternatywnych i Ekologicznych”. 
W 1991 roku grupa przeniosła się do Wolimierza, nazywając to miejsce Międzynarodową Wioską Sztuki Ekologicznej – Wolimierz. 
Artyści nieoficjalnie nazywali Wolimierz także "Międzyplanetarnym Królestwem Sztuki", czy "Otwartym Samowystarczalnym Miejscem Szczególnego Przenikania". Wówczas przemianowali swą nazwę na „Teatr Wędrowny Klinika Lalek”. Stopniowo przybywało tu coraz więcej ludzi związanych z kręgami artystycznymi i ekologicznymi. Byli wśród nich także obcokrajowcy – z Niemiec, Holandii, Francji i Stanów Zjednoczonych – łącznie często ponad sto osób. 
Od 1993 roku siedzibą grupy jest dawny dworzec kolejowy, obecnie noszący nazwę „Stacja Wolimierz”, zaś dawny peron kolejowy przed budynkiem jest obecnie wykorzystywany jako scena teatru plenerowego. Reżyserem spektakli Teatru Klinka Lalek jest Wiktor Wiktorczyk. Trupa występowała w całej Polsce, odwiedzając m.in. najważniejszą wówczas imprezę tego rodzaju, czyli Międzynarodowy Festiwal Teatrów Ulicznych w Jeleniej Górze. Występował na festiwalach teatralnych w wielu krajach Europy, m.in. w Anglii, Szkocji, Niemczech, na Ukrainie, Czechach, Austrii, Belgii, Rumunii, we Włoszech, Finlandii, Hiszpanii, Iraku, Chinach, czy na Tajwanie.
Wizualny charakter wszystkich prac jest bardzo charakterystyczny. Tworzywem pracy artystycznej, jak i bohaterem przedstawień są olbrzymiej wielkości lalki animowane od wewnątrz, marionetki i figury, a także drewniane maski, gigantyczne ruchome maszyny (np. rower i lokomotywa kolejowa), grające instalacje, różnorodne machiny, sztandary, ogień, stwory, ludzie i żywio­ły. 
Motywy pojawiające się w przedstawieniach Kliniki Lalek to m.in. świat baśni i fantastyki ("Księga Gór"), kosmogonia ("Poemat o Słońcu i Księżycu" – 1994, "Kosmosaga o ostat­niej kropli wody" – 1999), alchemia, uwalnianie w sobie szczęścia i regionalizm ("Izerokarkonoska pastorałka", "Duch Gór"), a także sztuki plastyczne (Zaproście mnie do stołu – 1997).
Grupa realizuje widowiska plenerowe (np. parady uliczne, spektakle grane na łące), a także przedstawienia odbywające się w przestrzeni zamkniętej (akcje plastyczne, warsztaty i koncerty z wplecioną w muzykę małą for­mą teatralną). We wszystkich wspomnianych formach podstawą brzmienia jest muzy­ka wykonywana na żywo przez muzyków i aktorów. Teatr posiada własną Orkiestrę Teatru Klinika Lalek oraz współpracuje, bądź współpracowała z grupą perkusyjną Papa Drum i z zespołami: Kinior Sky Orchestra Włodzimierza Kiniorskiego, Czerwie, Graal i Kormorany. 
W 2010 roku pojawiła się koncepcja teatru dla dzieci. Z inicjatywy prof. Anny Proszkowskiej, W. Wiktorczyka i aktorów scen wrocławskich, powstał Wrocławski Teatr dla Dzieci. Tworzą go zarówno zawodowi aktorzy, jak i absolwenci PWST we Wrocławiu. Siedzibą teatru jest Centrum Sztuki Impart we Wrocławiu. 
Ponadto Teatr Klinika Lalek od wielu lat organizuje letnie międzynarodowe festiwale sztuki, prezentując prace plastyczne, teatralne, muzyczne, cyrkowe i filmowe artystów z całej Europy.
3 października 2021 roku wziął udział w jubileuszowym koncercie grupy SBB zatytułowanym "Pielgrzym", który odbył się w Przepompowni Świątniki we Wrocławiu.

</doc>
<doc id="5271638" url="https://pl.wikipedia.org/wiki?curid=5271638" title="Pruchnik-Miasto">
Pruchnik-Miasto

Pruchnik-Miasto – część miasta Pruchnik w południowo-wschodniej Polsce, w województwie podkarpackim, w powiecie jarosławskim. Pruchnik-Miasto stanowi ścisłe centrum miasta Pruchnik, czyli okolice Rynku i otaczających go ulic. Do 1948 oddzielna jednostka administracyjna.
Historia.
Pruchnik-Miasto stanowił wiejską jednostkę administracyjną na prawach miasteczka od utraty statusu miasta w 1784 roku, odrębną od sąsiedniego Pruchnika-Wsi, który stanowił oddzielną gminę. W II RP gmina jednostkowa w powiecie jarosławskim w woј. lwowskim. W 1934 w nowo utworzonej zbiorowej gminie Pruchnik, gdzie utworzył gromadę, równocześnie tracąc status miasteczka.
Podczas II wojny światowej w gminie Pruchnik w powiecie Jaroslau w dystrykcie krakowskim (Generalne Gubernatorstwo). Liczył wtedy 836 mieszkańców.
Po wojnie znów w powiecie jarosławskim, lecz w nowo utworzonym w województwie rzeszowskim. 10 październia 1948 Pruchnik-Miasto zniesiono jako oddzielną gromadę i połączono ze zniesioną gromadą Pruchnik-Wieś w nową gromadę Pruchnik. Tak zmienione nowe granice Pruchnika odpowiadają w przybliżeniu granicom współczesnego miasta Pruchnik (od 2011).

</doc>
<doc id="5271639" url="https://pl.wikipedia.org/wiki?curid=5271639" title="Besard Šabović">
Besard Šabović

Besard Šabović (, , "Besard Szabowiḱ"; ur. 5 stycznia 1998 w Skopju) – szwedzki piłkarz pochodzenia albańsko-północnomacedońskiego, grający na pozycji defensywnego lub środkowego pomocnika w rosyjskim klubie FK Chimki. Młodzieżowy reprezentant Szwecji (do lat 15., 17., 18., 19. i 21.) oraz Macedonii Północnej do lat 21. Wychowanek IF Brommapojkarna.
W swojej karierze grał także w Djurgårdens IF, IF Brommapojkarna, Dalkurd FF, Mjällby AIF oraz Kayserisporze.
Życie prywatne.
Jego ojciec jest czarnogórskim Albańczykiem z Plavu, a matka serbską Albanką z Medveđu. Šabović jest prawnukiem członka albańskiej organizacji nacjonalistycznej Liga Prizreńska i wojownika o albańską niepodległość z Księstwem Czarnogóry, Jakupa Ferri.

</doc>
<doc id="5271640" url="https://pl.wikipedia.org/wiki?curid=5271640" title="Mosze Bernstein">
Mosze Bernstein

Mosze Bernstein "(hebr. משה ברנשטיין)" (ur. 15 sierpnia 1920 w Berezie, zm. 8 grudnia 2006 w Tel Awiwie) – izraelski malarz, poeta i ilustrator pochodzenia polskiego.
Życiorys.
W 1935 rozpoczął studia artystyczne w Akademii Sztuk Pięknych w Wilnie, gdzie uczył się do 1939. W czasie II wojny światowej przebywał w Związku Radzieckim, cała jego rodzina pozostała w okupowanej Polsce zginęła. W 1947 wyemigrował do Palestyny podczas nielegalnej Alija Bet. Po dotarciu do Hajfy został aresztowany przez służby brytyjskie i skierowany do obozu internowania na Cyprze, gdzie poznał Naftalego Bezema, który przyjechał odwiedzić nielegalnych emigrantów osadzonych w obozie. W wydanym później albumie z pracami Bezema, który zawierał też prace emigrantów, umieszczono reprodukcję pracy Bernsteina stworzoną w linoleum. W 1949 po wygaśnięciu mandatu brytyjskiego obóz zlikwidowano i razem z innymi uwolnionymi Mosze Bernstein wyemigrował do Izraela, zamieszkał w Tel Awiwie. Szybko stał się wybitną postacią miejscowej bohemy, był niski i miał długie, siwe włosy. Jego prace często prezentowano na ścianach Kawiarni Kassit, która była słynnym miejscem spotkań artystów w Tel Awiwie. W 1964 ożenił się z pochodzącą z kibucu En Charod Me’uchad Ilaną-Leną Ovshani, mieli dwie córki, Hasyę, nazwaną od imienia jego matki oraz Rebeccę, która otrzymała imię jego siostry. Zmarł w 2006 roku w Tel Awiwie, został pochowany na cmentarzu w kibucu En Charod Me’uchad.
Twórczość.
Mosze Bernstein podczas studiów wypracował swój własny styl, tworzył klimatyczne wizerunki małych żydowskich miasteczek z Europy Wschodniej, razem z charakterystycznymi sylwetkami tamtejszych Żydów. Po przybyciu do Izraela kontynuował tworzenie obrazów o tej tematyce, w związku z czym ciężko było mu znaleźć miejsce wśród artystów młodego państwa. Nie uległ presji nowoczesnej sztuki, a jego twórczość znalazła grupę odbiorców. Od końca lat 40. do lat 70. regularnie uczestniczył w wystawach zbiorowych zdobywając uznanie, jego prace wystawiano m.in. w Muzeum Tel Awiwu i w tamtejszym Domu Artysty. W 1967 zaprezentował prace na wystawie indywidualnej w Muzeum w Hajfie, a w 1973 w Muzeum Sztuki En Charod w En Charod Me’uchad. Prace Bernsteina były wystawiane w prywatnych i publicznych galeriach i muzeach w Izraelu m.in. w Katz Art Gallery i Chamrinsky Gallery oraz zagranicą m.in. w Hadze, Amsterdamie, Paryżu i Pradze. Mosze Bernstein ilustrował także tomiki poetyckie wydawane w języku jidysz oraz książkę „Miasto żydowskie” Izraela Chaima Bileckiego w 1986. W 1998 Bernstein zaprezentował wystawę malarstwa żydowskiego miasta w Parmie we Włoszech. W 1999 roku Massuah Institute for the Study of the Holocaust przyznał mu nagrodę za „dokumentację zaginionego świata”. W Purim w 2002 izraelska Służba Filatelistyczna wydała znaczek na cześć języka jidysz, autorem projektu byli Moshe Bernstein i Zvika Roitman.

</doc>
<doc id="5271641" url="https://pl.wikipedia.org/wiki?curid=5271641" title="Jan Korwin-Kochanowski">
Jan Korwin-Kochanowski

Jan Korwin-Kochanowski (ur. 26 czerwca 1897 w Odessie, zm. 14 stycznia 1970) – brytyjski lekarz radiolog polskiego pochodzenia, malarz, fotograf.
Biografia.
Jan Korwin-Kochanowski urodził się w polskiej rodzinie w Odessie 26 czerwca 1897 roku. Po śmierci ojca i brata w wyniku działań rewolucyjnych wywieziony został na Syberię, skąd zbiegł do Warszawy. W Polsce kontynuował rozpoczęte w 1919 roku w Odessie studia medyczne. Dyplom lekarski uzyskał na Uniwersytecie Warszawskim w 1924 roku. Kontynuował naukę w Berlinie w dziedzinie radiologii i patologii. Był radiologiem w warszawskim Szpitalu Ujazdowskim. W 1936 roku został kierownikiem Zakładu Radiologii Szpitala Czerwonego Krzyża. W 1937 kierownikiem Zakładu Rentgenologicznego Wydziału Lekarskiego UW w Szpitalu św. Ducha. Był administratorem, a nasteonie jednym z redaktorów „Polskiego Przeglądu Radiologicznego”. Po wybuchu II wojny światowej był w Wojsku Polskim. Wzięty do niewoli przez ZSRR wraz z armią trafił do Palestyny. We Włoszech był głównym doradcą Wojska Polskiego w zakresie radiologii. Po demobilizacji trafił do Shoreham-by-Sea w Anglii, gdzie zatrudniony został jako radiolog w Southlands Hospital. W 1949 roku przyjął obywatelstwo brytyjskie. Jako artysta malarz był członkiem Sussex County Arts Club. Malował m.in. portrety. Zmarł 14 stycznia 1970 roku.
Korwin-Kochanowski przyjaźnił się przed 1937 rokiem ze Stanisławem Ignacym Witkiewiczem. Znał się również z pianistą Romanem Jasińskim. Dzięki tym kontaktom zetknął się z Brunonem Schulzem, którego uwiecznił na fotografii na przełomie 1934 i 1935 roku.

</doc>
<doc id="5271642" url="https://pl.wikipedia.org/wiki?curid=5271642" title="Nemanja Glavčić">
Nemanja Glavčić

Nemanja Glavčić (serb. cyr. Немања Главчић; ur. 19 lutego 1997 w Kraljevie) – serbski piłkarz grający na pozycji środkowego lub ofensywnego pomocnika w rosyjskim klubie FK Chimki. Były młodzieżowy reprezentant Serbii, w latach 2012–2017.

</doc>
