<doc id="5274258" url="https://pl.wikipedia.org/wiki?curid=5274258" title="Gądki (Jasło)">
Gądki (Jasło)

Gądki – część miasta Jasło, do 1972 samodzielna wieś. Leży na południowy zachód od centrum miasta, wzdłuż ulicy o nazwie "Gądki".
Historia.
Dawniej wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyły wtedy 427 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Gądki weszły w skład nowo utworzonej gromady Niegłowice, gdzie przetrwały do końca 1972 roku, czyli do kolejnej reformy gminnej.
1 stycznia 1973 Gądki włączono do Jasła.

</doc>
<doc id="5274261" url="https://pl.wikipedia.org/wiki?curid=5274261" title="MDT David">
MDT David

MDT David – lekki pojazd opancerzony produkowany przez MDT Armor Corporation dla służb bezpieczeństwa Izraela o napędzie 4×4 na podwoziach Land Rovera Defendera lub Toyoty Land Cruiser. Pojazd zakupiony przez Siły Obronne Izraela w 2006 roku w celu zastąpienia używanych dotychczas w armii pojazdów Sufa.
Historia.
W 2006 przedsiębiorstwo MDT Armor Corporation otrzymało zamówienie od Sił Obronnych Izraela w wysokości ponad 10 milionów dolarów na dostarczenie pojazdów MDT David, które miały zastąpić używane w armii pojazdy Sufa. Według założeń kontrakt miał być zrealizowany do połowy 2007 roku.
W 2021 roku Izrael zakupił kolejną partię pojazdów MDT David na kwotę 10 milionów dolarów. Ustalono wówczas, że przewidywaną datą zakończenia służby pojazdów David w armii izraelskiej jest rok 2027.
Według bazy danych SIPRI pojazdy MDT David zostały przekazane w ramach pomocy w dwóch transzach Czadowi (w latach 2016–2017 i 2020).
Charakterystyka.
Lekkie opancerzone pojazdy MDT David są produkowane na podwoziach Land Rovera Defendera 110 lub Toyoty Land Cruiser LC79 o napędzie 4×4. W przypadku podwozia Toyoty pojazdy napędzane są silnikami diesla o pojemności 4,2 l o mocy 129 KM. Z kolei pojazdy na podwoziu Land Rovera mają zamontowany turbodoładowany silnik diesla o pojemności 2,2 l o mocy 122 KM.
MDT Armor Corporation oferuje trzy warianty wnętrza, które mogą pomieścić cztery, sześć lub osiem osób. Do pojazdu można wejść poprzez trzy pary drzwi. Dwie z przodu, dla kierowcy i pasażera, trzecia z tyłu. Dodatkowo David może zostać wyposażony w wieżyczkę strzelecką z możliwością montażu uzbrojenia. W wariancie ewakuacji medycznej istnieje możliwość umieszczenia noszy nad składanymi siedzeniami. Wnętrze pojazdu jest klimatyzowane, z możliwością wyposażenia w system ochrony przed bronią chemiczną, biologiczną i nuklearną.
Opancerzenie pojazdu zapewnia ochronę przed bronią strzelającą pociskami 7,62 × 51 mm NATO, 7,62 × 39 mm wz. 43 lub 5,56 mm. Pojazd oferuje ograniczoną ochronę przed improwizowanymi ładunkami wybuchowymi, a spód Davida chroni przed wybuchem o sile dwóch granatów DM-51. Według producenta wszystkie szyby posiadają ten sam poziom ochrony balistycznej. Przedział desantowy może zostać wyposażony w dodatkowe otwory strzelnicze umożliwiające załodze ostrzeliwanie celów wokół pojazdu.
Użytkownicy.
 Izrael
Od 2007 roku pojazdy MDT David znajdują się na wyposażeniu izraelskiej armii. W 2021 roku Izrael miał użytkować 370 pojazdów.
 Czad
W latach 2016–2017 w ramach pomocy Stany Zjednoczone przekazały 60 pojazdów MDT David do Czadu, a w 2020 kolejnych 28. Łącznie Czad ma użytkować 88 pojazdów.

</doc>
<doc id="5274270" url="https://pl.wikipedia.org/wiki?curid=5274270" title="Herb gminy Maków">
Herb gminy Maków

Herb gminy Maków – jeden z symboli gminy Maków, ustanowiony 14 listopada 1997.
Wygląd i symbolika.
Herb przedstawia na tarczy koloru zielonego tarczę ze srebrną literą „M”, a za nią złote: krzyż lotaryński, włócznia i wiosło.

</doc>
<doc id="5274271" url="https://pl.wikipedia.org/wiki?curid=5274271" title="Totoro">
Totoro



</doc>
<doc id="5274272" url="https://pl.wikipedia.org/wiki?curid=5274272" title="Niegłowice (Jasło)">
Niegłowice (Jasło)

Niegłowice – część miasta Jasło, utworzona z północnych części sąsiedniej wsi Niegłowice. Leży na południe od centrum miasta, w okolicach ulicy Niegłowickiej. Znajduje się tu przystanek kolejowy Jasło Niegłowice.
Historia.
Niegłowice to dawna wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyły wtedy 1174 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Niegłowice weszły w skład nowo utworzonej gromady Niegłowice.
1 stycznia 1970 z gromady Niegłowice wyłączono część terenów wsi Niegłowice o powierzchni 117,1197 ha włączając je do miasta Jasła. Kolejne tereny wsi Niegłowice dołączono do Jasła 1 stycznia 1973.

</doc>
<doc id="5274274" url="https://pl.wikipedia.org/wiki?curid=5274274" title="Herb gminy Rzeczyca">
Herb gminy Rzeczyca

Herb gminy Rzeczyca – jeden z symboli gminy Rzeczyca.
Wygląd i symbolika.
Herb przedstawia na tarczy koloru czerwonego srebrnego łabędzia ze złotym dziobem i nogami zwróconego w lewo (swoją formą nawiązuje częściowo do herbu szlacheckiego Łabędź), a nad tarczą czerwoną wstęgę ze srebrnym napisem „RZECZYCA”.

</doc>
<doc id="5274275" url="https://pl.wikipedia.org/wiki?curid=5274275" title="Mała (rzeka)">
Mała (rzeka)

Mała (hist. Wierzbna) – struga, prawobrzeżny dopływ Jeziorki o długości 16 km. Aktualnie ma początek we wsi Krzaki Czaplinkowskie. Historycznie początek brała w rozległych torfowiskach zlokalizowane w środkowej części doliny. Nieomal na całej długości rzeki melioranci zmienili ją w prosto biegnący kanał. Jedynym fragmentem, gdzie współcześnie można obserwować naturalne, meandrujące koryto Małej jest jej odcinek ujściowy w Parku Zdrojowym w Konstancinie-Jeziornie. Dolina rzeki Małej leży niemal w całości na terenie Chojnowskiego Parku Krajobrazowego
Warto prześledzić historię tej niepozornej rzeczki, która dla wielu – także mieszkańców Konstancina – jest tylko rowem lub co najwyżej „smródką”. Paweł Komosa, lokalny historyk z Konstancina i autor portalu Okolice Konstancina, prześledził losy Małej/Wierzbnej i opisał je w artykule: „Rzeczka tajemnic” Najstarszy zapis świadczący o jej istnieniu sięga panowania Władysława Jagiełły, stanowiąc wypis z Metryki Księstwa Mazowieckiego, zachowany w dokumentach granicznych dóbr oborskich sporządzonych w XVIII wieku. Zgodnie z nimi, w 1428 r. zapisano, iż włości panów na Oborach, rycerzy rodu Pierzchała „sua divisione incipiendo a Wierzbna” [7], czyli początek swego podziału swój biorą od rzeczki Wierzbnej. Wymienia ją więc już najstarszy rozdział dóbr potomków Stanisława z Cieciszewa, którzy podzieli swe ziemie dając początek rodom Cieciszewskich z Cieciszewa i Oborskich z Obór.
Rzeka Mała posiada 4 dopływy (prawdopodobnie stare kanały melioracyjne): Dopływ spod Jastrzębia (prawobrzeżny, na 3,3 km rzeki), Dopływ spod Kawęczynka (lewobrzeżny, na 4,4 km rzeki), Dopływ spod Dworskiej (lewobrzeżny, na 11,8 km rzeki), Dopływ spod Mikówca (lewobrzeżny, na 13,6 km rzeki).
Jak pisze Lechosław Herz w swoim przewodniku Chojnowski Park Krajobrazowy „Mimo swojej niepozorności odgrywa istotną rolę w przyrodniczym krajobrazie Parku. W okolicach Baniochy przepływa przez cenne pod względem florystycznym śródleśne łąki koło Baniochy i malownicze, rozległe Łąki Soleckie (obszar Natura 2000). Miąższość osadów organicznych – torfowych i mułowa-torfowych – wypełniających w tym odcinku jej dolinę przekracza miejscami 6 metrów. Stanowią one zapis geologicznej historii terenu mniej więcej od środkowej fazy tzw. zlodowacenia Wisły. Na podwarszawskim Mazowszu jest to sytuacja unikatowa.”
Pomimo degradacji naturalnego przebiegu z powodu wieloletnich, rozpoczętych prawdopodobnie jeszcze w XVIII wieku prac melioracyjnych, rzeka Mała zachowała w kilku miejscach stopniowo renaturyzujące się ekosystemy: bagna, rozlewiska, tereny wodno-błotne. Najcenniejsze występują w środkowej części doliny (8 – 12 km rzeki, gdzie planowana jest ochrona w postaci użytku ekologicznego), na obszarze Natura 2000 Łąki Soleckie (PLH140055) (5 – 8 km rzeki) oraz w Rozlewisku i podmokłej Wielkiej Łące pomiędzy wsią Solec i uzdrowiskiem Konstancin-Jeziorna (3 – 5 km rzeki).
W środkowej części doliny rzeki planowany jest użytek ekologiczny „Dolina Rzeki Małej”. Jego powołanie oczekiwane jest na 2022 rok i był on zaplanowany w Planie Urządzenia Lasu Nadleśnictwa Chojnów na lata 2018–2027. Aktualnie uchwała o jego powołaniu oczekuje na zatwierdzenie przez Rady Gminy Piaseczna oraz Góry Kalwarii, na których terenie zlokalizowany jest użytek. Będzie to największy użytek ekologiczny w województwie mazowieckim. Użytek obejmuje cenne przyrodniczo i krajobrazowo tereny wodno-błotne położone wzdłuż rzeki Małej. Na terenie użytku występuje szereg cennych gatunków roślin i zwierząt w tym: goździk pyszny, listeria jajowata czy storczyki z rodzaju Kukułka ssp. Na przedmiotowym terenie występują cenne siedliska przyrodnicze 91EO niżowy łęg jesionowo-olszowy. Ponadto występują murawy zalewowe i szuwary jako roślinność towarzysząca łęgom. Istotnym elementem są także siedliska nieleśne Łąk Banioskich gdzie dominują zbiorowiska szuwarowe związku "Magnocarcion," reprezentowane przez zespół turzycy zaostrzonej, turzycy błotnej oraz kosaćca żółtego. W miejscach z wyższym poziomem wody wytworzyły się szuwary właściwe, szuwar manny oraz szuwar trzcinowy. Krajobraz środkowej części doliny oraz stosunki wodne znacząco kształtuje liczne występujący Bóbr europejski.
Chroniony obszar Natura 2000 Łąki Soleckie obejmuje 3-kilometrowy odcinek doliny i otaczających ją łąk. Przedmiotem ochorny na tym terenie są: zmiennowilgotne łąki trzęślicowe, niżowe i górskie świeże łąki użytkowane ekstensywnie, czerwończyk nieparek, modraszek telejus, modraszek nausitous, poczwarówka zwężona, poczwarówka jajowata. Postępująca antropopresja oraz zabudowa ze strony położonej na wysokości łąk wsi Solec powoduje rosnące zagrożenie dla tego obszaru.
Rozlewisko oraz podmokła Wielka Łąka to najmniejszy obszarowo, ale równie ciekawy obszar do objęcia potencjalną ochroną. Tutaj z kolei zagrożeniem dla naturalizacji są powracające co kilka lat tzw. prace utrzymaniowe, które są wykonywane na większości mały rzek w Polsce w sposób przestarzały i niezgodnie z katalogiem dobrych praktyk opublikowanym w kwietniu 2018 roku przez Ministerstwo Środowiska Jaskrawym przykładem nieprawidłowo wykonanych prac utrzymaniowych była dewastacja Rozlewiska rzeki Małej w 2020 roku opisana w kilku reportażach: m.in. „Mała, rzeka która chciała być dzika”, „Apokalipsa Małej” czy „Kiedy po cichu umiera mała rzeka, jesteśmy bliżej końca świata. Reportaż o ważnych rzeczkach.”
W dolinie rzeki Małej, jak i całym Chojnowskim Parku Krajobrazowym stwierdzono występowanie ok. 100 gatunków ptaków oraz kilkudziesięciu gatunków gadów, płazów i ssaków, m.in. gatunki chronione takie jak 6 gatunków dzięciołów: dzięcioł czarny, dzięcioł duży, dzięcioł średni, dzięcioł zielonosiwy, dzięcioł zielony, dzięciołek, ale też bąk, bażant zwyczajny, czapla biała, czapla siwa, żuraw, drapieżne bielik czy kania czarna; płazy jak żaba moczarowa czy kumak nizinny. Spośród ssaków spotkać można: borsuka europejskiego, lisa, łosia, sarny, piżmaka, wydry czy kuny leśne.
Wzdłuż rzeki nie prowadzi szlak turystyczny, ale kilka szlaków przecina rzekę: czerwony szlak pod Ługówką, szlak niebieski koło Czarnowa oraz ścieżki w Parku Zdrojowym w Konstancinie-Jeziornie.

</doc>
<doc id="5274276" url="https://pl.wikipedia.org/wiki?curid=5274276" title="Langbruck">
Langbruck

Austria:
Zobacz też:

</doc>
<doc id="5274278" url="https://pl.wikipedia.org/wiki?curid=5274278" title="Iván Rodríguez (piłkarz)">
Iván Rodríguez (piłkarz)

José Iván „Jefecito” Rodríguez Rebollar (ur. 17 czerwca 1996 w Morelii) – meksykański piłkarz występujący na pozycji defensywnego pomocnika, reprezentant Meksyku, od 2017 roku zawodnik Leónu.

</doc>
<doc id="5274279" url="https://pl.wikipedia.org/wiki?curid=5274279" title="Herb gminy Żelechlinek">
Herb gminy Żelechlinek

Herb gminy Żelechlinek – jeden z symboli gminy Żelechlinek, ustanowiony 23 maja 1999.
Wygląd i symbolika.
Herb przedstawia na tarczy koloru zielonego siedzącego czarnego niedźwiedzia, wspartego o ul i trzymającego w łapie trzy złote kłosy. W prawym górnym rogu umieszczono złotą pszczołę. Pazury niedźwiedzia nawiązują do pracowitości mieszkańców gminy, a pszczoła do jej tradycji pszczelarskich.

</doc>
<doc id="5274280" url="https://pl.wikipedia.org/wiki?curid=5274280" title="Langenbrück">
Langenbrück

Polska.
Niemieckie nazwy miejscowości:

</doc>
<doc id="5274283" url="https://pl.wikipedia.org/wiki?curid=5274283" title="Langenbrueck">
Langenbrueck



</doc>
<doc id="5274290" url="https://pl.wikipedia.org/wiki?curid=5274290" title="Jairo Torres">
Jairo Torres

Ían Jairo Misael Torres Ramírez (ur. 5 lipca 2000 w Guadalajarze) – meksykański piłkarz występujący na pozycji skrzydłowego, reprezentant Meksyku, od 2022 roku zawodnik amerykańskiego Chicago Fire.

</doc>
<doc id="5274291" url="https://pl.wikipedia.org/wiki?curid=5274291" title="Nowy Żółków">
Nowy Żółków

Nowy Żółków – część miasta Jasło, utworzona z północnych części sąsiedniej wsi Żółków. Leży na południe od centrum miasta, w okolicach ulicy św. Jana z Dukli.
Historia.
Żółków to dawna wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczył wtedy 1144 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Żółków wszedł w skład nowo utworzonej gromady Niegłowice.
1 stycznia 1970 z gromady Niegłowice wyłączono część terenów wsi Żółków o powierzchni 37,1727 ha włączając je do miasta Jasła. Kolejne tereny wsi Żółków dołączono do Jasła 1 stycznia 1973.

</doc>
<doc id="5274293" url="https://pl.wikipedia.org/wiki?curid=5274293" title="Montsame">
Montsame



</doc>
<doc id="5274300" url="https://pl.wikipedia.org/wiki?curid=5274300" title="Pałac w Častolovicach">
Pałac w Častolovicach

Pałac w Častolovicach (cz. "Zámek Častolovice" niem. "Schloss Častolovice") – renesansowy pałac w Častolovicach w północno-wschodnich Czechach.
Historia.
Zbudowany w XIII wieku jako zamek obronny, po przejęciu przez ród Sternbergów pod koniec XVI wieku przebudowany w stylu renesansowym. Znacjonalizowany po II wojnie światowej został odzyskany przez spadkobierczynię rodu Dianę Phipps Sternberg w 1990 roku. Obecnie pałac udostępniony jest dla zwiedzających.

</doc>
<doc id="5274309" url="https://pl.wikipedia.org/wiki?curid=5274309" title="Brzyszczki">
Brzyszczki

Brzyszczki – część miasta Jasło, do 1977 samodzielna wieś. Leży na wschód od centrum miasta, w okolicy ulicy o nazwie "Brzyszczki".
Historia.
Dawniej wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyła wtedy 760 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Brzyszczki weszły w skład nowo utworzonej gromady Brzyszczki, gdzie przetrwały do końca 1972 roku, czyli do kolejnej reformy gminnej.
1 stycznia 1973 ponownie w gminie Jasło. Od 1 lipca 1975 w województwie krośnieńskim.
1 lutego 1977 Brzyszczki (227 ha) włączono do Jasła (mniejszą część Brzyszczek, 48 ha, do Jasła włączono już 31 grudnia 1961).

</doc>
<doc id="5274319" url="https://pl.wikipedia.org/wiki?curid=5274319" title="Sole jodoniowe">
Sole jodoniowe

Sole jodoniowe – organiczne związki chemiczne hiperwalencyjnego jodu na III stopniu utlenienia, o strukturze , gdzie R – grupa organiczna (zazwyczaj arylowa lub alkilowa o charakterze elektronoakceptorowym), a L – elektroujemny ligand, np. , , OTs, OCOR i in.
Związki hiperwalencyjnego jodu.
Większość związków hiperwalencyjnych jodu to związki jodu(III), czyli λ3–jodany lub związki jodu(V), czyli λ5–jodany. W związkach tych występuje (3c–4e). Wiązanie to powstaje przez dostarczenie dwóch elektronów przez atom jodu oraz jednego elektronu od każdego przyłączonego ligandu, w wyniku czego na atomie jodu zgromadzony jest ładunek dodatni, a na każdym ligandzie ładunek ujemny. Powstałe w ten sposób wiązanie jest liniowe, wysoce spolaryzowane oraz dłuższe i słabsze od zwykłego wiązania kowalencyjnego.
Budowa soli jodoniowych.
W pełni jonowe sole jodoniowe nie są związkami hiperwalencyjnymi, gdyż atom jodu ma w nich oktet elektronów walencyjnych. Przykładem takiego związku jest tetrafluoroboran difenylojodoniowy, . W większości przypadków wiązanie pomiędzy atomem jodu a ligandem L ma częściowy charakter kowalencyjny (zwłaszcza gdy ligandem jest atom fluorowca), nadając związkom tym hiperwalencyjność. Ich cząsteczki mają kształt litery T, w której kąt wiązania R–I–R jest bliski 90°. Z badań rentgenostrukturalnych wynika, że wiązanie między jodem a ligandem L ma zazwyczaj długość 2,3–2,7 Å. Przy takiej budowie nazywanie ich „solami jodoniowymi”, choć powszechnie stosowane, nie jest prawidłowe; właściwą nazwą jest λ3-jodan. Jednak z racji bardzo słabego wiązania jod–ligand, w roztworach, zwłaszcza w rozpuszczalnikach polarnych, związki te ulegają częściowej dysocjacji, pozostając w równowadze z formą kowalencyjną.
Zastosowanie soli jodoniowych.
Podstawowym zastosowaniem soli jodoniowych w syntezie organicznej jest wprowadzanie grupy arylowej w nukleofilowe pozycje związków organicznych, którymi mogą być np. wiązania podwójne lub heteroatomy (tlen, siarka, azot itp.). Przykładem może być arylowanie sulfinianu sodu z wytworzeniem sulfonu:
lub arylowanie kwasu akrylowego jako odmiana reakcji Hecka:

</doc>
<doc id="5274320" url="https://pl.wikipedia.org/wiki?curid=5274320" title="Kaczorowy (Jasło)">
Kaczorowy (Jasło)

Kaczorowy – część miasta Jasło, do 1977 samodzielna wieś. Leży na północny zachód od centrum miasta, wzdłuż ulicy on nazwie "Kaczorowy".
Historia.
Dawniej wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyły wtedy 417 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Kaczorowy weszły w skład nowo utworzonej gromady Kaczorowy, a po jej zniesieniu 30 czerwca 1960 – w skład gromady Sobniów. Tam przetrwały do końca 1972 roku, czyli do kolejnej reformy gminnej.
1 stycznia 1973 ponownie w gminie Jasło. Od 1 lipca 1975 w województwie krośnieńskim.
1 lutego 1977 Kaczorowy włączono do Jasła.

</doc>
<doc id="5274321" url="https://pl.wikipedia.org/wiki?curid=5274321" title="Wanuri Kahiu">
Wanuri Kahiu

Wanuri Kahiu (ur. 21 czerwca 1980 w Nairobi) – kenijska reżyserka, scenarzystka i producentka filmowa.
Jej pełnometrażowy debiut fabularny, "Szeptem" (2009), poświęcony był konsekwencjom zamachu w Nairobi z 7 sierpnia 1998 roku. Główni bohaterowie filmu, zrealizowanego z okazji dziesiątej rocznicy tego tragicznego wydarzenia, to ofiary zamachu i ich rodziny, których życie zostało zmienione na zawsze.
Kolejna fabuła Kahiu, "Rafiki" (2018), miała swoją premierę w sekcji "Un Certain Regard" na 71. MFF w Cannes. Był to pierwszy film z Kenii zaprezentowany w oficjalnej selekcji tej szacownej imprezy. Ze względu na poruszany w filmie temat miłości lesbijskiej obraz został zakazany w Kenii, w której homoseksualizm pozostaje uznawany za przestępstwo.

</doc>
<doc id="5274328" url="https://pl.wikipedia.org/wiki?curid=5274328" title="Andrzej Ciesielski (starosta)">
Andrzej Ciesielski (starosta)



</doc>
<doc id="5274330" url="https://pl.wikipedia.org/wiki?curid=5274330" title="Schronisko Dolne nad Źródłem">
Schronisko Dolne nad Źródłem

Schronisko Dolne nad Źródłem – obiekt jaskiniowy znajdujący się w skale Gęsiarnia w Dolinie Będkowskiej na Wyżyny Olkuskiej w obrębie Wyżyny Krakowsko-Częstochowskiej. Znajduje się w granicach wsi Będkowice w województwie małopolskim, w powiecie krakowskim, w gminie Wielka Wieś.
Opis obiektu.
Jest to duża nyża o północnej ekspozycji. Ma wysokość 5 m, szerokość 6 m i głębokość 3,5 m, a jej ściany są silnie strzaskane, zwietrzałe i kruche. Dno jest nieco wznoszące się z grubym namuliskiem.
Schronisko powstało w wyniku procesów krasowych w późnojurajskich wapieniach skalistych na pionowym pęknięciu. Namulisko składa się a wapiennego rumoszu na powierzchni przykrytego próchnicą i liśćmi. Jest jasne i w całości poddane wpływom środowiska. Na jego ścianach rozwijają się mchy i porosty. Brak nacieków.
Schronisko znane jest od dawna. Pozostałości ognisk wskazują, że czasami urządzane są przy nim biwaki.

</doc>
<doc id="5274332" url="https://pl.wikipedia.org/wiki?curid=5274332" title="Sobniów (Jasło)">
Sobniów (Jasło)

Sobniów – część miasta Jasło, utworzona z północno-zachodnich części sąsiedniej wsi Sobniów. Leży na południowy wschód od centrum miasta, w okolicach ulicy Sobniowskiej.
Historia.
Sobniów to dawna wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczył wtedy 1180 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Sobniów wszedł w skład nowo utworzonej gromady Sobniów.
1 stycznia 1970 z gromady Sobniów wyłączono część terenów wsi Sobniów o powierzchni 80,2267 ha, włączając je do miasta Jasła.

</doc>
<doc id="5274333" url="https://pl.wikipedia.org/wiki?curid=5274333" title="Elfik czarny">
Elfik czarny

Elfik czarny "(Coeligena prunellei)" – gatunek kolibra rodzaju Coeligena. Występuje w Kolumbijskich Andach.
Morfologia.
Mierzy 11 cm, jest przeważnie czarny z białą obrożą na przejściu między szyją a klatką. Na gardle ma niebiesko-zieloną plamę a na skrzydle jest niebieski. Samica jest trochę ciemniejsza od samca.
Ekologia.
Zamieszkuje zbocza Andów na wysokości od 1675 do 2500 m n.p.m. Jak każdy koliber jest bardzo energiczny, dlatego dziennie odwiedza ok. 2200 kwiatów dziennie. Żywi się nektarem z kwiatów takich gatunków jak na przykład "Psammisia falcata". By uzupełnić niedobór białka' zjada też komary.
Status.
Ptak ten ma ograniczony obszar lęgowy więc jest możliwość wyginięcia. Liczebność dorosłych osobników szacuje się na 2,500-9,999 i cały czas maleje. Głównymi zagrożeniami jest wylesianie w celach rolniczych lub w celach osiedlenia ludzi.

</doc>
<doc id="5274335" url="https://pl.wikipedia.org/wiki?curid=5274335" title="Chorwacja na Mistrzostwach Świata w Lekkoatletyce 2019">
Chorwacja na Mistrzostwach Świata w Lekkoatletyce 2019

Chorwacja na Mistrzostwach Świata w Lekkoatletyce 2019 – reprezentacja Chorwacji podczas mistrzostw świata w Doha liczyła 9 zawodników.

</doc>
<doc id="5274337" url="https://pl.wikipedia.org/wiki?curid=5274337" title="PCBs">
PCBs



</doc>
<doc id="5274338" url="https://pl.wikipedia.org/wiki?curid=5274338" title="Kowalowy (Jasło)">
Kowalowy (Jasło)

Kowalowy – część miasta Jasło, utworzona z południowej części sąsiedniej wsi Kowalowy. Leży na północ od centrum miasta, w okolicach ulicy 17 Stycznia.
Historia.
Dawniej wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyły wtedy 1052 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Kowalowy weszły w skład nowo utworzonej gromady Brzyszczki, gdzie przetrwały do końca 1972 roku, czyli do kolejnej reformy gminnej.
1 stycznia 1973 południową część Kowalów włączono do Jasła. Kolejną część Kowalów (56 ha) do Jasła włączono 1 lutego 1977.

</doc>
<doc id="5274339" url="https://pl.wikipedia.org/wiki?curid=5274339" title="Álvaro Brechner">
Álvaro Brechner

Álvaro Brechner (ur. 9 kwietnia 1976 w Montevideo) – urugwajski reżyser, scenarzysta i producent filmowy, mieszkający na stałe w Hiszpanii. 
Dotychczas zrealizował trzy pełnometrażowe filmy fabularne: "Zły dzień na wędkowanie" (2009), "Mr. Kaplan" (2014) i "Noc przez dwanaście lat" (2018). Wszystkie miały swoje premiery na MFF w Cannes lub w Wenecji oraz były oficjalnymi kandydatami Urugwaju do Oscara dla najlepszego filmu nieanglojęzycznego.
Zasiadał w jury sekcji "Horyzonty" na 76. MFF w Wenecji (2019).

</doc>
<doc id="5274342" url="https://pl.wikipedia.org/wiki?curid=5274342" title="Anton Heraszczenko">
Anton Heraszczenko

Anton Jurijowycz Heraszczenko, ukr. Антон Юрійович Геращенко (ur. 10 lutego 1979 w Charkowie) – ukraiński polityk, w latach 2019–2021 wiceminister spraw wewnętrznych, w latach 2014–2019 poseł do ukraińskiego parlamentu.
Życiorys.
W 2014 roku został doradcą ówczesnego ministra spraw wewnętrznych – Arsena Awakowa. To Heraszczenko informował media o uformowaniu Batalionu „Donbas” i Pułku „Azow”, a także o zestrzeleniu samolotu linii Malaysia Airlines.
Heraszczenko został wybrany do parlamentu w wyborach parlamentarnych w 2014 roku, reprezentując Front Ludowy. Jednym z jego asystentów-konsultantów był przyszły minister spraw wewnętrznych – Denys Monastyrski.
Był jednych z założycieli Centrum „Myrotworeć”.
W styczniu 2017 roku ogłoszono, że Służba Bezpieczeństwa Ukrainy (SBU) zapobiegła zamachowi na Heraszczenkę. Dwóch zamachowców było inwigilowanych przez SBU przez dwa miesiące i przyłapano ich na gorącym uczynku na posiadaniu ładunku wybuchowego. Ogłoszono, że zamachowcami byli obywatele Ukrainy, warunkowo zwolnieni z więzienia na okupowanym Krymie. SBU stwierdziła, że byli on nadzorowani przez Andrieja Tichanowa, mieszkańca Biełgorodu, posiadającego ukraińskie obywatelstwo, ale walczącego po stronie Ługańskiej Republiki Ludowej.
Heraszczenko nie kandydował w wyborach parlamentarnych w 2019 roku. 25 września 2019 roku rząd Ukrainy wskazał go jako jednego z sześciu wiceministrów spraw wewnętrznych. Po ustąpieniu Awakowa ze stanowiska, Heraszczenko został doradcą Denysa Monastyrskiego. 4 sierpnia 2021 roku został odwołany ze stanowiska wiceministra. Pod koniec września 2021 roku został wybrany na koordynatora nowego Urzędu Ochrony Biznesu w Ministerstwie Spraw Wewnętrznych.
Heraszczenko jako pierwszy upublicznił nagranie z odpowiedzi obrońców Wyspy Węży na żądanie poddania się.

</doc>
<doc id="5274348" url="https://pl.wikipedia.org/wiki?curid=5274348" title="Agnes Knochenhauer">
Agnes Knochenhauer

Agnes Knochenhauer (ur. 5 maja 1989 w Sztokholmie) – szwedzka curlerka, mistrzyni i multimedalistka olimpijska z zimowych igrzysk 2014, 2018 i 2022, wicemistrzyni świata i mistrzyni Europy.

</doc>
<doc id="5274349" url="https://pl.wikipedia.org/wiki?curid=5274349" title="Herb gminy Słupia (województwo łódzkie)">
Herb gminy Słupia (województwo łódzkie)

Herb gminy Słupia – jeden z symboli gminy Słupia.
Wygląd i symbolika.
Herb przedstawia na tarczy koloru zielonego ze złotą obwódką złotą krzywaśń. po jej lewej stronie złotą podkowę, a po prawej – złote ognisko.

</doc>
<doc id="5274351" url="https://pl.wikipedia.org/wiki?curid=5274351" title="Flaga gminy Bełchatów">
Flaga gminy Bełchatów



</doc>
<doc id="5274352" url="https://pl.wikipedia.org/wiki?curid=5274352" title="Flaga gminy Drużbice">
Flaga gminy Drużbice



</doc>
<doc id="5274353" url="https://pl.wikipedia.org/wiki?curid=5274353" title="Flaga gminy Kleszczów">
Flaga gminy Kleszczów



</doc>
<doc id="5274354" url="https://pl.wikipedia.org/wiki?curid=5274354" title="Flaga gminy Kluki">
Flaga gminy Kluki



</doc>
<doc id="5274355" url="https://pl.wikipedia.org/wiki?curid=5274355" title="Flaga gminy Rusiec">
Flaga gminy Rusiec



</doc>
<doc id="5274356" url="https://pl.wikipedia.org/wiki?curid=5274356" title="Flaga gminy Szczerców">
Flaga gminy Szczerców



</doc>
<doc id="5274359" url="https://pl.wikipedia.org/wiki?curid=5274359" title="Flaga Brzezin">
Flaga Brzezin



</doc>
<doc id="5274360" url="https://pl.wikipedia.org/wiki?curid=5274360" title="Flaga gminy Brzeziny (powiat brzeziński)">
Flaga gminy Brzeziny (powiat brzeziński)



</doc>
<doc id="5274361" url="https://pl.wikipedia.org/wiki?curid=5274361" title="Flaga gminy Dmosin">
Flaga gminy Dmosin



</doc>
<doc id="5274362" url="https://pl.wikipedia.org/wiki?curid=5274362" title="Flaga gminy Bedlno">
Flaga gminy Bedlno



</doc>
<doc id="5274363" url="https://pl.wikipedia.org/wiki?curid=5274363" title="Flaga Kutna">
Flaga Kutna



</doc>
<doc id="5274364" url="https://pl.wikipedia.org/wiki?curid=5274364" title="Flaga gminy Kutno">
Flaga gminy Kutno



</doc>
<doc id="5274365" url="https://pl.wikipedia.org/wiki?curid=5274365" title="Flaga gminy Nowe Ostrowy">
Flaga gminy Nowe Ostrowy



</doc>
<doc id="5274366" url="https://pl.wikipedia.org/wiki?curid=5274366" title="Flaga gminy Strzelce">
Flaga gminy Strzelce



</doc>
<doc id="5274367" url="https://pl.wikipedia.org/wiki?curid=5274367" title="Flaga Żychlina">
Flaga Żychlina



</doc>
<doc id="5274368" url="https://pl.wikipedia.org/wiki?curid=5274368" title="Flaga gminy Żychlin">
Flaga gminy Żychlin



</doc>
<doc id="5274369" url="https://pl.wikipedia.org/wiki?curid=5274369" title="Flaga gminy Sędziejowice">
Flaga gminy Sędziejowice



</doc>
<doc id="5274370" url="https://pl.wikipedia.org/wiki?curid=5274370" title="Flaga gminy Wodzierady">
Flaga gminy Wodzierady



</doc>
<doc id="5274371" url="https://pl.wikipedia.org/wiki?curid=5274371" title="Flaga gminy Góra Świętej Małgorzaty">
Flaga gminy Góra Świętej Małgorzaty



</doc>
<doc id="5274372" url="https://pl.wikipedia.org/wiki?curid=5274372" title="Flaga gminy Grabów">
Flaga gminy Grabów



</doc>
<doc id="5274373" url="https://pl.wikipedia.org/wiki?curid=5274373" title="Flaga Piątku">
Flaga Piątku



</doc>
<doc id="5274374" url="https://pl.wikipedia.org/wiki?curid=5274374" title="Flaga gminy Piątek">
Flaga gminy Piątek



</doc>
<doc id="5274375" url="https://pl.wikipedia.org/wiki?curid=5274375" title="Flaga gminy Świnice Warckie">
Flaga gminy Świnice Warckie



</doc>
<doc id="5274376" url="https://pl.wikipedia.org/wiki?curid=5274376" title="Flaga gminy Bielawy">
Flaga gminy Bielawy



</doc>
<doc id="5274377" url="https://pl.wikipedia.org/wiki?curid=5274377" title="Flaga gminy Chąśno">
Flaga gminy Chąśno



</doc>
<doc id="5274378" url="https://pl.wikipedia.org/wiki?curid=5274378" title="Flaga gminy Domaniewice">
Flaga gminy Domaniewice



</doc>
<doc id="5274379" url="https://pl.wikipedia.org/wiki?curid=5274379" title="Flaga gminy Kiernozia">
Flaga gminy Kiernozia



</doc>
<doc id="5274380" url="https://pl.wikipedia.org/wiki?curid=5274380" title="Flaga gminy Kocierzew Południowy">
Flaga gminy Kocierzew Południowy



</doc>
<doc id="5274381" url="https://pl.wikipedia.org/wiki?curid=5274381" title="Flaga gminy Łowicz">
Flaga gminy Łowicz



</doc>
<doc id="5274382" url="https://pl.wikipedia.org/wiki?curid=5274382" title="Flaga gminy Nieborów">
Flaga gminy Nieborów



</doc>
<doc id="5274383" url="https://pl.wikipedia.org/wiki?curid=5274383" title="Flaga gminy Nowosolna">
Flaga gminy Nowosolna



</doc>
<doc id="5274384" url="https://pl.wikipedia.org/wiki?curid=5274384" title="Flaga gminy Andrespol">
Flaga gminy Andrespol



</doc>
<doc id="5274385" url="https://pl.wikipedia.org/wiki?curid=5274385" title="Flaga gminy Brójce">
Flaga gminy Brójce



</doc>
<doc id="5274386" url="https://pl.wikipedia.org/wiki?curid=5274386" title="Flaga Koluszek">
Flaga Koluszek



</doc>
<doc id="5274387" url="https://pl.wikipedia.org/wiki?curid=5274387" title="Flaga gminy Koluszki">
Flaga gminy Koluszki



</doc>
<doc id="5274389" url="https://pl.wikipedia.org/wiki?curid=5274389" title="Flaga gminy Białaczów">
Flaga gminy Białaczów



</doc>
<doc id="5274390" url="https://pl.wikipedia.org/wiki?curid=5274390" title="Flaga gminy Sławno (województwo łódzkie)">
Flaga gminy Sławno (województwo łódzkie)



</doc>
<doc id="5274391" url="https://pl.wikipedia.org/wiki?curid=5274391" title="Flaga gminy Lutomiersk">
Flaga gminy Lutomiersk



</doc>
<doc id="5274392" url="https://pl.wikipedia.org/wiki?curid=5274392" title="Flaga Konstantynowa Łódzkiego">
Flaga Konstantynowa Łódzkiego



</doc>
<doc id="5274393" url="https://pl.wikipedia.org/wiki?curid=5274393" title="Flaga gminy Ksawerów">
Flaga gminy Ksawerów



</doc>
<doc id="5274394" url="https://pl.wikipedia.org/wiki?curid=5274394" title="Flaga Lutomierska">
Flaga Lutomierska



</doc>
<doc id="5274395" url="https://pl.wikipedia.org/wiki?curid=5274395" title="Flaga Działoszyna">
Flaga Działoszyna



</doc>
<doc id="5274396" url="https://pl.wikipedia.org/wiki?curid=5274396" title="Warzyce (Jasło)">
Warzyce (Jasło)

Warzyce – część miasta Jasło, utworzona z południowych części sąsiedniej wsi Warzyce. Leży na wschodnich rubieżach miasta, w okolicach ulic Rzemieślniczej i Fabryczej. Jest to obszar o charakterze przemysłowym.
Historia.
Warzyce to dawna wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyły wtedy 1250 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Warzyce weszły w skład nowo utworzonej gromady Brzyszczki, gdzie przetrwały do końca 1972 roku, czyli do kolejnej reformy gminnej.
1 stycznia 1973 ponownie w gminie Jasło. Od 1 lipca 1975 w województwie krośnieńskim.
1 lutego 1977 część wsi Warzyce (241 ha) włączono do Jasła.

</doc>
<doc id="5274397" url="https://pl.wikipedia.org/wiki?curid=5274397" title="Flaga gminy Działoszyn">
Flaga gminy Działoszyn



</doc>
<doc id="5274398" url="https://pl.wikipedia.org/wiki?curid=5274398" title="Flaga gminy Rząśnia">
Flaga gminy Rząśnia



</doc>
<doc id="5274399" url="https://pl.wikipedia.org/wiki?curid=5274399" title="Flaga gminy Sulmierzyce">
Flaga gminy Sulmierzyce



</doc>
<doc id="5274400" url="https://pl.wikipedia.org/wiki?curid=5274400" title="Flaga gminy Aleksandrów (powiat piotrkowski)">
Flaga gminy Aleksandrów (powiat piotrkowski)



</doc>
<doc id="5274401" url="https://pl.wikipedia.org/wiki?curid=5274401" title="Flaga gminy Gorzkowice">
Flaga gminy Gorzkowice



</doc>
<doc id="5274402" url="https://pl.wikipedia.org/wiki?curid=5274402" title="Flaga gminy Grabica">
Flaga gminy Grabica



</doc>
<doc id="5274403" url="https://pl.wikipedia.org/wiki?curid=5274403" title="Flaga gminy Łęki Szlacheckie">
Flaga gminy Łęki Szlacheckie



</doc>
<doc id="5274405" url="https://pl.wikipedia.org/wiki?curid=5274405" title="Flaga gminy Moszczenica (powiat piotrkowski)">
Flaga gminy Moszczenica (powiat piotrkowski)



</doc>
<doc id="5274406" url="https://pl.wikipedia.org/wiki?curid=5274406" title="Flaga gminy Ręczno">
Flaga gminy Ręczno



</doc>
<doc id="5274408" url="https://pl.wikipedia.org/wiki?curid=5274408" title="Flaga gminy Sulejów">
Flaga gminy Sulejów



</doc>
<doc id="5274409" url="https://pl.wikipedia.org/wiki?curid=5274409" title="Flaga gminy Wola Krzysztoporska">
Flaga gminy Wola Krzysztoporska



</doc>
<doc id="5274410" url="https://pl.wikipedia.org/wiki?curid=5274410" title="Flaga Wolborza">
Flaga Wolborza



</doc>
<doc id="5274411" url="https://pl.wikipedia.org/wiki?curid=5274411" title="Flaga gminy Wolbórz">
Flaga gminy Wolbórz



</doc>
<doc id="5274412" url="https://pl.wikipedia.org/wiki?curid=5274412" title="Flaga gminy Gidle">
Flaga gminy Gidle



</doc>
<doc id="5274414" url="https://pl.wikipedia.org/wiki?curid=5274414" title="Flaga gminy Kobiele Wielkie">
Flaga gminy Kobiele Wielkie



</doc>
<doc id="5274415" url="https://pl.wikipedia.org/wiki?curid=5274415" title="Flaga gminy Kodrąb">
Flaga gminy Kodrąb



</doc>
<doc id="5274416" url="https://pl.wikipedia.org/wiki?curid=5274416" title="Flaga gminy Żytno">
Flaga gminy Żytno



</doc>
<doc id="5274418" url="https://pl.wikipedia.org/wiki?curid=5274418" title="Flaga Białej Rawskiej">
Flaga Białej Rawskiej



</doc>
<doc id="5274419" url="https://pl.wikipedia.org/wiki?curid=5274419" title="Flaga gminy Biała Rawska">
Flaga gminy Biała Rawska



</doc>
<doc id="5274420" url="https://pl.wikipedia.org/wiki?curid=5274420" title="Flaga Rawy Mazowieckiej">
Flaga Rawy Mazowieckiej



</doc>
<doc id="5274421" url="https://pl.wikipedia.org/wiki?curid=5274421" title="Flaga gminy Rawa Mazowiecka">
Flaga gminy Rawa Mazowiecka



</doc>
<doc id="5274422" url="https://pl.wikipedia.org/wiki?curid=5274422" title="Mistrzostwa Świata w Narciarstwie Dowolnym i Snowboardingu 2019 – skicross kobiet">
Mistrzostwa Świata w Narciarstwie Dowolnym i Snowboardingu 2019 – skicross kobiet

Rywalizacja kobiet w konkurencji skicross podczas mistrzostw świata w Utah została rozegrana na trasie o nazwie Main Street. Kwalifikacje rozegrano 1 lutego o 15:35, z kolei biegi finałowe 2 lutego 2019 roku o 13:00. Złoty medal zdobyła Kanadyjka Marielle Thompson, która wyprzedziła Fanny Smith ze Szwajcarii oraz Francuzkę Alizée Baron.

</doc>
<doc id="5274423" url="https://pl.wikipedia.org/wiki?curid=5274423" title="Flaga gminy Brzeźnio">
Flaga gminy Brzeźnio



</doc>
<doc id="5274424" url="https://pl.wikipedia.org/wiki?curid=5274424" title="Flaga gminy Burzenin">
Flaga gminy Burzenin



</doc>
<doc id="5274425" url="https://pl.wikipedia.org/wiki?curid=5274425" title="Flaga gminy Goszczanów">
Flaga gminy Goszczanów



</doc>
<doc id="5274426" url="https://pl.wikipedia.org/wiki?curid=5274426" title="Flaga gminy Klonowa">
Flaga gminy Klonowa



</doc>
<doc id="5274427" url="https://pl.wikipedia.org/wiki?curid=5274427" title="Warzyce (województwo podkarpackie)">
Warzyce (województwo podkarpackie)



</doc>
<doc id="5274430" url="https://pl.wikipedia.org/wiki?curid=5274430" title="Flaga Sieradza">
Flaga Sieradza



</doc>
<doc id="5274431" url="https://pl.wikipedia.org/wiki?curid=5274431" title="Flaga gminy Sieradz">
Flaga gminy Sieradz



</doc>
<doc id="5274432" url="https://pl.wikipedia.org/wiki?curid=5274432" title="Flaga Warty">
Flaga Warty



</doc>
<doc id="5274433" url="https://pl.wikipedia.org/wiki?curid=5274433" title="Flaga gminy Warta">
Flaga gminy Warta



</doc>
<doc id="5274434" url="https://pl.wikipedia.org/wiki?curid=5274434" title="Flaga Skierniewic">
Flaga Skierniewic



</doc>
<doc id="5274435" url="https://pl.wikipedia.org/wiki?curid=5274435" title="Szyderstwo">
Szyderstwo

Szyderstwo – zróżnicowana forma komunikacji interpersonalnej wyrażająca drwiący stosunek do danej osoby lub społeczności, ewentualnie jakiegoś przedmiotu, nacechowana dodatkowo lekceważeniem albo pogardą.
Szyderstwo jest trwałym elementem zdrowych relacji między ludźmi (nie zawsze musi mieć charakter agresywny), ale może też stanowić źródło różnorodnych konfliktów. Może być wyrażane śmiechem.

</doc>
<doc id="5274437" url="https://pl.wikipedia.org/wiki?curid=5274437" title="Flaga Bolimowa">
Flaga Bolimowa



</doc>
<doc id="5274438" url="https://pl.wikipedia.org/wiki?curid=5274438" title="Flaga gminy Bolimów">
Flaga gminy Bolimów



</doc>
<doc id="5274439" url="https://pl.wikipedia.org/wiki?curid=5274439" title="Flaga gminy Lipce Reymontowskie">
Flaga gminy Lipce Reymontowskie



</doc>
<doc id="5274440" url="https://pl.wikipedia.org/wiki?curid=5274440" title="Flaga gminy Maków">
Flaga gminy Maków



</doc>
<doc id="5274441" url="https://pl.wikipedia.org/wiki?curid=5274441" title="Flaga gminy Słupia (województwo łódzkie)">
Flaga gminy Słupia (województwo łódzkie)



</doc>
<doc id="5274442" url="https://pl.wikipedia.org/wiki?curid=5274442" title="Flaga gminy Rzeczyca">
Flaga gminy Rzeczyca



</doc>
<doc id="5274443" url="https://pl.wikipedia.org/wiki?curid=5274443" title="Flaga gminy Tomaszów Mazowiecki">
Flaga gminy Tomaszów Mazowiecki



</doc>
<doc id="5274444" url="https://pl.wikipedia.org/wiki?curid=5274444" title="Flaga gminy Ujazd (województwo łódzkie)">
Flaga gminy Ujazd (województwo łódzkie)



</doc>
<doc id="5274445" url="https://pl.wikipedia.org/wiki?curid=5274445" title="Flaga gminy Żelechlinek">
Flaga gminy Żelechlinek



</doc>
<doc id="5274446" url="https://pl.wikipedia.org/wiki?curid=5274446" title="Flaga gminy Wierzchlas">
Flaga gminy Wierzchlas



</doc>
<doc id="5274447" url="https://pl.wikipedia.org/wiki?curid=5274447" title="Flaga gminy Łubnice (województwo łódzkie)">
Flaga gminy Łubnice (województwo łódzkie)



</doc>
<doc id="5274448" url="https://pl.wikipedia.org/wiki?curid=5274448" title="Flaga gminy Sokolniki">
Flaga gminy Sokolniki



</doc>
<doc id="5274449" url="https://pl.wikipedia.org/wiki?curid=5274449" title="Flaga Wieruszowa">
Flaga Wieruszowa



</doc>
<doc id="5274450" url="https://pl.wikipedia.org/wiki?curid=5274450" title="Flaga gminy Wieruszów">
Flaga gminy Wieruszów



</doc>
<doc id="5274453" url="https://pl.wikipedia.org/wiki?curid=5274453" title="Flaga gminy Szadek">
Flaga gminy Szadek



</doc>
<doc id="5274454" url="https://pl.wikipedia.org/wiki?curid=5274454" title="Flaga gminy Zapolice">
Flaga gminy Zapolice



</doc>
<doc id="5274455" url="https://pl.wikipedia.org/wiki?curid=5274455" title="Flaga Szadku">
Flaga Szadku



</doc>
<doc id="5274456" url="https://pl.wikipedia.org/wiki?curid=5274456" title="Flaga Zduńskiej Woli">
Flaga Zduńskiej Woli



</doc>
<doc id="5274457" url="https://pl.wikipedia.org/wiki?curid=5274457" title="Flaga Głowna">
Flaga Głowna



</doc>
<doc id="5274458" url="https://pl.wikipedia.org/wiki?curid=5274458" title="Flaga gminy Głowno">
Flaga gminy Głowno



</doc>
<doc id="5274459" url="https://pl.wikipedia.org/wiki?curid=5274459" title="Flaga Ozorkowa">
Flaga Ozorkowa



</doc>
<doc id="5274460" url="https://pl.wikipedia.org/wiki?curid=5274460" title="Flaga gminy Parzęczew">
Flaga gminy Parzęczew



</doc>
<doc id="5274461" url="https://pl.wikipedia.org/wiki?curid=5274461" title="Flaga Strykowa">
Flaga Strykowa



</doc>
<doc id="5274462" url="https://pl.wikipedia.org/wiki?curid=5274462" title="Flaga gminy Stryków">
Flaga gminy Stryków



</doc>
<doc id="5274463" url="https://pl.wikipedia.org/wiki?curid=5274463" title="Gliniczek (Jasło)">
Gliniczek (Jasło)

Gliniczek – część miasta Jasło, utworzona z zachodniej części sąsiedniej wsi Gliniczek. Leży na wschodnich rubieżach miasta, na końcu ul. Hankówka.
Historia.
Gliniczek to dawna wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Tarnowiec, gdzie utworzyła gromadę.
Podczas II wojny światowej w gminie Tarnowiec w powiecie Jaslo w dystrykcie krakowskim (Generalne Gubernatorstwo). Liczył wtedy 302 mieszkańców.
Po wojnie znów w gminie Tarnowiec w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Gliniczek wszedł w skład nowo utworzonej gromady Gliniczek, a po jej zniesieniu 31 grudnia 1961 – w skład gromady Tarnowiec. Tam przetrwał do końca 1972 roku, czyli do kolejnej reformy gminnej.
1 stycznia 1973 ponownie w gminie Tarnowiec. Od 1 lipca 1975 w województwie krośnieńskim.
1 lutego 1977 część wsi Gliniczek (18 ha) włączono do Jasła.

</doc>
<doc id="5274466" url="https://pl.wikipedia.org/wiki?curid=5274466" title="Herb gminy Łęki Szlacheckie">
Herb gminy Łęki Szlacheckie

Herb gminy Łęki Szlacheckie – jeden z symboli gminy Łęki Szlacheckie, ustanowiony 29 grudnia 2009.
Wygląd i symbolika.
Herb przedstawia na tarczy koloru błękitnego złote trójwzgórze, a nad nim srebrną lilię ze złotą przewiązką.

</doc>
<doc id="5274467" url="https://pl.wikipedia.org/wiki?curid=5274467" title="Mistrzostwa Świata w Narciarstwie Dowolnym i Snowboardingu 2019 – big air kobiet (narciarstwo dowolne)">
Mistrzostwa Świata w Narciarstwie Dowolnym i Snowboardingu 2019 – big air kobiet (narciarstwo dowolne)

Rywalizacja kobiet w narciarskim Big Air podczas mistrzostw świata w Utah została rozegrana na skoczni o nazwie World Champs Big Air. Kwalifikacje rozegrano 2 lutego 2019 roku o 09:40, z kolei finał tego samego dnia o 19:00. Złoty medal wywalczyła Francuzka Tess Ledeux, która pokonała Julię Krass z USA oraz Isabel Atkin z Wielkiej Brytanii.

</doc>
<doc id="5274468" url="https://pl.wikipedia.org/wiki?curid=5274468" title="Indywidualne Międzynarodowe Mistrzostwa Ekstraligi 2018">
Indywidualne Międzynarodowe Mistrzostwa Ekstraligi 2018

Indywidualne Międzynarodowe Mistrzostwa Ekstraligi 2018 – ("PGE Indywidualne Międzynarodowe Mistrzostwa Ekstraligi") piąta edycja corocznego żużlowego turnieju indywidualnego mającego na celu wyłonienie najlepszego zawodnika Speedway Ekstraligi w sezonie. Zawody zostały rozegrane 5 sierpnia 2018 na stadionie im. Zbigniewa Podleckiego w Gdańsku. 
Obrońcą tytułu był Leon Madsen. W tegorocznej edycji Duńczyk zakończył rywalizację, zajmując drugie miejsce w półfinale. W turnieju zwyciężył Patryk Dudek, który po rundzie zasadniczej zajmował 6. miejsce. To pierwszy tytuł IMME dla Polaka. 
Nominowani uczestnicy.
Do udziału w zawodach nominowanych zostało 15 żużlowców z najlepszymi średnimi biegowymi po 10 kolejkach Speedway Ekstraligi. Stawkę uzupełnił Bartosz Smektała, który otrzymał dziką kartę od organizatorów.
Lista nominowanych zawodników wg średniej biegowej:
Lista startowa.
Numery startowe ogłoszono 9 lipca 2018 na konferencji prasowej. Losowania dokonał mistrz olimpijski w gimnastyce – Leszek Blanik.
Numery startowe zawodników:
Finał.
Maksym Drabik nie mógł przystąpić do rywalizacji. Drabik ze względów zdrowotnych nie wziął udziału w rozegranych dzień wcześniej indywidualnych mistrzostwach Polski, na które otrzymał zwolnienie lekarskie, co zgodnie z regulaminem, wykluczyło go z udziału w IMME. W miejsce Polaka wystąpił pierwszy rezerwowy Daniel Kaczmarek. Swój występ w turnieju po dwóch biegach zakończył Michael Jepsen Jensen. Duńczyk odczuwał skutki upadku, którego doznał w mistrzostwach Danii. W dalszej części zawodów był zastępowany przez Rafała Karczmarza.
Rundę zasadniczą z 13 punktami wygrał Nicki Pedersen. Bezpośrednio do finału awansował też Piotr Pawlicki. O pozostałe miejsca rozegrano dwa wyścigi półfinałowe. W pierwszym z nich spotkali się Patryk Dudek, Leon Madsen, Bartosz Zmarzlik i Janusz Kołodziej. Pierwszy na mecie zameldował się Dudek. W drugim półfinale zwyciężył Emil Sajfutdinow, który pokonał Jasona Doyle’a, Artioma Łagutę oraz Taia Woffindena. Wielki finał wygrał Patryk Dudek przed Piotrem Pawlickim. Na najniższym stopniu podium stanął Nicki Pedersen. Dla Dudka było to pierwsze zwycięstwo w IMME.

</doc>
<doc id="5274469" url="https://pl.wikipedia.org/wiki?curid=5274469" title="Płatny Morderca (film 1991)">
Płatny Morderca (film 1991)

Płatny Morderca (ang. "This Gun for Hire") – amerykański film kryminalny z 1991 roku w reżyserii Louiego Antonio będący adaptacją powieści Grahama Greene'a pod tym samym tytułem.
Fabuła.
Ravan, płatny morderca, zostaje wynajęty do zabicia gangstera z Nowego Orleanu. Po udanej akcji, Ravan odkrywa, że jego ofiarą był w rzeczywistości wpływowy polityk. Zapobiegliwi pracodawcy podpisali już wyrok śmierci na Ravana, któremu nie pozostaje nic innego, jak ratować się ucieczką. Podczas niej porywa zakładniczkę, tancerkę Annie, narzeczoną prowadzącego śledztwo agenta FBI. Morderca i dziewczyna zaczynają się sobą interesować, lecz ich fascynacja nigdy nie przerodzi się w romans.

</doc>
<doc id="5274472" url="https://pl.wikipedia.org/wiki?curid=5274472" title="Diego Rigonato Rodrigues">
Diego Rigonato Rodrigues



</doc>
<doc id="5274474" url="https://pl.wikipedia.org/wiki?curid=5274474" title="Krajowice (Jasło)">
Krajowice (Jasło)

Krajowice – część miasta Jasło, utworzona z południowej części sąsiedniej wsi Krajowice. Leży na północno-zachodnich rubieżach miasta, w okolicy ulicy Krajowickiej.
Historia.
Krajowice to dawna wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Kołaczyce, gdzie utworzyła gromadę.
Podczas II wojny światowej w gminie Kołaczyce w powiecie Jaslo w dystrykcie krakowskim (Generalne Gubernatorstwo). Liczyły wtedy 475 mieszkańców.
Po wojnie znów w gminie Kołaczyce w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Krajowice weszły w skład nowo utworzonej gromady Kołaczyce, gdzie przetrwały do końca 1972 roku, czyli do kolejnej reformy gminnej.
1 stycznia 1973 ponownie w gminie Kołaczyce. Od 1 lipca 1975 w województwie krośnieńskim.
1 lutego 1977 dużą część wsi Krajowice (431 ha) włączono do Jasła.

</doc>
<doc id="5274475" url="https://pl.wikipedia.org/wiki?curid=5274475" title="Alina Jahupowa">
Alina Jahupowa

Alina Ołeksandriwna Jahupowa (ukr. Аліна Олександрівна Ягупова; ur. 9 lutego 1992 w Dnieprze) – ukraińska koszykarka występująca na pozycji rzucającej, reprezentantka kraju, obecnie zawodniczka Fenerbahçe.

</doc>
<doc id="5274476" url="https://pl.wikipedia.org/wiki?curid=5274476" title="Szkoła Zosimaia">
Szkoła Zosimaia

Szkoła Zosimaia (gr. Ζωσιμαία Σχολή, Zosimaía Scholí) z Janiny (w Epirze) - jedna z najważniejszych greckich instytucji edukacyjnych średniego szczebla w ostatnim okresie rządów osmańskich w regionie (1828-1913). Zosimaia została założona w 1828 roku przez braci Zosima i nadal funkcjonuje jako szkoła średnia zgodnie z rozporządzeniem greckiego Ministerstwa Edukacji.
Historia.
Założenie szkoły.
W latach greckiej wojny o niepodległość (1821–1830) i gdy konflikty wciąż szalały w regionie Epiru, Janina, miasto słynące z kulturowego i edukacyjnego zaplecza, które było głównym ośrodkiem greckiego oświecenia na krótko podupadło.
Wówczas pięciu braci Zosima, którzy wyemigrowali do Rosji i odnieśli sukces jako kupcy, postanowiło wnieść znaczący wkład w rozwój swojej ojczyzny, sponsorując założenie nowej instytucji edukacyjnej. Szkoła Zosimaia powstała w 1828 roku i początkowo funkcjonowała jako szkoła czteroklasowa. Komitet Szkolny Janiny, organizacja odpowiedzialna za zarządzanie miejską instytucją edukacyjną, przejął pełną odpowiedzialność za zarządzanie Zosimaia, przy wsparciu finansowym rodziny Zosima. Wraz ze szkołą powstała także biblioteka.
Podstawowymi przedmiotami w pierwszym okresie działania szkoły były: greka, łacina, włoski i francuski. Uczono innych przedmiotów, zwanych „innymi naukami”. Uczniowie uczyli się w czterech budynkach na terenie miasta Janina. 
Szkoła w czasach administracji Anastasiosa Sakellariosa, 1833-1862.
W 1833 r. Anastasios Sakellarios z Zagori, były uczeń Athanasiosa Psalidasa – wybitnego intelektualisty greckiego oświecenia i doradcy Ali Paszy – został dyrektorem Zosimai. W 1840 r. do programu edukacyjnego szkoły dodano jeszcze trzy klasy.
Wraz z administracją Sakellariosa Zosimaia stała się jedną z najważniejszych szkół greckojęzycznych w świecie osmańskim. Większość studentów pochodziła z Epiru, ale było też wielu ze społeczności greckich w całym Imperium Osmańskim, m.in. z Rumelii Wschodniej. Zdarzały się również transfery uczniów z innych znaczących szkół, takich jak Greckie Prawosławne Liceum Phanar (gr. Μεγάλη του Γένους Σχολή), zwanym Wielką Szkołą Narodu w ówczesnym Konstantynopolu. Ponadto wielu Turków i Albańczyków również uczęszczało do Zosimaia: po ukończeniu nauki, niektórzy stali się ważnymi osobistościami w swoich krajach.
Za rządów Sakellariosa liczba uczniów sięgnęła 400. Większość absolwentów Zosimai albo kontynuowała studia, głównie na Uniwersytecie Ateńskim, albo zostawała nauczycielami w jednej z greckich szkół na Półwyspie Bałkańskim. W 1860 r., ze względu na wysoki prestiż szkoły, Uniwersytet Ateński zezwolił absolwentom Zosmaia na wstęp bez egzaminów. Jednak w 1862 r. Sakellarios zrezygnował ze stanowiska w wyniku nieporozumień z innymi urzędnikami szkolnymi Ioannina.
Ostatnie lata Imperium Osmańskiego, 1862-1913.
W latach 1903 rozpoczęto budowę gmachu szkolnego i 14 lutego 1905 r. oddano do użytkowania budynek Szkoły Zosima. Plan architektoniczny był kopią Uniwersytetu Ateńskiego. 
W 1909 r. program nauczania został zmodyfikowany i dostosowany do oficjalnego programu przy Ministerstwie Edukacji. 
W ostatnich latach Imperium Osmańskiego szkołą kierowali m.in.:
Nauczyciele mieli wyższe wykształcenie, wnosili znaczący wkład w działalność kulturalno-oświatową tamtych czasów, jak np. Panagiotis Aravantinos, który napisał wiele książek o tematyce folklorystycznej i językoznawczej.
Współczesność.
W maju 1918 r. szkoła funkcjonowała pod nazwą "Gimnazjum Janiny". W 1932 dyrektorem został Christos Soulis i po kilku latach, w 1937 r., placówka uzyskała tytuł Wzorcowego Liceum Zosimaia. Nauka w budynku z 1905 r. odbywała się aż do czasu zbombardowania gmachu w czasie wojny grecko-włoskiej i przekształcenia go w więzienie. Uczniowie Zosimai tymczasowo przenieśli się do budynku liceum rumuńskiego. W 1957 r. nowy gmach Szkoły Zosiamai według modernistycznego projektu Patroklosa Karantinosa został oddany do użytku. W 2022 roku Zosimaia funkcjonuje nieprzerwanie jako szkoła oferująca edukację na wysokim poziomie, zgodnie z rozporządzeniem greckiego ministerstwa edukacji.

</doc>
<doc id="5274477" url="https://pl.wikipedia.org/wiki?curid=5274477" title="Jocelyn Peterman">
Jocelyn Peterman

Jocelyn Peterman (ur. 23 września 1993 w Red Deer) – kanadyjska curlerka, olimpijka z Pekinu 2022, wicemistrzyni świata.
W latach 2011–14 Peterman prowadziła własną drużynę z Brittany Tran, Beccą Hebert i Kristine Anderson. W 2014 roku dołączyła jako rezerwowa do drużyny Heather Nedohin. W kolejnym sezonie rozpoczęła grę jako druga w zespole Chelsea Carey, z którą grała do 2018 roku.
W 2018 roku dołączyła jako druga do drużyny Jennifer Jones, zastępując na tej pozycji Jill Officer. Wraz z Jones reprezentowała Kanadę na Zimowych Igrzyskach Olimpijskich w Pekinie w 2022 roku, gdzie zajęły 5. miejsce. Po rozpadzie drużyny w 2022 roku dołączyła do nowej drużyny Kaitlyn Lawes, z którą grała w Team Jones.
Peterman występuje również w konkurencji par mieszanych z Brettem Gallantem. W 2019 roku w mistrzostwach świata w Stavanger zdobyli srebrny medal.

</doc>
<doc id="5274482" url="https://pl.wikipedia.org/wiki?curid=5274482" title="Jorgji Adhami">
Jorgji Adhami

Jorgji Adhami (ur. 1916 w Hoçishcie, zm. 2010) - albański parazytolog.
Życiorys.
W 1942 przerwał naukę na Uniwersytecie Florenckim, by walczyć przeciwko włoskiemu reżimowi, za co został internowany. Po II wojnie światowej studia kontynuował w Zagrzebiu (1946-1948) i Sofii (1948-1950), gdzie ukończył studia. Specjalizował się za granicą w parazytologii.
W latach 1950-1965 pracował w albańskim Ministerstwie Zdrowia jako specjalista w walce z malarią, która w latach 50. i 60. była powszechna w Albanii, po czym został przeniesiony do Centralnego Laboratorium Badań Mikrobiologicznych Sektora Malarii i Walki z Chorobami Pasożytniczymi ("Laboratorin Qendror të Kërkimeve Mikrobiologjike në sektorin e Malaries dhe luftës kundër Sëmundjeve parazitare"). W 1967 roku został wicedyrektorem tego laboratorium i do 1986 roku był zarządzającym pracownią parazytologii.

</doc>
<doc id="5274483" url="https://pl.wikipedia.org/wiki?curid=5274483" title="Nadbrzezie (Sandomierz)">
Nadbrzezie (Sandomierz)



</doc>
<doc id="5274485" url="https://pl.wikipedia.org/wiki?curid=5274485" title="Oleg Czyżewski">
Oleg Czyżewski

Oleg Czyżewski (ur. 30 września 1930 w Krakowie, zm. 9 września 1971 w Genewie) – fizyk, radioastronom, speleolog i instruktor taternictwa jaskiniowego.
Biografia.
Oleg Czyżewski urodził się 30 września 1930 w Krakowie. Stopień doktora nauk matematyczno–fizycznych nadany przez Radę Wydziału Matematyki, Fizyki i Chemii UJ otrzymał 19 października 1961, docentura w 1966 roku. Był pracownikiem Instytutu Fizyki Jądrowej Polskiej Akademii Nauk w Krakowie Bronowicach. Przyczynił się do rozwoju Obserwatorium Astronomicznego Uniwersytetu Jagiellońskiego. W latach 60. XX wieku przebywał w Zjednoczonym Instytucie Badań Jądrowych w Dubnej w ZSRR, gdzie pracując na komorze propanowej badał wraz z Marianem Danyszem oddziaływanie protonów z jądrami węgla. Po powrocie w 1963 roku nawiązał współpracę z CERN-em. W 1968 roku wygłosił referat w Wiedniu dotyczący wysoko–krotnych oddziaływań.
Uprawiał alpinizm jaskiniowy. Należał najpierw do krakowskiego Klubu Grotołazów, a następnie współtworzył Krakowską Sekcję Taternictwa Jaskiniowego. Skonstruował aparat powietrzny, z którym dokonał pierwszego w Polsce nurkowania swobodnego w Jaskini Bystrej w 1956 roku. Uczestniczył w wyprawach odkrywczych w jaskiniach tatrzańskich (m.in. Jaskinia Zimna, Jaskinia Kasprowa Niżnia, Jaskinia Miętusia, Jaskinia Ciasna) i innych. Był też instruktorem alpinizmu jaskiniowego. Publikował na łamach czasopism „Grotołaz” i „Taternik”. Zmarł nagle w Genewie 9 września 1971 roku, po nocnym dyżurze, w czasie eksperymentu naukowego w CERN-ie. Pochowany w Krakowie na Cmentarzu Rakowickim.
Był żonaty z Marią z Ważewskich, miał pięcioro dzieci.

</doc>
<doc id="5274486" url="https://pl.wikipedia.org/wiki?curid=5274486" title="Borys Jasiecki">
Borys Jasiecki

Borys Jasiecki (ur. 26 czerwca 1985) – polski curler, skip reprezentacji Polski.

</doc>
<doc id="5274487" url="https://pl.wikipedia.org/wiki?curid=5274487" title="Ostrówek (Sandomierz)">
Ostrówek (Sandomierz)

Ostrówek – część Sandomierza, położona w południowej części miasta, na prawym brzegu Wisły, do 1938 roku oddzielna wieś. Rozpościera się wzdłuż ulicy o nazwie "Ostrówek".
Historia.
Ostrówek to dawna wieś i gmina jednostkowa w powiecie tarnobrzeskim, za II RP w woј. lwowskim. W 1934 w nowo utworzonej zbiorowej gminie Trześń, gdzie utworzył gromadę.
1 kwietnia 1938 gromadę Ostrówek zniesiono, włączając ją do sąsiedniej gromady Nadbrzezie, a już 7 listopada 1938 Nadbrzezie (wraz z Ostrówkiem) włączono do Sandomierza w powiecie sandomierskim w woj. kieleckim.

</doc>
<doc id="5274490" url="https://pl.wikipedia.org/wiki?curid=5274490" title="Zarzekowice">
Zarzekowice

Zarzekowice – część Sandomierza, położona w południowej części miasta, na prawym brzegu Wisły, do 1938 roku oddzielna wieś. Rozpościera się wzdłuż ulicy o nazwie "Zarzekowice".
Historia.
Zarzekowice to dawna wieś i gmina jednostkowa w powiecie tarnobrzeskim, za II RP w woј. lwowskim. W 1934 w nowo utworzonej zbiorowej gminie Trześń, gdzie utworzyły gromadę.
7 listopada 1938 Zarzekowice włączono do Sandomierza w powiecie sandomierskim w woj. kieleckim.

</doc>
<doc id="5274492" url="https://pl.wikipedia.org/wiki?curid=5274492" title="Mistrzostwa Świata w Narciarstwie Dowolnym i Snowboardingu 2019 – skoki akrobatyczne kobiet">
Mistrzostwa Świata w Narciarstwie Dowolnym i Snowboardingu 2019 – skoki akrobatyczne kobiet

Rywalizacja kobiet w skokach akrobatycznych podczas mistrzostw świata w Utah została rozegrana na skoczniach o nazwie White Owl. Kwalifikacje rozegrano 5 lutego o 12:00, z kolei finały 6 lutego 2019 roku o 20:30. Złoty medal wywalczyła Białorusinka Alaksandra Ramanouska, która pokonała Rosjankę Lubow Nikitinę oraz Xu Mengtao z Chin.

</doc>
<doc id="5274499" url="https://pl.wikipedia.org/wiki?curid=5274499" title="Borek (Jedlicze)">
Borek (Jedlicze)

Borek – część miasta Jedlicze, do 1958 samodzielna wieś. Leży na południowo-wschodnich rubieżach miasta, w okolicy ulicy Sikorskiego.
Historia.
Dawniej wieś i gmina jednostkowa w powiecie krośnieńskim, za II RP w woј. lwowskim. W 1934 w nowo utworzonej zbiorowej gminie Jedlicze, gdzie utworzył gromadę.
Podczas II wojny światowej w gminie Jedlicze w powiecie Krosno w dystrykcie krakowskim (Generalne Gubernatorstwo). Liczył wtedy 863 mieszkańców.
Po wojnie znów w gminie Jedlicze w powiecie krośnieńskim, w nowo utworzonym województwie rzeszowskim. Jesienią 1954 zniesiono gminy tworząc gromady. Borek wszedł w skład nowo utworzonej gromady Jedlicze.
1 stycznia 1959 z gromady Jedlicze wyłączono miejscowości Jedlicze, Borek i Męcinka, tworząc z nich osiedle Jedlicze w tymże powiecie, przez co Borek stał się integralną częścią osiedla Jedlicza, a po nadaniu Jedliczu praw miejskich 1 stycznia 1967 – częścią miasta.

</doc>
<doc id="5274501" url="https://pl.wikipedia.org/wiki?curid=5274501" title="Męcinka (Jedlicze)">
Męcinka (Jedlicze)

Męcinka – część miasta Jedlicze, do 1958 samodzielna wieś. Leży na północny zachód od centrum miasta, w okolicy ulic Kurkowskiego i Betleja.
Historia.
Dawniej wieś i gmina jednostkowa w powiecie krośnieńskim, za II RP w woј. lwowskim. W 1934 w nowo utworzonej zbiorowej gminie Jedlicze, gdzie utworzyła gromadę.
Podczas II wojny światowej w gminie Jedlicze w powiecie Krosno w dystrykcie krakowskim (Generalne Gubernatorstwo). Liczyła wtedy 714 mieszkańców.
Po wojnie znów w gminie Jedlicze w powiecie krośnieńskim, w nowo utworzonym województwie rzeszowskim. Jesienią 1954 zniesiono gminy tworząc gromady. Męcinka weszła w skład nowo utworzonej gromady Jedlicze.
1 stycznia 1959 z gromady Jedlicze wyłączono miejscowości Jedlicze, Borek i Męcinka, tworząc z nich osiedle Jedlicze w tymże powiecie, przez co Męcinka stała się integralną częścią osiedla Jedlicza, a po nadaniu Jedliczu praw miejskich 1 stycznia 1967 – częścią miasta.

</doc>
<doc id="5274503" url="https://pl.wikipedia.org/wiki?curid=5274503" title="Horný vrch (płaskowyż)">
Horný vrch (płaskowyż)

Horný vrch (pol. "Górny Wierch") – krasowy płaskowyż w południowo-wschodniej Słowacji, wchodzący w skład Krasu Słowacko-Węgierskiego w Wewnętrznych Karpatach Zachodnich.
Położenie i granice.
Płaskowyż Górnego Wierchu ciągnie się wąskim pasem z zachodu na wschód. Na zachodzie przez Przełęcz Jabłonowską (535 m n.p.m.) łączy się z Płaskowyżem Silickim. Na wschodzie głęboka krasowa dolina Blatnicy (Zádielska dolina lub Zádielska tiesňava) oddziela go od Płaskowyżu Zadzielskiego. Na południu strome stoki płaskowyżu opadają ku Kotlinie Turniańskiej. Na północy dolina Čremošnej, która tworzy tu wyraźne erozyjne obniżenie (słow. "Bôrčanská brázda") oddziela płaskowyż od Grupy Pipitki w Górach Wołowskich, zaś Przełęcz Borczańska (670 m n.p.m.) i krótka Baksova dolina oddzielają go od niewielkiego Płaskowyżu Borczańskiego. Długość Płaskowyżu Górnego Wierchu w osi wschód-zachód wynosi blisko 15 km, a szerokość zmienia się od ok. 2,5 km na wschodzie przez niespełna 2 km w części środkowej, na wysokości wsi Hrhov, do nieco ponad 5 km w części zachodniej, na wysokości wsi Jablonov nad Turňou, gdzie do właściwego masywu od północy „przyrośnięty” jest masyw Drieňovca (804 m n.p.m.). Dane te dotyczą podstawy płaskowyżu. Jego szerokość w części środkowej, między krawędziami jego wierzchowiny, wyznaczonymi w przybliżeniu poziomicą 700 m n.p.m., nie przekracza w najwęższym miejscu 500 m, zaś w najwyższych partiach wynosi nawet jedynie 250-300 m.
W słowackich opracowaniach w granice jednostki zwanej „Horný vrch” często włączany jest również wspomniany Płaskowyż Borczański, a także karbonatowe „ostańce” po północnej stronie doliny Čremošnej, nad Bôrką: Žľab (894 m n.p.m.) i Soví kameň (689 m n.p.m.). Tak szeroko rozumiany Górny Wierch ma powierzchnię przekraczającą 50 km2.
Nazwa.
Nazwa Górnego Wierchu powstała jako opozycja do równolegle usytuowanego płaskowyżu Dolnego Wierchu. Górny Wierch jest "górny" w stosunku do Dolnego, bo dla idącego z węgierskich nizin leży bardziej "w górze", a w dodatku na zorientowanej mapie znajduje się powyżej Dolnego Wierchu. Jest też rzeczywiście wyraźnie wyższy: jego wierzchowina leży ok. 200-250 m wyżej niż wierzchowina Dolnego Wierchu.
Geologia, morfologia.
Górny Wierch jest klasycznie wykształconym płaskowyżem krasowym ze wszystkimi cechami charakterystycznymi dla obszarów krasowych umiarkowanych stref klimatycznych. Wysokość płaskowyżu rośnie od ok. 630-740 m n.p.m. w części zachodniej (Buková, 746 m n.p.m.), przez 730-800 m n.p.m. w części środkowej (bezimienne wzniesienie 817 m n.p.m.) po 800-830 m n.p.m. w części wsch. (Horný vrch 832 m n.p.m.). Powierzchnia płaskowyżu jest mocno zrównana, a lokalne różnice wysokości rzadko przekraczają 40-50 m. Względna wysokość Górnego Wierchu nad Kotliną Turniańską wynosi 450-500 metrów, natomiast nad doliną Čremošnej 250-300 metrów. Ta względna różnica odpowiada również różnicy wysokości obu dolin. Jednocześnie względne różnice wysokości w rejonie Hrhova dochodzą do 500 m/km i są najwyższym względnym przyrostem wysokości w całym Słowackim Krasie.
Najwęższe miejsce płaskowyżu znajduje się nad miejscowością Hrhov, gdzie jego szerokość nie sięga 250 m. To wyraźne zwężenie jest skutkiem redukcji wymiaru płyty węglanowej na skutek rozwoju tzw. Amfiteatru Hrhovskiego - wyraźnego zaklęśnięcia południowych zboczy płaskowyżu. Jest prawdopodobne, że w tym miejscu na terenie dzisiejszej Kotliny Turniańskiej znajdowało się kiedyś jezioro, o czym świadczy regularny kołowy zarys "amfiteatru".
Górne partie płaskowyżu budują różnorodne wapienie (głównie wettersteinskie, lokalnie gutensteinskie i steinalmskie) oraz dolomity środkowego i górnego triasu (anizyk – karnik). Podstawa płaskowyżu zbudowana jest z utworów dolnotriasowych, takich jak piaskowce, piaszczyste i ilaste łupki oraz ilaste wapienie. Również północne stoki płaskowyżu, które w części zachodniej pocięte są kilkoma dolinami, są niekrasowe. Budują je piaskowce, piaszczyste i ilaste łupki itp. Krasowy jest natomiast izolowany masyw Drieňovca, który budują głównie rafowe i lagunarne wapienie tzw. dachsteinskie z młodszego triasu.
Zjawiska krasowe.
Obszar płaskowyżu obfituje w różnorodne zjawiska krasu powierzchniowego i podziemnego. Do zjawisk krasu powierzchniowego należą liczne, chociaż drobne formy lapiazu, leje krasowe oraz źródła krasowe i wywierzyska.
Najlepiej rozwinięte formy lapiazu znajdziemy w zachodniej części płaskowyżu. Największa ich koncentracja w postaci sporego "pola" (słow. "škrapové pole") znajduje się nad wsią Jablonov nad Turňou. W procesie wietrzenia wapienia powstają na jego powierzchni liczne rysy, głębsze i kręte rowki oraz półkuliste lub studniowite otwory.
Gęstość lejów krasowych nie jest tu tak duża jak na innych płaskowyżach. Są one najliczniej rozwinięte w południowej połowie zachodniej części Górnego Wierchu. Możemy tu obserwować głównie ich formy misowate, rzadziej lejkowate. Przeważają leje o kształcie okrągłym, z płaskim dnem i stromymi zboczami. Niekiedy ich średnica osiąga 100 metrów, ale głębokość jedynie około 5 metrów. Spotykamy tu czasem całe zespoły lejów krasowych ułożonych w szereg, biegnący w kierunku północnym lub północno-wschodnim. Takie ukierunkowania występują głównie w rejonie jaskini Jablonovská priepasť, natomiast wyraźne linie biegnące w kierunku północno-zachodnim oraz zachodnim spotkamy w okolicach wzniesienia Tegar (797 m). Niektóre zespoły lejów krasowych są połączone w formie klasycznych uwałów.
Wywierzyska występują u podstaw płaskowyżu. U południowych podnóży jest to Hrhovská vyvieračka, która ze swoją wydajnością sięgającą 866 l/s jest jednym z największych wywierzysk całego Krasu Słowacko-Węgierskiego oraz kilka mniej wydajnych wypływów. Po północnej stronie, oprócz kilku mniejszych wypływów, wyróżnia się wywierzysko we wsi Kováčová z wydajnością do 30 l/s, prawdopodobnie związane z jaskinią Veterná priepasť oraz Bleskový prameň (też Drnavská vyvieračka, węg. Szörnyü kút) nad wsią Drnava.
Wśród zjawisk podziemnych najważniejszymi są jaskinie krasowe. W październiku 2014 r. na płaskowyżu Horný vrch znanych było 250 jaskiń (na ok. 1200 znanych wówczas na całym terenie Krasu po stronie słowackiej). Obok wspomnianej wyżej Jablonovskej priepasti do największych jaskiń płaskowyżu należą Čertova diera (najdłuższa i najgłębsza) czy jedyna na płaskowyżu jaskinia z aktywnym ciekiem wodnym - Býčia jaskyňa.
Szata roślinna.
Na terenie płaskowyżu spotkamy szereg różnych zespołów roślinnych. Ich duże zróżnicowanie wynika głównie z bogactwa form ukształtowania terenu oraz różnic w ekspozycji terenu (nasłonecznione, strome stoki południowe, płaska wierzchowina, zacienione stoki północne). Pierwotnie prawie cały obszar płaskowyżu porastały różne formacje leśne, których duże fragmenty w niewiele zmienionym stanie zachowały się do dzisiaj. Znaczne obszary wierzchowiny, niegdyś odlesione z przeznaczeniem na pastwiska, dziś porastają różne zespoły roślinności łąkowej. Część z tych polan jest w dalszym ciągu wypasana, na innych obserwujemy systematyczną, powtórną sukcesję lasu.
Najwyższe partie płaskowyżu w jego wschodniej części porastają buczyny o bardzo ubogim runie, w których gruba warstwa nagromadzonych butwiejących liści skutecznie uniemożliwia kiełkowanie większości roślin zielnych. Duże zacienienie sprawia, że mogą tu przeżyć jedynie gatunki, zakwitające wiosną, przed pełnym ulistnieniem buków. Są to m.in. żywiec gruczołowatyi cebulkowy oraz przytulia wonna. W zachodniej, niższej części płaskowyżu, na nieco wilgotniejszych stanowiskach, znajdziemy głównie lasy dębowo-grabowe, w których oprócz grabu pospolitego rośnie kilka gatunków dębów. Na najsuchszych miejscach spotkamy sucholubne dąbrowy z dębem omszonym, dębem żółtawym ("Quercus dalechampii" Ten.) i dębem bezszypułkowym, często o „parkowym” charakterze, z rozproszonymi krzewami jałowca i kępami dzikiej róży.
Północne stoki płaskowyżu, strome, chłodne i bardziej wilgotne, mają zupełnie inną roślinność. Z drzew rosną tu klon, wiąz górski, jesion wyniosły, czasem również buk i kępy leszczyny. Rośliny zielne reprezentowane są tu m.in. przez szczyr trwały, kostrzewę leśną, czerńca białego, bodziszka cuchnącego, jaskółcze ziele i sałatnika leśnego. Na skalnych półkach pojawia się jarząb mączny. Na piargach i usypiskach pod ścianami znajdziemy płaty lasów rumowiskowych z lipą szerokolistną i jaworami o powykręcanych pniach oraz z języcznikiem zwyczajnym i miesiącznicą trwałą w runie.
Stoki południowe płaskowyżu, w większości równie strome, jak północne, jednak znacznie wyższe, są najcieplejszymi i najsuchszymi stanowiskami Górnego Wierchu. Występują tu licznie gatunki ciepłolubne i kserofilne. W przeszłości i one były w znacznej części zadrzewione, jednak z czasem drzewa zostały wycięte, a stoki zostały poddawane intensywnej erozji. W XX w. znacznym nakładem sił i kosztów częściowo obsadzono je sosnami.
Ochrona przyrody.
Praktycznie cały płaskowyż, wraz ze stokami północnymi i południowymi, znajduje się w granicach Parku Narodowego Słowackiego Krasu.
Turystyka.
Płaskowyż jest często odwiedzany przez turystów. Atrakcją są zwłaszcza łatwa wędrówka znakowanym kolorem czerwonym szlakiem turystycznym wzdłuż całej długości płaskowyżu, lub nieco bardziej męcząca za znakami żółtymi, biegnącymi południowymi zboczami, urozmaicane oryginalnymi widokami. Obie umożliwiają poznawanie rozmaitych form krasowych i bogactwa szaty roślinnej.

</doc>
<doc id="5274505" url="https://pl.wikipedia.org/wiki?curid=5274505" title="Cuyahoga">
Cuyahoga



</doc>
<doc id="5274506" url="https://pl.wikipedia.org/wiki?curid=5274506" title="Gachowo">
Gachowo

Gachowo () – wieś (ros. село, trb. sieło) w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad rzeką Gachow Kołodieź (lewy dopływ Lubacza w dorzeczu Rieuta), 11 km od centrum administracyjnego sielsowietu (Wierchnij Rieutiec), 19 km na południowy zachód od centrum administracyjnego rejonu (Miedwienka), 45 km na południowy zachód od Kurska, 22 km od drogi magistralnej (federalnego znaczenia) M2 «Krym».
We wsi znajduje się 247 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 212 osób.

</doc>
<doc id="5274518" url="https://pl.wikipedia.org/wiki?curid=5274518" title="Progobiaeshnidae">
Progobiaeshnidae

Progobiaeshnidae – wymarła rodzina ważek z podrzędu Epiprocta i infrarzędu różnoskrzydłych. Obejmuje 5 opisanych rodzajów. Żyły w kredzie na terenie obecnych Chin i Mongolii.
Morfologia.
Ważki te miały skrzydła o stosunkowo krótkich pterostygmach. Żyłka wspierająca pterostygmy biegła mniej ukośnie niż krawędź nasadowa tejże, a zwykle wręcz poprzecznie. Żyłka pseudointerradialna pierwsza była silnie zredukowana, mocno skrócona i brała początek wyraźnie odsiebnie od pterostygmy. Przestrzeń pomiędzy pierwszą a drugą gałęzią żyłki radialnej była od końca bliższego do poziomu pterostygmy wąska. W przestrzeni pomiędzy mniej lub bardziej równolegle biegnącymi sektorem radialnym i drugą żyłką interradialną mieściło się kilka szeregów komórek. Gałąź 3/4 żyłki radialnej tylnej oraz żyłka medialna przednia były pofalowane. Hypertriangulum mogło być puste lub podzielone żyłką poprzeczną, natomiast trójkąt dyskoidalny zawsze podzielony był przez taką żyłkę. Przynajmniej jedna dodatkowa żyłka kubito-analna dzieliła pole submedialne między żyłkami kubitalną tylną a pseudoanalną. Pętla analna była powiększona i podzielona na wiele komórek. W skrzydle tylnym trójkąt subdyskoidalny podzielony był na dwie komórki.
Taksonomia.
Takson ten został wprowadzony w 2001 roku przez Güntera Bechly’ego i innych. Wówczas zaliczono doń tylko dwa rodzaje, z czego jeden w sposób niepewny. W ciągu XXI wieku odkrywano kolejne rodzaje. Dotychczas opisano ich pięć:
Rodzina ta zajmować ma pozycję bazalną w obrębie kladu Panaeshnida, obejmującego także klad Aeshnida. Przynależność do niej rodzaju "Gobiaeshna" nie jest pewna, jako że znany jest on jedynie z nasadowego fragmentu przedniego skrzydła.
Wszystkie skamieniałości tych owadów pochodzą z kredy wczesnej. Te należące do "Gobiaeshna" znaleziono na terenie Mongolii, pozostałe zaś na terenie Chin w Formacji Yixian.

</doc>
<doc id="5274519" url="https://pl.wikipedia.org/wiki?curid=5274519" title="Stepan Czarnecki">
Stepan Czarnecki

Stepan Czarnecki (, ur. 21 stycznia 1881 w Szmańkowcach, zm. 2 października 1944 we Lwowie) – ukraiński poeta, tłumacz, dziennikarz, publicysta, krytyk teatralny i muzyczny, aktor, reżyser, osoba publiczna. Członek Związku Pisarzy Ukrainy (1939). Syn greckokatolickiego księdza Mykoły (Nykoły) Czarneckiego.
Biografia.
Stepan Czarnecki urodził się 21 stycznia 1881 r. we wsi Szmankowce, wówczas na terenie Austro-Węgier, obecnie w gminie Zawodśke rejonu czortkowskiego obwodu tarnopolskiego Ukrainy. Był trzynastym dzieckiem w rodzinie
księdza greckokatolickiego Mykoły (Nykoły) Czarneckiego; już w dzieciństwie został bez ojca, który zmarł na tyfus. Stepan ukończył szkołę podstawową w Stanisławowie. Od 1895 uczył się w Gimnazjum Humanistycznym i Realnym we Lwowie, a potem studiował w cesarsko-królewskiej Wyższej Szkole Politechnicznej (obecnie Uniwersytet Narodowy „Politechnika Lwowska”), gdzie ukończył Wydział Inżynierii (Budowy Dróg).
Działacz stowarzyszeń młodzieżowych; śpiewał w chórze towarzystwa Studenckiego „Podstawa” («Основа»); członek grupy literackiej „Mołoda Muza”. Pracował we Lwowie jako inżynier w administracji ziemskiej i wydziale regionalnym (1906-1912). W czasie I wojny światowej był zastępcą szefa stacji kolejowej nr 5 Lwów-Stryj, Lwów-Sambor. Był też redaktorem pism „Ukraiński Głos” (1915), „Ukraiński Herold” («Український вістник») oraz członkiem redakcji pism „Sposoby” («Шляхи», 1915-1917) i „Życie i sztuka” (1920). Współpracował z redaktorami gazet i czasopism: „Oset” («Будяк», 1921-1922), „Wola”, „Gromadska Dumka”, Diło (1921-1924), „Biuletyn Literacko-Naukowy”, „Ilustrowana Ukraina”, „Miszczanske Słowo”, „Młoda Ukraina”, „W stronę” («Назустріч»), „Nowy Czas”, „Rusłan”, „Ukraińskie słowo” i z polskimi czasopismami. Od był 1920 rzecznikiem prasowym magistratu lwowskiego. W latach 1939–1941 był pracownikiem naukowym Lwowskiej Biblioteki Naukowej.
Działania teatralne.
Był reżyserem i dyrektorem artystycznym teatru „Ruska Besida” (wiosna 1913-sierpień 1914), z którym odbył tournée m.in. po Tarnopolu, Lwowie, Podkarpaciu, wystawił „Kradzieże szczęścia” Iwana Franki (1907, pierwszy tekst bez cenzury), „Niedźwiedź polarny” Wołodymyra Winniczenki, „Wujaszek Wania” Antona Czechowa i in.; przetłumaczył dla teatru sztukę „Maria Magdalena” Friedricha Hebbela, libretto oper „Faust” Charlesa Gounoda, „Madame Butterfly” Giacomo Pucciniego, „Carmen” Georgesa Bizeta, operetki „Orfeusz w piekle” Jacquesa Offenbacha.
Spuścizna.
Autor hymnu patriotycznego ukraińskich Strzelców Siczowych "Tam na łące czerwona kalina" („Och, na łące czerwona kalina pochyliła się…”; 1913); we współautorstwie z napisał piosenkę do tanga „Nadszedł czas” («Прийде ще час»).
Autor wierszy, felietonów, broszur, artykułów literackich, esejów o historii teatru galicyjskiego, recenzji, portretów artystycznych, działu „Teatr” wydawanego przez Iwana Tiktora (pod red. Iwana Krypiakewycza), wspomnień o Aleksadrze Myszudze, Ostapie Nyżankiwskim i Denysie Siczyńskim, Iwanie Franko.
Wydał zbiory wierszy „W godzinie zmierzchu” (1908), „W godzinie kontemplacji” (1917), „Smutne wyjście” (1920), opowiadania i felietony prozatorskie „Dzikie winogrona” (1921), „Kwiaty i żądło” z podtytułem „Eseje i notatki o drodze życia”; pod pseudonimem "Tiberius Sparrow" wydał książkę „Esej o historii teatru ukraińskiego w Galicji” (1934; wznowioną ze skrótami w zbiorze „Ulubieni”, Lwów, 1959).
Jako pierwszy w całości przetłumaczył na język ukraiński i wydał wiersz Adama Mickiewicza „Konrad Wallenrod”. Był też autorem polskich przekładów dzieł autorów ukraińskich. Niektóre z nich ukazały się w antologii poetyckiej „Akordy” (1903, oprac. I. Franko), w zbiorach „Mołoda muza” (Kijów, 1989) i „Obrazy z życia” (Lwów, 1989), „Rozrzucone perły. Poeci” (Kijów, 1991). Poezję Stepana Czarneckiego przetłumaczył na język polski Sidir Twerdochlib.
Rodzina.
Zmarł 2 października 1944 r. i został pochowany na Cmentarzu Łyczakowskim we Lwowie (Pole 19).
Upamiętnienie.
26 maja 1991 r. w rodzinnej wsi poety odsłonięto pomnik Stepana Czarneckiego dłuta Iwana Mularczuka z inicjatywy Nadiji Proćkiw.
W 2005 roku Nadija Morykwas wydała książkę „Melancholia Stepana Czarneckiego”. W książce wykorzystano materiały archiwalne, wspomnienia współczesnych poecie, w tym jego córki Aleksandry.

</doc>
<doc id="5274522" url="https://pl.wikipedia.org/wiki?curid=5274522" title="Posada Leska">
Posada Leska

Posada Leska – część miasta Lesko, dawniej samodzielna wieś. Leży na północnych rubieżach miasta, w okolicy ulicy Piłsudskiego.
Historia.
Dawniej wieś i gmina jednostkowa w powiecie leskim, za II RP w woј. lwowskim. W 1934 w nowo utworzonej zbiorowej gminie Lesko, gdzie utworzyła gromadę.
Podczas II wojny światowej w powiecie Sanok w dystrykcie krakowskim (Generalne Gubernatorstwo); okupant włączył całą przedwojenną gminę Lesko do Leska.
Po wojnie w reaktywowanej gminie Lesko w powiecie leskim, w nowo utworzonym województwie rzeszowskim. Jesienią 1954 zniesiono gminy tworząc gromady. Posada Leska weszła w skład nowo utworzonej gromady Lesko.
1 stycznia 1969 część wsi Posada Leska o powierzchni 65,1363 ha wyłączono z gromady Lesko, włączając ją do Leska.

</doc>
<doc id="5274523" url="https://pl.wikipedia.org/wiki?curid=5274523" title="Dzwinka Matijasz">
Dzwinka Matijasz

Dzwinka Matijasz (, ur. 16 listopada 1978 w Kijowie) – ukraińska pisarka i tłumaczka.
Życiorys.
Urodziła się 16 listopada 1978 roku w Kijowie. Jedną z jej sióstr jest poetka Bohdana Matijasz. W latach 1995– 2002 studiowała literaturę na Akademii Kijowsko-Mohylańskiej, po czym w latach 2002–2006 kontynuowała naukę w Europejskim Kolegium Polskich i Ukraińskich Uniwersytetów w Lublinie.
Zadebiutowała w 2005 roku kontemplacyjną prozą Реквієм для листопаду. W swoim dorobku ma książki dla dorosłego odbiorcy jak i dla dzieci. Jej prace dwukrotnie znalazły się na liście nominowanych do tytułu najlepszej książki roku według ukraińskiej redakcji BBC (ang.: „BBC Ukrainian Book of the Year”), zaś francuskie tłumaczenie jednej z jej książek pt. "Histoires sur les roses, la pluie et le sel" autorstwa Justine Donche-Horetska otrzymało nominację do Nagrody Drahomana (2020). Twórczość Matijasz została przetłumaczona na język polski, francuski, chiński, angielski, niemiecki, włoski i serbski.
Proza Matijasz ceniona jest za stylistycznie wysmakowane monologi kontynuujące tradycję zapoczątkowaną przez Jurija Izdryka i Tarasa Prochaśko. W swej często filozoficznej twórczości porusza tematy związane z fundamentalnymi ludzkimi wartościami, pięknem, dobrem i Bogiem. Źródłem inspiracji jest dla niej mistycyzm katolicki.
Przekłada z polskiego, białoruskiego, rosyjskiego i angielskiego. Przetłumaczyła m.in. utwory Andreja Chadanowicza, Jana Twardowskiego, czy Ryszarda Kapuścińskiego.

</doc>
<doc id="5274527" url="https://pl.wikipedia.org/wiki?curid=5274527" title="Kościół Świętych Apostołów Piotra i Pawła w Trlągu">
Kościół Świętych Apostołów Piotra i Pawła w Trlągu

Kościół Świętych Apostołów Piotra i Pawła w Trlągu – rzymskokatolicki kościół parafialny należący do parafii pod tym samym wezwaniem (dekanat mogileński archidiecezji gnieźnieńskiej).
Obecny kościół w stylu późnogotyckim powstał w 2. połowie XV wieku. W latach 1570–1595 świątynia należała do braci czeskich. W 1935 roku świątynia została rozbudowana: została wyburzona nawa północna, a zamiast niej zostało dostawione nowe prezbiterium (stare zostało przekształcone w kaplicę). Budowla jest murowana, wybudowana z cegły o układzie gotyckim. W ścianie południowej jest umieszczony gotycki portal i późnorenesansowe epitafium Łukasza Wilczyńskiego z Wilczyna i jego małżonki Doroty. Wnętrze nakryte jest płaskim stropem, z kolei zakrystię nakrywa sklepienie ostrołukowe. Do zabytków kościoła można zaliczyć: kamienną chrzcielnicę z XVI wieku, XIX-wieczny ludowy krucyfiks, rokokową monstrancję i kielich (z XVIII wieku).

</doc>
<doc id="5274529" url="https://pl.wikipedia.org/wiki?curid=5274529" title="Decoraeshna">
Decoraeshna

Decoraeshna – wymarły rodzaj ważek z infrarzędu różnoskrzydłych i rodziny Progobiaeshnidae. Obejmuje tylko jeden opisany gatunek, D. preciosa. Żył w kredzie na terenie obecnych Chin.
Taksonomia.
Rodzaj i gatunek typowy opisane zostały w 2012 roku przez Li Yongjuna, André Nela, Ren Donga i Pang Honga na łamach czasopisma „Geobios”. Opisu dokonano na podstawie dwóch skamieniałości odnalezionych w Formacji Yixian, na terenie miejscowości Huangbanjigou w chińskiej prowincji Liaoning. Datuje się je na kredę wczesną. Epitet gatunkowy oznacza po łacinie „cenna” i odnosi się do bardzo dobrego stanu zachowania holotypu – jego odcisk obejmuje skrzydła i całe ciało, widoczne są nawet ślady ubarwienia.
Takson ten umieszczony został w Progobiaeshnidae, bazalnej rodzinie kladu Panaeshnida. W obrębie tej rodziny najbliższy morfologicznie jest mu rodzaj "Paradecoraeshna", różniący się jednak liczbą komórek w trójkącie dyskoidalnym, większym kątem nachylenia żyłki wspierającej pterostygmę i większą ilością żyłek poprzecznych antenodalnych.
Morfologia.
Ważka ta osiągała 70 mm długości ciała i 43,5–44,5 mm długości skrzydła. Głowę miała zaopatrzoną w duże, stykające się pośrodkowo oczy złożone. Skrzydła miały brązowe, krótkie pterostygmy i dobrze zaznaczone nodusy. Występowało od 12 do 14 wtórnych żyłek poprzecznych antenodalnych, spośród których cztery leżały między żyłkami aksillarnymi pierwszą i drugą. Żyłek poprzecznych postnodalnych było 14 i nie były one ułożone równo z 13 żyłkami poprzecznymi postsubnodalnymi. Żyłka wspierająca pterostygmę miała dość mocno ukośny przebieg. Przestrzeń pomiędzy pierwszą a drugą gałęzią żyłki radialnej tylnej miała od bliższego końca aż po pobliże poziomu podstawy pterostygmy pojedynczy szereg komórek. Od poziomu żyłki wspierającej pterostygmę gałęzie te zaczynały się silnie rozchodzić i przy brzegu skrzydła przestrzeń między nimi miała już osiem szeregów komórek. Pierwsza gałąź żyłki radialnej tylnej i zredukowana żyłka pseudointerradialna pierwsza biegły równolegle i między nimi mieściły się dwa szeregi komórek. Druga gałąź żyłki radialnej tylnej i żyłka interradialna druga biegły równolegle, a pomiędzy nimi leżał jeden szereg komórek. Środkowa część drugiej gałęzi żyłki radialnej tylnej była lekko pofalowana. Z silnie zakrzywionego sektora radialnego spłaszczonego wychodziły jedna lub dwie wtórne żyłki wstawkowe wypukłe. Gałąź 3/4 żyłki radialnej tylnej oraz żyłka medialna przednia były lekko pofalowane i równoległe, w części nasadowej przestrzeń między nimi miała jeden szereg komórek, a w części odsiebnej od dwóch do trzech ich szeregów. W skrzydle przednim żyłki medialne przednia i tylna biegły równolegle, w skrzydle tylnym zaś zaczynały się rozbiegać na wysokości nodusa. Przestrzeń między żyłką medialną tylną a żyłką kubitalną przednią u nasady mieściła jeden szereg komórek, a dalej rozszerzała się. Hypertrangulum było wolne. Trójkąt dyskoidalny podzielony był na cztery komórki. Odwłok wieńczyły przysadki odwłokowe kształtu liściowatego z zaokrąglonymi wierzchołkami oraz mały epiprokt.

</doc>
<doc id="5274530" url="https://pl.wikipedia.org/wiki?curid=5274530" title="Decoraeshna preciosa">
Decoraeshna preciosa



</doc>
<doc id="5274532" url="https://pl.wikipedia.org/wiki?curid=5274532" title="Tetiana Czerep-Perohanycz">
Tetiana Czerep-Perohanycz

Tetiana Pawliwna Czerep-Perohanycz (; ur. 18 listopada 1974 w Starej Basani) – ukraińska poetka, prozaiczka i dramaturg, dziennikarka, tłumaczka.
Życiorys.
Uczyła się w szkole średniej w Starej Basani. Ukończyła studia w Instytucie Dziennikarstwa Kijowskiego Uniwersytetu Narodowego im. Tarasa Szewczenki w 1999 roku, specjalność: dziennikarstwo.
Należy do Narodowego Związku Lokalnych Historyków Ukrainy od 2012 roku oraz do Narodowego Związku Pisarzy Ukrainy od 2014 roku.
Jej mężem jest Jurij Perohanycz, założyła z nim internetowy portal artystyczny Ukrainka. Mieszka z rodziną w Kijowie.

</doc>
<doc id="5274534" url="https://pl.wikipedia.org/wiki?curid=5274534" title="Mistrzostwa Świata w Narciarstwie Dowolnym i Snowboardingu 2019 – jazda po muldach kobiet">
Mistrzostwa Świata w Narciarstwie Dowolnym i Snowboardingu 2019 – jazda po muldach kobiet

Rywalizacja kobiet w jeździe po muldach podczas mistrzostw świata w Utah została rozegrana na trasie o nazwie Champion. Kwalifikacje rozegrano 8 lutego 2019 roku o 12:45, z kolei finały tego samego dnia o 20:00. Złoty medal wywalczyła Julija Gałyszewa z Kazachstanu, która pokonała Australijkę Jakarę Anthony oraz Francuzkę Perrine Laffont.

</doc>
<doc id="5274535" url="https://pl.wikipedia.org/wiki?curid=5274535" title="Lubacz (obwód kurski)">
Lubacz (obwód kurski)

Lubacz () – osiedle typu wiejskiego w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest 8 km od centrum administracyjnego sielsowietu (Wierchnij Rieutiec), 16 km na południowy zachód od centrum administracyjnego rejonu (Miedwienka), 43 km na południowy zachód od Kurska, 19 km od drogi magistralnej (federalnego znaczenia) M2 «Krym».
W osiedlu znajdują się 44 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 248 osób.

</doc>
<doc id="5274536" url="https://pl.wikipedia.org/wiki?curid=5274536" title="Lubacz">
Lubacz

Lubacz () – nazwa toponimów w Rosji i na Białorusi

</doc>
<doc id="5274539" url="https://pl.wikipedia.org/wiki?curid=5274539" title="Cerkiew św. Jana Chrzciciela w Kolínie">
Cerkiew św. Jana Chrzciciela w Kolínie

Cerkiew św. Jana Chrzciciela (cz. "Chrám svatého Jana Křtitele") – prawosławna cerkiew znajdująca się w czeskim mieście Kolín.
Historia.
Świątynię wzniesiono w XIII lub na początku XIV wieku, pierwsza wzmianka o niej pochodzi z 1359"." W 1589 przebudowana w stylu późnogotyckim, zniszczona podczas wojny trzydziestoletniej i stopniowo naprawiana w 1652 i 1665. W 1747 nadano jej cechy późnobarokowe. W 1952 przejęta przez cerkiew prawosławną, odrestaurowana w latach 2015-2020.
Architektura i wyposażenie.
Świątynia jednonawowa, późnobarokowa. Wszystkie elewacje budynku ozdobione są lizenami. Fasadę zdobi prostokątny, barokowy portal z dębowymi drzwiami. W szczycie znajduje się nisza z figurą św. Jana Chrzciciela. W południowej ścianie cerkwi zachował się gotycki portal. Wnętrze zdobią rokokowe freski na sklepieniu, wykonane w 1747 i odrestaurowane w 1936. Malowidła przedstawiają chóry aniołów oraz sceny z życia św. Jana Chrzciciela. Prócz tego we wnętrzu znajduje się barokowa ambona z 1715 oraz ołtarz główny, wykonany w 1747, obecnie ukryty za ikonostasem zainstalowanym w 1952.

</doc>
<doc id="5274540" url="https://pl.wikipedia.org/wiki?curid=5274540" title="Połączenie bagnetowe">
Połączenie bagnetowe

Połączenie bagnetowe – rodzaj połączenia występujący w broni.
Rodzaj połączenia śrubowego, które często stosuje się w różnych częściach broni, takich jak np. mechanizm ryglowany. Jest to rodzaj połączenia śrubowego, przy którym gwinty są ścięte na części powierzchni obu łączonych elementów. Takie połączenie następuje w wyniku nasunięcia współosiowego na siebie elementów i obrócenia o pewien kąt jednego względem drugiego. Umożliwia ono szybkie złączanie oraz rozłączanie elementów, a również zabezpiecza je przed ich przesuwaniem się.

</doc>
<doc id="5274541" url="https://pl.wikipedia.org/wiki?curid=5274541" title="Agnieszka Wanżewicz">
Agnieszka Wanżewicz

Agnieszka Wanżewicz (ur. 8 stycznia 1979) – polska biathlonistka. Dwukrotna wicemistrzyni Europy juniorów. Medalistka Mistrzostw Polski seniorów i juniorów.
W 1998 była reprezentantką Polski na mistrzostwach świata juniorów w Val Cartier, gdzie była 46. w biegu indywidualnym i 46. w sprincie.
Reprezentowała klub MKS Karkonosze Jelenia Góra. Jest absolwentką Szkoły Mistrzostwa Sportowego w Szklarskiej Porębie.
Obecnie jest trenerką Uczniowskiego Klubu Sportowego "Muflon" w Dusznikach-Zdroju, gdzie pracuje jako trener w Szkole Mistrzostwa Sportowego.

</doc>
<doc id="5274542" url="https://pl.wikipedia.org/wiki?curid=5274542" title="World Endurance Championship 2017">
World Endurance Championship 2017

FIA World Endurance Championship 2017 – szósty sezon World Endurance Championship organizowany przez Fédération Internationale de l’Automobile (FIA) i Automobile Club de l’Ouest (ACO). W rywalizacji udział brały prototypy Le Mans Prototype i samochody GT w czterech kategoriach: LMP1, LMP2, LMGTE Pro oraz LMGTE Am. Sezon rozpoczął się wyścigiem na torze Silverstone a zakończył się zmaganiami na obiekcie w Bahrajnie.
Lista startowa.
LMP1.
26 października 2016 roku Audi wycofało się z rywalizacji w LMP1.
LMP2.
Zgodnie z nowymi przepisami LMP2 wszystkie zespoły korzystały z silników Gibson GK428 4.2L V8.
Klasyfikacje.
Mistrzostwa kierowców.
Mistrzostwo świata kierowców LMP.
Pierwsze 25 miejsc:
Mistrzostwo świata kierowców GT.
Pierwsze 20 miejsc:
Trofeum endurance dla kierowców LMP2.
Pierwsze 20 miejsc:

</doc>
<doc id="5274545" url="https://pl.wikipedia.org/wiki?curid=5274545" title="Czechy na Mistrzostwach Świata w Lekkoatletyce 2019">
Czechy na Mistrzostwach Świata w Lekkoatletyce 2019

Czechy na Mistrzostwach Świata w Lekkoatletyce 2019 – reprezentacja Czech podczas mistrzostw świata w Doha liczyła 23 zawodników.

</doc>
<doc id="5274548" url="https://pl.wikipedia.org/wiki?curid=5274548" title="Kościół Krzyża Świętego w Łomży">
Kościół Krzyża Świętego w Łomży

Kościół Krzyża Świętego w Łomży – rzymskokatolicki kościół parafialny należący do parafii pod tym samym wezwaniem (dekanat Łomża – św. Michała Archanioła diecezji łomżyńskiej).
W dniu 25 marca 2000 roku biskup łomżyński Stanisław Stefanek pobłogosławił rozpoczęcie budowy nowego kościoła według projektu architekta Marka Przeździeckiego z Warszawy. Świątynia ta budowana była dzięki staraniom księdza proboszcza Andrzeja Godlewskiego jako wotum wdzięczności za 1000 lat chrześcijaństwa na ziemi łomżyńskiej. Kamień węgielny pod budowę tego kościoła został wmurowany 21 września 2000 roku przez biskupa Stanisława Stefanka. W dniu 14 czerwca 2009 roku ten sam biskup pobłogosławił świątynię i rozpoczęto w niej odprawianie nabożeństw.

</doc>
<doc id="5274549" url="https://pl.wikipedia.org/wiki?curid=5274549" title="Sokół (Gorlice)">
Sokół (Gorlice)

Sokół – część miasta Gorlice, do 1977 samodzielna wieś. Leży na wschód od centrum miasta, w okolicy ul. Dukielskiej.
Historia.
Dawniej wieś i gmina jednostkowa w powiecie gorlickim, za II RP w woј. krakowskim. W 1934 w nowo utworzonej zbiorowej gminie Glinik Marjampolski, gdzie utworzył gromadę.
Podczas II wojny światowej w gminie Glinik Mariampolski w powiecie Jaslo w dystrykcie krakowskim (Generalne Gubernatorstwo). Liczył wtedy 760 mieszkańców.
Po wojnie znów w gminie Glinik Mariampolski w powiecie gorlickim, w nowo utworzonym województwie rzeszowskim. Jesienią 1954 zniesiono gminy tworząc gromady. Sokół wszedł w skład nowo utworzonej gromady Gorlice, gdzie przetrwał do końca 1972 roku, czyli do kolejnej reformy gminnej.
1 stycznia 1973 ponownie w gminie Gorlice. Od 1 lipca 1975 w województwie nowosądeckim.
1 września 1977 Sokół włączono do Gorlic.

</doc>
<doc id="5274553" url="https://pl.wikipedia.org/wiki?curid=5274553" title="Mistrzostwa Świata w Narciarstwie Dowolnym i Snowboardingu 2019 – muldy podwójne kobiet">
Mistrzostwa Świata w Narciarstwie Dowolnym i Snowboardingu 2019 – muldy podwójne kobiet

Rywalizacja kobiet w muldach podwójnych podczas mistrzostw świata w Utah została rozegrana na trasie o nazwie Champion. Fazy 1/16 oraz 1/8 finału rozegrano 9 lutego o 16:25, z kolei pozostałe rundy tego samego dnia o 19:00. Złoty medal wywalczyła Francuzka Perrine Laffont, która pokonała w dużym finale Jaelin Kauf z USA. W małym finale triumfowała Tess Johnson z USA, zdobywając tym samym brązowy medal.

</doc>
<doc id="5274558" url="https://pl.wikipedia.org/wiki?curid=5274558" title="Muzeum Archeologiczne w Patras">
Muzeum Archeologiczne w Patras

Muzeum Archeologiczne w Patras (gr. Αρχαιολογικό Μουσείο Πάτρας) – muzeum archeologiczne w Patras. Budynek muzeum ma nowoczesną architekturę, w tym wejście wykonane z tytanu o srebrnym odcieniu, które ma kształt latającego spodka. Charakterystyczny jest także "powietrzny korytarz" pozwalający zwiedzającym "unosić się" ponad eksponatami.
Historia.
Pierwotnie otwarcie muzeum planowane było w roku 2006, kiedy Patras było Europejską Stolicą Kultury, ale ostatecznie zostało otwarte w lipcu 2009 roku.
Zbiory.
Ekspozycja muzeum obejmuje okres od starożytności do bizancjum.

</doc>
<doc id="5274560" url="https://pl.wikipedia.org/wiki?curid=5274560" title="Fryderyki 2022">
Fryderyki 2022

Fryderyki 2022 – 28. edycja rozdania polskich nagród branży muzycznej „Fryderyki”, które zostały przyznane za muzyczne dokonania z premierą w okresie pomiędzy 1 grudnia 2020 a 30 listopada 2021. Nagrody zostały wręczone w 17 kategoriach muzyki rozrywkowej, 11 – muzyki poważnej i trzech – jazzowej. Gale wręczenia nagród odbyły się w Szczecinie.
W tegorocznej edycji Fryderyków o nominacje w kategoriach muzyki rozrywkowej ubiegało się 378 albumów, 432 teledyski i 375 utworów, a także 98 artystów, 80 artystek i 155 zespołów/projektów artystycznych; 335 twórców rywalizowało w kategoriach Autor Roku i Kompozytor Roku, a 140 producentów i producentek w kategorii Producent muzyczny roku.
O miejsce w pierwszej piątce debiutantów ubiegłego roku walczyło 122 artystów.
17 marca 2022 ogłoszono nominacje w kategoriach muzyki rozrywkowej i jazzowej, a 24 marca 2022 ogłoszono nominacje w kategoriach muzyki poważnej.
Po raz pierwszy jeśli chodzi o muzykę poważną rozdzielono kategorię album roku muzyka kameralna na dwie oddzielne kategorie: album roku muzyka kameralna - duety i album roku muzyka kameralna - większe składy.
19 kwietnia 2022 ogłoszono laureatów Złotych Fryderyków w muzyce poważnej, a 20 kwietnia 2022 ogłoszono laureatów Złotych Fryderyków w muzyce rozrywkowej i jazzowej.
Występy.
Występy na Gali Muzyki Rozrywkowej i Jazzu:
Kategorie.
Laureaci nagród są pogrubieni.
Złoty Fryderyk.
Muzyka rozrywkowa: Republika i Jacek "Budyń" Szymkiewicz
Muzyka jazzowa: Henryk Miśkiewicz
Muzyka poważna: Janusz Olejniczak i Stanisław Gałoński

</doc>
<doc id="5274562" url="https://pl.wikipedia.org/wiki?curid=5274562" title="Mistrzostwa Świata w Narciarstwie Dowolnym i Snowboardingu 2019 – half-pipe kobiet (narciarstwo dowolne)">
Mistrzostwa Świata w Narciarstwie Dowolnym i Snowboardingu 2019 – half-pipe kobiet (narciarstwo dowolne)

Rywalizacja kobiet w narciarskim half-pipe'ie podczas mistrzostw świata w Utah została rozegrana na obiekcie o nazwie Eagle Supra Pipe. Kwalifikacje rozegrano 7 lutego o 11:15, z kolei finały 9 lutego 2019 roku o 11:00. Złoty medal wywalczyła Kelly Sildaru z Estonii, która pokonała Kanadyjkę Cassie Sharpe oraz Britę Sigourney z USA.

</doc>
<doc id="5274563" url="https://pl.wikipedia.org/wiki?curid=5274563" title="Kłopotnica (Pielgrzymka)">
Kłopotnica (Pielgrzymka)

Kłopotnica – część wsi Pielgrzymka w Polsce położona w województwie podkarpackim, w powiecie jasielskim, w gminie Osiek Jasielski.
Przed wojną gmina jednostkowa, od 1934 gromada w gminie Osiek Jasielski. Podczas II wojny światowej w gminie Osiek Jasielski w powiecie Jaslo w dystrykcie krakowskim (Generalne Gubernatorstwo). Liczyła wtedy 132 mieszkańców.
W latach 1975–1998 miejscowość administracyjnie należała do województwa krośnieńskiego.

</doc>
<doc id="5274564" url="https://pl.wikipedia.org/wiki?curid=5274564" title="Kłopotnica">
Kłopotnica



</doc>
<doc id="5274570" url="https://pl.wikipedia.org/wiki?curid=5274570" title="Mistrzostwa Świata w Narciarstwie Dowolnym i Snowboardingu 2019 – skoki akrobatyczne drużynowo">
Mistrzostwa Świata w Narciarstwie Dowolnym i Snowboardingu 2019 – skoki akrobatyczne drużynowo

Rywalizacja drużyn mieszanych w skokach akrobatycznych podczas mistrzostw świata w Utah została rozegrana na skoczniach o nazwie White Owl 7 lutego o 19:00. Złoty medal wywalczyli Szwajcarzy, którzy wyprzedzili reprezentantów Chin oraz ekpię Rosji.

</doc>
<doc id="5274571" url="https://pl.wikipedia.org/wiki?curid=5274571" title="Anna Fedorowa">
Anna Fedorowa

Anna Borysiwna Fedorowa (; ur. 1990 w Kijowie) – ukraińska pianistka.
Życiorys.
Pochodzi z rodziny muzyków: jej rodzice: Tatiana Abajewa i Boris Fedorow byli pianistami i jej pierwszymi nauczycielami – zaczęła naukę gry na fortepianie w wieku pięciu lat. Ukończyła szkołę muzyczną im. Łysenki w Kijowie w klasie Borisa Fedorowa w 2008 roku. Ukończyła z wyróżnieniem studia w Royal College of Music. 
Uczyła się m.in. u Leonida Margariusa, , Alfreda Brendela, Andrása Schiffa. W jej repertuarze koncertowym znajdują się dzieła m.in. Ludwiga van Beethovena, Piotra Czajkowskiego, Siergieja Rachmaninowa. Jeden z jej koncertów transmitowanych online z amsterdamskiej sali Concertgebouw osiągnął ponad 31 mln wyświetleń – jest to wykonanie II koncertu fortepianowego Siergieja Rachmaninowa. Krytycy porównywali jej styl gry do wykonań Alicii de Larrochy czy Marthy Argerich. Podpisała kontrakt w wytwórnią w 2017 roku.

</doc>
<doc id="5274580" url="https://pl.wikipedia.org/wiki?curid=5274580" title="Krasny Bierah (obwód witebski)">
Krasny Bierah (obwód witebski)

Krasny Bierah (; , "Krasnyj Bierieg") – wieś na Białorusi, w obwodzie witebskim, w rejonie orszańskim, w sielsowiecie Wuscie, przy linii kolejowej Orsza – Mohylew.

</doc>
<doc id="5274581" url="https://pl.wikipedia.org/wiki?curid=5274581" title="Michaił Fridman">
Michaił Fridman

Michaił Fridman (; ur. 21 kwietnia 1964 we Lwowie) – rosyjski przedsiębiorca, uznawany za jednego z czołowych rosyjskich finansistów.
Założyciel i jeden z głównych udziałowców Alfa Group, do której należy największy rosyjski prywatny bank Alfa-Bank.
Należy do grupy tzw. oligarchów jelcynowskich, która popierając rządy W. Putina uzyskała koncesję na prowadzenie biznesu i ochronę aktywów przed działaniami służb państwowych.
Decyzją z dnia 28 lutego 2022 r. Rada Unii Europejskiej nałożyła na Fridmana sankcje za wspieranie działań podważających integralność terytorialną, suwerenność i niezależność Ukrainy, jak również za udzielanie aktywnego wsparcia rosyjskim decydentom odpowiedzialnym za aneksję Krymu i destabilizację wschodniej Ukrainy oraz za czerpanie korzyści z powiązań z tymi decydentami.
11 marca 2022 r. Fridman został wpisany również na listę sankcji rządu Wielkiej Brytanii na podstawie "Sanctions and Anti-Money Laundering Act 2018", a 26 kwietnia 2022 także w Polsce na listę osób i podmiotów objętych sankcjami Ministerstwa Spraw Wewnętrznych i Administracji

</doc>
<doc id="5274584" url="https://pl.wikipedia.org/wiki?curid=5274584" title="Leńkawiczy">
Leńkawiczy

Leńkawiczy (; , "Leńkowiczi") – wieś na Białorusi, w obwodzie witebskim, w rejonie orszańskim, w sielsowiecie Wuscie.

</doc>
<doc id="5274590" url="https://pl.wikipedia.org/wiki?curid=5274590" title="Piaggio Aero">
Piaggio Aero



</doc>
<doc id="5274593" url="https://pl.wikipedia.org/wiki?curid=5274593" title="Gruziński Legion Narodowy">
Gruziński Legion Narodowy

Gruziński Legion Narodowy () lub Legion Gruziński () – ochotnicza paramilitarna formacja utworzona w 2014 roku w trakcie wojny rosyjsko-ukraińskiej przez Gruzinów walczących po stronie ukraińskiej. Gruzini byli pierwszymi obcokrajowcami, którzy zostali włączeni w skład armii ukraińskiej. W latach 2016–2018 formacja oficjalnie wchodziła w skład Sił Zbrojnych Ukrainy i była częścią 25 Samodzielnego Batalionu Piechoty Zmotoryzowanej „Ruś Kijowska”. Legion walczył w Donbasie, bronił Kijowa i brał udział w walkach w Hostomlu oraz w okolicach Boryspola. Jednostka dowodzona jest przez Mamuka Mamułaszwiliego.
W 2015 roku Mamułaszwili za swoje zaangażowanie został odznaczony medalem .
Historia.
Legion został utworzony przez Mamuka Mamułaszwiliego w 2014 roku po aneksji Krymu przez Federację Rosyjską. Zaraz po utworzeniu legionu zaangażował się on w walki w Donbasie. Pierwszymi ochotnikami byli emerytowani wojskowi i weterani gruzińskiej armii. Jak podaje Mamułaszwili rekrutacja do oddziału odbywa się w porozumieniu z gruzińską armią.
19 września 2015 roku Mamułaszwili za swoje zaangażowanie został odznaczony medalem .
Na początku 2016 roku legion został oficjalnie włączony w skład Sił Zbrojnych Ukrainy. Stał się częścią 25 Samodzielnego Batalionu Piechoty Zmotoryzowanej „Ruś Kijowska”. Tym samym Gruzini stali się pierwszymi obcokrajowcami, którzy weszli w skład armii ukraińskiej. Mamułaszwili poinformował, że do jego oddziału ma dołączyć dziesięciu ochotników ze Stanów Zjednoczonych. Odbyło się to przy aprobacie gruzińskich władz, które oświadczyły, że obywatele gruzińscy walczący po stronie ukraińskiej nie będą pociągani do odpowiedzialności karnej za członkostwo w zagranicznych formacjach zbrojnych. Armia gruzińska miała poinformować, że w tamtym czasie na Ukrainie walczyło około 100 ochotników. Niekaralność za udział w zagranicznych formacjach zbrojnych nie obejmie Gruzinów walczących po stronie Rosji lub tzw. republik separatystycznych.
18 grudnia 2017 roku podano do informacji, że ośmiu ochotników gruzińskich zostało rannych w wyniku ostrzału artyleryjskiego w okolicach Switłodarśka. Informacja została potwierdzona przez Ambasadę Gruzji na Ukrainie.
W 2018 roku Mamułaszwili poinformował, że legion opuścił pod koniec 2017 roku struktury 25 Samodzielnego Batalionu Piechoty Zmotoryzowanej „Ruś Kijowska” i wejdzie w skład innej formacji. Powodem takiej decyzji miała być niekompetencja ukraińskiego dowództwa 54 Brygady Zmechanizowanej, której podporządkowany był batalion. Dowództwo ukraińskie oświadczyło natomiast, że w strukturach brygady nigdy nie było legionu gruzińskiego.
Kiedy w lutym 2022 Federacja Rosyjska dokonała inwazji na Ukrainę legion brał udział w walkach pod dowództwem Mamułaszwiliego. Ochotnicy walczyli między innymi w Hostomlu oraz brali udział w obronie Kijowa. Według szacunków w tym czasie w formacji znajdować się miało około 700 bojowników. Gruzini walczyli również w okolicach Boryspola.
15 lutego 2022 roku doszło do podpisania umowy o współpracy pomiędzy legionem a ukraińskimi federacjami sportowymi. W związku z zagrożeniem rosyjską inwazją Gruzini mieli prowadzić szkolenia wojskowe dla wojsk terytorialnych Ukrainy.
W marcu 2022 roku oddział Gruzinów dostał się pod ogień artyleryjski w okolicach Irpienia. Jeden z nich został ranny, a dwóch zginęło (Gia Beriaszwili i Dawit Ratiani). Zabici mieli być byłymi żołnierzami Sił Zbrojnych Gruzji, którzy w 2014 roku opuścili służbę.
Kontrowersje.
W kwietniu 2022 roku CNN i „New York Times” dokonały analizy nagrań z egzekucji rosyjskich jeńców w rejonie Kijowa. Ze wstępnych ustaleń wynika, że sprawcami egzekucji mogli być członkowie legionu. Minister spraw zagranicznych Ukrainy Dmytro Kułeba obiecał, że sprawa zostanie wyjaśniona. Sam Mamułaszwili stwierdził, że jego żołnierze po masakrze w Buczy nie będą brali jeńców.

</doc>
<doc id="5274595" url="https://pl.wikipedia.org/wiki?curid=5274595" title="Wita Horobeć">
Wita Horobeć

Wita Witalijiwna Horobeć (ukr. Віта Віталіївна Горобець; ur. 6 kwietnia 1996 w Kosziwie) – ukraińska koszykarka występująca na pozycji rzucającej, reprezentantka kraju, obecnie zawodniczka Uniwersytetu Daugavpils.

</doc>
<doc id="5274616" url="https://pl.wikipedia.org/wiki?curid=5274616" title="Perzyk">
Perzyk

Perzyk ("Agropyron") – rodzaj roślin z rodziny wiechlinowatych. Obejmuje 12 gatunków. Rośliny te występują w głównie w strefie klimatu umiarkowanego w Azji, 6 gatunków rośnie także w południowej i wschodniej Europie. W Polsce jako introdukowany i zadomowiony antropofit rośnie jeden gatunek – perzyk grzebieniasty "A. cristatum". Są to trawy wieloletnie, uprawiane, introdukowane i zdziczałe na rozległych obszarach m.in. w Ameryce Północnej i w Chile.
Liczne dawniej zaliczane tu gatunki, także z polskiej flory, klasyfikowane są w rodzaju perz "Elymus".
Systematyka.
Rodzaj z podplemienia "Hordeinae", z plemienia "Triticeae", z podrodziny "Pooideae" z rodziny wiechlinowatych ("Poaceae").

</doc>
<doc id="5274625" url="https://pl.wikipedia.org/wiki?curid=5274625" title="BMW i3">
BMW i3



</doc>
<doc id="5274627" url="https://pl.wikipedia.org/wiki?curid=5274627" title="BMW i3 (2022)">
BMW i3 (2022)



</doc>
<doc id="5274629" url="https://pl.wikipedia.org/wiki?curid=5274629" title="Hieronim Lanckoroński (zm. po 1648)">
Hieronim Lanckoroński (zm. po 1648)

Hieronim Lanckoroński herbu Zadora (zm. po 1648 roku) – podkomorzy kamieniecki w latach 1641-1649, chorąży kamieniecki w latach 1615-1641.
Syn Stanisława Lanckorońskiego i Aleksandry Sienieńskiej.
Poseł na sejm 1645 roku.

</doc>
<doc id="5274632" url="https://pl.wikipedia.org/wiki?curid=5274632" title="Kwas podfluorawy">
Kwas podfluorawy

Kwas podfluorawy, HOF – nieorganiczny związek chemiczny, kwas tlenowy fluoru. Jest jedynym znanym kwasem tlenowym fluoru oraz jedynym znanym kwas podhalogenawym, który został uzyskany w formie skondensowanej.
Budowa.
W fazie krystalicznej HOF ma budowę kątową, o kącie wynoszącym 101°. Długości wiązań w cząsteczce wynoszą odpowiednio 144,2 pikometrów dla wiązania O−F i 78 pikometrów dla wiązania O−H. Cząsteczki HOF tworzą łańcuchy powiązane przez wiązania wodorowe .
Otrzymywanie.
Powstawanie HOF w reakcji fluoru z wodą w niskiej temperaturze () zostało wykazane po raz pierwszy w 1987 r. Związek ten w czystej postaci wyizolowano wychwytując produkty ww. reakcji w pułapce schłodzonej do −183 °C. Zachodzi wówczas reakcja:
Powstające produkty uboczne, i , jako związki lotne mogły zostać usunięte przez odpompowanie.
Właściwości.
Kwas podfluorawy może ulegać wybuchowemu rozkładowi (nawet w niskich temperaturach) do fluorowodoru i tlenu:
Odczynnik Rozena.
Roztwór kwasu podfluorawego w acetonitrylu nosi nazwę "odczynnika Rozena". Otrzymuje się go "in situ", przepuszczając 10% fluor w azocie przez acetonitryl zawierający 10% wody, uzyskując stężenia HOF do 0,5 M. Kompleks jest zdecydowanie trwalszy niż wolny HOF – można go przechowywać przez kilka godzin w lub kilka dni w . 
Podfluoryny.
Podfluoryny są pochodnymi kwasu podfluorawego, zawierającymi anion . Jednym z przykładów podfluorynów jest podfluoryn trifluorometylu (), będący formalnie estrem trifluorometanolu i kwasu podfluorawego. Można go otrzymać w reakcji difluorku karbonylu z fluorem:

</doc>
<doc id="5274634" url="https://pl.wikipedia.org/wiki?curid=5274634" title="Robert Pożarski">
Robert Pożarski

Robert Pożarski (ur. 18 lipca 1965 w Bydgoszczy, zm. 29 listopada 2021) – polski muzyk, śpiewak i badacz chorału gregoriańskiego. 
Syn śpiewaczki operowej Barbary Zagórzanki. Śpiewak zespołu Bonus Consort, założyciel wrocławskich zespołów Schola Gregoriana Silesiensis oraz Schola Mulierum Silesiensis. Od 2009 roku do śmierci kantor Kościoła Pokamedulskiego w warszawskim Lesie Bielańskim. 
Życiorys.
W 1967 roku wraz z rodziną przeprowadził się do Poznania, a w 1980 roku do Warszawy. W 1985 roku zdał maturę w XI Liceum Ogólnokształcącym im. Mikołaja Reja, a w latach 1985–1990 studiował na Wydziale Fizyki Uniwersytetu Warszawskiego i Wydziale Fizyki Technicznej i Matematyki Stosowanej Politechniki Warszawskiej. W 1992 roku uzyskał dyplom zawodowy w zakresie śpiewu, a w 1996 roku odbył staż u Marcela Pérèsa. Rozpoczął także studia teologiczne na Papieskim Wydziale Teologicznym w Warszawie. 
W latach 1988–1995 był kantorem Lektorskiej Scholi Cantorum, prowadzonej przez ks. Wiesława Kądzielę przy Wyższym Metropolitalnym Seminarium Duchownym w Warszawie. Od 1991 do 1997 roku był śpiewakiem Chóru Filharmonii Narodowej, a od 1995 roku także w zespole Bornus Consort. W 1999 roku był założycielem wrocławskiej Scholae Gregorianae Silesiensis. W 2003 roku został kantorem żeńskiego chóru Schola Mulierum Silesiensis. Od 2009 roku był kantorem w pokamedulskim kościele na Bielanach, a od 2015 Scholae Gregorianae Gedanensis w Gdańsku. W 2012 roku założył Chór Sarmacki im. G. G. Gorczyckiego. Pracował także w Scholi Teatru Węgajty. 
Wydał 25 wydawnictw płytowych z muzyką dawną i współczesną. Był także tłumaczem łacińskich tekstów liturgicznych. 
Życie prywatne.
W 1991 roku zawarł związek małżeński, przeprowadził się wówczas do Teresina. Zmarł po krótkiej chorobie, 29 listopada 2021 roku. 3 grudnia 2021 roku został pochowany na cmentarzu w Teresinie.

</doc>
<doc id="5274635" url="https://pl.wikipedia.org/wiki?curid=5274635" title="Jefremowo">
Jefremowo

Jefremowo – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwały tu 64 osoby, wszystkie były wyznania staroobrzędowego i zadeklarowały białoruską przynależność narodową. Było tu 12 budynków mieszkalnych. W 1931 w 13 domach zamieszkiwało 78 osób.
Wierni należeli do parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5274637" url="https://pl.wikipedia.org/wiki?curid=5274637" title="Wyżne (Obersdorf)">
Wyżne (Obersdorf)



</doc>
<doc id="5274639" url="https://pl.wikipedia.org/wiki?curid=5274639" title="Kitty Joyner">
Kitty Joyner



</doc>
<doc id="5274641" url="https://pl.wikipedia.org/wiki?curid=5274641" title="Jakub Bukowski">
Jakub Bukowski

Jakub Bukowski (ur. 1 listopada 2000 w Sanoku) – polski hokeista, reprezentant Polski.
Syn Waldemara (od 2013 do 2014 prezes KH Sanok) oraz brat Krzysztofa (ur. 2002).
Kariera klubowa.
Treningi hokeja podjął w wieku ośmiu lat. Wychowanek klubu UKS Niedźwiadki MOSiR Sanok. Do 2017 grał w polskich rozgrywkach do lat 18 i 20. Potem w dwóch sezonach występował w czeskich ligach do lat 18 i 19 w barwach drużyn klubu HC Poruba. Na koniec sezonu 2018/2019 wraz z Niedźwiadkami Sanok zdobył mistrzostwo Polski juniorów. W sezonie 2019/2020 reprezentował zespół seniorski i juniorskich szwajcarskiego klubu CP de Meyrin. W sierpniu 2020 ogłoszono jego angaż w STS Sanok, powracającego wówczas do rozgrywek Polskiej Hokej Ligi. Po sezonie przedłużył umowę o dwa lata. Na początku maja 2022 ogłoszono, że został wykupiony z STS Sanok przez GKS Tychy i podpisał z tym klubem dwuletni kontrakt.
Kariera reprezentacyjna.
11 listopada 2021 zadebiutował w seniorskiej reprezentacji Polski podczas turnieju Baltic Challenge Cup w Tallinie, a dwa dni potem zdobył swojego pierwszego w spotkaniu przeciw Estonii (8:1). W barwach narodowych uczestniczył w turnieju mistrzostw świata edycji 2022 (Dywizja IB), debiutując w spotkaniu mistrzowskim 26 kwietnia 2022.

</doc>
<doc id="5274642" url="https://pl.wikipedia.org/wiki?curid=5274642" title="Klasztor Podwyższenia Krzyża Świętego w Połtawie">
Klasztor Podwyższenia Krzyża Świętego w Połtawie



</doc>
<doc id="5274647" url="https://pl.wikipedia.org/wiki?curid=5274647" title="Jesionowszczyzna">
Jesionowszczyzna

Jesionowszczyzna (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Jasionowszczyzna.
Historia.
W czasach zaborów zaścianek w gminie Przebrodź w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 42 osoby, 34 było wyznania rzymskokatolickiego a 8 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 7 budynków mieszkalnych. W 1931 w 6 domach zamieszkiwało 35 osób.
Wierni należeli do parafii rzymskokatolickiej w Ikaźni i prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5274648" url="https://pl.wikipedia.org/wiki?curid=5274648" title="František Šoch">
František Šoch

František Šoch (ur. 1828, zm. 1874) – czeski architekt i budowniczy ludowy, jeden z najsłynniejszych (obok Martina Patáka i swojego ojca, Jana Šocha) twórców architektury tzw. wiejskiego baroku (cz. "selské baroko"). 
Życiorys.
Budował i ozdabiał głównie ściany szczytowe spichlerzy i obiektów mieszkalnych przede wszystkim w rejonie takich wsi, jak Zálší, Klečaty i Komárov. W swoich dziełach wykorzystywał przede głównie motywy religijne (np. Oko Opatrzności lub krzyże), jak również ornamentykę świecką, m.in. kwiaty i rokokowe wieńce. 
Obaj Šochowie działali głównie we wsiach Zálší, Borkovice, Hartmanice, Klečaty, Komárov, Mažice i Nedvědice. Elewacje ich zagród rozdzielane były elementami architektonicznymi, takimi jak pilastry, lizeny, czy gzymsy i obficie zdobione detalem. 

</doc>
<doc id="5274653" url="https://pl.wikipedia.org/wiki?curid=5274653" title="Pawło Krutous">
Pawło Krutous

 
Pawło Ołeksandrowycz Krutous (ukr. Павло Олександрович Крутоус; ur. 9 kwietnia 1992 w Białej Cerkwi) – ukraiński koszykarz, reprezentant kraju, występujący na pozycji niskiego skrzydłowego, obecnie zawodnik BK Dnipro.

</doc>
<doc id="5274658" url="https://pl.wikipedia.org/wiki?curid=5274658" title="Alfa Bank">
Alfa Bank



</doc>
<doc id="5274659" url="https://pl.wikipedia.org/wiki?curid=5274659" title="Kamienkowszczyzna">
Kamienkowszczyzna

Kamienkowszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Dawniej używana nazwa – Kamionka.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 10 osób, 8 było wyznania prawosławnego a 2 prawosławnego. Jednocześnie 7 mieszkańców zadeklarowało polską a 3 białoruską przynależność narodową. Był tu 1 budynek mieszkalny. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5274663" url="https://pl.wikipedia.org/wiki?curid=5274663" title="Grindadráp">
Grindadráp

Grindadráp (od far. "grind", co oznacza ławicę grindwali (rodzaj waleni z rodziny delfinowatych) i "dráp", co oznacza zabijanie), lub grind – termin określający tradycyjny rodzaj wielorybnictwa na Wyspach Owczych. Co roku – zazwyczaj w lipcu i sierpniu – odbywają się tam masowe polowania na grindwale długopłetwe ("Globicephala melas"). Mieszkańcy zabijają wówczas dla mięsa i tłuszczu kilkaset tych waleni. Krytyka zgłaszana przez społeczność międzynarodową jest przez rząd Wysp Owczych i większość Farerów odrzucana jako ingerowanie w wewnętrzne sprawy i brak szacunku dla Wysp Owczych. Corocznie zabijanych jest w ten sposób około 400–1000 grindwali długopłetwych.
Tło historyczne.
Terminem "grind" określa się także całe wydarzenie polegające na zlokalizowaniu i upolowaniu ławicy. Termin ten pojawił się w źródłach pisanych dopiero około 1600 roku, ale samo wielorybnictwo na Wyspach Owczych jest znacznie starsze. O wielorybnictwie oraz podziale polowań między wielorybnikami wspominał już „List owiec” ("Seyðabrævið") – najstarsze pisane prawo Wysp Owczych z 1298. Polowania na grindwale było dość powszechne na terenie północnego Atlantyku, a na Wyspy Owcze najprawdopodobniej dotarło wraz z pierwszymi osadnikami – Wikingami, którzy przybyli na Wyspy Owcze około 800 roku n.e.
Historyczna praktyka organizowania grindadráp obejmowała nie tylko zabijanie grindwali, ale także szereg innych elementów. W tym system szybkiego przekazywania do sąsiednich osad informacji o zbliżającej się ławicy grindwali, koordynację działań uczestników i łodzi biorących udział w polowaniu, zaganianie zwierząt na wybrzeże, ubój, a także podział mięsa i tłuszczu między uczestników i ich rodziny, transport oraz sposoby konserwacji i przetwarzania mięsa (np. na mączkę), przyrządzanie potraw i świętowanie po udanym połowie. Współpraca przy organizowaniu i realizacji grindadráp wymagała współdziałania na większą skalę niż społeczność lokalna.
Statystyki i dokumentacja połowów sięgają 1584 roku. Za okres 1642–1708 brak danych, a statystyki po 1708 kompletne i wiarygodne. Mimo wahań w wielkości połowu między poszczególnymi latami według tych danych historycznych średni połów grindwali na Wyspach Owczych od 1709 wynosił około 800–1000 sztuk zwierząt rocznie.
Na przestrzeni XIX w. społeczeństwo Farerskie ewoluowało z niezależnego, samowystarczalnego społeczeństwa chłopskiego w społeczeństwo rybackie, które w wieku XX sukcesywnie integrowało się ze światowymi systemami gospodarczymi i komercjalizowało, uzależniając się przy okazji od dostaw produktów z zagranicy. Równocześnie jednak Farerczycy podtrzymywali niekapitalistyczne formy, jak rybołówstwo, wielorybnictwo, hodowla owiec i krów, rolnictwo, dziewiarstwo i zbiór ptasich jaj. Wśród poszczególnych elementów kształtującej się tożsamości narodowej i kulturowej (np. język farerski, tradycyjny taniec i ballady) kluczową rolę odegrał grindadráp. W relacjach podróżniczych było postrzegane jako uosobienie odwagi społeczności farerskiej i walki z przeciwnościami w walce o przetrwanie. Grindadráp było pojmowane jako forma „sportu narodowego”, zyskiwało otoczkę narodowościową i było postrzegane jako element męstwa narodu. Tym samym kwestionowanie polowań na grindwale było postrzegane jako zamach na tożsamość, suwerenność i kulturę Wysp Owczych.
Tradycyjny przebieg polowania.
Metoda i sam przebieg polowania niewiele różni się sposobów, jakie stosowali Wikingowie. Polowanie rozpoczyna się wraz z zauważeniem przez mieszkańców stada grindwali pływających w pobliżu wysp lub w kanałach między nimi, bowiem grindadráp to typowe polowanie zbiorowe z nagonką. Mieszkaniec Wysp Owczych, który pierwszy zauważy stado podpływające do zatoki, jest zobowiązany do powiadomienia społeczności o tym fakcie. Dawne sposoby podnoszenia alarmu za pomocą flag, sygnałów dymnych i biegaczy zastąpił telefon i radio. Farerczycy przerywają swoje zajęcia. Zaalarmowani mężczyźni z danej społeczności wypływają na łodziach, by hałasem zagonić zwierzęta w kierunku małej zatoki lub przesmyku, gdzie wpływają na brzeg lub na mieliznę, z której nie mogą uciec. 
Zwykle zabijane jest całe stado, bowiem grindwale charakteryzuje tak wysoki poziom więzi społecznych, że nie potrafią radzić sobie w pojedynkę. Te, które nie zostaną zabite w pierwszej fazie polowania, nie odpływają z zatoki pełnej krwi, ale pływają w niej, usiłując towarzyszyć członkom stada. Po grindadráp z 27 sierpnia 2019, które odbyło się w zatoczce koło miasta Vestmanna, 4 ocalałe grindwale pływały w wodzie zatoki przez półtorej godziny po zabiciu pozostałych członków ich stada. Sam proces zabijania stada, w którym było 98 zwierząt, trwał 12 minut, a całe polowanie trwało 5 godzin.
W pierwszej fazie polowania zabijana jest przywódczyni, a pozostałe zwierzęta są zaganiane motorówkami na mieliznę. Komunikacja między członkami stada utrudniana jest przez członków polowania poprzez generowanie hałasu: uderzanie drewnianymi kijami w wodę oraz uderzanie o burty łodzi.
Grindwale, które nie docierają do płycizny, są przez myśliwych wyciągane za pomocą lin przymocowanych do stalowych haków zakończonych metalową kulką, zahaczanych na ich otworach oddechowych. Zwierzęta są zabijane za pomocą tradycyjnych dwustronnych noży o długości 16 do 19 cm. Dwa głębokie cięcia zadawane są po obu stronach szyi zwierzęcia, tuż za otworem nosowym. Wówczas głowa walenia opada do przodu i wtedy zadawany jest trzeci cios nożem przez środek szyi. Cięcie to powoduje przerwanie tętnic szyjnych i rdzenia kręgowego zwierzęcia. Zgodnie z wytycznymi ostrze ma trafić w kanał rdzeniowy kręgosłupa (między czaszkę, a atlas kręgosłupa – tak, by przerwać rdzeń kręgowy, po czym musi być przesunięte w lewo i w prawo, by przeciąć naczynia krwionośne doprowadzające krew do mózgu zwierzęcia).
Przerażony grindwal nie traci świadomości, miota się, ale wraz z upływem krwi traci przytomność i jego ciało ulega paraliżowi. W końcu wykrwawia się i umiera. Wody, w których zabijane są te zwierzęta, nabierają od ich krwi czerwonego koloru. Kark i boki szyi martwego zwierzęcia są nacinane są długim nożem, by pozbyć się krwi, co ma podnieść walory konsumpcyjne mięsa. Martwe zwierzęta układane są w rzędach. Ciała ciężarnych samic są często odkładane na bok, by oprawiać je później, kiedy będzie obecnych mniej osób spoza społeczności, bowiem zabijanie ciężarnych samic rodzi ogromne kontrowersje i protesty przeciwników polowań. Polujący i ich rodziny układają ciała zwierząt na nadbrzeżu, a osobniki które przeżyły, są dobijane. Następnie nacina się brzuchy, by schłodzić tusze. Następuje pomiar zabitych grindwali, by sklasyfikować je do odpowiedniej kategorii pod względem wielkości. Na płetwie bocznej zwierzęcia wycinane jest odpowiednie oznaczenie, a na policzku numer kolejny, co pozwala na policzenie zwierząt.
Następuje podział łupów. Każdy polujący i każda rodzina mają prawo do przydziału równej porcji mięsa i tłuszczu. Zasady podziału zostały określone w starych prawach nordyckich. Fakt bezpłatnego rozdzielania mięsa wśród członków społeczności jest argumentem używanym przez zwolenników tych polowań mającym na celu uzasadnianie sensu tego rodzaju łowów. Niewykorzystane części zwierząt (głowy, płetwy) są wyrzucane bezpośrednio do morza.
Corocznie zabijanych jest w ten sposób około 400–1000 grindwali, ale w czasie grindów zabijane są także inne gatunki ssaków (w okresie 2017–2019 (do 6 lipca 2019) na Wyspach Owczych zabito 2330 grindwali długopłetwych, ale także 755 innych waleni – głównie definowców białookich). Grindadráp nie mają już uzasadnienia ekonomicznego, a są jedynie elementem tradycji. Farerzy bronią takiej tradycji jako własnego dziedzictwa kulturowego.
Krytyka polowań.
Brutalne polowania na grindwale spotykają się z oburzeniem na całym świecie i wywołują protesty. Krytycy podkreślają brutalny widok i cierpienie przerażonych zwierząt. Wskazują także na fakt, iż "grindadráp" nie jest już uwarunkowane koniecznością zapewnienia wyżywienia ludności, bowiem standard życia na Wyspach Owczych jest porównywalny do waruków bytowych w Danii i innych krajach skandynawskich. Pod naciskiem opinii publiczej rząd Wysp Owczych przyznał, że „polowanie na wieloryby jest z natury dramatycznym i krwawym widokiem”. Równocześnie jednak rząd podkreśla, że tradycyjna metoda zabijania, poprzez przecięcie rdzenia kręgowego i tętnic szyjnych, jest skuteczna i zadaje zwierzętom mniej cierpienia niż inne, alternatywne metody ich uśmiercania.
Rząd Wysp Owczych i większość mieszkańców Wysp Owczych opowiada się za zachowaniem polowań na grindwale jako elementu tradycyjnej kultury Wysp Owczych. Ich zdaniem krytyka tradycyjnych polowań ze strony społeczności międzynarodowej jest formą wtrącania się w wewnętrzne sprawy terytorium i wyrazem braku szacunku dla Wysp Owczych.
Krytyka grindadráp wiąże się także z innym aspektem. Jest nim mianowicie kwestia stosowania regulacji Wspólnej polityki rybołówstwa UE, w myśl której ryby i inne wodne zasoby żywe nie są własnością żadnego państwa, tylko wspólnoty unijnej, i w związku z tym to wspólnota ma prawo decydowania o ilości i sposobie połowu. Większość grindwali długopłetwych to stada żyjące w wodach Unii Europejskiej, a do niej nie należą Wyspy Owcze ani Islandia, ani Norwegia. Stanowisko takie jest zgodne z art. 3 Traktatu o funkcjonowaniu Unii Europejskiej, w myśl którego zarządzanie zasobami żywymi mórz jest zarezerwowane do wyłącznych kompetencji Unii Europejskiej.
W 2015 roku niemiecki operator statków rejsowych Aida ogłosił, że z powodu rzezi grindwali rezygnuje z rejsów na Wyspy Owcze.

</doc>
<doc id="5274668" url="https://pl.wikipedia.org/wiki?curid=5274668" title="Kościół śś. Piotra i Pawła w Karlowych Warach">
Kościół śś. Piotra i Pawła w Karlowych Warach

Kościół śś. Piotra i Pawła (cz. "Kostel sv. Petra a Pavla") – husycka świątynia znajdująca się w czeskim mieście Karlowe Wary.
Wpisany do katalogu zabytków pod numerem 89006/4-4989.
Historia.
Kościół wzniesiono w latach 1854-1856 według projektu Gustava Heina, początkowo święty Piotr był jego jedynym patronem. W latach 1864-1865 wzniesiono wieżę oraz nowe prezbiterium. W latach 1893-1894 został przebudowany według projektu Juliusa Zeißiga. W 1946 przejął go Czechosłowacki Kościół Husycki (wcześniej należał do luteran). 
Architektura i wyposażenie.
Świątynia neoromańska, jednonawowa. Składa się z podłużnego, prostokątnej nawy oraz krótkiego prezbiterium ze ściętymi narożnikami. 
Wnętrze zdobi ołtarz główny z 1857 z obrazem przedstawiającym Wniebowstąpienie Pańskie.

</doc>
<doc id="5274679" url="https://pl.wikipedia.org/wiki?curid=5274679" title="Schaftlach">
Schaftlach

Schaftlach – największa dzielnica gminy Waakirchen w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Do czasów reformy administracyjnej w 1978 r. był samodzielną gminą powiatu Miesbach. 
Położenie.
Schaftlach leży na północ od Waakirchen na linii kolejowej Lenggries, Tegernsee – Monachium obsługiwanej przez przewoźnika Bayerische Oberlandbahn. 
Historia.
Schaftlach był wzmiankowany po raz pierwszy 1015 r. Położony w centrum wsi Kościół Świętego Krzyża należał do czasu sekularyzacji w 1803 r. do parafii Gmund klasztoru Tegernsee, kiedy to stał się samodzielną parafią. Kościół został zbudowany przez mistrza budowlanego Alexa Guglera z Tegernsee i konsekrowany 4 sierpnia 1476 r. W kościele znajduje się znany krzyż "Schaftlacher Kreuz". W czasie wojny trzydziestoletniej (1618–1648) Schaftlach został w znacznej części zniszczony przez wojska szwedzkie i epidemię dżumy. 
W czasie bawarskiej reformy administracyjnej gmina Schaftlach została scalona z gminą Waakirchen. Obecnie gmina bywa również nazywana jako gmina Waakirchen-Schaftlach – "Gemeinde Waakirchen-Schaftlach".

</doc>
<doc id="5274680" url="https://pl.wikipedia.org/wiki?curid=5274680" title="Jonoselektywne czujniki optyczne">
Jonoselektywne czujniki optyczne

Jonoselektywne czujniki optyczne (jonoczułe sensory optyczne, opt(r)ody) – rodzaj układów analitycznych służących do wykrywania danego jonu w próbce; w jego obecności następuje zmiana barwy lub zmiana widma absorpcji lub emisji czujnika. Opracowywane są one z wykorzystaniem połączenia rozmaitych technik, między innymi spektroskopii, chemii analitycznej i chemii polimerów. Ich zaletami jest m.in. możliwość łatwej miniaturyzacji (np. optodę można zbudować na końcówce światłowodu) i krótki czas analizy.
Budowa i właściwości.
Optody zawierają składniki umożliwiające selektywny i czuły pomiar właściwego jonu. Dobór odpowiednich składników zależy od jonu docelowego i konkretnego środowiska badawczego. Skład jonoselektywnego czujnika optycznego jest dosyć skomplikowany, ze względu na to, że same jonofory nie są optycznie czułe, co niesie ze sobą konieczność użycia dodatkowego składnika – przetwornika optycznego.
W skład typowego jonoselektywnego czujnika optycznego wchodzą:
W warstwie receptorowej sensora wiązanie analitu z jonoforem wymusza uwolnienie kationu z przetwornika optycznego. Kluczowe jest tutaj odpowiednie dopasowanie stałej kompleksowania jonoforu ze stałą protonowania chromojonoforu – stała wiązania analit-jonofor musi być większa niż stała protonowania przetwornika optycznego.
Wybór chromojonoforu jest zależny od kilku czynników. Ważne jest, aby chromojonofor był kompatybilny z zastosowanym trybem detekcji. Istotne są: fotostabilność, wartość stałej dysocjacji kwasowej (p"K"a), wydajność kwantowa emisji fluorescencji, zakres emisji i wzbudzenia oraz lipofilowość. Zazwyczaj preferowana jest większa długość fali absorpcji w zakresie widzialnym lub bliskiej podczerwieni.
Bardzo często stosowanym chromojonoforem jest pochodna błękitu Nilu (chromojonofor I), czyli pH-czuły barwnik, którego widmo emisji oraz absorpcji różni się w zależności od tego czy występuje w formie protonowanej czy zdeprotonowanej Forma zdeprotonowana chromojonforu I jest aktywna w trybie emisji oraz charakteryzuje się różową barwą, natomiast protonowana barwą niebieską.
W przypadku wymieniaczy jonowych najczęściej stosuje się są związki organiczne bazujące na . Wymieniacze jonowe są relatywnie lipofilowe, aby zapobiec wymywaniu do roztworu z fazy membrany. Jonofory zapewniają selektywność czujnika. Istnieje wiele jonoforów, głównie ukierunkowanych na kationy. Jonofory, będące ligandami kompleksującymi, czułe na ten sam jon mogą różnić się stałą trwałości tworzonych kompleksów. Im większa wartość tej stałej, tym bardziej selektywny czujnik.
Opracowano także optody oparte o immobilizowane enzymy.
Zasada działania.
Przy stałym pH próbki, w nieobecności analitu następuje protonowanie chromojonoforu. Ilość wymieniacza jonowego jest stała. Natomiast gdy analit jest obecny w próbce, dochodzi do wiązania analitu przez jonofor. Następuje deprotonowanie przetwornika optycznego dla zachowania elektroobojętności układu, w warunkach stałego pH i stałego stężenia wymieniacza jonowego, jeśli stała protonowania chromojonoforu jest mniejsza niż stała wiązania analit-jonofor. Poniżej przedstawiono równanie ukazujące działanie optod jonoselektywnych:
M+ (próbka) + jonofor (matryca) + chromojonofor H+ (matryca) → jonofor−M+ (matryca) + chromojonofor (matryca) + H+ (próbka)
W wyniku oddziaływania badanej próbki z sensorem dochodzi do zmiany barwy oraz zmiany widma emisji/absorpcji. Oprócz widma emisji/absorpcji można również wykreślić zależność maksimum intensywności emisji od logarytmu ze stężenia jonów, która może występować w dwóch formach: jako zależność sigmoidalna lub liniowa. Jeżeli odpowiedź czujnika ma charakter objętościowy zależność przyjmuje postać krzywej sigmoidalnej, obejmującej zwykle 2-3 rzędy zmiany stężenia. W przypadku zahamowania transportu jonów analitu do wnętrza sensora mamy do czynienia z powierzchniową odpowiedzią sensora - obserwujemy liniową zależność maksimum emisji/absorpcji od logarytmu ze stężenia, która może obejmować nawet do 7 rzędów wielkości. Tak skonstruowane i działające czujniki są obecnie stosowane do oznaczania np. jonów wapnia czy potasu. Najczęściej, jako metodę, która pozwala na obserwację zmian sygnału analitycznego, wykorzystuje się fluorescencję, głównie ze względu na wysoką czułość.
Zastosowanie.
Czujniki optyczne pozwalają m.in. na monitorowanie zmian stężenia lub oznaczanie zawartości danego jonu, kationu bądź anionu, np. w środowisku biologicznym. Coraz częściej jako matrycę w tych sensorach stosuje się nanostruktury – nanocząstki lub nanowłókna, które oferują szereg korzyści analitycznych, np. przeprowadzenie pomiaru w komórce, szybszą odpowiedź analityczną, większą stabilność i selektywność. 

</doc>
<doc id="5274682" url="https://pl.wikipedia.org/wiki?curid=5274682" title="Cudecom Building">
Cudecom Building

Cudecom Building − modernistyczny budynek mieszkalny zlokalizowany w centrum Bogoty (Kolumbia), u zbiegu 19. Ulicy i Avenida Caracas.
Historia.
Budowa.
Ośmiopiętrowy budynek o szerokości 25 metrów i długości 50 metrów, pierwotnie stał u zbiegu 19. Ulicy i "starej" Avenida Caracas. Został wzniesiony w 1955, jako jeden z najnowocześniejszych w mieście. W początku lat 70. XX wieku stolica Kolumbii zaczęła się dynamicznie rozwijać, co wymagało budowy nowych dróg łączących centrum z zachodnią częścią miasta. W tym celu postanowiono poszerzyć 19. Ulicę, jednak na etapie projektowania inżynierowie napotkali problem z biurowcem Cudecom, który kolidował z planami rozbudowy arterii. 
Przesunięcie.
Po ocenie możliwości wyburzenia budynku, który był w bardzo dobrym stanie technicznym, architekt Antonio Páez Restrepo otrzymał zadanie przekonania władz lokalnych do pomysłu jego przesunięcia o 29 metrów, tak aby zrobić miejsce dla nowej jezdni. Pomysł został przyjęty po roku negocjacji. Dotąd nie praktykowano na świecie przesuwania budynków o tak dużych gabarytach (obiekt ważył 7700 ton). 
6 października 1974 zespół czterystu specjalistów otrzymał zadanie przeniesienia budynku. W tym celu wykorzystano tysiąctonową mobilną konstrukcję złożoną ze stalowych rolek o średnicy od pięciu do siedmiu centymetrów i siedmiu podnośników hydraulicznych. Operacja trwała dziesięć godzin, ze średnią prędkością ośmiu cali na minutę, a ze względu na swoje historyczne znaczenie była transmitowana przez telewizję publiczną (stacja "Inravisión"). Po przemieszczeniu do pierwotnej konstrukcji dobudowano jeszcze dwie kondygnacje, a w sąsiedztwie zbudowano parking.
Za pomyślne przeprowadzenie operacji inżynier Antonio Páez Restrepo otrzymał (drugą w życiu) Narodową Nagrodę Inżynierską z rąk prezydenta Alfonso Lópeza Michelsena. Przez trzydzieści lat budynek figurował w Księdze Rekordów Guinnessa jako najcięższa konstrukcja, która została przesunięta w terenie (w 2004 rekord przypadł budynkowi Gang Fu w Chinach).

</doc>
<doc id="5274685" url="https://pl.wikipedia.org/wiki?curid=5274685" title="Hamilton Luske">
Hamilton Luske

Hamilton Luske (ur. 16 października 1903 w Chicago, zm. 19 lutego 1968 w Los Angeles) – amerykański reżyser filmowy, uznany twórca filmów animowanych.
Od 1931 do swojej śmierci w 1968 pracował dla wytwórni filmowej Walt Disney Animation Studios. Jej właściciel, czyli sam Walt Disney, powierzył Luskemu zadanie stworzenia postaci Królewny Śnieżki w pierwszym pełnometrażowym filmie wytwórni, "Królewnie Śnieżce i siedmiu krasnoludkach" (1937).
Luske był twórcą lub współtwórcą pełnometrażowych animacji powstałych w studiu Disneya, począwszy od "Kopciuszka" (1950) przez "Alicję w Krainie Czarów" (1951) i "Piotrusia Pana" (1953) aż po "Zakochanego kundla" (1955), "Śpiącą królewnę" (1959) i "101 dalmatyńczyków" (1961). 
Za "Kopciuszka" (1950) zdobył Złotego Niedźwiedzia dla najlepszego musicalu na pierwszym w historii MFF w Berlinie. Animowana sekwencja w musicalu "Mary Poppins" (1964) Roberta Stevensona przyniosła mu Oscara za najlepsze efekty specjalne.

</doc>
<doc id="5274686" url="https://pl.wikipedia.org/wiki?curid=5274686" title="Dolní oblast Vítkovice">
Dolní oblast Vítkovice

Dolní Vítkovice (pol. Dolny obszar Witkowic, Dolne Witkowice) - narodowy zabytek kultury Republiki Czeskiej znajdujący się w pobliżu centrum Ostrawy, w Witkowicach. Zabytek obejmuje obszar dawnej huty Witkowice z unikalnym zespołem architektury przemysłowej. W jego skład wchodzą trzy powiązane ze sobą kompleksy przemysłowe: kopalni węgla, koksowni i wielkiego pieca. Nazywany jest nieformalnie "Ostrawskimi Hradčanami". Zabytek jest wpisany na Europejską Listę Dziedzictwa Kulturowego. W 2016 r. roczna liczba odwiedzających zabytek przekroczyła 1 300 tys. turystów.
Historia.
Jako pierwszy z inicjatywą założenia huty w Witkowicach wystąpił 9 grudnia 1828 r. od arcybiskup ołomuniecki Rudolf. W połowie września 1830 r. rozpoczęła działalność huta Rudolfa. Rok później powstała tu koksownia . Pierwszy wielki piec został zapalony w 1836 roku, drugi dwa lata później. W 1852 r. w pobliżu huty powstała kopalnia Hlubina. Z biegiem czasu w Witkowicach powstało kolejnych sześć wielkich pieców, które stopniowo wyłączano aż do ostatniego spustu surówki 27 września 1998 roku.Kopalnia Hlubina zakończyła pracę jeszcze wcześniej, w 1992 r.
Po zamknięciu huty.
Po zakończeniu produkcji żelaza toczyła się dyskusja, co zrobić z dawnym terenem przemysłowym. Pomysł jego rozbiórki odrzucono - przeważyła opinia o potrzebie rewitalizacji budynku i zachowaniu go jako zabytku techniki dla przyszłych pokoleń. W czerwcu 2002 r. Dolní oblast Vítkovice uznano za narodowy zabytek kultury Republiki Czeskiej. W grudniu 2008 roku, jako jeden z czterech czeskich zabytków, został dodany do listy europejskiego dziedzictwa kulturowego.
We wrześniu 2009 roku projekt rewitalizacji i nowego wykorzystania wielkich pieców i innych zabytkowych budynków otrzymał dotację z Unii Europejskiej i Czech, w wysokości pół miliarda koron. W 2012 roku zakończono pierwszą część projektu i udostępniono zwiedzającym trzy obiekty zabytkowego kompleksu: wielki piec nr 1, VI magazyn energii oraz zbiornik gazu. Natomiast w pięciu dawnych budynkach kopalni Hlubina rozmieszczono lokale gastronomiczne, kino, klub. Na terenie zabytku odbywają się regularnie festiwale muzyczne, koncerty i plenerowe spektakle teatralne.
Obiekty wchodzące w skład zabytku.
Wielki piec nr 1.
Historia pieca sięga roku 1871, kiedy to w miejscu dzisiejszego wielkiego pieca nr 1, z kilkoma przerwami, uruchomiono pierwszy wielki piec typu szkockiego. W ciągu następnych trzech lat zbudowano nowy piec o większej mocy. W latach 1910 - 1911 przeszedł gruntowną modyfikację, wprowadzono pochyłą windę napędzaną silnikiem parowym. Piec uzyskał swój ostateczny kształt po remoncie kapitalnym w 1988 roku. W tym czasie był jednym z najnowocześniejszych tego typu w Europie i przy maksymalnej wydajności był w stanie wyprodukować do 300 000 ton żeliwa specjalnego i odlewniczego. Ostatni spust surówki miał miejsce 27 września 1998 roku. Według projektu architekta Josefa Pleskota w latach 2011 - 2012 piec został przystosowany do zwiedzania, stworzono w nim trasę turystyczną, z ekspozycją nt. wytopu żelaza i kolejnych etapów produkcji. 20 marca 2012 trasa została otwarta dla publiczności.
W 2015 roku na szczycie pieca zbudowano wielofunkcyjną nadbudowę (wieżę widokową, bar i kawiarnię) o nazwie Bolt Tower.
Zbiornik gazu.
Budowę tzw. mokrego zbiornika gazu rozpoczęto 22 listopada 1922 roku, a zakończono w ciągu czternastu miesięcy, w styczniu 1924 roku. Zbiornik gazu o powierzchni 50 000 m2 zbierał oczyszczony gaz wielkopiecowy i utrzymywał ciśnienie w sieci gazowej. Gaz wielkopiecowy, jako produkt uboczny produkcji żelaza, był odprowadzany do pylnika, gdzie był oczyszczany i w 80% pozbawiony pyłu, a następnie wprowadzony do oczyszczalni gazu, gdzie został oczyszczony z pozostałości pyłu. Oczyszczony gaz służył do ogrzewania nagrzewnic wiatrowych, ogrzewał komory koksownicze pieca koksowniczego oraz służył jako paliwo do silników gazowych dmuchaw tłokowych. Wraz z zaprzestaniem eksploatacji wielkich pieców w 1998 roku zakończono eksploatację zbiornika gazu. Według projektu architekta Josefa Pleskota prace przygotowawcze do przebudowy budynku rozpoczęły się w listopadzie 2010 roku. Dzwon zbiornika gazu został podniesiony o 1492 cm w okresie od 13 do 23 stycznia 2011 r., a we wnętrzu umieszczono nowy budynek, w tym sale konferencyjne, foyer, szatnię, galerię i salę przeznaczoną dla 1500 gości. Wielofunkcyjna hala została otwarta 1 maja 2012 roku i otrzymała nazwę Gong.
VI magazyn energii.
Zbudowany w latach 30. XX wieku jako zadaszone pomieszczenie dla pary gazowych dmuchaw tłokowych z lat 1938 i 1948, które wytwarzały sprężone powietrze za pomocą gazu żużlowego. Został on następnie poprowadzony przez zewnętrzną rurę do wielkiego pieca nr 1, gdzie przy wstępnie ogrzanej temperaturze do 1200 °C sprzyjał spalaniu w produkcji surówki.
Na podstawie projektu Heleny i Václava Zemánków oraz w końcowej fazie architekta Zdenka Fránka, VI magazyn energii został przekształcony w interaktywną wystawę poświęconą tradycjom technicznym regionu. Wystawa została otwarta jesienią 2012 roku. Oprócz ekspozycji w budynku znajdowała się również przestrzeń dydaktyczna.

</doc>
<doc id="5274688" url="https://pl.wikipedia.org/wiki?curid=5274688" title="Ołeksandr Łochmanczuk">
Ołeksandr Łochmanczuk

 
Ołeksandr Łochmanczuk (ukr. Oлександр Лохманчук; ur. 28 maja 1973 w Kerczu) – ukraiński koszykarz, reprezentant kraju, występujący na pozycji silnego skrzydłowego, posiadający także austriackie obywatelstwo, po zakończeniu kariery zawodniczej trener koszykarski.

</doc>
<doc id="5274694" url="https://pl.wikipedia.org/wiki?curid=5274694" title="Michał Choiński">
Michał Choiński

Michał Choiński (ur. 25 listopada 1983) – polski amerykanista, historyk literatury i poeta, wykładowca akademicki, a także publicysta. Studiował w Instytucie Filologii Angielskiej na Uniwersytecie Jagiellońskim, gdzie w roku 2007 uzyskał stopień magistra, w 2011 stopień doktora, a w 2021 stopień doktora habilitowanego. Od 2022 r. zatrudniony na stanowisku profesora uczelni. Stypendysta Fulbrighta na Uniwersytecie w Yale. Specjalizuje się kulturą i literaturą amerykańskiego Południa.
Choiński jest autorem ponad czterdziestu artykułów naukowych z zakresu studiów amerykanistycznych. Jego teksty publicystyczne związane z kulturą amerykańską ukazywały się też m.in. w Miesięczniku Znak oraz w Gazecie Magnetofonowej.
Razem z Janem Rybickim oraz Maciejem Ederem prowadził badania stylometryczne nad autorstwem powieści Zabić Drozda oraz Go Set a Watchman Harper Lee.
Wiersze Choińskiego ukazywały się w czasopismach literackich w USA, w UK i w Kanadzie. 

</doc>
<doc id="5274695" url="https://pl.wikipedia.org/wiki?curid=5274695" title="Grecja na Mistrzostwach Świata w Lekkoatletyce 2019">
Grecja na Mistrzostwach Świata w Lekkoatletyce 2019

Grecja na Mistrzostwach Świata w Lekkoatletyce 2019 – reprezentacja Grecji podczas mistrzostw świata w Doha liczyła 16 zawodników.

</doc>
<doc id="5274696" url="https://pl.wikipedia.org/wiki?curid=5274696" title="Olszakumpel">
Olszakumpel

Olszakumpel, właśc. Krystian Olszewski (ur. 17 lipca 1997 w Płocku) – polski raper, streamer i autor tekstu. Członek grupy Chillwagon.
Swoje pierwsze piosenki zaczął upubliczniać w 2017 roku.
Życiorys.
Swoją rozpoznawalność zdobył na streamach popularnego Polskiego streamera Xayoo, gdzie regularnie występował. 7 października 2017 nagrali wspólnie remix do piosenki „Diamenty”.
14 września 2017 roku opublikował utwór pt. „Fanka”.
Wziął udział w akcji #chillwagonchallenge orgaznizowanej przez grupę raperów Chillwagon. Akcja miała na celu wyłonienie nowego członka grupy.
Został ogłoszony zwycięzcą akcji i we wrześniu na kanale Spacerange pojawił się numer grupy Chillwagon z Krystianem jako nowym członkiem grupy.
Od 2019 wydał dwa albumy we współpracy z Chiillwagonem. Poza rapem zajmuję się również streamingiem, na swoim kanale na platformie Twitch zgromadził 151,7 tys. obserwujących.

</doc>
<doc id="5274701" url="https://pl.wikipedia.org/wiki?curid=5274701" title="Wielorybnictwo na Wyspach Owczych">
Wielorybnictwo na Wyspach Owczych



</doc>
<doc id="5274704" url="https://pl.wikipedia.org/wiki?curid=5274704" title="Olsza biała">
Olsza biała



</doc>
<doc id="5274705" url="https://pl.wikipedia.org/wiki?curid=5274705" title="Liga Narodów CONCACAF 2022/2023">
Liga Narodów CONCACAF 2022/2023

Liga Narodów CONCACAF 2022/23 – druga edycja rozgrywek Ligi Narodów CONCACAF, która będzie odbywać się od czerwca 2022 do czerwca 2023. Wezmą w niej udział męskie reprezentacje seniorskie wszystkich 41 federacji krajowych zrzeszonych w CONCACAF.
Zasady.
Początkowo zasady turnieju miały wyglądać identycznie jak w pierwszej edycji Ligi Narodów. W lutym 2023 CONCACAF opublikował nowy format rozgrywek. Wejdzie on w życie od sezonu 2023/2024. Zmieniona zostanie liczba uczestników w poszczególnych dywizjach (po 16 drużyn w dywizji A i B oraz 9 w dywizji C), przez co w obecnej edycji żadna drużyny nie spadnie do niższej dywizji. Zwycięzcy grup dywizji B i C awansują odpowiednio do dywizji A i B. Zespoły z pierwszego miejsca w grupach dywizji A zagrają w turnieju finałowym, który wyłoni zwycięzcę Ligi Narodów 2022/23.
Liga Narodów ma również wpływ na awans na Złoty Puchar CONCACAF 2023. W dywizji A zespoły z pierwszego i drugiego miejsca w sowich grupach uzyskują automatyczny awans. Ostatnie drużyny w tabeli zagrają o niego w rundzie eliminacyjnej. W dywizji B bezpośrednio awansują zwycięzcy grup. Zespoły z drugich miejsc kwalifikują się do eliminacjach. W dywizji C zespoły z pierwszych miejsc w grupach awansują do rundy eliminacyjnej.
W marcu 2023 ogłoszone, iż turniej finałowy odbędzie się w Las Vegas w dniach 15–18 czerwca 2023.
Strzelcy.
"Lista strzelców w wszystkich dywizjach aktualna na zakończenie fazy grupowej."

</doc>
<doc id="5274709" url="https://pl.wikipedia.org/wiki?curid=5274709" title="Jerzy Mazurczyk">
Jerzy Mazurczyk

Jerzy Antoni Mazurczyk (ur. 10 października 1903 w Warszawie, zm. 2 maja 1995) - rzeźbiarz, profesor Akademii Sztuk Pięknych w Łodzi kierownik Wydziału Rzeźby oraz wykładowca na Wydziale Architektury Wnętrz.Członek ZPAP w Łodzi.
Był mężem rzeźbiarki - Elwiry Zachert-Mazurczykowej.
Pochowany w części rzymskokatolickiej Starego Cmentarza w Łodzi.

</doc>
<doc id="5274710" url="https://pl.wikipedia.org/wiki?curid=5274710" title="Wojciech Tarczyński">
Wojciech Tarczyński

Wojciech Tarczyński (ur. w Przemyślu) – polski perkusista, kongista, wokalista, kompozytor.
Kariera muzyczna.
Swoją muzyczną przygodę rozpoczynał w latach 60., grając z kolegami w amatorskich zespołach muzycznych (m.in. Baronowie). W 1970, Antoni Kopff zaproponował mu pracę w tworzonej przez siebie od końca 1969 roku formacji Respekt, która już po kilku miesiącach od momentu swojego powstania dokonała nagrań radiowych i płytowych. Po pewnym czasie zespołem zainteresował się Czesław Niemen i w efekcie Respekt występował jako support w pierwszej części jego koncertów. Ostatni ich wspólny występ podczas tej trasy miał miejsce w czerwcu 1970 r. w Warszawie. Po reorganizacji składu grupy, muzyk na krótko powrócił do rodzinnego Przemyśla i po otrzymaniu kolejnej propozycji - w 1971 rozpoczął krótkotrwałą współpracę z grupą Marka Grechuty, działającą pod nazwą WIEM. W 1972 roku został perkusistą lubelskiej formacji Pokolenie, kierowanej przez Janusza Komana, której wokalistką była Krystyna Prońko (w sierpniu tego samego roku zespół zarejestrował w Polskim Radiu Lublin piosenki pt. "Dwa anioły" i "Ziemi puls") a po rozpadzie tej grupy, współtworzył wraz z nimi Koman Band – z którym wielokrotnie zjeździł całą Polskę. Dopiero 29 stycznia 2021 roku, nakładem GAD Records ukazał się album z nagraniami radiowymi zespołu z lat 1974-75, zatytułowany "Continuation". Jego współpraca z formacją Komana ustała w czerwcu 1976 roku. 
W latach 1976-1977 jako członek grupy Spisek współpracował z Haliną Frąckowiak – tam też poznał Renatę Lewandowską z którą (jak i z zespołem Omen) nagrał w duecie piosenkę "Okno" (1978), która miała swoją premierę w październiku 2020 roku na jej longplayu pt. "Dotyk". Przez kilka następnych lat współpracował ze Zdzisławą Sośnicką z którą objechał wszystkie kraje bloku wschodniego. Po zakończeniu współpracy z piosenkarką powrócił do Przemyśla, by po 18 latach przerwać karierę muzyczną i założyć bar, który przez wiele lat prowadził – i choć nie jest już aktywnym muzykiem to zdarza mu się komponować nowe utwory.
Dyskografia.
Albumy i nagrania radiowe.
Z zespołem Respekt:
Z zespołem Pokolenie:
Z zespołem Koman Band:
Duet z Renatą Lewandowską:

</doc>
<doc id="5274719" url="https://pl.wikipedia.org/wiki?curid=5274719" title="Parafia Niepokalanego Serca Najświętszej Maryi Panny w Orszy">
Parafia Niepokalanego Serca Najświętszej Maryi Panny w Orszy

Parafia Niepokalanego Serca Najświętszej Maryi Panny w Orszy – rzymskokatolicka parafia znajdująca się w diecezji witebskiej w dekanacie orszańskim na Białorusi.
Historia.
Parafię erygował biskup witebski Władysław Blin w 2007 jako drugą parafię w Orszy obok parafii św. Józefa. Granicę pomiędzy nimi wyznacza Dniepr.
Początkowo nabożeństwa odbywały się pod gołym niebem. Następnie postawiono garaż, będący tymczasową kaplicą. W kolejnych latach wybudowano kościół, konsekrowany 9 czerwca 2018 przez arcybiskupa mińsko-mohylewskiego Tadeusza Kondrusiewicza i biskupa witebskiego Aleha Butkiewicza.

</doc>
<doc id="5274720" url="https://pl.wikipedia.org/wiki?curid=5274720" title="Łarynauka">
Łarynauka

Łarynauka (; , "Łarinowka") – agromiasteczko na Białorusi, w obwodzie witebskim, w rejonie orszańskim, w sielsowiecie Krapiuna. Położona jest nad Dnieprem, na przeciwległym brzegu do Orszy.

</doc>
<doc id="5274723" url="https://pl.wikipedia.org/wiki?curid=5274723" title="Legion Wolna Rosja">
Legion Wolna Rosja



</doc>
<doc id="5274725" url="https://pl.wikipedia.org/wiki?curid=5274725" title="Krapiuna">
Krapiuna

Krapiuna (; , "Krapiwno", pol. hist. Krapiwna) – agromiasteczko na Białorusi, w obwodzie witebskim, w rejonie orszańskim, w sielsowiecie Krapiuna, przy drodze republikańskiej R22.
Historia.
W XIX i w początkach XX w. wieś i majątek ziemski należący do książąt Lubomirskich. Położone były wówczas w Rosji, w guberni mohylewskiej, w powiecie horeckim, w gminie Puhlaje.
Następnie w granicach Związku Sowieckiego. Od 1991 w niepodległej Białorusi.

</doc>
<doc id="5274726" url="https://pl.wikipedia.org/wiki?curid=5274726" title="Krapiwna (Białoruś)">
Krapiwna (Białoruś)



</doc>
<doc id="5274728" url="https://pl.wikipedia.org/wiki?curid=5274728" title="Marian Jaeschke">
Marian Jaeschke

Marian Stanisław Jaeschke (ur. 12 grudnia 1904 w Tartakowie, zm. 9 lutego 1980 w Łodzi) – polski artysta malarz.
Życiorys.
Marian Jaeschke był synem Ludwika i Marii Jaechke. Ukończył 8-klasowe gimnazjum, szkołę Jarockiego i szkołę Weissa W latach 1924–1929 studiował na Akademii Sztuk Pięknych w Krakowie. Jego nauczycielami byli: W Jarocki i Wojciech Weiss, a także Felicjan Kowarski. Jaeschke przeniósł się w 1929 na ASP w Warszawie, na której uczył się u F. Kowarskiego i Leonarda Pękalskiego.
Jaeschke w Warszawie uzyskał dyplom i uprawnienia pedagoga, działał w grupie Pryzmat, której był współzałożycielem, uczestniczył w wystawach Instytutu Propagandy Sztuki i Związku Zawodowego Polskich Artystów Plastyków, swoje prace wystawiał także Krakowie, Łodzi, Poznaniu. W 1937 uzyskał dyplom z malarstwa i wyjechał na stypendium do Paryża, Drezna i Berlina.
Jeschke w powstaniu warszawskim utracił swój cały artystyczny dorobek, a po zakończeniu walki zbrojnej w 1944 wywieziono go do Niemiec. Po zakończeniu II wojny przebywał w Bambergu, w którym tworzył i wystawiał rysunki w muzeum . W 1947 powrócił do Polski i zamieszkał w Łodzi, gdzie podjął pracę wykładowcy liternictwa i rysunku w Wyższej Szkoły Sztuk Plastycznych w Łodzi, którą zapewnił mu Leon Ormezowski – pierwszy dyrektor szkoły. Od 1948 Jaeschke uczył malarstwa, a w okresie od 1958 do 1960 sprawował funkcję prorektora uczelni. Następnie został dziekanem Wydziału Tkaniny i Wydziału Ubioru oraz kierownikiem Studium Kształcenia Podstawowego. W 1974 przeszedł na emeryturę jako profesor nadzwyczajny uczelni. Był członkiem Okręgu Łódzkiego Związku Polskich Artystów Plastyków (ZPAP).
Marian Jaeschke zmarł 9 lutego 1980. Jego pogrzeb odbył się 12 lutego 1980 na cmentarzu Doły w Łodzi.
Sztuka.
Marian Jaeschke był przedstawicielem postimpresjonizmu, uprawiał malarstwo kolorystyczne, malował głównie martwe natury, kompozycje, pejzaże oraz portrety. Tworzył również w technice rysunku.
Przed II wojną światową wraz z F. Kowarskim i L. Pękalskim uczestniczył w malowaniu plafonów na Wawelu. Jaeschke uprawiał również malarstwo ścienne, jest współautorem polichromii w kościele Matki Boskiej Zwycięskiej w Łodzi zrealizowanej w latach 1952–1954 (współautorzy: Zdzisław Sikorski i Albin Łubniewicz), był odpowiedzialny za polichromię w nawie głównej oraz sgraffita w nawach bocznych.

</doc>
<doc id="5274741" url="https://pl.wikipedia.org/wiki?curid=5274741" title="60 mm moździerz LMP-2017">
60 mm moździerz LMP-2017



</doc>
<doc id="5274742" url="https://pl.wikipedia.org/wiki?curid=5274742" title="Jeden dzień szczęścia">
Jeden dzień szczęścia

Jeden dzień szczęścia (ros. "День счастья") – radziecki melodramat filmowy z 1963 roku w reżyserii Iosifa Chejfica.
Opis fabuły.
Historia przypadkowej znajomości Aleksandra – lekarza pogotowia i Szury – niepracującej nauczycielki (gospodyni domowej), żony uznanego geofizyka Fiodora. W pewnym momencie tej znajomości, sytuacja przerasta kobietę. Ceni uczucie Aleksandra, a Fiodor jest w stanie zwrócić jej wolność. Jednak kiedy przyjeżdża do rodzinnej wsi na pogrzeb ojca – zasłużonego i szanowanego nauczyciela, zew obowiązku okazuje się być najsilniejszy. Pozostaje by kontynuować jego dzieło. 
Obsada aktorska.
i inni. 

</doc>
<doc id="5274745" url="https://pl.wikipedia.org/wiki?curid=5274745" title="Mistrzostwa Świata w Narciarstwie Dowolnym i Snowboardingu 2019 – snowcross mężczyzn">
Mistrzostwa Świata w Narciarstwie Dowolnym i Snowboardingu 2019 – snowcross mężczyzn

Rywalizacja mężczyzn w konkurencji snowcross podczas mistrzostw świata w Utah została rozegrana na trasie o nazwie Main Street. Kwalifikacje rozegrano 31 stycznia o 09:40, z kolei biegi finałowe odbyły się 1 lutego 2019 roku o 11:35. Złoty medal wywalczył Mick Dierdorff z USA, który na mecie wyprzedził Austriaka Hanno Douschana oraz Włocha Emanuela Perathonera.
Finały.
"Opracowano na podstawie materiału źródłowego": 

</doc>
<doc id="5274746" url="https://pl.wikipedia.org/wiki?curid=5274746" title="Wiesław Sułkowski">
Wiesław Sułkowski

Wiesław Józef Sułkowski (ur. 3 lutego 1934 w Łodzi, zm. 21 sierpnia 2021) – polski ortolaryngolog, prof. dr hab.
Życiorys.
W 1957 ukończył studia na Wydziale Lekarskim Akademii Medycznej w Łodzi. W latach 1957-1962 pracował w Klinice Laryngologii Wojskowej Akademii Medycznej w Łodzi, w latach 1963-1964 był ordynatorem Szpitala Wojskowego w Żorach. Od 1965 pracował w Instytucie Medycyny Pracy w Przemyśle Włókienniczym i Chemicznym (późniejszym Instytucie Medycyny Pracy im. prof. dr. med. Jerzego Nofera. W 1968 obronił na AM w Łodzi pracę doktorską, w 1981 uzyskał na tej uczelni stopień doktora habilitowanego. 14 stycznia 1992 nadano mu tytuł profesora w zakresie nauk medycznych.
W 2004 został odznaczony Krzyżem Kawalerskim Orderu Odrodzenia Polski.

</doc>
<doc id="5274747" url="https://pl.wikipedia.org/wiki?curid=5274747" title="Dolina Goryczkowa pod Zakosy">
Dolina Goryczkowa pod Zakosy



</doc>
<doc id="5274749" url="https://pl.wikipedia.org/wiki?curid=5274749" title="Dolina Goryczkowa Świńska">
Dolina Goryczkowa Świńska



</doc>
<doc id="5274750" url="https://pl.wikipedia.org/wiki?curid=5274750" title="Goryczkowa Przełęcz nad Zakosy">
Goryczkowa Przełęcz nad Zakosy



</doc>
<doc id="5274751" url="https://pl.wikipedia.org/wiki?curid=5274751" title="Mistrzostwa Świata w Narciarstwie Dowolnym i Snowboardingu 2019 – gigant równoległy mężczyzn">
Mistrzostwa Świata w Narciarstwie Dowolnym i Snowboardingu 2019 – gigant równoległy mężczyzn

Rywalizacja mężczyzn w gigancie równoległym podczas mistrzostw świata w Utah została rozegrana na trasie o nazwie Picabo’s. Kwalifikacje rozegrano 4 lutego 2019 roku o 9:00, z kolei biegi finałowe tego samego dnia o 21:15. Złoty medal wywalczył reprezentant Rosji Dmitrij Łoginow, który w dużym finale pokonał Tima Mastnaka ze Słowenii. W małym finale triumfował Niemiec Stefan Baumeister, zdobywając tym samym brązowy medal.
Finały.
"Opracowano na podstawie materiału źródłowego": 

</doc>
<doc id="5274752" url="https://pl.wikipedia.org/wiki?curid=5274752" title="Prva slovenska nogometna liga (2011/2012)">
Prva slovenska nogometna liga (2011/2012)

Prva slovenska nogometna liga 2011/2012 była 21. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 16 lipca 2011 do 20 maja 2012 rozegrały 36 kolejek meczów. 
Sezon zakończyły baraże o miejsce w przyszłym sezonie w Prva slovenska nogometna liga.
Maribor zdobył drugi tytuł z rzędu, a 10. w swojej historii.
Baraże o 1. SNL.
Druga drużyna 2. SNL Dob mimo wygrania 6:0 dwumeczu z Triglav Kranj o awans do Prva liga z powodów finansowych zrezygnowała z awansu. Triglav pozostał na najwyższym poziomie ligowym.

</doc>
<doc id="5274753" url="https://pl.wikipedia.org/wiki?curid=5274753" title="Mistrzostwa Świata w Narciarstwie Dowolnym i Snowboardingu 2019 – slalom równoległy mężczyzn">
Mistrzostwa Świata w Narciarstwie Dowolnym i Snowboardingu 2019 – slalom równoległy mężczyzn

Rywalizacja mężczyzn w slalomie równoległym podczas mistrzostw świata w Utah została rozegrana na trasie o nazwie Picabo's. Kwalifikacje rozegrano 5 lutego 2019 roku o 9:00, z kolei biegi finałowe tego samego dnia o 21:00. Złoty medal wywalczył Rosjanin Dmitrij Łoginow, który w dużym finale pokonał Włocha Rolanda Fischnallera. W małym finale triumfował Niemiec Stefan Baumeister, zdobywając tym samym brązowy medal.
Finały.
"Opracowano na podstawie materiału źródłowego": 

</doc>
<doc id="5274754" url="https://pl.wikipedia.org/wiki?curid=5274754" title="Mistrzostwa Świata w Narciarstwie Dowolnym i Snowboardingu 2019 – half-pipe mężczyzn (snowboarding)">
Mistrzostwa Świata w Narciarstwie Dowolnym i Snowboardingu 2019 – half-pipe mężczyzn (snowboarding)

Rywalizacja mężczyzn w snowboardowym half-pipe'ie podczas mistrzostw świata w Utah została rozegrana na obiekcie o nazwie Eagle Supra Pipe. Kwalifikacje odbyły się 6 lutego o 14:00. Z kolei finał odbył się 8 lutego 2019 roku o 11:00. Złoty medal wywalczył Australijczyk Scotty James, który pokonał Japończyka Yūto Totsukę oraz Patricka Burgenera ze Szwajcarii.

</doc>
<doc id="5274755" url="https://pl.wikipedia.org/wiki?curid=5274755" title="Jurij Tomiłow">
Jurij Tomiłow



</doc>
<doc id="5274756" url="https://pl.wikipedia.org/wiki?curid=5274756" title="Mistrzostwa Świata w Narciarstwie Dowolnym i Snowboardingu 2019 – slopestyle mężczyzn (snowboarding)">
Mistrzostwa Świata w Narciarstwie Dowolnym i Snowboardingu 2019 – slopestyle mężczyzn (snowboarding)

Rywalizacja mężczyzn w snowboardowym slopestyle'u podczas mistrzostw świata w Utah została rozegrana na torze o nazwie Pick'n'Shovel Slopestyle. Kwalifikacje odbyły się 9 lutego o 09:00. Z kolei finał odbył się 10 lutego 2019 roku o 17:00. Złoty medal wywalczył Chris Corning z USA, który pokonał Kanadyjczyka Marka McMorrisa oraz swego rodaka, Judda Henkesa.

</doc>
<doc id="5274757" url="https://pl.wikipedia.org/wiki?curid=5274757" title="Jan Lisowski (zm. po 1654)">
Jan Lisowski (zm. po 1654)

Jan Lisowski herbu Jeż (zm. po 1654 roku) – miecznik upicki w latach 1646-1653, landwójt połocki, podwojewodzi połocki w latach 1628-1647, namiestnik sądowy surogatora w 1625 roku, kapitan siebieski w 1622 roku, rotmistrz Jego Królewskiej Mości.
Poseł na sejm 1645 roku.

</doc>
<doc id="5274761" url="https://pl.wikipedia.org/wiki?curid=5274761" title="Narodowy Uniwersytet Aerokosmiczny im. Żukowskiego „Charkowski Instytut Lotniczy”">
Narodowy Uniwersytet Aerokosmiczny im. Żukowskiego „Charkowski Instytut Lotniczy”

Narodowy Uniwersytet Aerokosmiczny im. Żukowskiego „Charkowski Instytut Lotniczy” () – ukraińska publiczna uczelnia wyższa.
Historia.
Poprzednikiem uniwersytetu był Charkowski Instytut Lotniczy, założony w 1930, jednym z inicjatorów jego powstania był Gieorgij Proskura. Instytut składał się z dwóch wydziałów: konstrukcji samolotów i konstrukcji silników. W pierwszym roku funkcjonowania Instytutu, zatrudnionych na nim było 12 wykładowców, a edukację podjęło 69 studentów.
Wśród pracowników Instytutu był m.in. Archip Lulka, który pracował nad konstruowaniem silników turboodrzutowych. W czasie II wojny światowej, gdy Charków został zajęty przez Niemców, Instytut został ewakuowany do Kazania.
W 1977 roku dyrektorem Wydziału Projektowania Samolotów został Oleg Antonow. 31 marca 1978 instututowi nadano imię Nikołaja Żukowskiego. 
Po uzyskaniu niepodległości przez Ukrainę, w 1998 roku Instytut został przemianowany na Państwowy Uniwersytet Aerokosmiczny, a 11 września 2000 roku, uzyskał status uniwersytetu narodowego.
Struktura organizacyjna.
W skład uczelni wchodzą następujące jednostki organizacyjne:

</doc>
<doc id="5274764" url="https://pl.wikipedia.org/wiki?curid=5274764" title="Charkowski Instytut Lotniczy">
Charkowski Instytut Lotniczy



</doc>
<doc id="5274765" url="https://pl.wikipedia.org/wiki?curid=5274765" title="Zef Kakarriqi">
Zef Kakarriqi

Zef Kakarriqi (ur. 1916, zm. 1986) - albański weterynarz.
Życiorys.
Po ukończeniu w 1941 roku studiów na Uniwersytecie w Mediolanie pracował jako weterynarz w Prisztinie.
W 1945 roku rozpoczął pracę w Weterynaryjnym Laboratorium Bakteriologicznym w Tiranie.
W latach 1946-1947 specjalizował się w mikrobiologii weterynaryjnej i epizootologii w Belgradzie i Zagrzebiu.
W 1955 roku został członkiem Akademii Nauk Albanii.
W 1961 roku był kierownikiem Wydziału Epizootologii na Uniwersytecie Rolniczym w Tiranie.
Tytuły.
Otrzymał tytuł Wybitnego Pracownika Nauki i Techniki ("Punonjës i Shquar i Shkencës dhe i Teknikës").

</doc>
<doc id="5274767" url="https://pl.wikipedia.org/wiki?curid=5274767" title="Etienne Macdonald">
Etienne Macdonald



</doc>
<doc id="5274774" url="https://pl.wikipedia.org/wiki?curid=5274774" title="Mistrzostwa Świata w Narciarstwie Dowolnym i Snowboardingu 2019 – drużynowy snowcross">
Mistrzostwa Świata w Narciarstwie Dowolnym i Snowboardingu 2019 – drużynowy snowcross

Rywalizacja drużyn mieszanych w konkurencji snowcross podczas mistrzostw świata w Utah została rozegrana na trasie o nazwie Main Street 3 lutego 2019 roku o 11:00. Złoty medal wywalczyli reprezentanci USA: Lindsey Jacobellis i Mick Dierdorff, którzy wyprzedzili Włochów w składzie Michela Moioli i Omar Visintin oraz Niemców: Paula Berga i Hannę Ihediohę.
Drużyny.
W rywalizacji udział wzięło 16 drużyn w następujących składach:
Wyniki.
"Opracowano na podstawie materiału źródłowego": 

</doc>
<doc id="5274775" url="https://pl.wikipedia.org/wiki?curid=5274775" title="Cerkiew św. Mikołaja w Pilźnie">
Cerkiew św. Mikołaja w Pilźnie

Cerkiew św. Mikołaja (cz. "Chrám svatého Mikuláše") – greckokatolicka cerkiew parafialna znajdująca się w czeskim mieście Pilzno.
Historia.
Według legendy kościół wzniósł w 1406, na swojej winnicy, mieszczanin Vít Malíř. Badania wskazują jednak, że pochodzi on z około 1340 roku. W 1414 założono przykościelny cmentarz. W 1740 przebudowany w stylu barokowym, a w 1909 dobudowano zakrystię. W latach 1910-1913 opiekowali się nim Dominikanie, zanim wznieśli oni kościół Matki Bożej Różańcowej i klasztor. 3 maja 1958 kościół św. Mikołaja został wpisany do rejestru zabytków.
W nocy z 21 na 22 grudnia 1990 świątynia została mocno uszkodzona podczas pożaru zakrystii. W 1993 została przekazana parafii greckokatolickiej, a w 2010 rozpoczął się remont cerkwi.
Architektura.
Świątynia łączy elementy gotyku, renesansu, baroku i neorenesansu, ma dwie nawy.

</doc>
<doc id="5274783" url="https://pl.wikipedia.org/wiki?curid=5274783" title="Kościół Marii Panny Śnieżnej w Rokycanach">
Kościół Marii Panny Śnieżnej w Rokycanach

Kościół Marii Panny Śnieżnej (cz. "Kostel Panny Marie Sněžné") – rzymskokatolicka świątynia znajdująca się w czeskim mieście Rokycany.
Historia.
Pierwsza wzmianka o kościele pochodzi z 1110 roku. W 1363 arcybiskup Arnoszt z Pardubic założył przy kościele klasztor augustianów, który spłonął w 1421 podpalony przez husytów. Świątynia została zniszczona podczas pożaru w 1784, odbudowana w 1788 roku według projektu Ignáca Jana Nepomuka Palliardiego. W latach 1821-1823 dobudowano wieżę, którą zaprojektował praski budowniczy František Hegr, a w 1856 podwyższono ją o kolejną kondygnację.
Wpisany do katalogu zabytków 3 maja 1958.
Architektura i wyposażenie.
Świątynia barokowa, trójnawowa, o układzie bazylikowym. Wnętrze zdobi marmurowy, rokokowy ołtarz główny z 1750. W skład wyposażenia kościoła wchodzą również dwie monstrancje – gotycka i barokowa.

</doc>
<doc id="5274784" url="https://pl.wikipedia.org/wiki?curid=5274784" title="Mistrzostwa Świata w Narciarstwie Dowolnym i Snowboardingu 2019 – snowcross kobiet">
Mistrzostwa Świata w Narciarstwie Dowolnym i Snowboardingu 2019 – snowcross kobiet

Rywalizacja kobiet w konkurencji snowcross podczas mistrzostw świata w Utah została rozegrana na trasie o nazwie Main Street. Kwalifikacje rozegrano 31 stycznia o 12:20, z kolei biegi finałowe odbyły się 1 lutego 2019 oku o 11:23. Złoty medal wywalczyła Czeszka Eva Samková, która na mecie wyprzedziła Brytyjkę Charlotte Bankes oraz Włoszkę Michelę Moioli.
Finały.
"Opracowano na podstawie materiału źródłowego": 

</doc>
<doc id="5274787" url="https://pl.wikipedia.org/wiki?curid=5274787" title="Eumorbaeschna">
Eumorbaeschna

Eumorbaeschna – wymarły rodzaj ważek z podrzędu Epiprocta i infrarzędu różnoskrzydłych, jedyny z monotypowej rodziny Eumorbaeschnidae. Obejmuje dwa opisane gatunki. Żyły w jurze późnej na terenie obecnej Europy.
Taksonomia.
Pierwszy zaliczany obecnie do tego rodzaju gatunek opisał w 1932 roku Frank Morton Carpenter pod nazwą "Cymatophlebia jurassica". W późniejszych latach należące doń skamieniałości często błędnie opisywano pod nazwą "Morbaeschna muensteri", obecnie stanowiącą synonim "Mesuropetala muensteri", gatunku należącego do innej rodziny – Mesuropetalidae. Monotypowy rodzaj "Eumorbaeschna" dla "C. jurassica" oraz monotypowa rodzina Eumorbaeschnidae wprowadzone zostały w 2001 roku przez Güntera Bechly’ego i innych.
Eumorbaeschna jurassica znana jest z 18 skamieniałości. Wszystkie odnaleziono w wapieniu z Solnhofen w południowych Niemczech. Pochodzą one z wczesnego tytonu w jurze późnej.
Drugi gatunek, Eumorbaeschna adriankini, opisany został przez Güntera Bechly’ego i Adriana Kina na podstawie pojedynczej skamieniałości odnalezionej na stanowisku Owadów-Brzezinki na południowym wschodzie województwa łódzkiego w Polsce. Pochodzi ona z późnego tytonu. Opis gatunku ukazał się w 2013 roku, po tragicznej śmierci drugiego z autorów, stąd Bechly zmienił pierwotnie planowany epitet gatunkowy na "adriankini", celem uhonorowania współautora.
Morfologia.
Ważki te miały wydłużone pterostygmy o silnie rozwiniętych żyłkach wspierających. W przednim skrzydle odległość między nodusem a pterostygmą wynosiła u "E. adriankini" 11 mm, a u "E. jurassica" od 14 do 15 mm. Żyłek poprzecznych postnodalnych i postsubnodalnych było u "E. adriankini" od 7 do 8, a u "E. jurassica" od 10 do 11. Żyłka interradialna druga, gałęzie druga i 3/4 żyłki radialnej tylnej oraz żyłka medialna przednia były pofalowane. Przebieg żyłki interradialnej drugiej nie był równoległy do drugiej gałęzi żyłki radialnej tylnej – przestrzeń między nimi rozszerzała się w kierunku odsiebnym. Gałąź 3/4 żyłki radialnej tylnej biegła równolegle do żyłki medialnej przedniej aż po tylną krawędź skrzydła. Pomiędzy spłaszczonymi sektorem radialnym i sektorem medialnym znajdowały się dwie żyłki dodatkowe o prostym przebiegu, a za nimi pojedynczy szereg komórek. Trójkąt subdyskoidalny w przednim skrzydle był jednokomórkowy, a w tylnym dwukomórkowy.

</doc>
<doc id="5274789" url="https://pl.wikipedia.org/wiki?curid=5274789" title="Eumorbaeschnidae">
Eumorbaeschnidae



</doc>
<doc id="5274791" url="https://pl.wikipedia.org/wiki?curid=5274791" title="Wielkie Społeczeństwo">
Wielkie Społeczeństwo

Wielkie Społeczeństwo (ang. Great Society) – program reform politycznych realizowany za prezydentury demokraty Lyndona B. Johnsona w połowie lat 60. XX w.
Po raz pierwszy określenie Wielkie Społeczeństwo pojawiło się wiosną 1964 roku, kiedy trwała kampania prezydencka i Johnson ubiegał się o kolejną kadencję. Zakrojony na szeroką skalę program reform, który proponował Johnson, obejmował m.in. prawa socjalne, imigrację czy edukację. Celem programu była budowa tytułowego Wielkiego Społeczeństwa i walka z biedą, jak i wykluczeniem różnych grup amerykańskiego społeczeństwa. Wśród ustaw składających się na program najbardziej znanymi są Civil Rights Act (1964) i Voting Rights Act (1965), które były ukoronowaniem walki ruchu praw obywatelskich. Program budowy tzw. Wielkiego Społeczeństwa napotykał trudności wynikajace z coraz większego zaangażowania Ameryki w Wietnamie.

</doc>
<doc id="5274792" url="https://pl.wikipedia.org/wiki?curid=5274792" title="Eumorbaeschna jurassica">
Eumorbaeschna jurassica



</doc>
<doc id="5274793" url="https://pl.wikipedia.org/wiki?curid=5274793" title="Cymatophlebia jurassica">
Cymatophlebia jurassica



</doc>
<doc id="5274794" url="https://pl.wikipedia.org/wiki?curid=5274794" title="Eumorbaeschna adriankini,">
Eumorbaeschna adriankini,



</doc>
<doc id="5274798" url="https://pl.wikipedia.org/wiki?curid=5274798" title="Bernhard Döbbing">
Bernhard Döbbing

Bernhard Döbbing OFM, właśc. Josef Heinrich Maria Döbbing (ur. 8 lipca 1855 w Münsterze, zm. 14 marca 1916 w Rzymie) – niemiecki biskup katolicki, ordynariusz diecezji Nepi i Sutri w latach 1900–1916, franciszkanin.
Biografia.
Josef Döbbing urodził się w Münsterze w Nadrenii Północnej-Westfalii, w rodzinie szewca Heinricha i Josefine zd. Westermann 8 lipca 1855 roku. Do Zakonu Braci Mniejszych wstąpił w prowincji saksońskiej w Warendorfie w 1874 roku, przyjmując imię zakonne Bernhard. Jako nowicjusz musiał w dobie Kulturkampfu wyemigrować do Stanów Zjednoczonych. Po odbyciu studiów filozoficzno-teologicznych otrzymał święcenia kapłańskie w Cleveland 22 czerwca 1879 roku. W 1881 roku przybył do klasztoru w Quaracchi koło Florencji. Po 1883 zarządzał irlandzkim Instytutem św. Izydora w Rzymie oraz w Capranice. W 1892 założył niemiecki klasztor w Castel Sant’Elia we Włoszech. Pod jego kierownictwem odrestaurowano i rozbudowano sanktuarium pielgrzymkowe S. Maria ad Rupes, połączone z bazyliką w Castel Sant'Elia, a także odnowiono wspólnotę w Amaseno. Powołany na stolicę biskupią diecezji Nepi i Sutri w Królestwie Włoch 2 kwietnia 1900, został konsekrowany 22 kwietnia 1900 przez kard. Francesco Satolliego. Współkonsekratorami byli biskupi Casimiro Gennari i Amilcare Tonietti. Wywarł wpływ na reformę seminariów diecezjalnych w rejonie Wenecji i Florencji. Uczestniczył w przygotowaniu encykliki "Singulari quadam" Piusa X z 24 września 1912 roku. Po przystąpieniu Królestwa Włoch do wojny był napiętnowany za swoje niemieckie pochodzenie. 
Za episkopatu bpa Döbbinga do kościoła Franciszkanów w Panewnikach na Górnym Śląsku sprowadzone zostały relikwie świętych Romana i Ptolomeusza z Nepi w 1913 roku. Biskup Döbbing zmarł w Rzymie 14 marca 1916. Został pochowany na cmentarzu zakonnym w Castel Sant’Elia.

</doc>
<doc id="5274804" url="https://pl.wikipedia.org/wiki?curid=5274804" title="Cerkiew Najświętszej Trójcy w Rokycanach">
Cerkiew Najświętszej Trójcy w Rokycanach

Cerkiew Najświętszej Trójcy (cz. "Kostel Nejsvětější Trojice") – prawosławna świątynia znajdująca się w czeskim mieście Rokycany.
Historia.
Świątynię wzniesiono w latach 1609-1615 jako kościół protestancki, w 1624 przejęty przez katolików. Pełnił funkcję kościoła cmentarnego. Ostatnią osobę na cmentarzu pochowano w 1931, a cmentarz zlikwidowano w 1967. Od 2003 jest własnością cerkwi prawosławnej.
Od 3 maja 1958 wpisany do katalogu zabytków.

</doc>
<doc id="5274807" url="https://pl.wikipedia.org/wiki?curid=5274807" title="Dane ustrukturyzowane">
Dane ustrukturyzowane

Dane ustrukturyzowane () – dane uporządkowane w sposób umożliwiający niezawodną identyfikację poszczególnych stwierdzeń faktów oraz ich wszystkich składników.
Przykładem takich danych są bazy danych i arkusze kalkulacyjne.

</doc>
<doc id="5274809" url="https://pl.wikipedia.org/wiki?curid=5274809" title="RG-33">
RG-33

RG-33 – południowoafrykański, opancerzony samochód klasy MRAP, opracowany przez spółkę BAE Systems Land Systems South Africa, będącą częścią filii BAE Systems Inc. Amerykański oddział BAE Systems głęboko zmodyfikowała projekt wozu o dodatkowe zabezpieczenia oraz zmodyfikowała układ napędowy. Występuje w wersjach z napędem 4×4, która oznaczona jest jako RG-33 i w wariancie z napędem 6×6, którą oznaczono jako RG-33L.
Historia.
RG-33 został wybudowany na bazie wozu RG-31 Nyala, jako jeden z pojazdów klasy MRAP dla wojsk amerykańskich. Wóz opracowała spółka BAE Systems Land Systems South Africa, która jest filią amerykańskiego koncernu BAE Systems. Produkcja kadłuba RG-33 odbywa się w mieście York w stanie Pensylwania, zaś końcowy montaż odbywa się w mieście Chambersburg, także w Pensylwanii. 
W styczniu 2007 roku United States Marine Corps zawarł kontrakt na dostawę pierwszych dwóch pojazdów RG-33 w układzie 4×4 i dwóch RG-33L z napędem 6×6. W lutym 2007 roku zamówiono kolejne 15 pojazdów RG-33 i 75 RG-33L. W 2010 roku dostarczono około 2200 egzemplarzy na potrzeby Sił Zbrojnych Stanów Zjednoczonych.
Konstrukcja.
RG-33 to samochód opancerzony klasy MRAP, który zapewnia podwyższony poziom ochrony na eksplozje improwizowanych ładunków wybuchowych (IED) pod pojazdem i ostrzał z broni maszynowej. W pojeździe zastosowano m.in. specjalnie zaprojektowane dno kadłuba w kształcie litery „V”, co ma na celu rozproszenie energii wybuchu. W razie konieczności pojazd można opancerzyć dodatkowymi modułami pancerza zewnętrznego. Pojazd produkowany jest w dwóch wersjach – RG-33 w układzie napędowym 4×4 oraz RG-33L, który jest powiększoną wersją z napędem 6×6. Oba warianty mają wspólne 90% komponentów co obniża koszty i ułatwia ich wspólną eksploatację.
RG-33.
RG-33 wybudowano w układzie 4×4. Dysponuje on 4 drzwiami bocznymi, przeznaczonymi do wchodzenia bądź też opuszczania wozu. Fotele załogi jak i pasażerów zapewniają ochronę przed wybuchami min. Fotele te podwieszone są do sufitu. Dodatkowo wóz może być wyposażony w układ klimatyzacji i oszkloną obrotnicę z możliwością montażu w niej uzbrojenia. Wóz ma wydzieloną wewnątrz przestrzeń do przechowywania wyposażenia. Opony zawierają wkłady typu run-flat, które pozwalają na dalsze poruszanie się z przebitymi czy też przestrzelonymi oponami. Dodatkowo wóz wyposażony jest w tylną rampę o napędzie hydraulicznym oraz układ noktowizyjny. Jest w stanie zabrać do 4 żołnierzy desantu oraz 2 członków zalogi.
RG-33, podobnie jak w wypadku pierwowzoru, wykorzystuje podwozie Unimog 4×4. Napęd stanowi silnik wysokoprężny Cummins 400 I6 o mocy 400 KM sprzężony z przekładnią Allison 3200.
RG-33L.
RG-33L stanowi wydłużoną wersję RG-33. Wóz wybudowano w układzie napędowym 6×6. Układ konstrukcyjny pozostał ten sam co w wariancie 4×4. Zmianie uległ jednak układ drzwi. Z przodu znajduje się tylko jedna para drzwi, zaś dostęp do tylnej części pojazdu zapewniają tylne drzwi ze specjalną rampą. Dodatkowo RG-33L wyposażony jest w pomocniczy zasilacz o mocy 6 kW. Jest w stanie przetransportować do 14 osób. Pakiet uzbrojenia pozostał ten sam co w wersji RG-33. Pojazd ma długość 8,58 m, szerokość 2,44 m oraz 3,45 m wysokości. Jego masa wynosi 26 ton.
Użytkownicy.
Użytkownicy pojazdu RG-33:

</doc>
<doc id="5274810" url="https://pl.wikipedia.org/wiki?curid=5274810" title="Arkusze kalkulacyjne">
Arkusze kalkulacyjne



</doc>
<doc id="5274813" url="https://pl.wikipedia.org/wiki?curid=5274813" title="Mistrzostwa Świata w Narciarstwie Dowolnym i Snowboardingu 2019 – gigant równoległy kobiet">
Mistrzostwa Świata w Narciarstwie Dowolnym i Snowboardingu 2019 – gigant równoległy kobiet

Rywalizacja kobiet w gigancie równoległym podczas mistrzostw świata w Utah została rozegrana na trasie o nazwie Picabo’s. Kwalifikacje rozegrano 4 lutego 2019 roku o 9:00, z kolei biegi finałowe tego samego dnia o 13:00. Złoty medal wywalczyła Niemka Selina Jörg, która w dużym finale pokonała Rosjankę Natalję Sobolewą. W małym finale triumfowała Ladina Jenny ze Szwajcarii, zdobywając tym samym brązowy medal.
Finały.
"Opracowano na podstawie materiału źródłowego": 

</doc>
<doc id="5274815" url="https://pl.wikipedia.org/wiki?curid=5274815" title="Kolë Heqimi">
Kolë Heqimi

Kolë Heqimi vel Kolë Suma (wł. "Niccolo Summa", ur. 1765 w Szkodrze, zm. 1832 w Wenecji) - osmański lekarz narodowości albańskiej, honorowy konsul Wielkiej Brytanii w Szkodrze (Imperium Osmańskie).
Życiorys.
Ukończył studia medyczne w Wenecji. Po powrocie do Imperium Osmańskiego był osobistym lekarzem wezyrów Ibrahima Paszy oraz Mustafy Reshita Paszy.
W 1817 roku został honorowym konsulem Wielkiej Brytanii w Szkodrze.
Życie prywatne.
Miał dwóch braci: Jaku, konsula Wenecji w Szkodrze oraz Simoniego, aptekarza. Ojciec, Mark Suma, był kupcem.

</doc>
<doc id="5274817" url="https://pl.wikipedia.org/wiki?curid=5274817" title="Kolë Suma Heqimi">
Kolë Suma Heqimi



</doc>
<doc id="5274818" url="https://pl.wikipedia.org/wiki?curid=5274818" title="Kolë Suma">
Kolë Suma



</doc>
<doc id="5274819" url="https://pl.wikipedia.org/wiki?curid=5274819" title="Kolë Summa">
Kolë Summa



</doc>
<doc id="5274821" url="https://pl.wikipedia.org/wiki?curid=5274821" title="Niccolo Suma">
Niccolo Suma



</doc>
<doc id="5274822" url="https://pl.wikipedia.org/wiki?curid=5274822" title="Niccolo Summa">
Niccolo Summa



</doc>
<doc id="5274826" url="https://pl.wikipedia.org/wiki?curid=5274826" title="Jacques Ménager">
Jacques Ménager

Jacques-Eugène-Louis Ménager (ur. 24 lipca 1912 w Anor, zm. 13 marca 1998) – francuski duchowny rzymskokatolicki, biskup Meaux, arcybiskup Reims i prymas Galli Belgica.
Biografia.
29 czerwca 1936 w katedrze św. Ludwika w Wersalu z rąk biskupa wersalskiego Benjamina-Octave Rolanda-Gosselina otrzymał święcenia prezbiteriatu i został kapłanem diecezji wersalskiej.
23 czerwca 1955 papież Pius XII mianował go biskupem pomocniczym diecezji wersalskiej oraz biskupem tytularnym antiocheńskim. 8 października 1955 przyjął sakrę biskupią z rąk biskupa wersalskiego Alexandra Renarda. Współkonsekratorami byli biskup Troyes Julien François Le Couëdic oraz biskup Chartres Roger Jean Fernand Michon.
7 grudnia 1961 papież Jan XXIII mianował go biskupem Meaux. Pełniąc to stanowisko jako ojciec soborowy wziął udział w soborze watykańskim II.
13 lipca 1973 papież Paweł VI awansował go na urząd arcybiskupa Reims oraz związany z arcybiskupstwem tytuł prymasa Galli Belgica. Na tej katedrze zasiadał do 8 sierpnia 1988, gdy Jan Paweł II przyjął jego rezygnację rok po przekroczeniu przez niego wieku emerytalnego.

</doc>
<doc id="5274827" url="https://pl.wikipedia.org/wiki?curid=5274827" title="Wojna francusko-hiszpańska">
Wojna francusko-hiszpańska



</doc>
<doc id="5274828" url="https://pl.wikipedia.org/wiki?curid=5274828" title="Jacques-Eugène-Louis Ménager">
Jacques-Eugène-Louis Ménager



</doc>
<doc id="5274829" url="https://pl.wikipedia.org/wiki?curid=5274829" title="Alexandre-Charles-Albert-Joseph Renard">
Alexandre-Charles-Albert-Joseph Renard



</doc>
<doc id="5274830" url="https://pl.wikipedia.org/wiki?curid=5274830" title="Mistrzostwa Świata w Narciarstwie Dowolnym i Snowboardingu 2019 – slalom równoległy kobiet">
Mistrzostwa Świata w Narciarstwie Dowolnym i Snowboardingu 2019 – slalom równoległy kobiet

Rywalizacja kobiet w slalomie równoległym podczas mistrzostw świata w Utah została rozegrana na trasie o nazwie Picabo’s. Kwalifikacje rozegrano 5 lutego 2019 roku o 9:00, z kolei biegi finałowe tego samego dnia o 13:00. Złoty medal wywalczyła Julie Zogg ze Szwajcarii, która w dużym finale pokonała Ukrainkę Annamari Danczę. W małym finale triumfowała Niemka Ramona Theresia Hofmeister, zdobywając tym samym brązowy medal.
Finały.
"Opracowano na podstawie materiału źródłowego": 

</doc>
<doc id="5274833" url="https://pl.wikipedia.org/wiki?curid=5274833" title="Zarzecze (rejon złoczowski)">
Zarzecze (rejon złoczowski)



</doc>
<doc id="5274835" url="https://pl.wikipedia.org/wiki?curid=5274835" title="Sofía Rojas">
Sofía Rojas

Sofía Rojas (ur. 13 sierpnia 1907 w Suaita, w departamencie Santander w Kolumbii zm. 30 lipca 2022 tamże) – kolumbijska superstulatka i zarazem najstarsza osoba w historii Kolumbii, której wiek został udokumentowany i pomyślnie zweryfikowany przez Supercentenarios.net oraz przez Gerontology Research Group Gerontology Research Group.
Życiorys.
Sofía Rojas urodziła się w małej wiosce w Suaita, w departamencie Santander, w Kolumbii 13 sierpnia 1907 roku. W 1957 roku przeniosła się do Bucaramanga w Santander. Miała czworo dzieci. Przez całe życie pracowała jako sprzedawca napojów Guarapo (miodu palmowego). Sofía Rojas była wyznania katolickiego i była osobą bardzo religijną, a w szczególności swoje intencje zawierzała Matce Bożej z Candelarii. Jej rodzina i sąsiedzi nazywali ją „la paloma” (po hiszpańsku „gołąb”). W sierpniu 2017 roku obchodziła swoje 110 urodziny i tym samym uzyskała miano superstulatki. Stała się najstarszą żyjącą osobą w Kolumbii, po śmierci Juany Aritamy de Fuentes, 21 maja 2021 roku. 12 października 2021 w wieku 114 lat, 60 dni, przekroczyła wiek Carmen Emilii Jaramillo (1906–2020), zostając rekordzistką Kolumbii w długowieczności. Jej wiek został zweryfikowany przez Santiago Garcia i Stefana Maglova. W tym czasie miała troje żyjących dzieci, 18 wnuków, 24 prawnuków i 16 praprawnuków.
W czasie swoich 114 urodzin, Sofía Rojas mieszkała w Bucaramanga w Santander w Kolumbii. Jej najmłodsza siostra, Brygida, żyła jeszcze w wieku 97 lat i mieszkała w Suaita, rodzinnym mieście starszej siostry. Zmarła 30 lipca 2022 roku w Bucaramanga w wieku 114 lat i 351 dni.

</doc>
<doc id="5274836" url="https://pl.wikipedia.org/wiki?curid=5274836" title="Rosyjska fantastyka">
Rosyjska fantastyka

Rosyjska fantastyka – fantastyka naukowa, fantasy i horror są popularnymi gatunkami w literaturze i innych mediach rosyjskich. 
Historia rosyjskiej fantastyki sięga, podobnie jak w krajach zachodnich, początków XX wieku.
Rosyjska fantastyka cieszy się także dużą popularnością w Polsce.

</doc>
<doc id="5274837" url="https://pl.wikipedia.org/wiki?curid=5274837" title="Louis-Augustin Marmottin">
Louis-Augustin Marmottin

Louis-Augustin Marmottin (ur. 11 marca 1875 w La Neuville-au-Pont, zm. 9 maja 1960) – francuski duchowny rzymskokatolicki, biskup Saint-Dié, arcybiskup Reims i prymas Galli Belgica.
Biografia.
17 grudnia 1898 otrzymał święcenia prezbiteriatu i został kapłanem diecezji Châlons.
2 sierpnia 1930 papież Pius XI mianował go biskupem Saint-Dié. 2 października 1930 przyjął sakrę biskupią z rąk biskupa Châlons Josepha-Marii Tissiera. Współkonsekratorami byli biskup strasburski Charles-Joseph-Eugène Ruch oraz biskup Le Mans Georges-François-Xavier-Marie Grente. Ingres odbył 15 października 1930.
21 sierpnia 1940 papież Pius XII awansował go na urząd arcybiskupa Reims oraz związany z arcybiskupstwem tytuł prymasa Galli Belgica. Na tej katedrze zasiadał do śmierci 9 maja 1960.

</doc>
<doc id="5274838" url="https://pl.wikipedia.org/wiki?curid=5274838" title="Kościół św. Andrzeja Boboli w Łomży">
Kościół św. Andrzeja Boboli w Łomży

Kościół świętego Andrzeja Boboli w Łomży – rzymskokatolicki kościół parafialny należący do parafii pod tym samym wezwaniem (dekanat Łomża – św. Michała Archanioła diecezji łomżyńskiej).
Budowa świątyni została rozpoczęta 2 kwietnia 2005 roku po pobłogosławieniu przez biskupa łomżyńskiego placu budowy. W ramach obchodów diecezjalnych 350. rocznicy śmierci św. Andrzeja Boboli, patrona diecezji łomżyńskiej i parafii, w dniu 16 maja 2007 roku został wmurowany pod budowę kościoła kamień węgielny pochodzący ze wzgórza św. Wawrzyńca w Starej Łomży nad rzeką, poświęcony przez biskupa Stanisława Stefanka 6 kwietnia 2005 roku w Rzymie, w czasie parafialnej pielgrzymki podczas uroczystości pogrzebowych papieża Jana Pawła II. Świątynia została zbudowana dzięki staraniom księdza proboszcza Andrzeja Popielskiego, według projektu Pracowni Architektonicznej Anny Polkowskiej, Urszuli Zabiełło i Mikołaja Długosza z Warszawy. 25 grudnia 2010 roku biskup łomżyński Stanisław Stefanek pobłogosławił świątynię i rozpoczęto w niej odprawianie nabożeństw.

</doc>
<doc id="5274839" url="https://pl.wikipedia.org/wiki?curid=5274839" title="Southend Pier">
Southend Pier

Southend Pier – molo na Morzu Północnym, w ujściu Tamizy, w angielskim mieście Southend-on-Sea (Essex). Mając długość 2,16 kilometra (1,34 mili) jest najdłuższym molo rekreacyjnym na świecie i symbolem miasta. 
Historia.
Pierwsze drewniane molo w tym miejscu zaprojektowano w 1828 roku. Obiekt o długości 182,88 metra (600 stóp) otwarto w 1830 roku. Budowlę przedłużono do długości 2092,15 metrów w 1846 roku, co uczyniło ją najdłuższą w Europie. Przebudowano ją wówczas na stalową. W sierpniu 1885 roku zaprojektowano wymianę konstrukcji, a w 1888 roku rozpoczęto prace według projektu Jamesa Brunleesa. Molo zostało otwarte 24 sierpnia 1890 roku. Z sumy 80 tysięcy funtów, 10 tysięcy funtów kosztowała linia kolei elektrycznej, biegnąca na molo. Przedłużenie budowli w obecnej, rekordowej na świecie długości otwarto w 1898 roku. 25 lipca 1908 roku otwarto górny poziom przedłużonego pirsu, a następnie ułożono drugi tor linii kolejowej. W 1929 roku dobudowano nabrzeże dla parowca Prince George.
W czasie II wojny światowej molo było użytkowane przez brytyjską Marynarkę Wojenną. Popularność obiektu wzrosła po wojnie. Linia kolejowa w sezonie 1949/1950 przewiozła łącznie 4 713 082 pasażerów, a dodatkowy milion osób przeszedł molo na piechotę. Kryzys nadszedł w 1970 roku, kiedy to obiekt wydzierżawiono.
W lipcu 1976 roku pożar poważnie uszkodził głowicę mola, a koszty naprawy oszacowano na 1,4 miliona funtów. W październiku 1978 roku kolej molowa została zamknięta ze względów bezpieczeństwa. Lokalne władze planowały zamknąć całe molo we wrześniu 1980 roku, ale uzgodniono pakiet ratunkowy z lokalnym przedsiębiorstwem. W listopadzie 1984 roku podjęto prace ratunkowe. W 1986 roku odnowioną budowlę otwarła księżna Anna. W 1989 roku, w pobliżu stacji kolejowej na lądzie otwarto muzeum mola. 7 czerwca 1995 roku uszkodzeniu uległa linia kolejowa, którą w wyniku tego zamknięto i (po remoncie) ponownie uruchomiono (obecnie jest jednotorowa). W 1998 roku, wyremontowano strefę wejściową po pożarze. W początku XXI wieku prowadzono kolejne prace modernizacyjne (między innymi winda, oświetlenie, punkt handlowy, dostęp dla osób z niepełnosprawnościami). W 2005 roku kolejny pożar poważnie zniszczył strefę wejściową. Remont ukończono w 2007 roku. We wrześniu 2009 roku otwarto nową stację kolejową. W 2011 roku w molo uderzyła barka, a w 2012 roku po raz kolejny zamknięto je na czas remontu. W 2022 roku wymieniono tabor kolejowy na nowy.

</doc>
<doc id="5274841" url="https://pl.wikipedia.org/wiki?curid=5274841" title="Yves Boisset">
Yves Boisset

Yves Boisset (ur. 14 marca 1939 w Paryżu) – francuski reżyser i scenarzysta filmowy. Specjalizuje się w filmach akcji, thrillerach i kryminałach.
Karierę zaczynał jako asystent reżysera pod koniec lat 50. Pracował z takimi twórcami, jak m.in. Jean-Pierre Melville, Claude Sautet, Yves Ciampi czy René Clément. Jego samodzielnym debiutem reżyserskim był "Coplan ratuje swoją skórę" (1968).
Nakręcił takie filmy fabularne, jak m.in. "Hamulec bezpieczeństwa" (1970), "Skok anioła" (1971), "Tak szalona, że może zabić" (1975), "Sędzia Fayard, zwany Szeryfem" (1977), "Klucz w drzwiach" (1978), "Chodźmy, dzieci" (1981), "A stawką jest śmierć" (1983), "W matni" (1984) czy "Błękitne jak piekło" (1986). Za film "Porwanie" (1972) zdobył Srebrną Nagrodę na MFF w Moskwie, a za "Dupont Lajoie" (1975) - Srebrnego Niedźwiedzia – Nagrodę Specjalną Jury na 25. MFF w Berlinie.

</doc>
<doc id="5274847" url="https://pl.wikipedia.org/wiki?curid=5274847" title="Ukraińska fantastyka">
Ukraińska fantastyka

Ukraińska fantastyka – fantastyka naukowa, fantasy i horror są gatunkami literackimi spotykanymi w ukraińskiej literaturze i mediach. Zaliczają się do niej pozycje pisane po ukraińsku i rosyjsku.
Jak w wielu innych krajach, historia ukraińskiej fantastyki sięga początków XX-ego wieku. Pierwszym ukraińskim autorem fantastyki naukowej był Wasyl Bierieżnyj (1918-1988).
Ukraińska fantastyka, podobnie jak rosyjska, cieszy się także dużą popularnością w Polsce. Do popularnych w Polsce ukraińskich pisarzy fantastyki należą m.in. Marina i Siergiej Diaczenko.
Język i kultura.
Przez większą część XX wieku Ukraina była częścią Związku Radzieckiego, a wcześniej Imperium Rosyjskiego, w których dominował język rosyjski. Chociaż ukraiński jest obecnie oficjalnym językiem niepodległej Ukrainy, wielu ukraińskich autorów mówi i pisze po rosyjsku, co umożliwia im również dostęp do większego rynku. Pisanie po ukraińsku staje się jednak coraz bardziej powszechne w XXI wieku, także z powodu napięć i konfliktów między Ukrainą a Rosją. Z powodu tej złożonej historii niektórzy pisarze urodzeni na terenach współczesnej Ukrainy nie są zwykle uważani za Ukraińców; na przykład Michaił Bułhakow jest powszechnie określany jako Rosjanin, a Stanisław Lem jako Polak, chociaż obaj urodzili się we Lwowie (dziś na Ukrainie). Podobnie Nikołaj Gogol, jeden z twórców rosyjskiej fantastyki, ma ukraińskie korzenie i często wykorzystywał w swoich pracach ukraińskie motywy ludowe. Z tych powodów, chociaż literatura ukraińska, w tym fantasy i science fiction, jest coraz bardziej wyrazista, tradycyjnie jest ściśle związana z rosyjską tradycją literacką i często jest analizowana w kontekście rosyjskiej tradycji literackiej.
Niektóre prace niekiedy zaliczane do fantastyki ukraińskiej są również pisane przez ukraińskich pisarzy emigracyjnych w innych językach, w tym w języku angielskim, takich jak R.B. Lemberg i Anatolij Biełowskij.
Historia.
Podobnie jak w wielu innych krajach, historia ukraińskiej fantastyki sięga początków XX wieku, choć czerpie inspiracje z wcześniejszych prac. Wśród nich są magiczne motywy w poezji dziewiętnastowiecznej ukraińskiej poetki Łesi Ukrainki czy dzieła Gogola. W ciągu następnego stulecia ukraińskie dzieła brały inspiracje od rosyjskiej, jak i zachodniej fantastyki.
Wśród pierwszych ukraińskich autorów science fiction byli Pawło Krat (1882-1952) i Wasyl Bereżnyj (1918-1988). Prace Krata reprezentują utopijną fantastykę naukową o charakterze socjologicznym, podczas gdy prace Bereżnego to bardziej tradycyjna, klasyczna literatura science fiction, skoncentrowana na przygodzie i zachwycie wynalazkami. Inni pisarze starszego pokolenia pochodzenia ukraińskiego to Wołodymyr Wynnyczenko, premier krótkotrwałej Ukraińskiej Republiki Ludowej pod koniec IWŚ; dysydent z czasów sowieckich Ołeksandr Berdnyk, określany jako najbardziej znaczący ukraiński klasyczny pisarz science-fiction; Mirosław Kapii („protoplasta podróży kosmicznych w nauce ukraińskiej fikcji”), Igor Rosokchowatski, który ukuł ukraińskie słowo oznaczające cyborga, "syhom" i były żołnierz piechoty morskiej Wołodymyr Sawczenko. Ukraińscy pisarze z czasów sowieckich piszący po rosyjsku to między innymi Anatolij Dnieprow, Jurij Smołycz („okrzyknięty patriarchą ukraińskiego science fiction”) i Wołodymyr Władko.
Współcześni popularni ukraińscy pisarze science fiction i fantasy to Włodzimierz Arenew, Marina i Siergiej Diaczenko, Max Frei, Henry Lion Oldi, Władimir Sawczenko, Oleg Szynkarenko i Andriej Walentynow. Jednym z najbardziej kontrowersyjnych pisarzy jest Fiodor Berezin, pisarz urodzony na spornym terytorium Doniecka i związany z Doniecką Republiką Ludową, którego militarna science fiction reprezentuje skrajnie prorosyjski punkt widzenia.
Tematy i gatunki.
Tradycyjnie fantastyka naukowa była znacznie bardziej popularna w literaturze ukraińskiej niż fantasy, ale w ostatnich dziesięcioleciach zaczęło się to zmieniać. Pierwsza antologia ukraińskich opowiadań fantasy została opublikowana w 1990 r. (Ohnenyi zmii, Ognisty smok), a pierwsza antologia opowieści grozy w 2000 r. (Antolohiia ukrainskoho zhakhu, Antologia ukraińskiego horroru); po tym ostatnim pojawiła się wkrótce kolejna podobna antologia w 2001 roku (Nichnyj pryvyd: antolohiia ukrainskoi hotychnoi prozy XIX stolittia, Widmo nocy: antologia ukraińskiej prozy gotyckiej z XIX wieku).
Według Smyrniwa, główne tematy dwudziestowiecznej ukraińskiej fantastyki naukowej obejmują podróże kosmiczne, podróże w czasie, kontakt z kosmitami, roboty, androidy i cyborgi.
Fandom.
Na Ukrainie jest silny fandom fantastyki, o czym świadczy fakt, że Kijów był dwukrotnie gospodarzem Euroconu (w 2006 i 2013 roku).
Odbiór.
Ukraińska fantastyka jest popularna w Polsce, tak samo jak rosyjska. Do najpopularniejszych ukraińskich pisarzy fantastyki w Polsce i krajach rosyjskojęzycznych należą Marina i Siergiej Diaczenko. Ukraińskie prace nie są zbyt często tłumaczone na angielski.
Ukraińska fantastyka była tematem monografii naukowej Waltera Smyrniwa z 2013 r. ("Ukrainian Science Fiction: Historical and Thematic Perspectives").

</doc>
<doc id="5274851" url="https://pl.wikipedia.org/wiki?curid=5274851" title="Prva slovenska nogometna liga (2012/2013)">
Prva slovenska nogometna liga (2012/2013)

Prva slovenska nogometna liga 2012/2013 była 22. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 14 lipca 2012 do 26 maja 2013 rozegrały 36 kolejek meczów. 
Maribor zdobył trzeci tytuł z rzędu, a 11. w swojej historii.
Baraże o 1. SNL.
Dziewiąty zespół w klasyfikacji Mura 05 spadł bezpośrednio z ligi, ponieważ nie otrzymał licencji Słoweńskiego Związku Piłki Nożnej na udział w rozgrywkach na pierwszym poziomie w kolejnym sezonie ze względu na złą kondycję finansową klubu.
Druga drużyna 2. SNL Dob zrezygnowała z awansu z powodów finansowych ustępując miejsce trzeciemu zespołowi ligi drużynie Krka.

</doc>
<doc id="5274853" url="https://pl.wikipedia.org/wiki?curid=5274853" title="Maksym Łucenko">
Maksym Łucenko

 
Maksym Wiaczesławowycz Łucenko (ukr. Максим Вячеславович Луценко; ur. 30 stycznia 1993 w Drużkiwce) – ukraiński koszykarz, występujący na pozycji niskiego skrzydłowego.

</doc>
<doc id="5274856" url="https://pl.wikipedia.org/wiki?curid=5274856" title="Francisco Orueta y Castrillón">
Francisco Orueta y Castrillón

Francisco de Asis Orueta y Castrillón CO (ur. 6 października 1804 w Limie, zm. 25 sierpnia 1886) – peruwiański duchowny rzymskokatolicki, filipin, biskup Trujillo, arcybiskup limski i prymas Peru.
Biografia.
W 1821 wstąpił do Kongregacji Oratorium św. Filipa Neri. 9 października 1829 otrzymał święcenia diakonatu, a dwa dni później prezbiteriatu (oba z rąk biskupa Cuzco José Calixto Orihuela Valderrama OESA) i został kapłanem swojego zgromadzenia.
14 lipca 1855 wybrany biskupem pomocniczym archidiecezji limskiej, co zatwierdził 28 września 1855 papież Pius IX, nadając mu także tytuł biskupa in partibus infidelium aegajskiego. 23 grudnia 1855 w kościele św. Filipa Neri w Limie przyjął sakrę biskupią z rąk arcybiskupa limskiego José Manuela Pasquela. Współkonsekratorem był biskup Chachapoyas Pedro Ruiz Zumaeta. Przy sakrze asystował również ks. Luc Pellicer.
11 sierpnia 1859 został wybrany biskupem Trujillo. Zatwierdzenie Piusa IX na to stanowisko otrzymał 26 września 1859.
21 marca 1873 mianowany arcybiskupem limskim oraz prymasem Peru. Na tej katedrze zasiadał do śmierci 25 sierpnia 1886.

</doc>
<doc id="5274857" url="https://pl.wikipedia.org/wiki?curid=5274857" title="Francisco de Asis Orueta y Castrillón">
Francisco de Asis Orueta y Castrillón



</doc>
<doc id="5274865" url="https://pl.wikipedia.org/wiki?curid=5274865" title="Lada Vondrová">
Lada Vondrová

Lada Vondrová (ur. 6 września 1999 w Novym Měście na Moravě) – czeska lekkoatletka specjalizująca się w biegu na 400 metrów oraz biegu na 400 metrów przez płotki.
Zadebiutowała na arenie międzynarodowej w 2015 roku na Mistrzostwach świata juniorów młodszych w Cali, gdzie doszła do półfinału w biegu na 400 metrów przez płotki. Dwukrotna młodzieżowa mistrzyni Europy z 2021 roku (w biegu na 400 metrów oraz w sztafecie 4 × 400 metrów) oraz młodzieżowa wicemistrzyni Europy z 2019 roku (w biegu na 400 metrów). Uczestniczka igrzysk olimpijskich w 2020 w Tokio, gdzie osiągnęła półfinał w biegu na 400 metrów. 
Złota medalistka mistrzostw Czech oraz halowych mistrzostw Czech.
Rekordy życiowe.
15 czerwca 2021 w Kladnie Vondrová biegła na trzeciej zmianie czeskiej sztafety mieszanej 4 × 400 metrów, która wynikiem 3:14,84 ustanowiła aktualny rekord kraju w tej konkurencji.

</doc>
<doc id="5274867" url="https://pl.wikipedia.org/wiki?curid=5274867" title="Erden Kıral">
Erden Kıral

Erden Kıral (ur. 10 kwietnia 1942 w Gölcük, zm. 17 lipca 2022 w Antalii) – turecki reżyser i scenarzysta filmowy. Autor kilkunastu filmów fabularnych.
Największy sukces międzynarodowy odniósł jego dramat "Sezon w Hakkari" (1983), opowiadający o zesłanym na głęboką prowincję tureckim nauczycielu, który stara się pozyskać zaufanie lokalnej kurdyjskiej społeczności. Obraz zdobył cztery nagrody, w tym Srebrnego Niedźwiedzia – Nagrodę Grand Prix Jury oraz Nagrodę FIPRESCI, na 33. MFF w Berlinie. Pięć lat później, w konkursie głównym na 38. Berlinale, zaprezentowany został kolejny film Kırala "Sezon polowań" (1988).

</doc>
<doc id="5274869" url="https://pl.wikipedia.org/wiki?curid=5274869" title="Grzegorz Hałupka">
Grzegorz Hałupka

 Grzegorz Hałupka (ur. 28 listopada 1970 w Chorzowie) – generał brygady Wojska Polskiego; dowódca 6 Brygady Powietrznodesantowej w latach 2016–2018; członek Rady ds. Bezpieczeństwa i Obronności przy Prezydencie RP w ramach Narodowej Rady Rozwoju od 15 grudnia 2021 do 26 stycznia 2022.
Życiorys.
Wykształcenie.
Grzegorz Hałupka jest absolwentem Wyższej Szkoły Oficerskiej Wojsk Pancernych (1993), Uniwersytetu Opolskiego, w którym uzyskał tytuł magistra oraz ukończył studia podyplomowe. Studia podyplomowe z zakresu mobilizacji i pokojowego uzupełnienia wojsk w Akademii Obrony Narodowej, podyplomowe studia polityki obronnej w AON oraz szkolenie spadochronowo-desantowe.
Służba wojskowa.
Służbę zawodową rozpoczął w Opolu w 1993 na stanowisku dowódcy plutonu czołgów w 102 pułku zmechanizowanym, a od 1994 w 5 Brygadzie Pancernej, gdzie dowodził kompanią czołgów. Od 1996 służył w jednostkach Żandarmerii Wojskowej, w których zajmował stanowiska: oficera operacyjnego, specjalisty i szefa wydziału. Jednocześnie w ramach tej formacji pełnił służbę w ramach PKW w Iraku podczas IV zmiany. W 2005 w Oddziale Specjalnym ŻW w Gliwicach pełnił obowiązki szefa wydziału oraz szefa sztabu, a następnie objął stanowisko zastępcy komendanta. W okresie tym brał udział między innymi w przygotowaniu żołnierzy do służby poza granicami kraju, były to misje w Iraku, Afganistanie i Libanie oraz zaangażowany był w tworzeniu kontyngentu w Republice Konga, w Czadzie i Republice Środkowej Afryki. W 2011 został zastępcą dowódcy Jednostki Wojskowej Agat w Gliwicach. W 2013 wyznaczony na stanowisko szefa Oddziału Szkolenia w Zarządzie Szkolenia i Doktryn Inspektoratu Wojsk Specjalnych w Dowództwie Generalnym Rodzajów Sił Zbrojnych. W 2014 mianowany był na stopień pułkownika. 
2 maja 2016 minister obrony narodowej Antoni Macierewicz wręczył mu nominację na dowódcę 6 Brygady Powietrznodesantowej. 29 listopada 2016 postanowieniem prezydenta Rzeczypospolitej Polskiej z dnia 21 listopada 2016 nominowany na stopień generała brygady. Akt mianowania odebrał z rąk prezydenta Rzeczypospolitej Polskiej Andrzeja Dudy. W latach 2016–2017 był organizatorem i współorganizatorem ćwiczeń pod kryptonimem: „Swift Response 16” „Airborne Detachment-16”; „Efes-16” w Turcji; „Dragon-17”. Przygotowywał wydzielone pododdziały 6 BPD do dwóch kolejnych zmian w ramach Polskiego Kontyngentu Wojskowego KFOR (Kosowo Forces) oraz JMTG-U (Joint Multinational Training Group – Ukraine). 15 marca 2018 został powołany na członka Konwentu Akademii Wojsk Lądowych. 2 lipca 2018 przekazał dowodzenie 6 BPD dla gen. Szymona Koziatka. Następnie został wyznaczony na stanowisko szefa Zarządu Wojsk Aeromobilnych i Zmotoryzowanych (Inspektorat WL Dowództwa Generalnego RSZ). 21 stycznia 2020 został wybrany wiceprzewodniczącym Rady Programowej Akademii Wojsk Lądowych im. generała Tadeusza Kościuszki. Od 29 stycznia 2020 do 20 marca 2020 czasowo pełnił obowiązki Inspektora Wojsk Lądowych. 
31 stycznia 2021 w wieku 51 lat zakończył zawodową służbę wojskową. 15 grudnia 2021 został powołany do Rady ds. Bezpieczeństwa i Obronności przy Prezydencie RP w ramach Narodowej Rady Rozwoju, w której uczestniczył do 16 stycznia 2022. 
Ordery, odznaczenia i wyróżnienia.
i inne

</doc>
<doc id="5274872" url="https://pl.wikipedia.org/wiki?curid=5274872" title="Złote bloki">
Złote bloki

Złote bloki – szósty album studyjny polskiego wokalisty Mroza. Wydawnictwo ukazało się 1 kwietnia 2022 roku nakładem wytwórni muzycznej Universal Music Polska.
Album zadebiutował na 3. miejscu polskiej listy przebojów – OLiS. W grudniu 2022 uzyskał certyfikat platynowej płyty za sprzedaż ponad 30 tysięcy kopii.
Utwór „Złoto” otrzymał nominację do Fryderyków 2022 w kategorii „Utwór roku”.
Lista utworów.
Opracowano na podstawie materiału źródłowego

</doc>
<doc id="5274875" url="https://pl.wikipedia.org/wiki?curid=5274875" title="Rejon (Ukraina)">
Rejon (Ukraina)

Rejon (ukr. "район") – jednostka samorządu terytorialnego i podziału administracyjnego na Ukrainie. Jest to szczebel subregionalny, a więc usytuowany między szczeblem regionalnym, który stanowią obwody (ukr. "область") oraz szczeblem lokalnym tworzonym przez hromady (ukr. "громада"). Do czasu reformy decentralizacyjnej funkcjonujące na Ukrainie rejony były elementem scentralizowanego systemu odziedziczonego po czasach sowieckich i było ich 490. 17 lipca 2020 ukraiński parlament utworzył 136 nowych rejonów. Pierwsze historyczne wybory samorządowe, w których mieszkańcy wybrali władze samorządowe na szczeblu rejonów odbyły się 25 października 2020.

</doc>
<doc id="5274877" url="https://pl.wikipedia.org/wiki?curid=5274877" title="Ołeksandr Łypowy">
Ołeksandr Łypowy

 
Ołeksandr Wołodymyrowycz Łypowy (ukr. Олександр Володимирович Липовий; ur. 9 października 1991 w Charkowie) – ukraiński koszykarz, reprezentant kraju, występujący na pozycjach rzucającego obrońcy lub niskiego skrzydłowego, obecnie zawodnik Telekom Baskets Bonn.

</doc>
<doc id="5274885" url="https://pl.wikipedia.org/wiki?curid=5274885" title="Drzewo genealogiczne Lubomirskich herbu Drużyna">
Drzewo genealogiczne Lubomirskich herbu Drużyna

Główne źródła danych: wielcy.pl, http://strony.toya.net.pl/~mc_herbarz/NOBLE_gen/lubomirski0.htm, W. Semkowiecz, "Drużyna i Śreniawa. Studium heraldyczne", „Kwartalnik Historyczny” R. 14(1900), s. 200-222. Daty w nawiasach kwadratowych, np. [1244,1253] oznaczają czas występowania danej osoby w źródłach, gdy nie znamy dat życia.

</doc>
<doc id="5274888" url="https://pl.wikipedia.org/wiki?curid=5274888" title="Narodowy Balet Ukrainy „Virski”">
Narodowy Balet Ukrainy „Virski”

„Virski”, Narodowy Zasłużony Akademicki Zespół Tańca Ukrainy im. Pawła Wirskiego, (też Narodowy Balet Ukrainy „Virski”, , ) – ukraiński, państwowy zespół taneczny odwołujący się do ukraińskich tradycji ludowych założony w 1937 roku.
Zespół podlega ministerstwu kultury Ukrainy. Składa się z baletu i orkiestry. Przy Zespole prowadzone są studia choreograficzne i działa dziecięca szkoła choreograficzna.
Historia.
Zespół został założony w Kijowie w czerwcu 1937 roku przez wybitnych choreografów Mykołę Bołotowa i Pawła Wirskiego jako grupa tancerzy, której celem było badanie, gromadzenie, przechowywanie i popularyzacja ukraińskich tańców ludowych. Początkowo grupa działała pod kierownictwem Pawła Wirskiego. Jej pierwszy występ odbył się 1 września 1937 roku podczas Międzynarodowego Festiwalu Teatralnego w Moskwie. W repertuarze grupy znalazły się takie choreografie jak "Українська сюїта" () prezentująca tradycyjne tańce ukraińskie, czy "Шахтарський перепляс" () wchodzący w skład zbioru współczesnych choreografii tańców Donbasu.
Paweł Wirski przestał kierować grupą w 1940 roku. W tym też roku została ona przekształcona w Zespół Pieśni i Tańca Ukrainy (). W tamtym okresie z zespołem współpracowali tacy choreografowie jak , , czy Ołeksandr Berdowski. Kolejna reorganizacja nastąpiła w 1951 roku, po obchodach tzw. 2. Dekady Ukraińskiej Sztuki i Literatury w Moskwie. Zmieniono wtedy też nazwę na Państwowy Zespół Tańca Ukrainy (). Zespołem kierowała rada, na czele której w 1951 roku stanął Serhij Sergiejew, a następnie w 1952 roku Ołeksandr Berdowski, w latach 1952-54 Wachtang Wroński, a w latach 1954-55 .
W 1955 roku do zespołu, jako jego kierownik artystyczny i dyrektor, powrócił Paweł Wirski, którym pozostawał przez kolejne dwadzieścia lat, aż do swojej śmierci w 1975 roku. W tym czasie opracował 5 pełnych programów artystycznych, liczne układy ukraińskich tańców ludowych, a także układy choreograficzne ukazujące przeszłość i teraźniejszość życia na Ukrainie, scen rodzajowych i innych form tanecznych. Do najsłynniejszych należą: rozpoczynający każdy koncert układ "My z Ukrainy" (), "Hopak" (), "Kozak" (), "Zaporożcy" (), czy "Powzunec" (). W 1959 roku zespół otrzymał dyplom honorowy Światowej Rady Pokoju oraz tytuł zasłużonego zespołu (Państwowy Zasłużony Zespół Tańca Ukrainy; ), a w 1971 roku akademickiego zespołu (Państwowy Zasłużony, Akademicki Zespół Tańca Ukrainy; ). Przy zespole organizowane są od 1962 roku studia choreograficzne.
Po śmierci Wirskiego kierownictwo nad zespołem ponownie przejęła rada, na której czele stanął w latach 1975-76 Ołeksij Homon, 1976-77 , 1977-80 . W 1977 roku zespół otrzymał imię Pawła Wirskiego (Państwowy Zasłużony, Akademicki Zespół Tańca Ukrainy im. Pawła Wirskiego; )W 1980 roku kierownikiem artystycznym i dyrektorem generalnym został . Uzupełnił on repertuar o takie układy jak "Karpaty" (), "Ukraiński męski taniec z bębnami" (), "Hucułka" (), czy "Ukraino, moja Ukraino" (). Z zespołem współpracowało wielu plastyków, kompozytorów, choreografów i baletmistrzów, m.in. Tetiana Jabłońska, , , Lew Kołodub, , Anton Mucha, czy . W 1987 roku zespół został uhonorowany radzieckim orderem Przyjaźni Narodów. W 1991 roku Mirosław Wantuch wraz z żoną założyli przy zespole szkołę baletową (), której Walentina została dyrektorem i kierownikiem artystycznym. W 1997 roku zespół otrzymał prawo posługiwania się tytułem zespołu narodowego (Narodowy Zasłużony Akademicki Zespół Tańca Ukrainy im. Pawła Wirskiego; ).

</doc>
<doc id="5274891" url="https://pl.wikipedia.org/wiki?curid=5274891" title="Scottish Premier League w piłce siatkowej mężczyzn (2021/2022)">
Scottish Premier League w piłce siatkowej mężczyzn (2021/2022)

Scottish Premier League 2021/2022 − 53. sezon ligowych mistrzostw Szkocji w piłce siatkowej zorganizowany przez stowarzyszenie Scottish Volleyball. Zainaugurowany został 2 października 2021 roku i trwał do 26 marca 2022 roku.
Rozgrywki zostały przywrócone po jednym sezonie przerwy spowodowanej pandemią COVID-19. Składały się one z fazy zasadniczej oraz fazy play-off. W fazie zasadniczej osiem drużyn rozegrało między sobą po jednym spotkaniu, a miejsce zajęte w tej fazie decydowało o rozstawieniu w fazie play-off. Faza play-off składała się z trzech rund. W ramach I rundy odbyły się ćwierćfinały, II runda obejmowała półfinały o miejsca 1-4 i o miejsca 5-8, w III rundzie natomiast rozegrano finały oraz mecze klasyfikacyjne o 3., 5. i 7. miejsce.
Ligowe mistrzostwo Szkocji po raz czwarty zdobył klub , który w finale pokonał . Trzecie miejsce zajął zespół .
W sezonie 2021/2022 żaden szkocki klub nie występował w europejskich pucharach.
System rozgrywek.
Scottish Premier League w sezonie 2021/2022 składała się z fazy zasadniczej oraz fazy play-off.
Faza zasadnicza
W fazie zasadniczej 8 drużyn rozegrało między sobą po jednym spotkaniu. Miejsce zajęte w fazie zasadniczej decydowało o rozstawieniu w fazie play-off.
Faza play-off
Faza play-off składała się z trzech rund. We wszystkich rundach rywalizacja toczyła się na podstawie drabinki turniejowej, a o awansie decydowało jedno spotkanie.
I runda
W ramach I rundy odbyły się ćwierćfinały. Pary ćwierćfinałowe powstały na podstawie miejsc zajętych przez poszczególne drużyny w fazie zasadniczej według klucza: 1-8, 2-7, 3-6, 4-5. Zespoły, które wygrały mecze ćwierćfinałowe, awansowały do półfinałów, a te, które przegrały, rywalizowały o miejsca 5-8.
II runda
II runda obejmowała półfinały o miejsca 1-4 i o miejsca 5-8.
Pary półfinałowe o miejsca 1-4 powstały według poniższego klucza:
Pary w półfinałach o miejsca 5-8 powstały analogicznie do par półfinałowych o miejsca 1-4, z tym że uczestniczyły w nich drużyny, które przegrały mecze ćwierćfinałowe.
III runda
W ramach III rundy zwycięzcy półfinałów o miejsca 1-4 rozegrali mecz finałowy, a przegrani rywalizowali o 3. miejsce, natomiast zwycięzcy półfinałów o miejsca 5-8 grali o 5. miejsce, a przegrani – o 7. miejsce.

</doc>
<doc id="5274895" url="https://pl.wikipedia.org/wiki?curid=5274895" title="Swietłana Siemionowa (filozof)">
Swietłana Siemionowa (filozof)

Swietłana Grigorjewna Siemionowa (; ur. 23 sierpnia 1941 w Czycie, zm. 9 grudnia 2014 w Moskwie) – radziecka i rosyjska filozofka, doktor nauk filologicznych, członkini Związku Pisarzy ZSRR, główny pracownik naukowy Instytutu Literatury Światowej przy Rosyjskiej Akademii Nauk. W latach 1958–1964 studiowała na Wydziale Filologicznym Moskiewskiego Uniwersytetu Państwowego, który ukończyła z wyróżnieniem. W latach 1965–1967 była aspirantką Instytutu Literackiego imienia A.M. Gorkiego w katedrze literatury zagranicznej. W 1973 na Uniwersytecie Moskiewskim obroniła pracę kandydacką pt. "Roman filozoficzny Jeana-Paula Sartre’a i Camusa" (). Zajmowała się przeważnie historią rosyjskiego kosmizmu. Jej mężem był kulturoznawca , a jej córka Anastasija Gaczewa stała się literaturoznawcą.

</doc>
<doc id="5274898" url="https://pl.wikipedia.org/wiki?curid=5274898" title="Swietłana Siemionowa">
Swietłana Siemionowa



</doc>
<doc id="5274904" url="https://pl.wikipedia.org/wiki?curid=5274904" title="Sam Kee Building">
Sam Kee Building

Sam Kee Building – zabytkowy budynek handlowy zlokalizowany przy West Pender Street 8 w Vancouver (Kanada). Obiekt figuruje w Księdze Rekordów Guinessa, jako najwęższy budynek handlowy na świecie.
Historia.
Budynek o dużej wartości architektonicznej wzniesiono w 1912 lub 1913. Ma długość 30 metrów i szerokość 1,8 metra. Na drugim piętrze pozostaje szerszy, dzięki wystającym oknom wykuszowym. Ma też piwnicę, która sięga dalej niż elewacja, pod chodnik. Nietypowe proporcje obiektu wynikły ze sporu, w trakcie którego miasto wywłaszczyło większość działki w celu poszerzenia ulicy, bez rekompensaty właścicielowi, przedsiębiorstwu chińskiego imigranta, "Sam Kee" (należącego do zamożnego kupca Chang Toy, znanego w okolicy, jako Sam Kee), które wykorzystało komercyjnie pozostały skrawek działki.
Istotną wartość architektoniczną mają wykusze, charakterystyczne dla wielu budynków Chinatown z początku XX wieku. Parter przeznaczono na sklepy detaliczne, a piętro dla organizacji społecznej i na mieszkania. W piwnicy prawdopodobnie znajdowała się łaźnia publiczna.

</doc>
<doc id="5274905" url="https://pl.wikipedia.org/wiki?curid=5274905" title="Eva Hadashi">
Eva Hadashi

Eva Hadashi, właśc. Jewhenija Suda () – ukraińska pisarka, piosenkarka, aktorka, japonistka, tłumaczka.
Życiorys.
Urodziła się w Ukrainie. Ukończyła Ukraińską Narodową Akademię Muzyczną, gdzie uczyła się u . Uzyskała ponadto stopień kandydata nauk filozoficznych. Studiowała w szkole językowej w Tokio. Swój pseudonim zaczerpnęła z japońskiego słowa oznaczającego „boso”.

</doc>
<doc id="5274906" url="https://pl.wikipedia.org/wiki?curid=5274906" title="Ristigouche">
Ristigouche



</doc>
<doc id="5274908" url="https://pl.wikipedia.org/wiki?curid=5274908" title="Rosyjska inwazja na Ukrainę (2022)">
Rosyjska inwazja na Ukrainę (2022)



</doc>
<doc id="5274909" url="https://pl.wikipedia.org/wiki?curid=5274909" title="Restigouche River">
Restigouche River



</doc>
<doc id="5274910" url="https://pl.wikipedia.org/wiki?curid=5274910" title="Rivière Ristigouche">
Rivière Ristigouche



</doc>
<doc id="5274914" url="https://pl.wikipedia.org/wiki?curid=5274914" title="Suzan Lamens">
Suzan Lamens

Suzan Lamens (ur. 5 lipca 1999) – holenderska tenisistka.
Kariera tenisowa.
W karierze wygrała cztery singlowe oraz piętnaście deblowych turniejów rangi ITF. 18 lipca 2022 zajmowała najwyższe miejsce w rankingu singlowym WTA Tour – 161. pozycję, natomiast 26 lipca 2021 osiągnęła najwyższą lokatę w deblu – 206. miejsce.

</doc>
<doc id="5274915" url="https://pl.wikipedia.org/wiki?curid=5274915" title="Monika Strońska">
Monika Strońska

Monika Strońska (ur. 12 grudnia 1992 w Kluczborku) – polska fotomodelka.
Pracę w modelingu rozpoczęła w 2010 roku. W wyborach Miss Polski doszła do półfinału. Wystąpiła w seksownej sesji dla erotycznego czasopisma „Twój weekend”. W 2015 roku została w letnim konkursie Bursztynową Miss Polski Akas Krynica Morska. W 2012 i 2015 wystąpiła w finale Foto Models Poland, który odbywał się w Polsacie. W 2019 roku próbowała swoich sił jako prezenterka listy przebojów w 4FUN TV, poprowadziła jeden odcinek programu.
Wystąpiła w teledysku Malika Montany, w którym gościnnie wystąpił Farid Bang (brudasy with attitude). 
Wystąpiła w teledysku Kollegah Showtime Fourever, gdzie odegrała scenę na pogrzebie.
W 2022 roku zdobyła w Neapolu tytuł drugiej wicemiss Miss Europe Continental. Reprezentowała wówczas jako jedyna Polskę.
W 2022 roku przeszła pozytywnie jurorski casting do programu Top Model w telewizji TVN gdzie usłyszała czterokrotnie tak. Dostała się do etapu bootcamp czyli tym samym do półfinału, na którym odpadła.
Życie prywatne.
W 2020 roku urodziła córkę.

</doc>
<doc id="5274916" url="https://pl.wikipedia.org/wiki?curid=5274916" title="Hromadske Radio">
Hromadske Radio

Hromadske Radio (ukr. "Грома́дське ра́діо") – niezależna ukraińska stacja radiowa działająca od 2013 roku. Jej utworzenie wiązało się z sytuacją na ukraińskim rynku medialnym pozostającym pod silnym wpływem oligarchów. Planując uruchomienie nowej rozgłośni mającej wspierać prodemokratyczne reformy na Ukrainie, twórcy radiostacji uznali, że warunkiem realizacji tego celu jest oparcie się o niezależne od oligarchów źródła finansowania w postaci darowizn od mieszkańców oraz z grantów.
W 2016 roku Hromadske Radio rozpoczęło współpracę z Sekcją Ukraińską Polskiego Radia dla Zagranicy. W latach 2016-2018 Hromadske Radio było wspierane przez Fundację Edukacja dla Demokracji z funduszy Polsko-Kanadyjskiego Programu Wsparcia Demokracji oraz Fundacji Solidarności Międzynarodowej, co zapewniło środki m.in. na audycję "Kijów-Donbas" i audycję "Obywatelska Fala".

</doc>
<doc id="5274918" url="https://pl.wikipedia.org/wiki?curid=5274918" title="Ewa Czuchry">
Ewa Czuchry

Ewa Elżbieta Czuchry (ur. 1973) – polska fizyczka teoretyczna.
Życiorys.
Ewa Czuchry kształciła się w I Liceum Ogólnokształcącym w Białymstoku. Była laureatką Olimpiady Fizycznej. W okresie szkolnym była stypendystką Krajowego Funduszu na rzecz Dzieci. W latach 1992–1997 studiowała fizykę na Wydziale Fizyki Uniwersytetu Warszawskiego (praca magisterska – "Multipole w teoriach typu Kaluza-Kleina"). Następnie, do 2003 była doktorantką i pracowała jako asystentka tamże. W 2003 doktoryzowała się na FUW UW w zakresie fizyki teoretycznej na podstawie napisanej pod kierunkiem Jerzego Kijowskiego dysertacji "Geometria frontu świetlnego i jej zastosowanie do opisu dynamiki pola grawitacyjnego". W 2018 habilitowała się w dziedzinie nauk fizycznych w Narodowym Centrum Badań Jądrowych, przedstawiwszy dzieło "Wielkie odbicie oraz inflacja w zmodyfikowanych i kwantowych teoriach grawitacji".
Do 2007 związana była zawodowo z Katedrą Metod Matematycznych FUW UW. W latach 1998–2003 redaktorka czasopisma Delta. W latach 2003–2005 odbyła staż naukowy w Yukawa Institute for Theoretical Physics Kyoto University. Od 2007 zatrudniona w Instytucie Problemów Jądrowych, a po jego przekształceniu, w Narodowym Centrum Badań Jądrowych.
Poza fizyką, para się także skialpinizmem. Zajęła III miejsce w XXIV Memoriale Strzeleckiego (2012) oraz II miejsce w XXVIII Memoriale Strzeleckiego (2016).

</doc>
<doc id="5274921" url="https://pl.wikipedia.org/wiki?curid=5274921" title="Siergiej Cywilow">
Siergiej Cywilow

Siergiej Jewgienjewicz Cywilow, ros. Сергей Евгеньевич Цивилёв (ur. 21 września 1961 w Żdanowie) – rosyjski polityk, ekonomista i były wojskowy. Trzeci gubernator obwodu kemerowskiego od 17 września 2018 roku.
Życiorys.
Urodził się w Żdanowie (obecnie Mariupol), w Ukraińskiej SRR. Tuż po narodzinach Siergieja jego rodzina przeprowadziła się do miasta Kotłas w obwodzie archangielskim. Dziesięć lat później powrócili oni do Ukraińskiej SRR i zamieszkali w mieście Czuhujew, w obwodzie charkowskim.
Edukacja.
Uczęszczał do Akademii Marynarki Wojennej im. Pawła Nachimowa w Sewastopolu. Po zakończeniu nauki w 1983 rozpoczął służbę we Flocie Północnej.
W 1999 ukończył Petersburski Państwowy Uniwersytet Ekonomiczny.
Kariera.
Do 1994 służył w siłach zbrojnych ZSRR i Federacji Rosyjskiej. Posiada stopień kapitana III rangi.
Od 2010 roku inwestuje w sektor wydobywczy.
W latach 2012 - 2013 był wiceprzewodniczącym zarządu firmy górniczej "Kołmar".
W 2014 został prezesem "Kołmaru" i właścicielem 70% udziałów firmy. 
2 marca 2018 roku Cywilow został zastępcą gubernatora obwodu kemerowskiego ds. przemysłu, transportu i rynku konsumenckiego.
Po tragicznym pożarze w centrum handlowym w Kemerowie, mieszkańcy miasta zażądali dymisji urzędującego gubernatora obwodu - Amana Tulejewa, administracji miasta Kemerowo, oraz odnalezienia i pociągnięcia do odpowiedzialności wszystkich winnych tragedii. Podczas rozmowy z mieszkańcami Cywilow oskarżył ich o przedstawianie go w złym świetle, na co jeden z uczestników zgromadzenia - Igor Wotrikow - odpowiedział "Straciłem w pożarze pięć osób, trójka z nich to dzieci". Cywilow poprosił krewnych ofiar o przebaczenie na tym samym zgromadzeniu.
Gubernator obwodu kemerowskiego.
Po rezygnacji Tulejewa ze stanowiska, Cywilow został pełniącym obowiązki gubernatora obwodu kemerowskiego.
9 września 2018 został wybrany na gubernatora obwodu kemerowskiego (urząd objął 21 września).
29 kwietnia 2019 zagroził pielęgniarkom ze szpitala w Anżero-Sudżensku, biorącym udział w strajku głodowym i oskarżył je o zniesławienie. Stwierdził też "niedopuszczalność organizowania wieców i strajków". Zwrócił się także policji i prokuratury o podjęcie surowych działań wobec uczestniczek strajku.
Od maja 2021 roku krążyły pogłoski o mianowaniu Cywilowa na pełnomocnika prezydenta Federacji Rosyjskiej w obwodzie kemerowskim i o jego rezygnacji z funkcji gubernatora. Sam Cywilow stwierdził, że o niczym nie wie.

</doc>
<doc id="5274924" url="https://pl.wikipedia.org/wiki?curid=5274924" title="Obóz Moria">
Obóz Moria

Obóz Moria, oficjalnie Centrum Recepcji i Identyfikacji Mória ( ) – obóz na greckiej wyspie Lesbos utworzony w czasie kryzysu uchodźczego w Europie w 2015 r., funkcjonujący do września 2020 r., gdy został zniszczony przez pożar. Znajdował się poza wsią Moria w pobliżu Mityleny.
Historia i opis.
Obóz Moria został utworzony dla trzech tysięcy uchodźców, którzy mieli w nim oczekiwać na decyzje w sprawie przyznania ochrony międzynarodowej w Europie. Zakładano, że kierowane do niego osoby będą przebywały w obozie nie dłużej, niż kilka dni. W rzeczywistości w momencie zniszczenia zamieszkiwało go ok. 12-13 tys. osób, niektóre z nich od kilku lat. Kilka miesięcy wcześniej liczba uchodźców przebywających w obozie Moria była jeszcze wyższa i zbliżała się do 20 tys. mieszkańców. Przeludnienie obozu było efektem polityki europejskiej i porozumienia Unii Europejskiej z Turcją z 2016 r. Zakładało ono, że uchodźcy docierający do Grecji pozostaną na greckich wyspach, nie będą dopuszczani na kontynent. 
Warunki panujące w obozie były krytykowane przez organizacje broniące praw człowieka oraz odwiedzających go dziennikarzy. Human Rights Watch określiła obóz jako "więzienie pod gołym niebem". Warunki w obozie bardzo źle również Lekarze bez Granic, organizacja wskazywała m.in. brak odpowiedniej liczby toalet na terenie obozu. W 2018 r. lokalne władze oceniły, że warunki w placówce, w szczególności stan toalet, grożą katastrofą ekologiczną i wybuchem epidemii. Część mieszkańców obozu koczowała na ziemi na polach i plantacjach wokół obozu, inni żyli w szałasach, bez dostępu do elektryczności i wody. Część organizacji charytatywnych odmówiła prowadzenia działalności na terenie placówki w proteście przeciwko warunkom, w jakich żyli uchodźcy. W obozie dochodziło do przemocy między uchodźcami na tle etnicznym, politycznym i religijnym, a także do przemocy seksualnej. Władze Grecji twierdziły, że nie są w stanie zapewnić lepszych warunków, gdyż kraj był pogrążony w kryzysie, Unia Europejska przekazywała niewystarczającą pomoc finansową na utrzymanie obozów dla uchodźców. Dodatkowe napięcia w obozie wywołał wybuch epidemii COVID-19; na początku września 2020 r. koronawirus został wykryty u 35 uchodźców. Gdy osoby te miały zostać odizolowane od pozostałych, doszło do zamieszek. 
W nocy z 8 na 9 września 2020 r. obóz został całkowicie spalony. Jak uznał w 2021 r. grecki sąd, przyczyną wybuchu pożaru było podłożenie ognia przez kilku mieszkańców placówki. Sześciu obywateli Afganistanu zostało uznanych za winnych podpalenia, spowodowania zagrożenia życia i przynależności do zorganizowanej grupy przestępczej, za co zostali skazani na kary 10 lat (4 osoby) i 5 lat pozbawienia wolności. Po zniszczeniu obozu uchodźcy domagali się prawa do opuszczenia Lesbos. Policja blokowała im jednak drogę do okolicznych miejscowości, doszło do zamieszek, podczas których funkcjonariusze użyli gazu łzawiącego. Uchodźców umieszczono w nowych obozach: Mawrowuni i Kara Tepe. 

</doc>
<doc id="5274928" url="https://pl.wikipedia.org/wiki?curid=5274928" title="Otokonoko">
Otokonoko

Otokonoko jap. 男の娘, "Otoko no Ko"; pl. dosł. "córka płci męskiej" lub "dziewczyna płci męskiej" – to określenie mężczyzn we współczesnej subkulturze japońskiej mających kobiecą ekspresję płciową. Dotyczy to m.in. mężczyzn o kobiecym wyglądzie czy przebierających się za kobiety.
Pojęcie „Otokonoko” nie odpowiada żadnej konkretnej tożsamości seksualnej ani tożsamości płciowej, ale można uznać je za indywidualną orientację seksualną. Postacie „Otokonoko” można również ujrzeć w popularnych japońskich rozrywkach głównego nurtu, takich jak manga, anime czy gry.
Historia.
Termin zaciągnięty jest z japońskiej mangi i kultury internetowej na początku lat 2000, jednak koncepcja ta odzwierciedla szeroką gamę wcześniejszych tradycji i przykładów męskiego przebierania się za kobietę w Japonii, takich jak onnagata w teatrze kabuki. Jego popularność wzrosła około 2009, wraz z pojawieniem się tematycznych kawiarenek dla pokojówek, sklepów z modą, produktów kosmetycznych i szeregu popularnych mediów w kulturze otaku. Często łączy się go z cosplayem fikcyjnych postaci kobiecych, za które przebierają się mężczyźni.

</doc>
<doc id="5274932" url="https://pl.wikipedia.org/wiki?curid=5274932" title="Anastasija Gaczewa">
Anastasija Gaczewa

Anastasija Gieorgijewna Gaczewa (; ur. 2 grudnia 1966) – rosyjska historyczka filozofii, doktor nauk filologicznych, literaturoznawca, badaczka i rosyjskiego kosmizmu. Jest córką i Swietłany Siemionowej.

</doc>
<doc id="5274933" url="https://pl.wikipedia.org/wiki?curid=5274933" title="Stanowiska starożytnej metalurgii żelaza w Burkinie Faso">
Stanowiska starożytnej metalurgii żelaza w Burkinie Faso

Stanowiska starożytnej metalurgii żelaza w Burkinie Faso (fr. "Sites de métallurgie ancienne du fer du Burkina Faso") – obiekt z listy światowego dziedzictwa UNESCO, obejmuje pięć dawnych stanowisk wytwarzania żelaza z rudy w Regionie Północnym, Regionie Centralno-Północnym i Regionie Boucle du Mouhoun w Burkina Faso. Najstarsze z tych stanowisk datowane są od około 800 r. p.n.e., co czyni je najstarszymi znanymi stanowiskami metalurgii w Burkinie Faso.
Opis.
Pięć zespołów metalurgicznych tworzących obiekt światowego dziedzictwa zlokalizowanych jest w miejscowościach Douroula, Tiwêga, Yamané, Kindibo i Békuy. Obiekt obejmuje ruiny łącznie 15 pieców szybowych wraz z mniejszymi piecami, kopalniami i osadami w ich otoczeniu. Piece szybowe mają do pięciu metrów wysokości i działają na zasadzie ciągu naturalnego - wymagają tylko dopływu powietrza z otoczenia. Inne mniejsze piece wymagały użycia miechów.
Duże piece szybowe występują tylko we wspomnianych regionach kraju, podczas gdy na mniejsze piece natrafiono w całym Burkina Faso.
Stanowisko Tiwêga, zlokalizowane 5 kilometrów na zachód od miasta Kaya, obejmuje trzy piece o bezpośredniej indukcji w kształcie ściętych stożków. Według tradycji ustnej piece te miałyby zostać zbudowane między XV a XVIII wiekiem. Były nadal używane w okresie kolonialnym, jednak dokładne ich datowanie wymaga dalszych badań archeologicznych.
Stanowiska Yamané i Kindibo również obejmują duże piece zbudowane w podobny sposób. Datuje się je odpowiednio na XIII-XIV wiek i X-XI wiek. Mniejsze piece w ich otoczeniu są znacznie nowsze - powstały po XV wieku.
Stanowisko Békuy wyróżnia się dużą ilością nagromadzonego żużlu tworzącego hałdy do 11 metrów wysokości w pobliżu ruin pieca. Piece w tej lokalizacji są starsze (V wiek p.n.e.) i częściowo zagłębione w ziemi. Wymagały użycia miechów.
Najstarsze piece odnaleziono na stanowisku Douroula, na którym prace metalurgiczne prowadzone były od VIII wieku p.n.e. Stanowisko to obejmuje najstarsze ślady obróbki żelaza na terytorium Burkina Faso.
Wraz z kolonizacją kraju przez Francuzów w latach 90. XIX wieku znaczenie starożytnych pieców zmalało, jednak żelazo jest nadal wydobywane w tym regionie.

</doc>
<doc id="5274934" url="https://pl.wikipedia.org/wiki?curid=5274934" title="Starożytne stanowiska metalurgii żelaza w Burkina Faso">
Starożytne stanowiska metalurgii żelaza w Burkina Faso



</doc>
<doc id="5274935" url="https://pl.wikipedia.org/wiki?curid=5274935" title="Natalija Choma">
Natalija Choma

Natalija Choma (; ur. 1963) – ukraińska wiolonczelistka klasyczna, profesor .
Życiorys.
Pochodzi ze Lwowa. Uczyła się w . Jest profesorem wiolonczeli na . Uczyła także w Lwowskiej Narodowej Akademii Muzycznej czy na Uniwersytecie Stanu Michigan. Grała przez kilka lat na wiolonczeli Stradivariego. Dokonywała nagrań m.in. dla: wytwórni , , Naxos.

</doc>
<doc id="5274937" url="https://pl.wikipedia.org/wiki?curid=5274937" title="Most Streymin">
Most Streymin

Most Streymin (far. "Brúgvin um Streymin") – 220-metrowej długości most łączący Oyrarbakki z Nesvík na Wyspach Owczych, stanowiący fragment drogi krajowej nr 10.
Obiekt, otwarty 30 października 1973 (prace rozpoczęto w 1971), łączy dwie największe i najliczniej zaludnione wyspy archipelagu: Streymoy na zachodzie oraz Eysturoy na wschodzie poprzez cieśninę Sundini, w jej najwęższym miejscu. Bywa nazywany "Mostem nad Atlantykiem", przedstawiany przez Farerów, jako jeden z niewielu takich mostów nad tym oceanem.
Most przerzucono pomiędzy osadą Nesvík na Streymoy i Norðskáli oraz Oyrarbakki na Eysturoy, w centrum kraju. Po obu stronach Sundini znajdują się skrzyżowania dróg z drogami do Eiði, Tjørnuvík, Oyri i wiosek pomiędzy nimi. Skupiły się tam też sklepy i szkoła podstawowa. Most ma dwa pasy ruchu samochodowego i wąską wspólną ścieżkę rowerowo-pieszą.

</doc>
<doc id="5274944" url="https://pl.wikipedia.org/wiki?curid=5274944" title="Lista przewodniczących Stortingu">
Lista przewodniczących Stortingu

Lista przewodniczących Stortingu – lista przedstawiająca wszystkich przewodniczących (speakerów) jednoizbowego parlamentu Królestwa Norwegii - Stortingu. Przewodniczących Stortingu ujęto chronologicznie. 

</doc>
<doc id="5274945" url="https://pl.wikipedia.org/wiki?curid=5274945" title="Northeast Arm (Port Howe)">
Northeast Arm (Port Howe)

Northeast Arm (do 1 czerwca 1976 obszar ujściowy Kyak Brook) – zatoka ("arm") zatoki Port Howe w kanadyjskiej prowincji Nowa Szkocja, w hrabstwie Guysborough; nazwa "Kyak Brook" urzędowo zatwierdzona 6 listopada 1952.

</doc>
<doc id="5274946" url="https://pl.wikipedia.org/wiki?curid=5274946" title="Andrij Małysz">
Andrij Małysz

 
Andrij Łeonidowycz Małysz (ukr. Андрій Леонідович Малиш; ur. 6 lipca 1983 w Kijowie) – ukraiński koszykarz, występujący na pozycji silnego skrzydłowego.

</doc>
<doc id="5274952" url="https://pl.wikipedia.org/wiki?curid=5274952" title="Kyak Brook">
Kyak Brook

Kyak Brook – strumień ("brook") w kanadyjskiej prowincji Nowa Szkocja, w hrabstwie Guysborough, płynący w kierunku południowo-wschodnim i uchodzący do zatoki Northeast Arm; nazwa "Kyak Brook" urzędowo zatwierdzona 6 listopada 1952 (dla cieku wraz z obszarem ujściowym, od 1 czerwca 1976 określanym mianem zatoki Northeast Arm).

</doc>
<doc id="5274954" url="https://pl.wikipedia.org/wiki?curid=5274954" title="Mistrzostwa Świata w Narciarstwie Dowolnym i Snowboardingu 2019 – half-pipe kobiet (snowboarding)">
Mistrzostwa Świata w Narciarstwie Dowolnym i Snowboardingu 2019 – half-pipe kobiet (snowboarding)

Rywalizacja kobiet w snowboardowym half-pipe'ie podczas mistrzostw świata w Utah została rozegrana na obiekcie o nazwie Eagle Supra Pipe. Kwalifikacje odbyły się 6 lutego o 12:00. Z kolei finał rozegrano 8 lutego 2019 roku o 11:00. Złoty medal wywalczyła Amerykanka Chloe Kim, która pokonała Chinkę Cai Xuetong oraz swą rodaczkę, Maddie Mastro.

</doc>
<doc id="5274955" url="https://pl.wikipedia.org/wiki?curid=5274955" title="Northeast Arm (Lower Gaspereaux Lake)">
Northeast Arm (Lower Gaspereaux Lake)

Northeast Arm – zatoka ("arm") jeziora Lower Gaspereaux Lake w kanadyjskiej prowincji Nowa Szkocja, w hrabstwie Guysborough; nazwa urzędowo zatwierdzona 20 maja 1976.

</doc>
<doc id="5274957" url="https://pl.wikipedia.org/wiki?curid=5274957" title="Drzewo genealogiczne Radziwiłłów herbu Trąby">
Drzewo genealogiczne Radziwiłłów herbu Trąby



</doc>
<doc id="5274958" url="https://pl.wikipedia.org/wiki?curid=5274958" title="Mistrzostwa Świata w Narciarstwie Dowolnym i Snowboardingu 2019 – slopestyle kobiet (snowboarding)">
Mistrzostwa Świata w Narciarstwie Dowolnym i Snowboardingu 2019 – slopestyle kobiet (snowboarding)

Rywalizacja kobiet w snowboardowym slopestyle'u podczas mistrzostw świata w Utah została rozegrana na torze o nazwie Pick'n'Shovel Slopestyle. Kwalifikacje rozegrano 9 lutego 2019 roku o 12:10. Finał miał odbyć się tego samego dnia o 13:00, jednak z uwagi na złe warunki pogodowe został odwołany, a wyniki kwalifikacji stały sie wynikami końcowymi. Złoty medal wywalczyła Nowozelandka Zoi Sadowski-Synnott, która pokonała Norweżkę Silje Norendal oraz Jamie Anderson z USA.

</doc>
<doc id="5274959" url="https://pl.wikipedia.org/wiki?curid=5274959" title="Jerzy Knothe">
Jerzy Knothe

Jerzy Oskar Knothe (ur. 1 sierpnia 1917 w Warszawie, zm. 25 kwietnia 2002) – polski socjolog wsi i polityk, poseł na Sejm Ustawodawczy (1947–1952), wiceminister leśnictwa (1952–1956) oraz leśnictwa i przemysłu drzewnego (1956–1960, 1966–1973), ambasador w Chinach (1960–1966).
Życiorys.
Syn Hermana i Marii. W 1935 ukończył Gimnazjum Humanistyczne im. Karola Marcinkowskiego w Poznaniu. Od 1935 do 1940 prowadził gospodarstwo rolne w Golęczewie. Jednocześnie w latach 1936–1939 studiował socjologię na Uniwersytecie im. Adama Mickiewicza w Poznaniu. Studia wznowił w latach 1957–1959 i zakończył je otrzymaniem tytułu magistra socjologii na Wydziale Filozoficzno-Historycznym UAM.
W latach 1937–1939 członek Stronnictwa Ludowego. Po usunięciu z gospodarstwa przez Niemców w maju 1940, pracował u lokalnego gospodarza. Od września 1940 do marca 1942 robotnik w Poznaniu. Ze względu na zainteresowanie ze strony Gestapo i propozycję podpisania volkslisty, w marcu 1942 przeszedł do Generalnego Gubernatorstwa. W 1942 pracownik biurowy w Spółdzielni Rolno-Handlowej w Kosowie Lackim. Od 1942 do 1944 w biurze Centrali Spółdzielni w Warszawie. W styczniu 1943 wstąpił do Polskiej Partii Robotniczej, używał pseudonimu „Leszek”. Współpracował z Ignacym Logą-Sowińskim. W czasie powstania warszawskiego był w Armii Ludowej w oddziale Józefa Małeckiego. Opuścił Warszawę z ludnością cywilną. Po powstaniu przebywał w Olsztynie k. Częstochowy, a potem w Zakopanem. W 1945 pełnił funkcje: zastępcy komendanta ds. polityczno-wychowawczych w Komisariacie MO w Zakopanem, brygadiera gminnego przy pełnomocniku ds. reformy rolnej w Czorsztynie, zastępcy II pełnomocnika wojewódzkiego ds. reformy rolnej w Poznaniu. Od 1 czerwca 1946 do października 1948 I wiceprezes Zarządu Wojewódzkiego Związku Samopomocy Chłopskiej w Poznaniu. 29 grudnia 1947 został w miejsce Karola Świerczewskiego posłem na Sejm Ustawodawczy. Funkcję pełnił do końca kadencji w 1952. Od grudnia 1948 do grudnia 1949 dyrektor wydziału w Centrali Rolniczej w Warszawie. Od 1949 w Ministerstwie Rolnictwa, m.in. jako dyrektor Departamentu POM i Spółdzielni Produkcyjnych. W latach 1950–1952 radca wicepremiera i członek Kolegium Rolnego przy Prezydium Rady Ministrów. Od 4 kwietnia 1952 do lipca 1956 podsekretarz stanu w Ministerstwie Leśnictwa. Następnie, od lipca 1956 do lutego 1960 podsekretarz stanu w Ministerstwie Leśnictwa i Przemysłu Drzewnego. W latach 1960–1966 ambasador PRL w Chinach. Od 12 grudnia 1966 do 6 marca 1973 ponownie podsekretarz stanu w Ministerstwie Leśnictwa i Przemysłu Drzewnego.
Pochowany na cmentarzu ewangelicko-augsburskim w Warszawie.

</doc>
<doc id="5274960" url="https://pl.wikipedia.org/wiki?curid=5274960" title="Northeast Arm (Sheet Harbour)">
Northeast Arm (Sheet Harbour)

Northeast Arm – zatoka ("arm") zatoki Sheet Harbour w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 5 marca 1953.

</doc>
<doc id="5274961" url="https://pl.wikipedia.org/wiki?curid=5274961" title="Prva slovenska nogometna liga (2015/2016)">
Prva slovenska nogometna liga (2015/2016)

Prva slovenska nogometna liga 2015/2016 (oficjalnie znana jako Prva liga Telekom Slovenije ze względu na sponsoring)
była 25. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 17 lipca 2015 do 21 maja 2016 rozegrały 36 kolejek meczów. 
Sezon zakończyły baraże o miejsce w przyszłym sezonie w Prva slovenska nogometna liga. 
Obrońcą tytułu była drużyna Maribor.
Mistrzostwo po raz pierwszy w historii zdobyła drużyna Olimpija Lublana.
Baraże o 1. SNL.
Zavrč mimo, że wygrał 4:3 dwumecz z Aluminij drugą drużyną 2. SNL o miejsce w Prva liga
, nie zdołał utrzymać się w najwyższej klasie rozgrywkowej na kolejny sezon. Słoweński Związek Piłki Nożnej ze względów finansowych nie wydał klubowi z Zavrč licencji na grę w PrvaLiga.
Jego miejsce zajęła drużyna Aluminij.

</doc>
<doc id="5274962" url="https://pl.wikipedia.org/wiki?curid=5274962" title="Drzewo genealogiczne Potockich herbu Pilawa">
Drzewo genealogiczne Potockich herbu Pilawa



</doc>
<doc id="5274964" url="https://pl.wikipedia.org/wiki?curid=5274964" title="Spinomantis peraccae">
Spinomantis peraccae

Spinomantis peraccae – gatunek płaza bezogonowego z rodziny mantellowatych występujący endemicznie na Madagaskarze. Dorasta do 4,4 cm długości i spotkać go można wzdłuż potoków w lasach dziewiczych. Gatunek najmniejszej troski (LC) w związku z szerokim zasięgiem występowania oraz dużymi rozmiarami populacji. 
Wygląd.
Osiąga 3,4–4,4 cm długości. Grzbiet ma zazwyczaj barwę od jasnobrązowej do zielonkawej z wyraźnie zaznaczonymi brązowymi plamkami.
Zasięg występowania, siedlisko i rozród.
Endemit. Gatunek ten rozpowszechniony jest w północnej, wschodniej i środkowej części Madagaskaru. Spotykany jest na wysokościach bezwzględnych 500–2000 m n.p.m.. Gatunek nadrzewny, żyje wzdłuż potoków w lasach dziewiczych. Jaja składane są na liściach nad wodą, a kijanki rozwijają się w wolnopłynących potokach.
Status.
Gatunek najmniejszej troski (LC) w związku z szerokim zasięgiem występowania oraz dużymi rozmiarami populacji. 

</doc>
<doc id="5274965" url="https://pl.wikipedia.org/wiki?curid=5274965" title="Jan Lutomierski">
Jan Lutomierski



</doc>
<doc id="5274967" url="https://pl.wikipedia.org/wiki?curid=5274967" title="Puchar Świata w Rugby 7 (2009)">
Puchar Świata w Rugby 7 (2009)

Puchar Świata w Rugby 7 2009 – piąty Puchar Świata, turniej o randze mistrzostw świata w rugby 7 rozgrywana co cztery lata. Turniej zorganizowały Zjednoczone Emiraty Arabskie w dniach od 5 do 7 marca 2009 roku. W męskim turnieju rywalizowały 24 drużyny, natomiast w rozegranych pierwszy raz w historii zawodach żeńskich wzięło udział 16 reprezentacji. Triumfowali Walijczycy i Australijki.
IRB opublikował następnie podsumowanie statystyczno-analityczne zawodów.
Wybór organizatora.
Na początku maja 2006 roku IRB ogłosił, że w kolejnej edycji Pucharu Świata prócz turnieju męskiego odbędzie się po raz pierwszy również żeński, co miało związek ze staraniami włączenia rugby siedmioosobowego w poczet sportów olimpijskich. Wstępne głoszenia związków rugby chętnych do zorganizowania tego turnieju były przyjmowane przez światowy związek do końca tego miesiąca. Na tym etapie żadne szczegóły nie były wymagane, toteż zgłosiło się dziewięć związków: Australia, Holandia, Hongkong, Kenia, Portugalia, Rosja, RPA, USA i Zatoka Perska. Spośród nich siedem potwierdziło swe zainteresowanie do końca września 2006 roku, a pięć – Australia, Holandia, Rosja, USA i Zatoka Perska – przedstawiły oficjalne wnioski w wyznaczonym terminie 30 listopada, każdy z nich miał silne związki z tym sportem, sportowo bądź organizacyjnie.
Rok po rozpoczęciu procesu – na początku maja 2007 roku – IRB wyznaczył w drugiej rundzie głosowania na organizatora tego turnieju Arabian Gulf Rugby Football Union. Zawody zostały zaplanowane w lutym 2009 roku w Dubaju.
Uczestnicy.
W turnieju uczestniczyło 16 drużyn żeńskich i 24 męskie. Składy zespołów podano dzień przed zawodami.
Kwalifikacje.
Automatyczny awans do turnieju finałowego uzyskali w przypadku mężczyzn ćwierćfinaliści poprzedniego Pucharu Świata oraz gospodarz zawodów. O pozostałe miejsca w turnieju męskim, jak i wszystkie w zawodach kobiet, odbyły się regionalne turnieje eliminacyjne. Wśród mężczyzn awans uzyskały trzy zespoły z Afryki, po dwa z Ameryki Północnej, Azji oraz Oceanii, pięć z Europy oraz jeden południowoamerykański. Wśród kobiet wolne miejsca zostały podzielone według następującego klucza geograficznego: Europie przydzielono sześć miejsc, Azji przyznano trzy, po dwa przypadły Ameryce Północnej, Oceanii i Afryce, a jedno Ameryce Południowej. W eliminacjach rywalizowało łącznie 87 zespołów męskich i 83 żeńskie.
Losowanie grup.
Przed losowaniem zespoły zarówno męskie, jak i żeńskie, zostały podzielone na cztery koszyki według ustalonego wcześniej rankingu. Podstawą do rozstawienia dwunastu męskich zespołów była postawa prezentowana w zawodach IRB Sevens World Series w dwóch ostatnich pełnych sezonach (2006/07 i 2007/08) oraz w rozegranych do czasu losowania dwóch turniejach sezonu 2008/09. Dla pozostałej dwunastki oraz żeńskich reprezentacji zostały pod uwagę wyniki osiągnięte w regionalnych turniejach.
Zawody.
W sierpniu 2007 roku IRB ustaliła ramy czasowe turnieju – mecze zostały zaplanowane w dniach od 5 do 7 marca 2009 roku. Rezygnacja z lutowego terminu była spowodowana chęcią zapewnienia zawodnikom czasu na odpoczynek, przygotowania i podróż po zaplanowanym na połowę tego miesiąca USA Sevens 2009. Terminarz gier został opublikowany na miesiąc przed rozpoczęciem turnieju.
Zawody zostały rozegrane na mieszczącym ponad czterdzieści tysięcy widzów The Sevens w Dubaju. Organizatorzy spodziewali się przybycia na trybuny około 120 tysięcy widzów, a bilety na poszczególne dni kosztowały odpowiednio 50, 200 i 300 dirhamów, zaś trzydniowa wejściówka 450 AED.
Zawody transmitowane były do ponad 760 milionów osób w stu czterdziestu jeden państwach, a łączna liczba godzin relacji przeprowadzonych przez dwudziestu dziewięciu nadawców w dziewiętnastu językach wyniosła 827. Liczba godzin transmisji na żywo wzrosła w porównaniu do turnieju z 2005 roku z 222 do 379.
Wsród osiemnastu sędziów głównych zawodów po raz pierwszy znalazły się cztery kobiety, panel liczył także szesnastu sędziów bocznych, arbitrzy byli wyznaczani przed każdym dniem.
Turniej mężczyzn.
W wyniku przeprowadzonego 19 stycznia 2009 roku losowania powstało sześć czterozespołowych grup.
W zawodach triumfowali Walijczycy w finale pokonując Argentyńczyków rewanżując się tym razem za porażkę w fazie grupowej, trofea niższej rangi zdobyły natomiast Szkocja i Zimbabwe. Najwięcej punktów zdobył Szkot Colin Gregor, zaś w klasyfikacji przyłożeń z siedmioma zwyciężyli "ex aequo" jego rodak Andrew Turnbull i Anglik Tom Varndell.
Turniej kobiet.
W wyniku przeprowadzonego 19 stycznia 2009 roku losowania powstały cztery czterozespołowe grupy.
W zawodach triumfowały Australijki w finale pokonując Nowozelandki dzięki przyłożeniu Shelly Matcham w dogrywce, trofea niższej rangi zdobyły natomiast Anglia i Chiny. Najwięcej punktów zdobyła przedstawicielka mistrzowskiej drużyny Selica Winiata, zaś jej rodaczka Carla Hohepa z dziewięcioma zwyciężyła w klasyfikacji przyłożeń.

</doc>
<doc id="5274968" url="https://pl.wikipedia.org/wiki?curid=5274968" title="2009 Rugby World Cup Sevens">
2009 Rugby World Cup Sevens



</doc>
<doc id="5274969" url="https://pl.wikipedia.org/wiki?curid=5274969" title="Drzewo genealogiczne Druckich">
Drzewo genealogiczne Druckich

 Dymitr Starszy †1399 r., książę briański, trubecki, drucki, władca Perejesławia Riazańskiego
 ~ Anna(?) księżniczka prońska(?)
 ├─&gt;Gleb †po 1393 r., książę briański i drucki
 │ ~ N księżniczka smoleńska(?)
 ├─&gt;Iwan Kindir †1399 r., książę drucki
 │ ~ NN
 │ ├─&gt;Gleb †XV w.
 │ └─&gt;Aleksander †XV w.
 ├─&gt;Michał †XV w., książę trubecki ─&gt; Trubeccy
 ├─&gt;Siemion †po 1422 r., książę drucki ─&gt; Druccy:
 │ ~ NN
 │ ├─&gt;Iwan Baba †XV w. ─&gt; Druccy-Sokolińscy, Druccy-Konopla, Druccy-Oziereccy, Druccy-Pryhabscy, Druccy-Babiczewy
 │ ├─&gt;Iwan Putiata †XV w. ─&gt; Druccy-Horscy, Druccy-Putiatycze, Druccy-Tołoczyńscy
 │ ├─&gt;Michał Łoban †1435 r. 
 │ ├─&gt;Wasyl Krasny †XV w. ─&gt; Druccy-Krasny
 │ ├─&gt;Dymitr Siekira †XV w.
 │ └─&gt;Hrihory †XV w. ─&gt; Druccy-Lubeccy
 ├─&gt;Aleksandra Drucka
 │ ~ Andrzej kniaź Holszański
 └─&gt;N Drucka
 ~ Iwan kniaź Giedrojć

</doc>
<doc id="5274971" url="https://pl.wikipedia.org/wiki?curid=5274971" title="Baltazar Lutomierski">
Baltazar Lutomierski



</doc>
<doc id="5274973" url="https://pl.wikipedia.org/wiki?curid=5274973" title="Drzewo genealogiczne Czuryłów herbu Korczak">
Drzewo genealogiczne Czuryłów herbu Korczak



</doc>
<doc id="5274974" url="https://pl.wikipedia.org/wiki?curid=5274974" title="Emilio Francisco Lisson Chaves">
Emilio Francisco Lisson Chaves

Emilio Juan Francisco Lissón y Chávez CM (ur. 24 maja 1872 w Arequipie, zm. 25 grudnia 1961 w Walencji) – peruwiański duchowny rzymskokatolicki, lazarysta, biskup Chachapoyas, arcybiskup limski i prymas Peru.
Biografia.
18 marca 1892 wstąpił do Zgromadzenia Księży Misjonarzy. 8 czerwca 1895 w Paryżu otrzymał święcenia prezbiteriatu z rąk emerytowanego delegata apostolskiego w Persji abpa Hilariona Josepha Montéty Pailhasa CM i został kapłanem swojego zgromadzenia.
16 marca 1909 papież Pius X mianował go biskupem Chachapoyas. 19 września 1909 przyjął sakrę biskupią z rąk arcybiskupa limskiego Pedro Manuela Garcíi Naranjó. Współkonsekratorami byli biskup pomocniczy limski Manuel Segundo Ballón Manrique oraz biskup Huánuco Pedro Pablo Drinot y Piérola SSCC. Na tym stanowisku znany był z pracy misyjnej i z odwiedzania trudno dostępnych parafii w obejmującej rozległe obszary Amazonii diecezji.
Arcybiskup limski.
22 stycznia 1918 został wybrany arcybiskupem limskim oraz prymasem Peru, co zatwierdził 25 lutego 1918 papież Benedykt XV. Ingres odbył 20 lipca 1918. Lissón y Chávez objął archidiecezję limską w trudnej sytuacji finansowej, w związku z czym otrzymał od Stolicy Apostolskiej nadzwyczajne uprawnienia. Postanowił on zmodernizować finanse archidiecezji w stylu zastosowanym w diecezjach północnoamerykańskich i stworzyć niezależne źródła finansowania - gazetę, kasę pożyczkową (która także miała chronić osoby biedne przed lichwiarzami) oraz inwestycje w nieruchomości. W tym celu zaciągnął pożyczki w północnoamerykańskich bankach. Nietrafione inwestycje, głównie w nieruchomościach, błędy w zarządzaniu oraz słaba kontrola arcybiskupa nad wydatkami i menadżerami, spowodowały upadek projektu i doprowadzenie archidiecezji do ogromnego zadłużenia, pogłębionego jeszcze bardziej przez wielki kryzys w 1929, który dotknął także gospodarkę Peru. Watykan już w 1928 starał się interweniować, odbierając abp Lissónowi nadzwyczajne uprawnienia.
Abp Lissón otwarcie wspierał prezydenta Augusto B. Leguía, co po jego obaleniu 24 sierpnia 1930, sprowadziło na Lissóna dalsze problemy. Nowy rząd prezydenta Luisa Miguela Sáncheza Cerro naciskał Stolicę Apostolską w sprawie odwołania arcybiskupa. Rozpoczął również kampanię przeciwko niemu, wykorzystując jego wcześniejsze zaangażowanie polityczne, projekt gospodarczy zakończony katastrofą finansów archidiecezji oraz wątki teologiczne. Ważną osią oskarżeń prasowych były malwersacje finansowe. Oskarżono go również o poważne błędy teologiczne i duszpasterskie w opublikowanym przez niego katechizmie, przez część osób uważanych za heretyckie czy doprowadzenie do nadania byłemu prezydentowi Leguíi papieskiego Orderu Najwyższego Chrystusa pomimo jego rozwiązłego trybu życia i związków z potępioną przez Kościół masonerią. Przeciwko arcybiskupowi odbywały się demonstrację. Abp Lissón nie miał również poparcia w peruwiańskim episkopacie, z większością biskupów różniąc się w sferze teologiczno-doktrynalnej. Współcześni historycy odrzucają oskarżenia abp Lissóna o malwersacje i poglądy niezgodne z doktryną, potwierdzając złe zarządzanie finansami i wspieranie Leguíi.
Kompromitacja projektu gospodarczego, szkody wizerunkowe wynikające z publicznych ataków oraz zastrzeżenia doktrynalne spowodowały, że Watykan nakazał mu złożenie rezygnacji i udanie się do Rzymu. W liście do nuncjusza apostolskiego w Peru Gaetano Cicognaniego, Lissón potwierdził swoje oddanie papieżowi, jednak stwierdził, że w obecnej sytuacji nie stać go na podróż do Europy. Chciał również, aby jego rezygnacja (i w konsekwencji mianowanie jego następcy) stała się skuteczna dopiero po przyjeździe do Rzymu, mając nadzieje na przeciągnięcie sprawy i poparcie papieża, po osobistej rozmowie z nim. Ostatecznie abp Lissón wyjechał do Rzymu 22 stycznia 1931, oficjalnie udając się z wizytą ad limina, spodziewając się jednak, że wyjeżdża na wygnanie. O tym, że sprawa jego odwołania była już wówczas przesądzona, świadczy mianowanie administratora archidiecezji limskiej zaledwie 8 dni po wyjeździe abp Lissóna. Oficjalnie papież przyjął rezygnację 3 marca 1931, nadając mu arcybiskupstwo tytularne Methymna.
Wygnanie.
Po ustąpieniu z urzędu zamieszkał w Rzymie, gdzie nie pełniąc żadnych funkcji kościelnych, zarabiał jako przewodnik wycieczek. W 1940 wyjechał do Hiszpanii na zaproszenie biskupa Marcelino Olaechea, którego poznał w Rzymie. W Hiszpanii pracował duszpastersko oraz wspierał biednych. Zmarł 25 grudnia 1961 w Walencji, gdzie został pochowany. W 1991 jego szczątki przeniesiono do Peru.

</doc>
<doc id="5274975" url="https://pl.wikipedia.org/wiki?curid=5274975" title="Piotr Lutomierski">
Piotr Lutomierski



</doc>
<doc id="5274976" url="https://pl.wikipedia.org/wiki?curid=5274976" title="Emilio Juan Francisco Lissón y Chávez">
Emilio Juan Francisco Lissón y Chávez



</doc>
<doc id="5274979" url="https://pl.wikipedia.org/wiki?curid=5274979" title="Northeast Arm">
Northeast Arm



</doc>
<doc id="5274981" url="https://pl.wikipedia.org/wiki?curid=5274981" title="Artem Bucki">
Artem Bucki

 
Artem Wiaczesławowycz Bucki (ukr. Артем Вячеславович Буцький; ur. 24 sierpnia 1981 w Połtawie) – ukraiński koszykarz, występujący na pozycji rozgrywającego, reprezentant kraju.

</doc>
<doc id="5274982" url="https://pl.wikipedia.org/wiki?curid=5274982" title="Drzewo genealogiczne Mirskich herbu własnego">
Drzewo genealogiczne Mirskich herbu własnego

Drzewo genealogiczne - linia I.
 Cyprian ŚWIATOPEŁK-MIRSKI (*ok. 1710)
 ~ Maria Billewicz
 ├─&gt;Tomasz (*1738) marszałek brasławski
 ├─&gt;Bogusław (*ok. 1750) podkomorzy brasławski
 ├─&gt;Stanisław Wojciech (*1756 †1805) pisarz wielki litewski
 │ ~ Stanisława Koszczyc
 │ ├─&gt;Aniela (*ok. 1790)
 │ │ ~ N. Saunders
 │ ├─&gt;Adam Napoleon (*ok. 1790)
 │ │ ~ Ludwika Godlewska
 │ ├─&gt;Maria (*ok. 1790)
 │ │ ~ Stanisław Szumski
 │ ├─&gt;Stanisława (*ok. 1790)
 │ │ ~ Aleksander Wolski
 │ └─&gt;Ewelina (*ok. 1790)
 │ ~ Antoni Chrapowicki
 └─&gt;Anna (*ok. 1760)
 ~ Tadeusz Światopełk-Mirski (*ok. 1760)
Drzewo genealogiczne - linia II.
 Jan Stanisław ŚWIATOPEŁK-MIRSKI (*ok. 1720 †1761)
 ~ Joanna Rymsza
  └─&gt;Tadeusz (*ok. 1760)
     ~ Anna Światopełk-Mirska (*ok. 1760)
      ├─&gt;Tomasz (*1788 †1852)
      │  ~ Konstancja Włosowska
      │   ├─&gt;Kazimierz Ignacy Florian (*1818 †1886)
      │   │  ~[1] Franciszka Jagmin
      │   │  ┊├─&gt;Maria (*ok. 1860)
      │   │  ┊│  ~[1] Edward Wisłocki
      │   │  ┊│  ~[2] Sewer Grabowski
      │   │  ┊├─&gt;Czesław (*1862 †1920)
      │   │  ┊│  ~ Maria Antonina Fraget
      │   │  ┊│   ├─&gt;Julia (*1890 †1981)
      │   │  ┊│   │  ~ Stanisław Różyczka de Rosenwerth (*1885 †1955)
      │   │  ┊│   │   ├─&gt;Andrzej
      │   │  ┊│   │   ├─&gt;Jerzy
      │   │  ┊│   │   ├─&gt;Henryk
      │   │  ┊│   │   └─&gt;Włodzimierz
      │   │  ┊│   ├─&gt;Józef (*1893 †1970)
      │   │  ┊│   │  ~ Maria Aniela Albertyna ks. Radziwiłł
      │   │  ┊│   ├─&gt;Kazimierz (*1899? †1941) Poseł na Sejm Rzeczypospolitej
      │   │  ┊│   │  ~ Izabella hr. Potulicka
      │   │  ┊│   │   ├─&gt;Krzysztof (*1925 †1944)
      │   │  ┊│   │   └─&gt;Michał (*1926 †1944)
      │   │  ┊│   └─&gt;Maria (*1901 †1998)
      │   │  ┊│      ~ Ludwik Górski
      │   │  ┊├─&gt;Konstancja (*1863)
      │   │  ┊│  ~ Feliks Cichocki
      │   │  ┊└─&gt;Adela (*ok. 1870)
      │   │  ┊   ~ Kamil Tomasz Wydżga
      │   │  ~[2] Jadwiga Jagmin
      │   │   ├─&gt;Kazimierz
      │   │   └─&gt;Jadwiga
      │   │      ~ Franciszek Wisłocki
      │   ├─&gt;Adelajda (*ok. 1820)
      │   │  ~ Ignacy Stanisław Józef ks. Drucki-Lubecki
      │   ├─&gt;Maria (*ok. 1820)
      │   │  ~ Henryk Dominik Wincenty Łopaciński
      │   ├─&gt;Wiktor (*ok. 1820)
      │   │  ~ Laura Czyżewicz
      │   │   ├─&gt;Tekla (*ok. 1840)
      │   │   │  ~ Rajmund Guza
      │   │   ├─&gt;Wiktor (*ok. 1845)
      │   │   │  ~ N.N.
      │   │   │   └─&gt;Wiktor (*ok. 1870)
      │   │   │      ~ Teresa Maria Poklewska-Koziełł
      │   │   │       ├─&gt;Felicja (*ok. 1890)
      │   │   │       │  ~[1] N. Kątkowski
      │   │   │       │  ~[2] N. Szalkiewicz
      │   │   │       │  ~[3] N. Pfisterer
      │   │   │       ├─&gt;Jagoda (*ok. 1890)
      │   │   │       ├─&gt;Wanda (*ok. 1890)
      │   │   │       └─&gt;Wiktor (*ok. 1890 †po 1939)
      │   │   │          ~ Maria Wołczaska
      │   │   │           └─&gt;Wiktor (*ok. 1930)
      │   │   │              ~ Krystyna N.
      │   │   ├─&gt;Konstancja (*ok. 1850)
      │   │   │  ~ Artur Korsak
      │   │   ├─&gt;Maria (*ok. 1850 †1938)
      │   │   │  ~ Franciszek Oskierka
      │   │   ├─&gt;Mieczysław (*ok. 1860)
      │   │   ├─&gt;Laura (*ok. 1860)
      │   │   └─&gt;Jadwiga (*1863 †1940)
      │   │      ~ Wacław Oskierka
      │   ├─&gt;Alina (*1826)
      │   │  ~ August Franciszek Antoni Klott
      │   ├─&gt;Eugeniusz (*1839)
      │   │  ~ Katarzyna Piotrowska
      │   │   ├─&gt;Eugeniusz (*1876)
      │   │   ├─&gt;Aleksander (*ok. 1880)
      │   │   ├─&gt;Witalis (*ok. 1880)
      │   │   ├─&gt;Michał (*ok. 1880)
      │   │   └─&gt;Barbara (*ok. 1880)
      │   └─&gt;Zofia (*ok. 1840)
      │      ~ Mikołaj Wolski
      └─&gt;Brygida (*ok. 1790)
         ~ Klaudiusz Światopełk-Mirski (*ok. 1810)
Drzewo genealogiczne - linia III.
 Jan ŚWIATOPEŁK-MIRSKI (*ok. 1770)
 ~ Tekla Burgundyfera Despot-Zenowicz
 ├─&gt;Jan (*ok. 1810)
 │ ~ Michalina Osmulska
 │ ├─&gt;Klaudia (*ok. 1840)
 │ │ ~ Jan Jesman
 │ ├─&gt;Wiesław (*ok. 1840)
 │ │ ~ Józefa Korkowicz
 │ │ ├─&gt;Jan
 │ │ ├─&gt;Wiesław
 │ │ └─&gt;Maria
 │ └─&gt;Natalia (*ok. 1840)
 │ ~ Eugeniusz Bouvier
 └─&gt;Klaudiusz (*ok. 1810)
 ~ Brygida Światopełk-Mirska (*ok. 1790)
 └─&gt;Walentyna (*ok. 1850)
 ~[1] August ks. Ogiński
 ~[2] Franciszek Czerwiński
Drzewo genealogiczne - linia IV.
 Hieronim ŚWIATOPEŁK-MIRSKI
 ~ Leokadia Strupińska
 └─&gt;Luiza (†1867)
 ~ Mikołaj Filip ks. Radziwiłł
Drzewo genealogiczne - linia V.
 Aleksander Paulin ŚWIATOPEŁK-MIRSKI (*ok. 1760)
 ~ Cecylia Misiura
 └─&gt;Ignacy (*ok. 1790 †1853)
 ~ Franciszka Wazgird
 ├─&gt;Anna (†1873)
 │ ~ Marcin Korsak
 ├─&gt;Augusta (*ok. 1820 †1882)
 │ ~ Ignacy Korsak-Bobynicki
 ├─&gt;Bogumiła (*ok. 1820)
 │ ~ Ludwik Oskierka
 ├─&gt;Seweryn Serwacy (*ok. 1820)
 │ ~ Augusta Korsak
 ├─&gt;Ferdynand
 ├─&gt;Kornel
 ├─&gt;Andrzej
 └─&gt;Piotr (*1822)
 ~ Wincenta Korsak
 ├─&gt;Franciszka (*ok. 1850)
 ├─&gt;Maria (*ok. 1850)
 ├─&gt;Kazimierz (*ok. 1850)
 └─&gt;Władysław (*ok. 1850)
Drzewo genealogiczne - linia VI.
 Franciszek Ksawery ŚWIATOPEŁK-MIRSKI (*ok. 1760)
 ~ Katarzyna Badowska
 └─&gt;Tomasz Bogumił (*1788 †1868)
 ~ Marianna Nostitz-Jackowska
 │ ~ Zofia Orbeliani
 │ └─&gt;Piotr (*1857 †1914)
 │ ~ Katarzyna hr. Bobrińska
 │ └─&gt;Dymitr (*1890 †1939)
 └─&gt;Mikołaj (*1833 †1898)
 ~[1] Wiera księżniczka gruzińska z dynastii Bagratydów
 ~[2] Kleopatra Chynkow
 ├─&gt;Michał(*1870 †1938)
 ├─&gt;Jan (*1872 †1922)
 │ ~[1] Nadia Engelhardt
 │ ├─&gt;Bazyli (*1905 †1974)
 │ │ ~[1] Maria Luiza Hayes
 │ │ ~[2] Lydia de Peucker
 │ │ ├─&gt;Irena (*1931)
 │ │ │ ~[1] Manfred de Conta
 │ │ │ ~[2] Eckard Futwangler
 │ │ ~[3] Agata Gockel
 │ ├─&gt;Tatiana (*1907)
 │ │ ~[1] Mikołaj Maksymow
 │ │ ~[2] Jerzy Iwanow
 │ ~[2] Barbara Rudnow
 ├─&gt;Dymitr (*1874 †1950)
 │ ~[1] Maria de Bellegarde
 │ ├─&gt;Aleksander (*1899)
 │ │ ~ Katarzyna Gabriela hr. Bnińska
 │ │ └─&gt;Andrzej Ingwar (*1940)
 │ ├─&gt;Mikołaj (*1902)
 │ ├─&gt;Michał (*1904)
 │ │ ~ Maria Chreptowicz-Biteniew
 │ │ └─&gt;Maria (*1950)
 │ │ ~ Charles A. Haile
 │ ├─&gt;Włodzimierz Karol (*1907)
 │ │ ~[1] Renee Grosse
 │ │ ├─&gt;Michał Jerzy (*1934)
 │ │ ├─&gt;Teresa Maria (*1938)
 │ │ │ ~ Maurice Laroche
 │ │ ├─&gt;Jan Ludwik (*1946)
 │ │ └─&gt;Bernadeta Klara (*1948)
 │ │ ~ Jan Claude Lacrouts
 │ ~[2] Krystyna Radziejowska
 │ ├─&gt;Katarzyna (*1922)
 │ │ ~[1] Platon Agallianos
 │ │ ~[2] Georgios Raymondos
 │ ├─&gt;Piotr (*1923)
 │ │ ~ Anastazja Olga Mirska (*1935)
 │ ~[3] Karolina Skopowska
 │ ~[4] Maria Andras Septelice
 ├─&gt;Włodzimierz (*1875 †1906)
 │ ~ Maria Gudim-Lewkowicz
 │ ├─&gt;Mikołaj (*1899)
 │ │ ~[1] Zofia von Strandman
 │ │ ├─&gt;Zofia (*1924)
 │ │ │ ~ Charles W. Matthey
 │ │ ├─&gt;Włodzimierz (*1928)
 │ │ │ ~ Eleonora Frances Shields
 │ │ │ └─&gt;Filip (*1957)
 │ │ ~[2] Vilma Kaupe
 │ └─&gt;Andrzej (*1902 †1946)
 │ ~ Stanisława Regina Siewruk
 │ ├─&gt;Jerzy Michał (*1932)
 │ │ ~ Anna Maria Marais
 │ │ ├─&gt;Andrzej (*1955)
 │ │ └─&gt;Zofia (*1960)
 │ └─&gt;Jan (*1934)
 │ ~ Adelaide Keen McKenzie
 │ ├─&gt;Mikołaj (*1969)
 │ └─&gt;Aleksander (*1971)
 └─&gt;Symeon (*1885 †1917)
 ~ Ludmiła Leliawska
 └─&gt;Symeon (*1910)
 ~[1] Nadia Mirska
 ├─&gt;Anastazja Olga (*1935)
 │ ~ Piotr Mirski (*1923)
 ├─&gt;Irena Jadwiga (*1935)
 │ ~ Michał Taratuchin
 └─&gt;Maria (*1946)

</doc>
<doc id="5274984" url="https://pl.wikipedia.org/wiki?curid=5274984" title="Giovanni Andrea Caligari">
Giovanni Andrea Caligari

Giovanni Andrea Caligari (ur. 14 października 1527 w Brisighella, zm. 19 stycznia 1613 w Bertinoro) – włoski duchowny rzymskokatolicki, biskup, nuncjusz apostolski w Rzeczypospolitej Obojga Narodów w latach 1578–1581.
Biografia.
Giovanni Andrea Caligari urodził się w mieście Brisighella w regionie Emilia-Romania, w rodzinie Giuliano i Comelii zd. Gualamini 14 października 1527 roku. Studia odbył na Uniwersytecie w Bolonii, ukończone doktoratem w 1554 roku. W latach 1573–1578 był kolektorem świętopietrza w Królestwie Portugalii za panowania Sebastiana I Aviza. W 1578 roku mianowany nuncjuszem apostolskim na polskim dworze królewskim za Stefana Batorego. Jako nuncjusz wspierał wprowadzanie reform soboru trydenckiego i kontrreformacji. Wysuwał kandydaturę polskiego króla jako wodza przyszłej krucjaty przeciw Turkom osmańskim. Nominowany na biskupa diecezji Bertinoro w Italii 14 października 1579 roku przez papieża Grzegorza XIII, przyjął sakrę biskupią w katedrze św. Jana Chrzciciela w Warszawie z rąk prymasa Stanisława Karnkowskiego 10 stycznia 1580 roku. Współkonsekratorami byli biskupi Piotr Myszkowski oraz Piotr Kostka. 12 października 1584 został mianowany nuncjuszem przy dworze arcyksięcia Styrii i Karyntii Karola w Grazu, gdzie zajmował się szerzeniem kontrreformacji. W latach 1588–1593 Caligari pełnił urząd tajnego sekretarza kardynała sekretarza stanu Stolicy Apostolskiej. Zmarł w Bertinoro 19 stycznia 1613 roku.

</doc>
<doc id="5274989" url="https://pl.wikipedia.org/wiki?curid=5274989" title="Дождь">
Дождь



</doc>
<doc id="5274991" url="https://pl.wikipedia.org/wiki?curid=5274991" title="Jan Lutomirski Setlewicz">
Jan Lutomirski Setlewicz

Jan Lutomirski (Lutomierski) Setlewicz herbu Jastrzębiec – miecznik czernihowski w latach 1634-1643.
Poseł na sejm 1639 roku, sejm 1647 roku.

</doc>
<doc id="5274995" url="https://pl.wikipedia.org/wiki?curid=5274995" title="Drzewo genealogiczne Opalińskich herbu Łodzia">
Drzewo genealogiczne Opalińskich herbu Łodzia

 

</doc>
<doc id="5274999" url="https://pl.wikipedia.org/wiki?curid=5274999" title="RG-12">
RG-12

RG-12 – południowoafrykański transporter opancerzony, chroniący załogę przed wybuchami min czy granatów. Wóz opracowała spółka Land Systems OMC na potrzeby sił bezpieczeństwa RPA. Używany w kilku krajach, głównie przez siły policyjne.
Historia.
RG-12 zaprojektowano w latach dziewięćdziesiątych XX wieku jako kołowy transporter opancerzony na potrzeby sił bezpieczeństwa RPA. Pojazd został opracowany przez południowoafrykańską spółkę Land Systems OMC, będącą częścią koncernu BAE Systems. Pojazd przeznaczony jest głównie dla sił policyjnych i bezpieczeństwa wewnętrznego. Może jednak być używany jako wojskowy transporter opancerzony, bankowóz, wóz dowodzenia czy pojazd ratowniczy. RG-12 został wyeksportowany w liczbie około 830 pojazdów do użytkowników w 13 krajach. Główni operatorzy to policja południowoafrykańska oraz włoscy Carabinieri. 
Konstrukcja.
Kadłub RG-12 ma konstrukcję skorupową. Jest on spawany i wykonany całkowicie ze stali. Wóz wyposażono w specjalny zestaw drzwi. Przednia para drzwi otwierana jest w sposób klasyczny, w centralnej części kadłuba znajdują się zaś drzwi przesuwane, które umożliwiają szybkie wchodzenie i wychodzenie załogi. Dodatkowo podczas otwierania drzwi te pozostają blisko kadłuba, co zapewnia możliwość lepszego działania w ciasnych i wąskich miejscach. Pojazd wyposażony jest w specjalny właz dachowy nad fotelem dowódcy. Załoga RG-12 składa się z kierowcy, dowódcy i do dziesięciu funkcjonariuszy lub żołnierzy w przedziale desantowym. RG-12 dzieli wiele wspólnych podzespołów z wozem RG-31 Nyala, w tym elementy układu napędowego.
Pojazd zapewnia wysoki poziom ochrony balistycznej przedziału załogi i dachu pod kątem 30°, przed pociskami 7,62 × 51 mm NATO oraz 5,56 × 45 mm. Szyby pojazdu są kuloodporne i zapewniają ochronę balistyczną na takim samym poziomie jak kadłub. 
Wersje.
Wersje produkcyjne pojazdu:
Użytkownicy.
Użytkownicy pojazdu RG-12:

</doc>
<doc id="5275004" url="https://pl.wikipedia.org/wiki?curid=5275004" title="Wojciech Łużecki">
Wojciech Łużecki

Wojciech Łużecki herbu Lubicz (zm. przed 20 sierpnia 1649 roku) – sędzia drohicki od 1638 roku, pisarz drohicki w latach 1635-1638.
Poseł na sejm 1640 roku.

</doc>
<doc id="5275007" url="https://pl.wikipedia.org/wiki?curid=5275007" title="Chrystus w Ogrodzie Oliwnym">
Chrystus w Ogrodzie Oliwnym



</doc>
<doc id="5275009" url="https://pl.wikipedia.org/wiki?curid=5275009" title="Jakub Karol Madaliński">
Jakub Karol Madaliński

Jakub Karol Madaliński (Madaleński, Madalański, Medelański) herbu Larysza (zm. w 1638 roku) – wojski mścisławski w latach 1615-1635.
Poseł na sejm nadzwyczajny 1635 roku.

</doc>
<doc id="5275010" url="https://pl.wikipedia.org/wiki?curid=5275010" title="Northern Arm">
Northern Arm

Northern Arm – zatoka ("arm") zatoki Dover Soi w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 6 stycznia 1948.

</doc>
<doc id="5275013" url="https://pl.wikipedia.org/wiki?curid=5275013" title="Diana Mezuliáníková">
Diana Mezuliáníková

Diana Mezuliáníková (ur. 10 kwietnia 1992 w Bruntálu) – czeska lekkoatletka specjalizująca się w biegach średniodystansowych oraz biegach przełajowych.
Półfinalistka igrzysk olimpijskich z Tokio w biegu na 1500 metrów. Uczestniczka mistrzostw świata (2019) oraz dwukrotna uczestniczka mistrzostw Europy (2014, 2018). Zdobywczyni 6. miejsca podczas letniej uniwersjady w 2015 roku, rozgrywanej w koreańskim Gwangju. Reprezentantka Czech podczas drużynowych mistrzostw Europy w lekkoatletyce. Startowała również w mistrzostwach Europy w biegach przełajowych.
Multimedalistka mistrzostw Czech oraz halowych mistrzostw Czech.

</doc>
<doc id="5275015" url="https://pl.wikipedia.org/wiki?curid=5275015" title="Hałyna Kuźmenko">
Hałyna Kuźmenko

Hałyna Andrijiwna Kuźmenko (; ur. 1896 w Kijowie, zm. 1978 w Dżambule) – ukraińska nauczycielka, żona Nestora Machno, anarchistka zaangażowana w Wolne Terytorium.
Życiorys.
Urodziła się w rodzinie wiejskiego policjanta. Przed wybuchem I wojny światowej ukończyła szkołę średnią oraz kurs nauczycielski w Kijowie. Została wyznaczona do pracy jako nauczycielka języka ukraińskiego i historii w Hulajpolu, gdzie poznała przyszłego męża, Nestora Machno. Pobrali się w lipcu 1919 roku. Hałyna wykorzystała swoją pozycję do ukrainizacji Wolnego Terytorium. W 1919 roku grupa inteligencji ukraińskiej skupiła się wokół niej w celu wykorzystania powstania Machny do celów przyświecających nacjonalizmowi ukraińskiemu. Stanęła przed polskim sądem w 1923 roku z zarzutami przygotowywania zbrojnego spisku przeciw rządowi polskiemu. W 1922 roku urodziła się ich córka , przyszła na świat w warszawskim więzieniu. Po rewindykacji rosyjskich anarchistów para udała się do Wolnego Miasta Gdańsk, a od 1926 roku zamieszkali w Paryżu. Próbowała zabić we śnie swojego męża Nestora Machno, po czym na jego twarzy została rozległa blizna. Pobrali się w lipcu 1919 roku. Około 1927 roku związek rozpadł się. We Francji pracowała jako bibliotekarka. Możliwe, że współpracowała ze służbami specjalnymi i przekazywała informacje z Zachodu do ZSRR. Pod koniec życia Nestora Machno otoczyła go opieką i troską. Po jego śmierci wyszła za mąż za jego bliskiego współpracownika, rosyjskiego anarchosyndykalistę (pseudonim Wolin). Podczas II wojny światowej pracowała wraz z córką na robotach przymusowych w Niemczech. W 1946 roku została postawiona przed sowieckim sądem w Kijowie z zarzutami „działalności kontrrewolucyjnej”. Jej proces nie był podany do publicznej wiadomości. Została osadzona w . Odzyskała wolność po ośmiu latach i 9 miesiącach w 1954 roku na mocy amnestii i zamieszkała z córką w Dżambule (dzisiejszy Taraz). Pracowała tam do emerytury w fabryce bawełny. Zmarła w Dżambule.

</doc>
<doc id="5275016" url="https://pl.wikipedia.org/wiki?curid=5275016" title="Russkij mir (ujednoznacznienie)">
Russkij mir (ujednoznacznienie)

 

</doc>
<doc id="5275019" url="https://pl.wikipedia.org/wiki?curid=5275019" title="Bziukanie">
Bziukanie



</doc>
<doc id="5275024" url="https://pl.wikipedia.org/wiki?curid=5275024" title="Northwest Arm (Halifax Harbour)">
Northwest Arm (Halifax Harbour)

Northwest Arm (do 4 kwietnia 1933 "North West Arm") – zatoka ("arm") zatoki Halifax Harbour w kanadyjskiej prowincji Nowa Szkocja, w hrabstwie Halifax; nazwa "North West Arm" urzędowo zatwierdzona 1 marca 1921.

</doc>
<doc id="5275027" url="https://pl.wikipedia.org/wiki?curid=5275027" title="North West Arm">
North West Arm



</doc>
<doc id="5275035" url="https://pl.wikipedia.org/wiki?curid=5275035" title="Małgorzata Trzaskalik-Wyrwa">
Małgorzata Trzaskalik-Wyrwa

Małgorzata Anna Trzaskalik-Wyrwa (ur. 25 lipca 1978 w Katowicach) – polska organistka, organoznawczyni, konserwatorka-zabytkoznawczyni i wykładowczyni.
Życiorys.
Małgorzata Trzaskalik-Wyrwa kształciła się pod kierunkiem Moniki Dąbrowskiej, Magdaleny Czajki i Juliana Gembalskiego. W okresie szkolnym stypendystka Krajowego Funduszu na rzecz Dzieci. W 2002 ukoń­czy­ła z wyróż­nie­niem studia organistyczne na Akademii Muzycznej w Warszawie i uzyskała tytuł magi­stra sztu­ki na pod­sta­wie wyko­na­nych reci­ta­li oraz pra­cy dyplo­mo­wej na temat „Ochrona i kon­ser­wa­cja orga­nów w Polsce – pro­ble­ma­ty­ka” (pro­mo­tor – Jerzy Gołos). Studiowała kon­ser­wa­tor­stwo w latach 1999–2004 na Wydziale Sztuk Pięknych Uniwersytetu Mikołaja Kopernika w Toruniu, zakończone egzaminem magi­ster­skim w 2005. W 2011 uzy­ska­ła sto­pień dok­to­ra w dzie­dzi­nie sztuk muzycz­nych, dys­cy­pli­nie instru­men­ta­li­sty­ka, w spe­cjal­no­ści gra na orga­nach na podstawie dysertacji poświę­conej zagad­nie­niom kom­pro­mi­su w wyko­naw­stwie muzycz­nym i twór­czo­ści orga­no­wej i kame­ral­nej Josefa Gabriela Rheinbergera. W 2020 na Akademii Muzycznej w Katowicach habilitowała się w dyscyplinie sztuk muzycznych, przedstawiwszy dzieło „Organy miasta Siedlce – płyta CD”.
Od 2000 wykła­dow­czyni orga­no­znaw­stwa i gry na orga­nach w Diecezjalnym Studium Muzyki Kościelnej w Siedlcach, a od 2004 dyrek­to­rka. Od 2002 pra­cow­ni­czka Kurii Diecezjalnej Siedleckiej, peł­niąc funk­cję wizy­ta­to­rki orga­ni­stów oraz rze­czo­znaw­czyni do spraw instru­men­tów orga­no­wych. Z ramie­nia Kurii oraz Wojewódzkich Urzędów Ochrony Zabytków pro­wa­dzi­ła nad­zo­ry kon­ser­wa­tor­skie przy remon­tach orga­nów. Sty­pen­dyst­ka Ministra Kultury w dzie­dzi­nie ochro­ny dóbr kul­tu­ry (2003 i 2004) w związ­ku z pro­gra­mem kata­lo­go­wa­nia orga­nów w Diecezji Siedleckiej.
W 2006 została wykładowczynią orga­no­znaw­stwa i kame­ra­li­sty­ki orga­no­wej na Uniwersytecie Muzycznym Fryderyka Chopina w Warszawie.
Pre­ze­ska Stowarzyszenia Pro Musica Organa. W ramach jego dzia­łal­no­ści orga­ni­zu­je m.in. "Jesienno-zimo­we Koncerty Organowe w Katowicach-Brynowie" (1999–2013) oraz Międzynarodowe Warsztaty Organowe na Dolnym Śląsku.

</doc>
<doc id="5275038" url="https://pl.wikipedia.org/wiki?curid=5275038" title="Zaazierszczyna (przystanek kolejowy)">
Zaazierszczyna (przystanek kolejowy)

Zaazierszczyna (, ) – przystanek kolejowy w pobliżu miejscowości Ratmirawiczy, w rejonie oktiabrskim, w obwodzie homelskim, na Białorusi. Położony jest na linii Bobrujsk - Rabkor.
Nazwa pochodzi od oddalonej o 5,5 km wsi Zaazierszczyna.

</doc>
<doc id="5275042" url="https://pl.wikipedia.org/wiki?curid=5275042" title="Ratmirawiczy (stacja kolejowa)">
Ratmirawiczy (stacja kolejowa)

Ratmirawiczy (, ) – stacja kolejowa w miejscowości Ratmirau, w rejonie oktiabrskim, w obwodzie homelskim, na Białorusi. Położona jest na linii Bobrujsk - Rabkor.
Nazwa pochodzi od oddalonej o 3,1 km wsi Ratmirawiczy. Początkowo nosiła nazwę "Zubariewszczina" od pobliskiego chutoru.

</doc>
<doc id="5275043" url="https://pl.wikipedia.org/wiki?curid=5275043" title="Mistrzostwa Świata w Short Tracku 2022">
Mistrzostwa Świata w Short Tracku 2022

46. edycja Mistrzostw Świata w Short Tracku odbywała się w dniach 8–10 kwietnia 2022 w Maurice Richard Arena w kanadyjskim Montrealu. Organizatorem zawodów była Międzynarodowa Unia Łyżwiarska. Początkowo planowano rozegranie zawodów w terminie od 18 do 20 marca 2022, lecz z powodu pandemii COVID-19, oraz inwazji Rosji na Ukrainę, przesunięto zmagania o trzy tygodnie. Klasyfikację medalową wygrała reprezentacja Korei Południowej z dorobkiem dwunastu medali przed Węgrami (cztery krążki) i Kanadą (siedem).
Klasyfikacja medalowa.
Pogrubieniem oznaczono kraj będący gospodarzem mistrzostw (Kanada):

</doc>
<doc id="5275045" url="https://pl.wikipedia.org/wiki?curid=5275045" title="Grupy ochronne">
Grupy ochronne

Grupy ochronne (również: blokujące, protekcyjne, zabezpieczające) – rodzaj ugrupowań chemicznych tymczasowo przyłączanych do wybranych grup funkcyjnych związku wielofunkcyjnego w celu zapobiegania ich dalszym przekształceniom w toku syntezy organicznej. O przydatności danej grupy ochronnej decyduje spełnienie następujących warunków:
Wykorzystanie grupy ochronnej w toku syntezy dodaje przynajmniej dwa dodatkowe etapy do zaplanowanego ciągu syntetycznego – etap protekcji (zabezpieczania), w którym wybrane ugrupowanie jest dołączane do danej grupy funkcyjnej związku, blokując możliwość ulegania dalszym reakcjom, oraz etap deprotekcji (odbezpieczania), w którym grupa ochronna jest usuwana, przywracając daną grupę funkcyjną do pierwotnej postaci.
Rodzaje grup ochronnych.
Grupy stosowane do protekcji alkoholi i fenoli.
Najpopularniejsze metody zabezpieczania grup hydroksylowych wykorzystują ich przekształcenie w etery, acetale, ketale bądź estry.
Wybrane przykłady grup ochronnych alkoholi:
Etery
Estry
Estrowe grupy ochronne wprowadzane są w reakcji alkoholi z odpowiednimi chlorkami lub bezwodnikami kwasowymi. Usuwane są przez hydrolizę w środowisku zasadowym. Ich trwałość rośnie wraz z zawadą przestrzenną: Pv &gt; Bz &gt; Ac. Przykłady:
Grupy stosowane do protekcji amin.
Wiele grup ochronnych alkoholi może być również wykorzystane do zabezpieczania grup aminowych, np. grupa acetylowa (Ac), benzylowa (Bn), benzoilowa (Bz). Pozostałe grupy ochronne amin:
Grupy stosowane do protekcji kwasów karboksylowych.
Zabezpieczanie grupy karboksylowej najczęściej odbywa się poprzez przekształcenie jej w grupę estrową, tworząc następujące ugrupowania:
Protekcja pozostałych grup funkcyjnych.
Grupy karbonylowe są najczęściej blokowane z utworzeniem acetali i ketali. 1,2-Diole mogą zostać zabezpieczone poprzez utworzenie cyklicznego ketalu. Usunięcie takiego rodzaju protekcji zachodzi pod wpływem kwasu.
Grupa fosforanowa może być zabezpieczona za pomocą grupy 2-cyjanoetylowej, co jest często wykorzystywane w syntezie oligonukleotydów.
Ortogonalność grup ochronnych.
Grupy protekcyjne, których usunięcie zachodzi w odmiennych warunkach (niezależnie od siebie), nazywa się ortogonalnymi grupami ochronnymi.

</doc>
<doc id="5275046" url="https://pl.wikipedia.org/wiki?curid=5275046" title="Jan Mniewski (zm. 1666/1667)">
Jan Mniewski (zm. 1666/1667)

Jan Mniewski herbu Ogończyk (zm. w 1666/1667 roku) – kasztelan brzeziński w latach 1649-1666, podsędek łęczycki w latach 1644-1649, surogator łęczycki w latach 1635-1648, cześnik łęczycki w latach 1635-1643, pisarz grodzki łęczycki.
Poseł na sejm 1639 roku, sejm 1645 roku.

</doc>
<doc id="5275047" url="https://pl.wikipedia.org/wiki?curid=5275047" title="Woziemla (przystanek kolejowy)">
Woziemla (przystanek kolejowy)

Woziemla (, ) – przystanek kolejowy w pobliżu miejscowości Woziemla, w rejonie oktiabrskim, w obwodzie homelskim, na Białorusi. Położony jest na linii Bobrujsk - Rabkor.

</doc>
<doc id="5275048" url="https://pl.wikipedia.org/wiki?curid=5275048" title="Enzo Muzii">
Enzo Muzii

Enzo Muzii (ur. 13 stycznia 1926 w Asmarze, zm. 2 lutego 2014 w Velletri) – włoski reżyser i scenarzysta filmowy i telewizyjny, pisarz, fotograf, krytyk filmowy i teatralny.
W latach 1949-1962 pracował głównie jako krytyk filmowy i teatralny. Od początku lat 60. angażował się coraz bardziej w tworzenie scenariuszy i reżyserowanie filmów. Jego pełnometrażowy debiut fabularny, "Coś jak miłość" (1968), zdobył Srebrnego Niedźwiedzia – Nagrodę Specjalną Jury na 18. MFF w Berlinie.

</doc>
<doc id="5275050" url="https://pl.wikipedia.org/wiki?curid=5275050" title="Natalia Belczenko">
Natalia Belczenko

Natalia Belczenko (, ur. 7 stycznia 1973 w Kijowie) – ukraińska poetka i tłumaczka.
Życiorys.
Urodziła się 7 stycznia 1973 roku w Kijowie. Ukończyła studia na Wydziale Filologicznym Kijowskiego Uniwersytetu Narodowego im. Tarasa Szewczenki.
Zadebiutowała w 1997 roku, opublikowała razem dziewięć tomików poetyckich. Jest laureatką Nagrody Huberta Burdy (2000) i nagrody Fundacji im. Łesi i Petra Kowałewych (2019), zaś w 2017 roku została stypendystką programu Ministra Kultury „Gaude Polonia”. Jej twórczość została przetłumaczona na język niemiecki, francuski, angielski, bułgarski, koreański, holenderski, polski, litewski, łotewski i hebrajski. Po polsku jej wiersze ukazały się na łamach czasopisma „Helikopter” w tłumaczeniu Pauliny Zięby oraz w antologii "100 wierszy wolnych z Ukrainy" (2022) w przekładzie Bohdana Zadury.
Belczenko zajmuje się także tłumaczeniem, przekłada z ukraińskiego i białoruskiego na rosyjski oraz z polskiego na ukraiński. Przetłumaczyła m.in. utwory Wasyla Machno, Marianny Kijanowskiej, Myrosława Łajuka, Ołesi Mamczycz, Zuzanny Ginczanki, Jarosława Iwaszkiewicza, czy Bolesława Leśmiana. Za swoje tłumaczenia została wyróżniona nagrodą translatorską „Metafora” (2014), a także zajęła trzecie miejsce w Konkursie na najlepsze tłumaczenia poezji Wisławy Szymborskiej na język rosyjski, białoruski, ukraiński (2015).
Należy do Ukraińskiego PEN Clubu.

</doc>
<doc id="5275053" url="https://pl.wikipedia.org/wiki?curid=5275053" title="Northwest Arm (Frog Lake)">
Northwest Arm (Frog Lake)

Northwest Arm (do 7 lipca 1960 "West Arm Lahave Lake", do 21 sierpnia 1974 "West Arm La Have Lake") – zatoka ("arm") w zachodniej części jeziora Frog Lake w kanadyjskiej prowincji Nowa Szkocja, w hrabstwach Kings i Annapolis; nazwa "West Arm Lahave Lake" urzędowo zatwierdzona 7 września 1950.

</doc>
<doc id="5275054" url="https://pl.wikipedia.org/wiki?curid=5275054" title="West Arm Lahave Lake">
West Arm Lahave Lake



</doc>
<doc id="5275055" url="https://pl.wikipedia.org/wiki?curid=5275055" title="West Arm La Have Lake">
West Arm La Have Lake



</doc>
<doc id="5275056" url="https://pl.wikipedia.org/wiki?curid=5275056" title="Mistrzostwa Polski w Biathlonie na Nartorolkach 2022">
Mistrzostwa Polski w Biathlonie na Nartorolkach 2022

Mistrzostwa Polski w biathlonie na nartorolkach 2022 odbyły się w Kościelisku w dniach 30 września - 1 października 2022 roku. O tytuł mistrza Polski biathloniści rywalizowali w sprincie, a biathlonistki w sprincie i w biegu pościgowym.
Pierwszego dnia zawodów w kategorii seniorów doszło do nietypowej sytuacji, ponieważ wyniki sprintu zostały unieważnione i została podjęta decyzja o powtórzeniu biegu sprinterskiego następnego dnia - co skutkowało nie rozegraniu biegu pościgowego dla mężczyzn. Stało się tak, ponieważ spora grupa zawodników pomyliła trasę, a inni zostali wprowadzeni w błąd przez jednego z sędziów.
Kobiety.
Sprint 7,5 km.
Kościelisko, 30 września 2022 roku, godz. 9:45
Pościg 10 km.
Kościelisko, 1 października 2022 roku, godz. 10:15
Mężczyźni.
Sprint 10 km.
Kościelisko, 1 października 2022 roku, godz. 9:15

</doc>
<doc id="5275057" url="https://pl.wikipedia.org/wiki?curid=5275057" title="Samuel Nadolski">
Samuel Nadolski



</doc>
<doc id="5275060" url="https://pl.wikipedia.org/wiki?curid=5275060" title="Klausy">
Klausy

Klausy (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w gminie Woropańszczyzna, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwały tu 173 osoby, 11 było wyznania rzymskokatolickiego a 162 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 32 budynki mieszkalne. W 1931 w 34 domach zamieszkiwało 170 osób.
Wierni należeli do parafii rzymskokatolickiej w Borodzieniczach i parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5275065" url="https://pl.wikipedia.org/wiki?curid=5275065" title="Mistrzostwa Polski w Biathlonie Letnim 2022">
Mistrzostwa Polski w Biathlonie Letnim 2022

Mistrzostwa Polski w biathlonie letnim 2022 odbyły się w Czarnym Borze w dniach 27 – 30 czerwca 2022 roku. O tytuł Mistrza Polski biathloniści rywalizowali w trzech konkurencjach: sprincie, biegu indywidualnym oraz biegu ze startu wspólnego.
Kobiety.
Bieg indywidualny 6 km.
Czarny Bór, 28 czerwca 2022 roku, godz. 10:40
Bieg sprinterski 3 km.
Czarny Bór, 29 czerwca 2022, godz. 10:40
Bieg masowy 5 km.
Czarny Bór, 30 czerwca 2022, godz. 10:30
Mężczyźni.
Bieg indywidualny 7 km.
Czarny Bór, 28 czerwca 2022 roku, godz. 10:00
Bieg sprinterski 4 km.
Czarny Bór, 29 czerwca 2022, godz. 10:00
Bieg masowy 6 km.
Czarny Bór, 30 czerwca 2022, godz. 10:00

</doc>
<doc id="5275066" url="https://pl.wikipedia.org/wiki?curid=5275066" title="BMW F33">
BMW F33



</doc>
<doc id="5275067" url="https://pl.wikipedia.org/wiki?curid=5275067" title="BMW F36">
BMW F36



</doc>
<doc id="5275068" url="https://pl.wikipedia.org/wiki?curid=5275068" title="BMW G22">
BMW G22



</doc>
<doc id="5275069" url="https://pl.wikipedia.org/wiki?curid=5275069" title="BMW G23">
BMW G23



</doc>
<doc id="5275070" url="https://pl.wikipedia.org/wiki?curid=5275070" title="BMW G26">
BMW G26



</doc>
<doc id="5275071" url="https://pl.wikipedia.org/wiki?curid=5275071" title="Johan Pehrson">
Johan Pehrson

Carl Johan Georg Pehrson (ur. 8 maja 1968 w Längbro w gminie Örebro) – szwedzki polityk i prawnik, działacz Liberałów i od 2022 lider tej partii, długoletni poseł do Riksdagu, od 2022 minister zatrudnienia.
Życiorys.
W 1996 ukończył studia prawnicze na Uniwersytecie w Uppsali, w latach 1994–1995 kształcił się także w King’s College London. Pracował w sektorze bankowym, jako urzędnik ministerstw i w sądownictwie. Był też zatrudniony w strukturze Ludowej Partii Liberałów (która w 2015 zmieniła nazwę na Liberałowie). W pierwszej połowie lat 90. pełnił funkcje członka zarządu i drugiego wiceprzewodniczącego jej organizacji młodzieżowej. Był też wybierany na radnego w Örebro.
W latach 1998–2015 zasiadał w Riksdagu. Od 2001 do 2002 był sekretarzem partii, a w latach 2006–2014 pełnił funkcję przewodniczącego grupy poselskiej. W 2015 złożył mandat deputowanego w związku z zaangażowaniem się w projekt biznesowy. W wyniku wyborów w 2018 powrócił do szwedzkiego parlamentu (reelekcja w 2022).
W 2019 ponownie objął kierownictwo frakcji Liberałów w Riksdagu. Został też pierwszym wiceprzewodniczącym swojego ugrupowania. Gdy w kwietniu 2022 Nyamko Sabuni ustąpiła z funkcji przewodniczącej Liberałów, Johan Pehrson stanął na czele partii (do czasu zaplanowanego na ten sam rok kongresu).
W październiku 2022 objął urząd ministra zatrudnienia w utworzonym wówczas rządzie Ulfa Kristerssona. W listopadzie tegoż roku został wybrany na przewodniczącego Liberałów.

</doc>
<doc id="5275073" url="https://pl.wikipedia.org/wiki?curid=5275073" title="Góra Bandurskiego">
Góra Bandurskiego

Góra Bandurskiego (niem. "Eisenberg") – góra w południowo-wschodniej części Grzbietu Południowego Gór Kaczawskich, w północno-zachodniej części Kaczorowa (gmina Bolków), nad Kaczawą, na północ od Gór Ołowianych, o wysokości 534 m n.p.m. 
Północnymi stokami wzgórza przebiega linia kolejowa z Marciszowa do Jerzmanic Zdroju. Znajduje się tam stacja kolejowa Kaczorów i lokalny cmentarz. W Kaczorowie, na stokach południowo-wschodnich stoi szkoła podstawowa.

</doc>
<doc id="5275074" url="https://pl.wikipedia.org/wiki?curid=5275074" title="Kamienica Pod Złotym Pokojem i Czerwoną Gwiazdą we Wrocławiu">
Kamienica Pod Złotym Pokojem i Czerwoną Gwiazdą we Wrocławiu

Kamienica Pod Złotym Pokojem i Czerwoną Gwiazdą – kamienica o średniowiecznym rodowodzie znajdująca się przy ulicy Szewskiej we Wrocławiu.
Historia.
Czteroosiowa kamienica w zachowanym kształcie została wzniesiona na planie prostokąta z wewnętrznym niewielkim dziedzińcem w 1914 roku. Jej projektantem była firma Klein &amp; Wolf, a za infrastrukturę budynku odpowiadała firma Pachur &amp; Sucker. W jej miejscu znajdowały się trzy starsze mieszczańskie kamienice noszące nazwy „Tempel” („świątynia”), „Roter Stern” („czerwona gwiazda”) i „Goldener Frieden” („złoty pokój”/ „złoty spokój”). Nowy budynek nawiązywał do wcześniejszej historycznej zabudowy; w budynku znajdowała się bożnica. Fasada budynku została zaprojektowana w stylu modnego wówczas romantyzmu. Na parterze znajdowały się wielkie witryny sklepowe o prostych nadporożach. Na I piętrze umieszczone zostały biura z oknami w formie biforiów, zamknięte pełnym łukiem. Na wyższych kondygnacjach znajdowały się mieszkania. W dwóch środkowych osiach znajdują się dwukondygnacyjne łukowe wykusze z trzydzielnymi francuskimi oknami pozostałe okna były typu porte-fenetre. Na drugiej kondygnacji w każdej osi znajdują się mniejsze podwójne okna zakończone łukiem. Dekorowane balustrady i ścianki podparapetowe oraz drobne podziały szyb nawiązywały do regionalnych motywów, formy określanej jako neobiedermeier. Część środkowa na ostatnim piętrze tworzyła ryzalit otoczony płytkimi balkonami i zakończony prostą balustradą z wazonami. Budynek pokryty był wysokim spadowym dachem. 
W środkowej części każdego z wykuszy (między drugim a trzecim piętrem) umieszczono po płaskorzeźbie, jedna przedstawia bożnicę, a druga gwiazdę. Na środku elewacji nad pierwszym piętrem znajduje się rzeźba anioła z uniesioną prawą ręką.
W latach 1920–1945 w budynku mieścił się sklep firmowy Mauxion (Schokoladenfabrik Mauxion) produkującej czekolady oraz ekskluzywny dom pogrzebowy. W latach 1983–1984 do budynku przeniósł się Uniwersytecki Ośrodek Kultury studenckiej INDEX. W pomieszczeniach studenckich swoją siedzibę miał Dyskusyjny Klub Filmowy, teatry: TUBB II, Teatr Deszczu, czy Why Not, pracownia fotograficzna, Klub Fantastyki. W 1990 roku Index został przejęty przez Fundację Universitas i powstał studencki klub „Studnia”. W 1998 roku klub zakończył swą działalność.

</doc>
<doc id="5275075" url="https://pl.wikipedia.org/wiki?curid=5275075" title="Northwest Arm (Sheet Harbour)">
Northwest Arm (Sheet Harbour)

Northwest Arm – zatoka ("arm") zatoki Sheet Harbour w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 5 marca 1953.

</doc>
<doc id="5275078" url="https://pl.wikipedia.org/wiki?curid=5275078" title="Wielka Synagoga Chóralna w Berdyczowie">
Wielka Synagoga Chóralna w Berdyczowie

Wielka Synagoga Chóralna w Berdyczowie () – synagoga z 1850 roku w Berdyczowie.
Historia.
Budynek został wzniesiony w 1850 roku (według innego źródła w 1860 roku) za środki społeczności żydowskiej miasta. Pełnił rolę głównej synagogi gminy oraz był siedzibą kahału oraz był jedną z pierwszych synagog określanych mianem „chóralnych” na terenie carskiej Rosji. Synagoga została zamknięta w 1929 roku. W okresie międzywojennym w budynku mieścił się klub ateistów. W 1946 roku zrujnowany budynek zwrócono społeczności żydowskiej, obiekt rewitalizowano przez kilkanaście lat, po czym ponownie został zajęty na potrzeby wytwórni rękawiczek w 1964 roku. 
Architektura.
Budynek pierwotnie jednokondygnacyjny, murowany z cegły, na planie na planie prostokąta o wymiarach 12 x 19,5 m. Ściany obwodowe mają wysokość 10,5 m. W obrębie głównego pomieszczenia znajdowały się 4 kolumny, a między nimi pomieszczono bimę. Na ścianie wschodniej znajdował się bogato dekorowany aron ha-kodesz, ściany pokrywały polichromie. 

</doc>
<doc id="5275082" url="https://pl.wikipedia.org/wiki?curid=5275082" title="Northwest Arm (Lower Gaspereaux Lake)">
Northwest Arm (Lower Gaspereaux Lake)

Northwest Arm – zatoka ("arm") jeziora Lower Gaspereaux Lake w kanadyjskiej prowincji Nowa Szkocja, w hrabstwie Guysborough; nazwa urzędowo zatwierdzona 20 maja 1976.

</doc>
<doc id="5275083" url="https://pl.wikipedia.org/wiki?curid=5275083" title="Northwest Arm (St. Marys River)">
Northwest Arm (St. Marys River)

Northwest Arm – zatoka ("arm") rzeki St. Marys River w kanadyjskiej prowincji Nowa Szkocja, w hrabstwie Guysborough; nazwa urzędowo zatwierdzona 17 stycznia 1951.

</doc>
<doc id="5275087" url="https://pl.wikipedia.org/wiki?curid=5275087" title="Ołeksandr Miszuła">
Ołeksandr Miszuła

 
Ołeksandr Hennadijowycz Miszuła (ukr. Олександр Геннадійович Мішула; ur. 18 kwietnia 1992 w Dnieprze) – ukraiński koszykarz, występujący na pozycji rozgrywającego, reprezentant kraju, obecnie zawodnik JBC MMCITE Brno.

</doc>
<doc id="5275090" url="https://pl.wikipedia.org/wiki?curid=5275090" title="Northwest Arm">
Northwest Arm



</doc>
<doc id="5275091" url="https://pl.wikipedia.org/wiki?curid=5275091" title="Drzewo genealogiczne Hołowniów herbu własnego">
Drzewo genealogiczne Hołowniów herbu własnego

 Dymitr Hołownia †XV w., książę, właściciel dóbr Ostrożec, 
 ~ NN
 └─&gt;Iwan Hołownia †XV w.
 ~ NN
 ├─&gt;Gleb Hołownia †XV w.
 └─&gt;Michajło Hołownia †XV w.
 ~ NN Dochnowicz
 ├─&gt;Katarzyna Hołownia Ostrożecka 
 ├─&gt;Bieluchna Hołownia Ostrożecka
 │ ~ Jan Kotwicz
 └─&gt;Piotr Hołownia Ostrożecki, †XVI w., horodniczy trocki
 ~ 1. NN
 ├─&gt;Fedor Hołownia Ostrożecki *XVI w. †po 1569 r.
 │ ~ Hanna Odyncewicz
 │ ├─&gt;Anna Hołownia Ostrożecka *XVI w. †po około 1590 r.
 │ │ ~ Adam Pociej 
 │ ├─&gt;Andrzej Hołownia Ostrożecki *XVI w. † 1585
 │ │ ~ Nastazja Jełowiczówna Malińska
 │ └─&gt;Maryna Hołownia Ostrożecka *XVI w. 
 │ ~ Fedor Tuszewicki
 └─&gt;Jurij Hołownia Ostrożecki *XVI w. †1543 r. 
 ~ Hanna Sanguszko
 ~ 2. Zofia Andrejewna
 └─&gt;Zofia Hołownia Ostrożecka *XVI w.
 ~ Olechno Koziński
 └─&gt;Dymitr Koziński

</doc>
<doc id="5275092" url="https://pl.wikipedia.org/wiki?curid=5275092" title="Teoria stref rolniczych">
Teoria stref rolniczych



</doc>
<doc id="5275093" url="https://pl.wikipedia.org/wiki?curid=5275093" title="FV180 Combat Engineer Tractor">
FV180 Combat Engineer Tractor

FV180 Combat Engineer Tractor – brytyjski amfibijny wóz inżynieryjny, opracowany na potrzeby jednostek inżynieryjnych British Army. Pojazdy weszły na wyposażenie wojsk w 1978 roku. 
Historia.
W 1962 roku rząd brytyjski, francuski i niemiecki podjęły współpracę przy wspólnym programie mającym na celu opracowanie nowego wozu inżynieryjnego, jednak po pewnym czasie Niemcy i Francja opuściły program, kolejno w 1968 i 1970 roku, aby realizować własne pojazdy inżynieryjne. Z początkiem lat siedemdziesiątych opracowano projekt nowego wozu, który oznaczono jako FV180 Combat Engineer Tractor (w skrócie CET). W czasie projektowania zastosowano szereg środków oszczędnościowych, m.in. wykorzystano dostępne na rynku komercyjne komponenty składające się na układ napędowy i układ kierowniczy wozu. W latach 1973–1974 zbudowano siedem prototypów FV180. Po intensywnych testach i kilku wprowadzonych modyfikacjach FV180 CET wszedł do produkcji seryjnej w Royal Ordnance Factory Leeds w 1977 roku. Pierwsze pojazdy seryjne wprowadzono do służby w Corps of Royal Engineers w 1978 roku. Pojazd w służbie brytyjskiej został zastąpiony przez wóz Terrier Armoured Digger. 
Konstrukcja.
FV180 CET to gąsienicowy wóz inżynieryjny o zdolnościach amfibijnych. Przeznaczony jest m.in. do prowadzenia prac ziemnych, usuwania przeszkód i zapór inżynieryjnych lub ewakuacji uszkodzonych pojazdów. Kadłub pojazdu wykonano z dwóch warstw pancerza aluminiowego. Wóz zapewnia ochronę załodze przed ostrzałem z broni ręcznej i odłamkami pocisków artyleryjskich. Ma on również zainstalowany system ochrony przed bronią atomową, biologiczną i chemiczną. FV180 ma dwuosobową załogę, składającą się z kierowcy i inżyniera. Załoga siedzi w wozie w tandemie po lewej stronie pojazdu. Kierowca zajmuje miejsce z przodu i obsługuje wyciągarkę, podczas gdy drugi członek załogi zajmuje miejsce za nim i obsługuje tylny lemiesz/łyżkę koparki. Układ kierowniczy jest zdublowany i w razie potrzeby dowolny członek załogi może prowadzić pojazd. 
Do samoobrony pojazd ma zamontowany na dachu karabin maszynowy kal. 7,62 mm. W tylnej części wozu znajduje się łyżka przeznaczona do prowadzenia prac ziemnych. Dodatkowo FV180 wyposażony jest w linę wciągarki, która zakończona jest kotwicą. Lina ma długość 100 m i jest wystrzeliwana rakietowo. Pomaga ona wciągnąć pojazd pod strome zbocza bądź też wyciągnąć go z wody w czasie pokonywania przeszkody wodnej.
Napęd stanowi turbodoładowany silnik wysokoprężny Rolls-Royce C6TFR o pojemności 12,2 l i mocy 320 KM. Silnik wraz ze skrzynią biegów zamontowano po prawej stronie kadłuba. FV180 jest w stanie poruszać się z tą samą prędkością w przód i w tył. Prędkość pływania w wodzie wynosi 8 km/h, na lądzie zaś prędkość wynosi 56 km/h. Zasięg pojazdu to 320 km.
Użytkownicy.
Użytkownicy wozów FV180:

</doc>
<doc id="5275094" url="https://pl.wikipedia.org/wiki?curid=5275094" title="South Arm (Sydney Harbour)">
South Arm (Sydney Harbour)

South Arm – zatoka ("arm") zatoki Sydney Harbour w kanadyjskiej prowincji Nowa Szkocja, w hrabstwie Cape Breton; nazwa urzędowo zatwierdzona 3 grudnia 1953.

</doc>
<doc id="5275095" url="https://pl.wikipedia.org/wiki?curid=5275095" title="Kliszki (rejon brasławski)">
Kliszki (rejon brasławski)

Kliszki – dawna kolonia. Obecnie część wsi Zapolewszczyzna na Białorusi, w obwodzie witebskim, w rejonie brasławskim, w sielsowiecie Ciecierki.
Dawniej używana nazwa – Kliszki-Spokojność.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Powszechny Spis Ludności z 1921 roku nie podał danych dotyczących miejscowości. W 1931 w 8 domach zamieszkiwało 36 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5275098" url="https://pl.wikipedia.org/wiki?curid=5275098" title="Prva slovenska nogometna liga (2016/2017)">
Prva slovenska nogometna liga (2016/2017)

Prva slovenska nogometna liga 2016/2017 (oficjalnie znana jako Prva liga Telekom Slovenije ze względu na sponsoring)
była 26. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 16 lipca 2016 do 27 maja 2017 rozegrały 36 kolejek meczów. 
Obrońcą tytułu była drużyna Olimpija Lublana.
Mistrzostwo po raz czternasty w historii zdobyła drużyna Maribor.
Baraże o 1. SNL.
Koper nie uzyskał licencji na grę w Prva Liga. Baraż między Aluminij Kidričevo i Ankaran Hrvatini trzecią drużyną 2. SNL (Roltek Dob zrezygnował z udziału w barażu o awans z powodu finansowych) został odwołany. Obie drużyny zagrały w najwyższej klasie rozgrywkowej w sezonie 2017/2018.

</doc>
<doc id="5275099" url="https://pl.wikipedia.org/wiki?curid=5275099" title="Southeast Arm (Roseway Lake)">
Southeast Arm (Roseway Lake)

Southeast Arm – zatoka ("arm") jeziora Roseway Lake w kanadyjskiej prowincji Nowa Szkocja, w hrabstwie Shelburne; nazwa urzędowo zatwierdzona 13 września 1974.

</doc>
<doc id="5275100" url="https://pl.wikipedia.org/wiki?curid=5275100" title="Peperomia alata">
Peperomia alata

Peperomia alata – gatunek rośliny z rodziny pieprzowatych. Występuje na kontynentach amerykańskich w strefie międzyzwrotnikowej od północnej Argentyny i południowej Brazylii po północny Meksyk i Florydę. Na Florydzie występuje rzadko, znana jest na razie tylko z hrabstwa Collier. Rośnie na bagnach na terenach nisko położonych.

</doc>
<doc id="5275102" url="https://pl.wikipedia.org/wiki?curid=5275102" title="Southwest Arm (Roseway Lake)">
Southwest Arm (Roseway Lake)

Southwest Arm – zatoka ("arm") jeziora Roseway Lake w kanadyjskiej prowincji Nowa Szkocja, w hrabstwie Shelburne; nazwa urzędowo zatwierdzona 13 września 1974.

</doc>
<doc id="5275104" url="https://pl.wikipedia.org/wiki?curid=5275104" title="Koleśniki (rejon brasławski)">
Koleśniki (rejon brasławski)

Koleśniki (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów folwark w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 125 osób, 21 było wyznania rzymskokatolickiego a 104 staroobrzędowego. Jednocześnie 101 mieszkańców zadeklarowało polską, 24 białoruską przynależność narodową. Było tu 21 budynków mieszkalnych. W 1931 w 27 domach zamieszkiwało 176 osób.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5275105" url="https://pl.wikipedia.org/wiki?curid=5275105" title="Kościół ewangelicki w Chmielnie">
Kościół ewangelicki w Chmielnie

Kościół ewangelicki w Chmielnie – usytuowany w północnej części cmentarza w miejscowości Chmielno na Dolnym Śląsku. Obecnie zrujnowany.
Historia obiektu.
W roku 1769 luteranie z Chmielna oraz Gaszowa zgłosili chęć odłączenia się od parafii w pobliskim Lwówku Śląskim i utworzenia własnego, odrębnego probostwa, otrzymali jednak decyzję odmowną. Najprawdopodobniej już wówczas istniał tu niewielki cmentarz, bowiem wzmianki o nim pojawiają się w publikacjach z roku 1848. To właśnie na terenie owej nekropolii w II połowie XIX wieku wzniesiono niewielki, jednonawowy kościół. Budowla, przylegająca bezpośrednio do cmentarnego muru założona została na planie prostokąta o proporcjach 2;3, a jej konstrukcja wykonana była z nieregularnych, piaskowcowych ciosów. Pokryta była ona dwuspadowym dachem, pod którym znajdowało się kolebkowe sklepienie. Nad dwuskrzydłowymi drzwiami od strony zachodniej znajdował się niewielki okulus z witrażem oraz piaskowcowy krzyż wieńczący kalenicę dachu. Dziewiętnastowieczne opracowania wspominają, że obok świątyni do roku 1866 dokonywano również pochówków mieszkańców pobliskiego Gaszowa. Świątynia służyła miejscowej społeczności prawdopodobnie do roku 1945, kiedy to ludność niemiecka wyznająca luteranizm została przymusowo wysiedlona na zachód. W latach pięćdziesiątych kościół wraz z cmentarzem przeszedł na własność parafii katolickiej w Zbylutowie, jednak nie był użytkowany. Jeszcze w latach osiemdziesiątych zachowana była konstrukcja dachu oraz ściany zewnętrzne. Najprawdopodobniej w latach 90. został rozebrany. Do czasów obecnych zachowały się jedynie fundamenty oraz fragmenty ścian, z dobrze widocznym kamieniem węgielnym zawierającym cytat z Pisma Świętego.

</doc>
<doc id="5275107" url="https://pl.wikipedia.org/wiki?curid=5275107" title="Zakład Wodoleczniczy w Grodzisku Mazowieckim">
Zakład Wodoleczniczy w Grodzisku Mazowieckim

Zakład Wodoleczniczy w Grodzisku Mazowieckim (Zakład Hydropatyczny dla Osób z Towarzystwa) – działający w latach 1884-1932 zakład hydropatyczny w Grodzisku Mazowieckim, założony przez dr. Michała Bojasińskiego. Obecnie w zabytkowym budynku byłego zakładu mieści się Szkoła Podstawowa nr 1 im. Henryka Sienkiewicza.
Historia.
Zakład został założony w 1884 roku przez doktora Michała Bojasińskiego, na terenach majątku Jordanowice, w grodziskim Parku Zdrojowym. Miasto było dobrze skomunikowane z Warszawą poprzez Kolej Warszawsko-Wiedeńską, co przyciągało do zakładu mieszkańców Warszawy. Zakład ulegał rozbudowom i mieściła się w nim min. jadalnia, czytelnia, sala teatralna i muzyczna, a budynek otoczony był ogrodem z pomarańczarnią. W 1908 roku w zakładzie otwarto elektrownię napędzaną silnikami Diasla. Początkowo zakład funkcjonował tylko w okresie letnim, później uległo to zmianie i przyjmował pacjentów przez cały rok. W zakładzie leczono osoby z psychonerwicami, schorzeniami przewodu pokarmowego i rekonwalescentów, poprzez hydroterapię czy terapię zajęciową. 
W 1887 roku zakład został wyróżniony na wystawie higienicznej w Warszawie, a w 1896 otrzymał on srebrny medal. W 1908 r. zakład został nagrodzony złotym medalem na wystawie zdrojowisk w Ciechocinku oraz dyplom uznania na wystawie higienicznej w Lublinie. W późniejszych latach zdobył też kilka mniejszych nagród i wyróżnień. Zakład odwiedzali min. Stanisław Haller, Adolf Dygasiński, Paweł Hulka-Laskowski czy Władysław Reymont.
Po śmierci Michała Bojasińskiego w 1894 roku, zakładem zaczął zarządzać dr. Karol Tokarski, który pełnił funkcję lekarza naczelnego do 1908 roku, czyli swojej śmierci. Jego następcami byli dr Bronisław Malewski (do 1911) i Jan Malkiewicz.
Zakład wodoleczniczy został zamknięty w 1932 roku. Pokoje byłego zakładu były wynajmowane i przebudowywane na mieszkania, do czasu kiedy w budynku ulokowano samorząd miejski. We wrześniu 1939 roku w budynku odbywały się zebrania sztabu armii niemieckiej dowodzonej przez gen. Johannesa Blaskowitza.
Po II wojnie światowej w budynku mieściły się różne instytucje takie jak szkoły i urzędy. Do 2008 roku z budynku przy ulicy Kilińskiego 8b nadawało Radio Bogoria. Obecnie w wyremontowanym budynku mieści się Szkoła Podstawowa nr 1 im. Henryka Sienkiewicza.

</doc>
<doc id="5275108" url="https://pl.wikipedia.org/wiki?curid=5275108" title="Tracadie West Arm">
Tracadie West Arm

Tracadie West Arm – zatoka ("arm") zatoki St. Georges Bay w kanadyjskiej prowincji Nowa Szkocja, w hrabstwie Antigonish; nazwa urzędowo zatwierdzona 4 marca 1954.

</doc>
<doc id="5275110" url="https://pl.wikipedia.org/wiki?curid=5275110" title="Western Arm (Dover Soi)">
Western Arm (Dover Soi)

Western Arm – zatoka ("arm") zatoki Dover Soi w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 6 stycznia 1948.

</doc>
<doc id="5275114" url="https://pl.wikipedia.org/wiki?curid=5275114" title="Zając Max ratuje Wielkanoc">
Zając Max ratuje Wielkanoc

Zając Max ratuje Wielkanoc () – niemiecki film animowany w reżyserii Ute von Münchow-Pohl z 2017 roku na podst. książki dla dzieci "Die Häschenschule" Albert Sixtusa i Fritza Kocha-Gothy.

</doc>
<doc id="5275116" url="https://pl.wikipedia.org/wiki?curid=5275116" title="Leverett Glacier">
Leverett Glacier

Leverett Glacier – lodowiec w Górach Transantarktycznych w Antarktydzie Wschodniej, spływający do Lodowca Szelfowego Rossa.
Nazwa.
Nazwany na cześć amerykańskiego geologa i glacjologa Franka Leveretta (1859–1943), autorytetu w dziedzinie geologii glacjalnej środkowych Stanów Zjednoczonych.
Geografia.
Leverett Glacier w Górach Transantarktycznych w Antarktydzie Wschodniej. Odprowadza lód z Watson Escarpment, spływając powolnie najpierw w kierunku północnym między California Plateau i Stanford Plateau, a następnie w kierunku zachodnio-północno-zachodnim między Harold Byrd Mountains a Tapley Mountains, uchodząc na wschód od ujścia Lodowca Scotta do Lodowca Szelfowego Rossa pokrywającego południowe Morze Rossa. Liczy ok. 32 km długości i ok. 16 km szerokości.
Historia.
Leverett Glacier został odkryty w listopadzie 1929 roku przez geologów pod przewodnictwem Laurence’a McKinley’a Goulda (1896–1995) podczas pierwszej ekspedycji antarktycznej Richarda Byrda (1888–1957) w latach 1929–1930.

</doc>
<doc id="5275117" url="https://pl.wikipedia.org/wiki?curid=5275117" title="Western Arm (Jeddore Harbour)">
Western Arm (Jeddore Harbour)

Western Arm – zatoka ("arm") zatoki Jeddore Harbour w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 14 października 1921.

</doc>
<doc id="5275121" url="https://pl.wikipedia.org/wiki?curid=5275121" title="Western Arm">
Western Arm



</doc>
<doc id="5275122" url="https://pl.wikipedia.org/wiki?curid=5275122" title="E Più Ti Penso">
E Più Ti Penso



</doc>
<doc id="5275125" url="https://pl.wikipedia.org/wiki?curid=5275125" title="Marian Stradowski">
Marian Stradowski

Marian Stanisław Stradowski (ur. 2 listopada 1917, zm. 23 marca 1995) – polski dyplomata, ambasador w Indonezji (1961–1964), Kanadzie (1967–1971) i Senegalu (1977–1981).
Życiorys.
Oficer 3 Pułku Grenadierów Śląskich, gdzie doszedł do stopnia majora i zastępcy szefa Polskiej Misji Wojskowej we Francji.
Pracownik Ministerstwa Spraw Zagranicznych, m.in. wicedyrektor Protokołu Dyplomatycznego (ok. 1976). Pełnił funkcje ambasadora w Indonezji (1961–1964), Kanadzie (styczeń 1967–1971) i Senegalu, z dodatkową akredytacją w Gambii (1977–1981).
Pochowany na Cmentarzu Wojskowym na Powązkach.

</doc>
<doc id="5275126" url="https://pl.wikipedia.org/wiki?curid=5275126" title="Komaryszki Ikazieńskie">
Komaryszki Ikazieńskie

Komaryszki Ikazieńskie – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania staroobrzędowego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwały 4 osoby.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275127" url="https://pl.wikipedia.org/wiki?curid=5275127" title="CNews">
CNews

CNews (zapis stylizowany CNEWS) – francuska telewizja informacyjna.
Charakterystyka.
Telewizja została uruchomiona 4 listopada 1999 roku przez grupę Canal+. Zapewnia całodobowy bezpłatny dostęp do wiadomości krajowych i światowych. Jest to druga najchętniej oglądana telewizjia informacyjna we Francji, po BFM TV, przed LCI i France Info. Do 27 lutego 2017 roku stacja nazywała się i&gt;Télé. Linia redakcyjna CNews określana jest jako prawicowa, często jest porównywana do amerykańskiego kanału telewizyjnego Fox News. Podczas świąt CNews transmituje katolickie msze święte z najważniejszych katedr we Francji i krajów francuskojęzycznych.

</doc>
<doc id="5275129" url="https://pl.wikipedia.org/wiki?curid=5275129" title="Krzyżówka (Pruchnik)">
Krzyżówka (Pruchnik)

Krzyżówka – część miasta Pruchnik w południowo-wschodniej Polsce, w województwie podkarpackim, w powiecie jarosławskim. Leży na północno-wschodnich rubieżach miasta, przy skrzyżowaniu ulicy Grunwaldzkiej z ulicami Zamkową i Lipową.
Do końca 2006 roku była to miejscowość w gminie Roźwienica. 1 stycznia 2007 włączono ją do gminy Pruchnik. W skład Pruchnika weszła w związku z nadaniem mu statusu miasta 1 stycznia 2011.

</doc>
<doc id="5275130" url="https://pl.wikipedia.org/wiki?curid=5275130" title="Ołesia Mamczycz">
Ołesia Mamczycz

Ołesia Mamczycz (, ur. 1981 w Kijowie) – ukraińska poetka i autorka książek dla dzieci.
Życiorys.
Urodziła się w 1981 roku w Kijowie. Ukończyła studia w dziedzinie twórczości literackiej na Kijowskim Uniwersytecie Narodowym im. Tarasa Szewczenki. Jej pierwszy tomik poetycki ukazał się w 2005 roku. Jej wiersze dla dzieci są lekturami szkolnymi. Twórczość Mamczycz została przetłumaczona na język angielski, polski, białoruski, gruziński, rumuński, rosyjski, litewski, łotewski i hebrajski. Po polsku jej wiersze ukazały się w antologii "Wschód – Zachód. Wiersze z Ukrainy i dla Ukrainy" w przekładzie Anety Kamińskiej (2014) oraz na stronie Babiniec Literacki.
Podczas protestów rozpoczętych pod koniec 2013 roku w Kijowie Mamczycz organizowała akcje czytania wierszy.

</doc>
<doc id="5275132" url="https://pl.wikipedia.org/wiki?curid=5275132" title="Resztówka (Pruchnik)">
Resztówka (Pruchnik)

Resztówka – część miasta Pruchnik w południowo-wschodniej Polsce, w województwie podkarpackim, w powiecie jarosławskim. Leży na północno-wschodnich rubieżach miasta, przy skrzyżowaniu ulicy Jarosławskiej z Zamkową.
Do końca 2006 roku była to kolonia w gminie Roźwienica. 1 stycznia 2007 włączono ją do gminy Pruchnik. W skład Pruchnika weszła w związku z nadaniem mu statusu miasta 1 stycznia 2011.

</doc>
<doc id="5275134" url="https://pl.wikipedia.org/wiki?curid=5275134" title="Bumażkowa (przystanek kolejowy)">
Bumażkowa (przystanek kolejowy)

Bumażkowa (, ) – przystanek kolejowy w miejscowości Bumażkowa, w rejonie oktiabrskim, w obwodzie homelskim, na Białorusi. Położony jest na linii Bobrujsk - Rabkor.
Do 2018 stacja kolejowa.

</doc>
<doc id="5275136" url="https://pl.wikipedia.org/wiki?curid=5275136" title="Whale Back (Port La Tour)">
Whale Back (Port La Tour)

Whale Back – mielizna ("back") w kanadyjskiej prowincji Nowa Szkocja, w hrabstwie Shelburne (43°29′21″N, 65°26′24″W), w zatoce Port La Tour; nazwa urzędowo zatwierdzona 26 kwietnia 1965.

</doc>
<doc id="5275140" url="https://pl.wikipedia.org/wiki?curid=5275140" title="Konczynowo">
Konczynowo

Konczynowo – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 26 osób, 17 były wyznania rzymskokatolickiego, 2 prawosławnego a 7 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 6 budynków mieszkalnych. W 1931 w 5 domu zamieszkiwały 26 osoby.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275142" url="https://pl.wikipedia.org/wiki?curid=5275142" title="Whale Back (mielizna na północny zachód od Cape Sable)">
Whale Back (mielizna na północny zachód od Cape Sable)

Whale Back – mielizna ("back") w kanadyjskiej prowincji Nowa Szkocja, w hrabstwie Shelburne (43°24′10″N, 65°39′00″W), na północny zachód od przylądka Cape Sable; nazwa urzędowo zatwierdzona 26 kwietnia 1965.

</doc>
<doc id="5275144" url="https://pl.wikipedia.org/wiki?curid=5275144" title="Kozia Górka (Pruchnik)">
Kozia Górka (Pruchnik)

Kozia Górka – część miasta Pruchnik w południowo-wschodniej Polsce, w województwie podkarpackim, w powiecie jarosławskim. Leży na północny wschód od centrum miasta, ciągnie się wzdłuż ulicy Grunwaldzkiej na wysokości ulicy Wrzosowej.
Historia.
Do 1934 Kozia Górka wchodziła w skład gminy jednostkowej Pruchnik-Wieś w powiecie jarosławskim, w II RP w woј. lwowskim. W 1934 włączono ją do w nowo utworzonej zbiorowej gminie Pruchnik, gdzie weszła w skład nowo utworzonej gromady o nazwie "Pruchnik-Wieś", składającą się z Pruchnika-Wsi, Koziej Górki, Majdana i Zalasem. Podczas II wojny światowej w gminie Pruchnik w powiecie Jaroslau w dystrykcie krakowskim (Generalne Gubernatorstwo). Pruchnik-Wieś liczył wtedy łącznie 2471 mieszkańców.
Po wojnie znów w powiecie jarosławskim, lecz w nowo utworzonym w województwie rzeszowskim. 10 października 1948 Pruchnik-Wieś (z Kozią Górką, Majdanem i Zalesiem) zniesiono jako oddzielną gromadę i połączono ze zniesioną gromadą Pruchnik-Miasto w nową gromadę Pruchnik. Tak zmienione nowe granice Pruchnika odpowiadają w przybliżeniu granicom współczesnego miasta Pruchnik (od 2011).

</doc>
<doc id="5275145" url="https://pl.wikipedia.org/wiki?curid=5275145" title="Majdany (Pruchnik)">
Majdany (Pruchnik)

Majdany (dawniej "Majdan") – część miasta Pruchnik w południowo-wschodniej Polsce, w województwie podkarpackim, w powiecie jarosławskim. Leży na południowych rubieżach miasta; ciągnie się wzdłuż ulicy św. Floriana.
Historia.
Do 1934 Majdan wchodził w skład gminy jednostkowej Pruchnik-Wieś w powiecie jarosławskim, w II RP w woј. lwowskim. W 1934 włączono go do w nowo utworzonej zbiorowej gminie Pruchnik, gdzie weszła w skład nowo utworzonej gromady o nazwie "Pruchnik-Wieś", składającą się z Pruchnika-Wsi, Koziej Górki, Majdana i Zalasem. Podczas II wojny światowej w gminie Pruchnik w powiecie Jaroslau w dystrykcie krakowskim (Generalne Gubernatorstwo). Pruchnik-Wieś liczył wtedy łącznie 2471 mieszkańców.
Po wojnie znów w powiecie jarosławskim, lecz w nowo utworzonym w województwie rzeszowskim. 10 październia 1948 Pruchnik-Wieś (z Kozią Górką, Majdanem i Zalesiem) zniesiono jako oddzielną gromadę i połączono ze zniesioną gromadą Pruchnik-Miasto w nową gromadę Pruchnik. Tak zmienione nowe granice Pruchnika odpowiadają w przybliżeniu granicom współczesnego miasta Pruchnik (od 2011).

</doc>
<doc id="5275147" url="https://pl.wikipedia.org/wiki?curid=5275147" title="Whales Back (mielizna po wschodniej stronie Seal Island)">
Whales Back (mielizna po wschodniej stronie Seal Island)

Whales Back – mielizna ("back") w kanadyjskiej prowincji Nowa Szkocja, w hrabstwie Yarmouth (43°23′52″N, 66°00′16″W), po wschodniej stronie wyspy Seal Island; nazwa urzędowo zatwierdzona 25 czerwca 1974.

</doc>
<doc id="5275149" url="https://pl.wikipedia.org/wiki?curid=5275149" title="Sheree North">
Sheree North

Sheree North, właśc. Dawn Shirley Crang (ur. 17 stycznia 1932, zm. 4 listopada 2005) – amerykańska aktorka, tancerka i piosenkarka. Współpracowała z wytwórnią 20th Century Fox, która promowała ją jako potencjalną następczynię Marilyn Monroe.

</doc>
<doc id="5275150" url="https://pl.wikipedia.org/wiki?curid=5275150" title="Zalesie (Pruchnik)">
Zalesie (Pruchnik)

Zalesie (dawniej "Zalasem, Za Lasem") – część miasta Pruchnik w południowo-wschodniej Polsce, w województwie podkarpackim, w powiecie jarosławskim. Leży na południowych rubieżach miasta; między Pruchnikiem Górnym a Korzeniami.
Historia.
Do 1934 Zalasem wchodziło w skład gminy jednostkowej Pruchnik-Wieś w powiecie jarosławskim, w II RP w woј. lwowskim. W 1934 włączono go do w nowo utworzonej zbiorowej gminie Pruchnik, gdzie weszła w skład nowo utworzonej gromady o nazwie "Pruchnik-Wieś", składającą się z Pruchnika-Wsi, Koziej Górki, Majdana i Zalasem. Podczas II wojny światowej w gminie Pruchnik w powiecie Jaroslau w dystrykcie krakowskim (Generalne Gubernatorstwo). Pruchnik-Wieś liczył wtedy łącznie 2471 mieszkańców.
Po wojnie znów w powiecie jarosławskim, lecz w nowo utworzonym w województwie rzeszowskim. 10 październia 1948 Pruchnik-Wieś (z Kozią Górką, Majdanem i Zalesiem) zniesiono jako oddzielną gromadę i połączono ze zniesioną gromadą Pruchnik-Miasto w nową gromadę Pruchnik. Tak zmienione nowe granice Pruchnika odpowiadają w przybliżeniu granicom współczesnego miasta Pruchnik (od 2011).

</doc>
<doc id="5275152" url="https://pl.wikipedia.org/wiki?curid=5275152" title="Kyrył Natiażko">
Kyrył Natiażko

 
Kyrył Wasylowycz Natiażko (; ur. 30 listopada 1990 w Dniepropetrowsku) – ukraiński koszykarz, występujący na pozycji środkowego, reprezentant kraju.

</doc>
<doc id="5275153" url="https://pl.wikipedia.org/wiki?curid=5275153" title="Sora Yachi">
Sora Yachi

Sora Yachi (ur. 4 maja 2000 w Shiwie) – japoński kombinator norweski. Uczestnik Zimowych Igrzysk Olimpijskich 2022.
Kariera.
Po raz pierwszy na arenie międzynarodowej zaprezentował się 4 marca 2017 roku kiedy wystartował w zawodach FIS. Zajął wtedy 22. miejsce w zawodach metodą Gundersena w Sapporo. W styczniu 2019 roku wystąpił na mistrzostwach świata juniorów w Lahti, zajmując szóste miejsce w zawodach drużynowych. Podczas rozgrywanych rok później mistrzostw świata juniorów w Oberwiesenthal zajął 24. miejsce w Gundersenie.
W Puchar Świata zadebiutował 15 stycznia 2021 roku w Val di Fiemme, gdzie zajął 45. miejsce w Gundersenie. Pierwsze punkty wywalczył 7 lutego 2021 roku w Klingenthal, zajmując 28. miejsce. 
Podczas rozgrywanych w lutym 2022 roku igrzysk w Pekinie zajął 30. miejsce na normalnej skoczni.
Osiągnięcia.
Puchar Świata.
Miejsca na podium chronologicznie.
Jak dotąd Yachi nie stawał na podium zawodów PŚ.
Puchar Kontynentalny.
Miejsca na podium chronologicznie.
Jak dotąd Yachi nie stawał na podium zawodów PK.
Letnie Grand Prix.
Miejsca na podium chronologicznie.
Jak dotąd Yachi nie stawał na podium zawodów LGP.

</doc>
<doc id="5275157" url="https://pl.wikipedia.org/wiki?curid=5275157" title="Końcepole (sielsowiet Nowy Pohost)">
Końcepole (sielsowiet Nowy Pohost)

Końcepole – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 17 osób, 2 były wyznania prawosławnego a 15 prawosławnego. Jednocześnie 8 mieszkańców zadeklarowało polską a 9 białoruską przynależność narodową. Były tu 4 budynki mieszkalne. W 1931 w 5 domach zamieszkiwało 25 osób.
Wierni należeli do parafii rzymskokatolickiej w Ikaźni parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275158" url="https://pl.wikipedia.org/wiki?curid=5275158" title="Tetiana Melnyk">
Tetiana Melnyk

Tetiana Jurijiwna Melnyk (; (ur. 2 kwietnia 1995 w Ołeksandriwce) – ukraińska lekkoatletka specjalizująca się w biegu na 400 metrów oraz na 400 metrów przez płotki.
Wraz z ukraińską sztafetą 4 × 400 metrów zdobyła brązowy medal halowych mistrzostw Europy (2017), złoty medal Uniwersjady (2019) oraz brązowy medal młodzieżowych mistrzostw Europy (2017). Dwukrotnie uczestniczyła w igrzyskach olimpijskich (2016, 2020). Z powodu dyskwalifikacji za doping Olhi Zemlak, z którą biegła w sztafecie podczas igrzysk w Rio de Janeiro jej wynik został anulowany, podobnie jak 6. miejsce zajęte na mistrzostwach Europy w 2016 roku w Amsterdamie. Podczas kolejnych igrzysk rozgrywanych w Tokio odpadła w eliminacjach biegu na 400 metrów.
Multimedalistka mistrzostw Ukrainy oraz halowych mistrzostw Ukrainy.

</doc>
<doc id="5275160" url="https://pl.wikipedia.org/wiki?curid=5275160" title="Whale Back">
Whale Back



</doc>
<doc id="5275161" url="https://pl.wikipedia.org/wiki?curid=5275161" title="Jared Shumate">
Jared Shumate

Jared Shumate (ur. 6 marca 1999 w Atlancie) – amerykański kombinator norweski. Uczestnik Zimowych Igrzysk Olimpijskich 2022.
Kariera.
Po raz pierwszy na arenie międzynarodowej pojawił się 13 lutego 2016 roku w Ramsau, gdzie w zawodach Pucharu Kontynentalnego zajął 49. miejsce. W lutym 2016 roku wystartował na mistrzostwach świata juniorów w Râșnovie, zajmując 44. i 37. indywidualnie oraz szóste miejsce w zawodach drużynowych. Jeszcze dwukrotnie startował na imprezach tego cyklu, najlepsze wyniki osiągając podczas mistrzostw świata juniorów w Lahti w 2019 roku, gdzie wywalczył 9. miejsce w Gundersenie.
W Pucharze Świata zadebiutował 5 stycznia 2019 roku podczas zawodów w Otepää, gdzie zajął 46. miejsce w Gundersenie. Swoje pierwsze punkty zdobył 8 stycznia 2022 roku podczas zawodów w Val di Fiemme, zajmując 25. miejsce.
Podczas rozgrywanych w lutym 2022 roku igrzysk w Pekinie zajął szóste miejsce w sztafecie, 19. miejsce na normalnej skoczni oraz 17. miejsce na dużej.
Osiągnięcia.
Puchar Świata.
Miejsca na podium chronologicznie.
Jak dotąd Shumate nie stawał na podium zawodów PŚ.
Letnie Grand Prix.
Miejsca na podium chronologicznie.
Jak dotąd Shumate nie stawał na podium zawodów LGP.

</doc>
<doc id="5275166" url="https://pl.wikipedia.org/wiki?curid=5275166" title="Lukáš Daněk">
Lukáš Daněk

Lukáš Daněk (ur. 19 września 1997 w Jilemnicach) – czeski kombinator norweski, olimpijczyk z Pjongczangu 2018 i z Pekinu 2022, brązowy medalista mistrzostw świata juniorów.
Osiągnięcia.
Puchar Świata.
Miejsca na podium chronologicznie.
Jak dotąd zawodnik nie stawał na podium indywidualnych zawodów Pucharu Świata.
Puchar Kontynentalny.
Miejsca na podium chronologicznie.
Jak dotąd zawodnik nie stawał na podium indywidualnych zawodów Pucharu Kontynentalnego.
Letnie Grand Prix.
Miejsca na podium w zawodach.
Jak dotąd zawodnik nie stawał na podium indywidualnych zawodów LGP.

</doc>
<doc id="5275168" url="https://pl.wikipedia.org/wiki?curid=5275168" title="Kruhel Mały">
Kruhel Mały

Kruhel Mały – dawna wieś, obecnie część miasta Przemyśla. Leży w zachodniej części miasta, w okolicy ulicy Sanockiej.
Historia.
Dawniej wieś i gmina jednostkowa w powiecie przemyskim, za II RP w woј. lwowskim. W 1934 w nowo utworzonej zbiorowej gminie Prałkowce, gdzie utworzył gromadę.
Podczas II wojny światowej w utworzonej przez hitlerowców gminie Przemyśl w powiecie Przemysl w dystrykcie krakowskim (Generalne Gubernatorstwo). Liczył wtedy 436 mieszkańców.
Po wojnie w gminie Przemyśl w powiecie przemyskim w województwie rzeszowskim. 5 października 1954 włączony do Przemyśla.

</doc>
<doc id="5275169" url="https://pl.wikipedia.org/wiki?curid=5275169" title="Boars Back (Nowa Szkocja)">
Boars Back (Nowa Szkocja)

Boars Back – wzgórze ("back") w kanadyjskiej prowincji Nowa Szkocja, w hrabstwie Kings (44°56′56″N, 64°49′44″W), na zachód od jeziora Gaspereau Lake, o wysokości 228,7 m; nazwa urzędowo zatwierdzona 21 sierpnia 1974.

</doc>
<doc id="5275171" url="https://pl.wikipedia.org/wiki?curid=5275171" title="Olha Kosacz-Krywyniuk">
Olha Kosacz-Krywyniuk

Olha Petriwna Kosacz-Krywyniuk (ur. w Nowogrodzie Wołyńskim, zm. 11 listopada 1945 r. w Augsburgu) – ukraińska pisarka, tłumaczka, lekarka i działaczka społeczna. Siostra Łesi Ukrainki, tłumaczka jej dzieł i autorka poświęconych jej wspomnień.
Życiorys.
Działalność w Rosji carskiej.
Córka prawnika i działacza społecznego Petra Kosacza i jego żony Olhy zd. Drahomanowej (Oleny Pcziłki) – pisarki, publicystyki i tłumaczki. Była trzecim dzieckiem w rodzinie, miała dwóch braci i trzy siostry.
Ukończyła gimnazjum żeńskie A. Duczynskiej w Kijowie w 1897 r. Następnie podjęła naukę na wyższych żeńskich kursach medycznych w Petersburgu. Przebywając w rosyjskiej stolicy, zajmowała się również tłumaczeniem dzieł ukraińskich autorów (z Galicji) na język rosyjski i publikowała swoje przekłady w piśmie "Żyzn"'. Starała się również o publikacje prac swojej starszej siostry Łarysy – Łesi Ukrainki. W 1904 r. ukończyła kursy medyczne. W tym samym roku w Kijowie poznała Mychajłę Krywyniuka, studenta politechniki praskiej i działacza antycarskiego ruchu rewolucyjnego, po czym wyszła za niego za mąż. By uniknąć aresztowania, para wyjechała następnie do Pragi. W 1906 r., po urodzeniu syna Mychajły, Olga Kosacz-Krywyniuk zdecydowała się jednak na powrót do Kijowa, mąż pozostał w Pradze. Za udział w ruchu rewolucyjnym została na krótko zatrzymana. Jako „politycznie niepewna” nie mogła podjąć pracy na rodzinnym Wołyniu. Zmuszona wyjechać z Kijowa, udała się do Jekatierinosławia, gdzie udało jej się otrzymać stanowisko ordynatora lecznicy prowadzonej przez ziemstwo. Prowadziła ambulatorium, opiekowała się sierotami i dziećmi chorymi psychicznie, poszukiwała rodzin gotowych przyjąć osierocone dzieci, jeździła z pomocą medyczną do wsi. Jej mąż, który wrócił do Kijowa, pozostał w tym mieście, gdyż znalazł tam pracę w banku Wołżsko-Kamskim. Olha Kosacz-Krywyniuk i jej syn zamieszkali w Łocmanskiej Kamiance pod Jekatierinosławiem; Mychajło Krywyniuk jedynie odwiedzał żonę, dołączył do niej dopiero w 1914 r.
W 1908 r. Olha Kosacz-Krywyniuk założyła w Łocmanskiej Kamiance przytułek dla sierot, a także pracownię tkactwa i koło wyszywania. W 1917 r. razem z mężem utworzyła wydawnictwo Słowo, publikujące książki dla dzieci. Wydali m.in. wiersze i bajki autorstwa Ołeny Pcziłki i zbiór utworów dla dzieci Ołeksandry Sudowszczikowej, piszącej pod pseudonimem Hryćko Hryhorenko. Krywyniukowie byli również działaczami katerynosławskiego koła Proswity.
Na Ukrainie radzieckiej.
W 1921 r., po urodzeniu drugiego syna Wasyla, Olha Kosacz-Krywyniuk wyjechała z mężem do Mohylowa Podolskiego, gdzie mieszkały jej matka i siostra. Wcześniej podczas klęski głodu w całym regionie jekaterynosławskim zmarła jej mała córeczka. Do 1924 r. pracowała w Mohylowie jako nauczycielka języka ukraińskiego i literatury ukraińskiej w szkole zawodowej. W 1924 r. przeprowadziła się z mężem do Kijowa, a w 1929 r. pracowała w bibliotece medycznej w Kijowie. Pod pseudonimem Ołesia Zirka publikowała swoje wiersze w pismach "Zoria", "Mołoda Ukrajina", "Dzwinok". Wspólnie z mężem tłumaczyli na język ukraiński dzieła Iwana Turgieniewa, George Sand, Rudyarda Kiplinga, Guya de Maupassanta, Hansa Christiana Andersena, autorów czeskich, Elizy Orzeszkowej, Victora Hugo, Charlesa Dickensa.
W 1929 Mychajło Krywyniuk został fałszywie oskarżony w sfabrykowanej przez GPU sprawie Związku Wyzwolenia Ukrainy, fikcyjnej, nigdy nieistniejącej organizacji antyradzieckiej. 19 kwietnia 1930 został skazany na trzy lata więzienia w zawieszeniu, po uwolnieniu pracował jako księgowy na Rynku Besarabskim w Kijowie. W czerwcu 1941, tuż przed atakiem III Rzeszy na ZSRR wyjechał do Swierdłowska do pierworodnego syna Mychajły, który był tam zatrudniony jako inżynier. W drodze zastał go wybuch wojny, linia frontu odcięła go od pozostałej w Kijowie rodziny. Zginął pod kołami pociągu, przechodząc przez tory w Swierdłowsku 1 września 1944.
II wojna światowa i emigracja.
Olha Kosacz-Krywyniuk pozostała w Kijowie. W czasie niemieckiej okupacji Ukrainy pracowała nad cyklem opracowań poświęconym swojej nieżyjącej już siostrze, poetce Łesi Ukraince i innym członkom rodziny. Młodszy syn Wasyl, żołnierz Armii Czerwonej, trafił w pierwszych miesiącach wojny do niewoli niemieckiej, z której uciekł i wrócił do Kijowa. Siostra Olhy, Izydora Kosacz-Borysowa pracowała w kijowskim samorządzie pod okupacją i utrzymywała kontakt z ukraińskim podziemiem nacjonalistycznym. Obawiając się represji, w przededniu zajęcia Kijowa przez Armię Czerwoną siostry z dziećmi uciekły do Lwowa, następnie do Pragi. Tam zatrzymały się u swojej siostry Oksany Kosacz-Szymanowskiej, muzyka i wykładowczyni języka francuskiego. Następnie Olha Kosacz-Krywyniuk z synem wyjechała do Niemiec, gdzie zmarła w 1945 r. w obozie dla przesiedleńców.

</doc>
<doc id="5275178" url="https://pl.wikipedia.org/wiki?curid=5275178" title="Drzewo genealogiczne Raczyńskich herbu Nałęcz">
Drzewo genealogiczne Raczyńskich herbu Nałęcz



</doc>
<doc id="5275180" url="https://pl.wikipedia.org/wiki?curid=5275180" title="Zwiagincewo (sielsowiet wysznierieutczanski)">
Zwiagincewo (sielsowiet wysznierieutczanski)

Zwiagincewo () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest w dorzeczu ruczaja Biełyj Kołodieź (prawy dopływ Rieuta w dorzeczu Sejmu), 11 km od centrum administracyjnego sielsowietu (Wierchnij Rieutiec), 20 km na południowy zachód od centrum administracyjnego rejonu (Miedwienka), 47 km na południowy zachód od Kurska, 21,5 km od drogi magistralnej (federalnego znaczenia) M2 «Krym».
W chutorze znajduje się 14 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 5 osób.

</doc>
<doc id="5275182" url="https://pl.wikipedia.org/wiki?curid=5275182" title="Alicja Piechucka">
Alicja Piechucka

Alicja Anna Piechucka (ur. 1977) – polska amerykanistka, anglistka i literaturoznawczyni, krytyczka literacka i filmowa, wykładowczyni Uniwersytetu Łódzkiego.
Życiorys.
Alicja Piechucka ukończyła IV Liceum Ogólnokształcące w Łodzi. W okresie szkolnym była stypendystką Krajowego Funduszu na rzecz Dzieci. W 2001 ukończyła studia anglistyczne na Uniwersytecie Łódzkim, uzyskując tytuł magistra na podstawie pracy "The Influence of the French Symbolists on the Poetry of T.S. Eliot". Tamże w 2006 doktoryzowała się w zakresie literaturoznawstwa, broniąc napisaną pod kierunkiem Agnieszki Salskiej dysertację "Ostatni symbolista: studium porównawcze T.S. Eliota i francuskich symbolistów". W 2020 otrzymała na UŁ stopień doktora habilitowanego nauk humanistycznych w dyscyplinie literaturoznawstwo w specjalności literaturoznawstwo amerykańskie, przedstawiwszy dzieło "Twórczość poetycka Harta Crane'a w symbolistyczno-modernistycznym continuum. Podejście komparatystyczne i interdyscyplinarne".
W ramach zainteresowań naukowych zajmuje się takimi kwestiami jak: amerykańska poezja modernistyczna, proza amerykańska XX i XXI wieku, komparatystyka literacka, literatura francuska i pogranicze literatur amerykańskiej i francuskiej, krytyka literacka i filmowa.
Od 2005 związana zawodowo z Zakładem Literatury Amerykańskiej Instytutu Anglistyki Uniwersytetu Łódzkiego; początkowo jako asystentka, od 2006 jako adiunktka, a od 2020 jako profesorka uczelni. W latach 2006–2013 wykładała także w Katedrze Języka Angielskiego Społecznej Akademii Nauk w Łodzi. Prowadzi zajęcia z literatury amerykańskiej oraz kultury i historii Stanów Zjednoczonych.
Jako krytyczka literacka i filmowa publikuje m.in. w "Nowych Książkach" oraz w "Kulturze Liberalnej".
Członkini Polskiego Towarzystwa Studiów Amerykanistycznych (PTSA). Zna angielski i francuski.

</doc>
<doc id="5275183" url="https://pl.wikipedia.org/wiki?curid=5275183" title="Drzewo genealogiczne Szujskich herbu Pogoń Ruska">
Drzewo genealogiczne Szujskich herbu Pogoń Ruska

 Iwan Dymitrowicz Szujski (†ok. 1560)
 ~ Maryna Bohowitynówna
 └─&gt;Manoił (†przed 1580), posiadacz Terebunia w powiecie brzeskim
 ~ Hanna Irzykowiczówna
 ├─&gt;Zofia
 │ ~ Krzysztof Gnoiński
 └─&gt;Jan (†1610), podkomorzy brzeski 1596
 ~ NN
 ├─&gt;Jerzy
 │ ~ NN
 │ └─&gt;Jan (†1700), wojski brasławski (ok. 1674)
 │ ~ NN
 │ ├─&gt;Jan Jerzy (†1704), podstoli bracławski (ok. 1698)
 │ │ ~[1] Katarzyna Sawicka, wojewodzianka brzeska
 │ │ ├─&gt;Franciszek Florian (†1715), podstoli brasławski
 │ │ │ ~ Teresa Niemcewiczówna
 │ │ │ ├─&gt;Florian (†przed 1780), strażnik brzeski
 │ │ │ │ ~[1] N Korsakówna
 │ │ │ │ ~[2] Barbara Kaczonówna ("primo voto" Sulistrowska)
 │ │ │ │ └─&gt;Jan strażnik brzeski (ok. 1783)
 │ │ │ ├─&gt;Józef (†przed 1768), podstoli brasławski
 │ │ │ │ ~ Ludwika Wiszniewska
 │ │ │ │ ├─&gt;Stanisław (†przed 1790)
 │ │ │ │ ├─&gt;Piotr (*1751) porucznik ułanów, rotmistrz wojska polskiego
 │ │ │ │ │ ~ Marianna Nowakowska
 │ │ │ │ │ └─&gt;Witalis Wiktor (*1791)
 │ │ │ │ │ ~ Helena Bielska
 │ │ │ │ ├─&gt;Wincenty (*1755) dworzanin skarbowy Wlk. Ks. Lit. 1789
 │ │ │ │ └─&gt;Jan (*1759) porucznik pułku piechoty, kapitan wojska polskiego
 │ │ │ └─&gt;Anna przełożona klasztoru Bernardynek konwentu brzeskiego
 │ │ ├─&gt;Antoni
 │ │ ├─&gt;Maciej Stanisław, podczaszy brzeski (ok. 1740)
 │ │ ├─&gt;Michał
 │ │ ├─&gt;Piotr Florian
 │ │ ├─&gt;Józef
 │ │ │ ~ NN
 │ │ │ ├─&gt;Michał (zaginął będąc dzieckiem)
 │ │ │ └─&gt;Teresa
 │ │ │ ~ N Jankowski
 │ │ ├─&gt;Krystyna
 │ │ ├─&gt;Rozalia
 │ │ ├─&gt;Elżbieta
 │ │ ~[2] Petronella Pągowska
 │ │ └─&gt;Rozalia
 │ ├─&gt;Stanisław (†1705), skarbnik Nowogródka Siewierskiego
 │ │ ~ Teresa Anna Lacka ("secundo voto" Szujska)
 │ │ └─&gt;Katarzyna
 │ │ ~ N Galimski
 │ └─&gt;Katarzyna
 │ ~ N Piórkowski
 ├─&gt;Aleksander (†przed 1658), wojski brzeski 1639, chorąży brzeski 1643, podstarości brzeski 1644
 │ ~ Jadwiga Krzywczycka
 │ ├─&gt;Władysław Aleksander (†1671), chorąży brzeski (po 1665 r.)
 │ │ ~ Justyna Kolendzianka
 │ │ ├─&gt;Aleksander (†1714), jezuita
 │ │ └─&gt;Franciszek Michał (†1746), podstoli brzeski 1694, pisarz grodzki brzeski (1699-1702)
 │ │ ~ Teresa Anna Lacka, chorążanka ("primo voto" Szujska)
 │ ├─&gt;Konstanty Jan (†1695), pisarz ziemski brześciański (po 1663 r.), starosta jałowski 1676, chorąży brzeski 1679, starosta zahalski (ok. 1690 r.), pisarz Wlk. Ks. Lit. 1690
 │ │ ~[1] Zofia Brzozowska (†przed 1676), wojewodzianka brześciańska
 │ │ ├─&gt;Dominik Jan (†1720), starosta jałowski 1690, chorąży brzeski 1692, starosta zahalski
 │ │ │ ~[1] Helena Sulimierska, łowczycówna
 │ │ │ ├─&gt;Mikołaj (†1725)
 │ │ │ ├─&gt;Jadwiga
 │ │ │ │ ~ Piotr Pepłowski, podkomorzy kijowski i łucki
 │ │ │ ~[2] N Rostworowska
 │ │ │ ├─&gt;Ignacy (†1751?)
 │ │ │ │ ~ Ludwika Zborowska ("secundo voto" Bystry)
 │ │ │ │ ├─&gt;Aniela (†1797)
 │ │ │ │ │ ~ Wojciech Szujski (†1792), skarbnik kijowski, starosta niżyński, szambelan królewski
 │ │ │ │ └─&gt;Adam (†po 1767), starosta zahalski
 │ │ │ │ ~ Marianna Chalecka ("secundo voto" Prozor)
 │ │ │ │ └─&gt;Ludwika Konstancja (*1767 †1828)
 │ │ │ │ ~ Karol Prozor, oboźny litewski
 │ │ │ ~[3] Konstancja Horajnówna, podczaszanka wołyńska
 │ │ │ ├─&gt;Krystyna
 │ │ │ │ ~ Stanisław Spinek, podczaszy mozyrski
 │ │ │ ├─&gt;N (córka)
 │ │ │ │ ~ N Wyżycki
 │ │ │ ├─&gt;Konstancja
 │ │ │ │ ~ Michał Orański, cześnik smoleński
 │ │ │ └─&gt;Ludwika
 │ │ │ ~ Mikołaj Kuczyński (†1755), podstoli drohicki
 │ │ ├─&gt;Ludwika (†1701)
 │ │ │ ~[1] Jan Kazimierz Pac (†ok. 1697), starosta uświatski, chorąży nadworny litewski
 │ │ │ ~[2] Aleksander Ogiński, miecznikowicz Wlk. Ks. Lit.
 │ │ ~[2] Zofia Konopatska (†przed 1686), kasztelanka chełmińska, ("primo voto" Wilkowska)
 │ │ ├─&gt;Pawła (†przed 1704)
 │ │ │ ~ Aleksander Niemira, chorążyc mielnicki
 │ │ ├─&gt;Benedykta (†po 1704)
 │ │ │ ~ Stefan Tomasz Ossoliński (†po 1737), chorąży mielnicki
 │ │ ~[3] Ludwika Sapieżanka (†1687), pisarzówna polna koronna
 │ │ ~[4] Anna Kopciówna, kasztelanka trocka, ("primo voto" Łużecka)
 │ │ └─&gt;Apolloniusz Aleksander (*1690 †1763), starosta zahalski
 │ │ ~ Balbina Chrzanowska (†1784)
 │ │ ├─&gt;Jan Nepomucen († między 1763 a 1784)
 │ │ └─&gt;Anna
 │ │ ~[1] Antoni Krasicki (†1777), chorąży nadworny litewski
 │ │ ~[2] Jan Tadeusz Orzeszko, wojski piński
 │ └─&gt;Anna
 │ ~ Stefan Rusiecki (†1671), kasztelan miński
 ├─&gt;Andrzej (†1640), mieczny brzeski (ok. 1638) i dzierżawca inturski
 │ ~ Dorota Żylińska ("primo voto" Radzimińska)
 │ ├─&gt;Stanisław (†przed 1688), miecznik brześciański
 │ │ ~ Zofia Orzeszko ("primo voto" Nowicka, Wereszczaka)
 │ └─&gt;Jan (†przed 1691), chorąży brzeski 1690
 │ ~ NN
 │ ├─&gt;Stanisław (†przed 1740), skarbnik brzeski i piński, podsędek piński 1731
 │ │ ~ Helena Orda ("primo voto" Grothus)
 │ │ ~[?] Teresa Wret
 │ └─&gt;Hieronim (†przed 1767), strażnik czernihowski
 │ ~ Dorota Ejnarowicz
 │ ├─&gt;Szymon jezuita
 │ ├─&gt;Maciej (*1726 †przed 1785)
 │ │ ~ Katarzyna Gierłowicz
 │ │ ├─&gt;Maciej kanonik
 │ │ ├─&gt;Walenty (*1771)
 │ │ │ ~ NN
 │ │ ├─&gt;Benedykt (*1774)
 │ │ ├─&gt;Helena
 │ │ └─&gt;Sebastian (*1776)
 │ │ ~ Honorata Zauściańska
 │ │ └─&gt;Hieronim (*1812)
 │ ├─&gt;Wojciech (†1792), skarbnik kijowski, starosta niżyński, szambelan królewski
 │ │ ~ Aniela Szujska (†1797)
 │ │ ├─&gt;Franciszka
 │ │ │ ~ Abraham Marczenko, pułkownik wojsk rosyjskich
 │ │ ├─&gt;Anna
 │ │ │ ~ Jacek "Saryusz"-Zaleski (*1773 †1823), prezes I departamentu izby sądowej kijowskiej
 │ │ └─&gt;Aniela
 │ │ ~ Ignacy Stanisław Ledóchowski, prezes departamentu izby sądowej wołyńskiej
 │ ├─&gt;Antoni Tomasz (*1788), starosta dymidowski
 │ │ ~ Urszula Święcicka
 │ │ ├─&gt;Ignacy Szymon (*1745)
 │ │ │ ~ Aniela Michalina Dzierżek
 │ │ │ └─&gt;Włodzimierz Romuald (*1818)
 │ │ └─&gt;Piotr
 │ │ ~ Tekla Jełowicka
 │ │ ├─&gt;Roman
 │ │ │ ~ Józefa Stobnicka
 │ │ ├─&gt;Maria
 │ │ │ ~ Stanisław Tworek Wyszkowski (†1882)
 │ │ ├─&gt;Tadeusz
 │ │ └─&gt;Zofia
 │ ├─&gt;Melania zakonnica u Bazylianek w Pińsku
 │ ├─&gt;Teresa
 │ │ ~ Piotr Tołoczka, stolnik brzeski
 │ ├─&gt;Marianna
 │ │ ~ N Szyszka, podczaszy czernihowski
 │ └─&gt;Antonina
 │ ~ Adam Stocki, sędzia grocki mozyrski
 ├─&gt;Jan (†1643), chorąży brzeski 1631
 │ ~ Elżbieta Czarnocka
 │ ├─&gt;Konstanty Bazyli (†przed 1674), miecznik brzeski 1640
 │ ├─&gt;Klemens
 │ ├─&gt;Franciszek
 │ ├─&gt;Stanisław (†po 1675), rotmistrz traktu zabuskiego (ok. 1669)
 │ │ ~ Halszka Zawiszanka ("primo voto" Wysocka)
 │ │ └─&gt;N (syn, zamordowany przed 1670 r.)
 │ └─&gt;Jerzy Kazimierz
 ├─&gt;Krzysztof (†ok. 1635), podstoli brzeski 1632
 │ ~ Izabella Mleczkówna, podkomorzanka drohicka, ("secundo voto" Wasilewska)
 │ ├─&gt;Kazimierz (†po 1657),
 │ ├─&gt;Wojciech Krzysztof (†po 1697), podwojewodzi podlaski (przed 1674)
 │ └─&gt;Konstancja
 │ ~ Jan Czerniakowski
 └─&gt;Konstanty (†1634), pisarz ziemski brześciański 1631
 ~ NN
 ├─&gt;Mikołaj
 ├─&gt;Stefan (†po 1674)
 │ ~[1] Maryna Maskiewicz ("primo voto" Dołgierd, Rodakowska, "secundo voto" Wołodkiewicz)
 │ ~[2] Katarzyna Wieczanówna ("primo voto" Jankowska)
 │ └─&gt;Konstanty (†po 1703), cześnik brześciański
 │ ~ Katarzyna Niemcewicz, stolnikówna witebska, ("secundo voto" Czapska, Małachowiec)
 │ └─&gt;Józef (†przed 1768), cześnik brasławski 1763
 │ ~ N Gogolewska
 └─&gt;Jerzy Konstanty (†1694), cześnik brzeski 1676, sędzia grodzki brzeski (po 1676 r.)
 ~[1] Petronela Miączyńska, podczaszanka czernichowska, ("primo voto" Horbowska)
 ├─&gt;Onufry (*ok. 1671 †1761), ksiądz – jezuita w kolegium brzeskim
 ~[2] N Żardecka, sędzianka brzeska
 ├─&gt;Franciszek
 ├─&gt;Rozalia
 │ ~[1] Władysław Tryzna, stolnik wołkowyski
 │ ~[2] Antoni Zawadzki
 └─&gt;N (córka)
 ~ N Tur

</doc>
<doc id="5275186" url="https://pl.wikipedia.org/wiki?curid=5275186" title="Drzewo genealogiczne Szujskich herbu Pogoń Litewska">
Drzewo genealogiczne Szujskich herbu Pogoń Litewska



</doc>
<doc id="5275189" url="https://pl.wikipedia.org/wiki?curid=5275189" title="Tarnowscy (linia wielowiejsko-dzikowska)">
Tarnowscy (linia wielowiejsko-dzikowska)



</doc>
<doc id="5275193" url="https://pl.wikipedia.org/wiki?curid=5275193" title="Kyryło Natiażko">
Kyryło Natiażko



</doc>
<doc id="5275195" url="https://pl.wikipedia.org/wiki?curid=5275195" title="Greg Lansky">
Greg Lansky

Greg Lansky (ur. 27 marca 1982 w Paryżu) – francuski przedsiębiorca i inwestor działający w Stanach Zjednoczonych. Wyreżyserował i wyprodukował wiele filmów dla dorosłych, które określa jako sztukę. Lansky był założycielem Vixen Media Group w 2014, jednej z największych firm w branży rozrywki dla dorosłych, i był jej dyrektorem naczelnym do stycznia 2020, kiedy to sprzedał swój pełny udział w firmie. W ramach Vixen Media Group stworzył studia dla dorosłych, takie jak Blacked, Tushy i Vixen.
Wczesne lata.
Urodził się i dorastał w Paryżu w rodzinie pochodzenia żydowskiego. Uczęszczał do szkoły marketingu w Paryżu i pracował dla różnych sieci telewizyjnych. W 2004 porzucił szkołę średnią i przez krótki czas pracował w produkcji telewizyjnej w Paryżu. Odbył staż w firmie produkcyjnej, która produkowała programy reality show.
Kariera.
Zawodowo wykształcony jako fotograf, swoją pasję do kina pornograficznego odkrył jako 12-latek. Fascynował go „Playboy” i „Penthouse” i od 13 roku życia marzył o pracy w branży porno. W 2005 rozpoczął karierę w branży pornograficznej dzięki pomocy swojego przyjaciela, Mike’a Adriano, który wówczas pracował w sektorze nieruchomości. Adriano pożyczył od swoich rodziców kilka tysięcy dolarów pod pozorem inwestycji w nieruchomości, a Lansky w międzyczasie wykonał kilka telefonów, które w końcu doprowadziły go do niemieckiego gwiazdora porno, Steve’a Holmesa. Pierwszy film erotyczny Lansky’ego, "Pamiętniki dziwek" ("Slut Diaries", 2005) z Lisą Ann, Leah Luv, Kinzie Kenner, Holly Wellin i Courtney Simpson, okazał się „bardzo przeciętnym”. Później w tym samym roku wziął udział w niemieckich targach Venus Berlin w Messe Berlin, ale producenci nie byli zainteresowani jego realizacją. W końcu z pomocą Steve’a Holmesa udało się za 200 dolarów sprzedać film Wolfgangowi Embacherowi, niemieckiemu producentowi, który w tym czasie był właścicielem studia Erotic Planet. To właśnie na tym wydarzeniu Lansky poznał Scotta Taylora, właściciela studia New Sensations.
Lansky wyreżyserował wiele tytułów dla New Sensations / Digital Sin do 2007. Następnie otworzył swoją firmę produkcyjną, zaczął reżyserować i produkować dla internetowej sieci dla dorosłych – Reality Kings. W 2014 przestał pracować dla Reality Kings, aby skoncentrować się na tworzeniu własnej firmy.
W 2014 założył Vixen Media Group i stworzył trzy wielokrotnie nagradzane studia filmowe: Vixen, Blacked i Tushy. W 2018, po czterech latach kręcenia tylko w Kalifornii, otworzył także biura w Europie – odtąd kręcił sceny w Paryżu, Budapeszcie czy na Ibizie, a sam zaczął prowadzić swoją firmę i zajął się tylko produkcją.
W 2018 magazyn „Rolling Stone” opublikował artykuł o Lansky’m i jego „imperium rozrywki dla dorosłych”, a Ad Age nazwał go „mistrzem marketingu SFW”. Kanye West ujawnił w programie "Jimmy Kimmel Live!", że jego ulubioną stroną pornograficzną była Lansky’s Blacked. Lansky zaoferował Westowi możliwość wyreżyserowania filmu dla dorosłych, a obaj zostali sfotografowani razem za kulisami podczas rozdania nagród Pornhub w 2018. Kilku artystów hip-hopowych wykazało związek z Lansky’m i jego markami, w tym Post Malone, Lil Pump i Trippie Redd.
Lansky’ego porównywano do Hugh Hefnera. Przypisuje się mu „podniesienie poziomu biznesu porno jako całości”. Nazywano go „najbardziej piraconym człowiekiem w branży porno”, a filmy, które wyprodukowała jego firma, należą do „jednych z najczęściej oglądanych treści filmów dla dorosłych na świecie”. Lansky był określany jako „Spielberg filmów porno”, a jego Instagram został nazwany przez francuską edycję magazynu „GQ” – profilem wszech czasów „najbardziej niebezpiecznych treści, które nie powinny być oglądane w miejscu pracy”.

</doc>
<doc id="5275197" url="https://pl.wikipedia.org/wiki?curid=5275197" title="Władimir Frołow">
Władimir Frołow

Władimir Piotrowicz Frołow (, ur. 1967, zm. 10 marca 2022) – rosyjski generał major (awansowany do tego stopnia dekretem prezydenta z 12 grudnia 2019), który zginął podczas inwazji Rosji na Ukrainę w 2022 r. Pochowany został na w Petersburgu 16 kwietnia 2022 r., przy czym w komunikatach na temat pogrzebu nie podano ani okoliczności, ani nawet daty jego śmierci.
Był zastępcą dowódcy stacjonującej podczas inwazji w pobliżu Mikołajowa w Ukrainie rosyjskiej 8 Armii Gwardyjskiej, tej samej, której dowódcą był gen. Andriej Mordwiczew, poległy na Ukrainie podczas ostrzału przez wojska ukraińskie 18 marca.

</doc>
<doc id="5275198" url="https://pl.wikipedia.org/wiki?curid=5275198" title="Artem Bućkyj">
Artem Bućkyj



</doc>
<doc id="5275201" url="https://pl.wikipedia.org/wiki?curid=5275201" title="Ołeksandr Łypowyj">
Ołeksandr Łypowyj



</doc>
<doc id="5275208" url="https://pl.wikipedia.org/wiki?curid=5275208" title="Friedrich Meibohm">
Friedrich Meibohm

Friedrich Meibohm (ur. 1609 w Braniewie, zm. 14 września 1656) – warmiński duchowny katolicki, teolog, archiprezbiter elbląski, kanonik dobromiejski, sekretarz "colloquium charitativum" w 1645 roku.
Życiorys.
Urodził się w 1609 roku. W 1627 rozpoczął studia w Alumnacie Papieskim w Braniewie. Następnie studiował w Wilnie. W Wilnie przyjął święcenia kapłańskie oraz uzyskał doktorat z teologii. W wieku 27 lat objął funkcję proboszcza parafii św. Mikołaja w Elblągu, którą sprawował do końca życia (1636–1656). Friedrich Meibohm znał język polski i wygłaszał kazania również w tym języku. Jego zasługą jest założenie ksiąg parafialnych w Elblągu, z których do czasów współczesnych zachowała się księga chrztów prowadzona od roku 1642.
W 1643 biskup Mikołaj Szyszkowski polecił mu jedną z ważniejszych funkcji – sekretarza strony katolickiej – na tzw. "colloquium charitativum" – wspólnym zjeździe katolików, luteran i kalwinistów w Toruniu w 1645 roku, którego celem było uzyskanie jedności wiary i pokoju religijnego. Ostatnia sesja odbyła się 1 listopada 1645. Ze strony katolickiej podpisy złożyli biskupi Leszczyński i Tyszkiewicz oraz odpowiedzialny za protokół Meibohm. Po tym luteranie przeprowadzili atak na sekretarza Meibohma, iż zastosował on niekorzystny dla nich układ protokołów. Był to powód do zerwania dalszych pertraktacji.
Dziesięć lat później, wskutek pretensji dynastycznych króla Jana Kazimierza, wybuchła wojna polsko-szwedzka (1655–1660). Elbląg skapitulował już 22 grudnia pierwszego roku wojny. Kościół św. Mikołaja przekazany został protestantom, a w zamian władze szwedzkie udostępniły katolikom małą kaplicę św. Elżbiety. Wkrótce, 14 września 1656 roku, ks. Meibohm umiera, ale jego następca na stanowisku proboszcza w kościele św. Mikołaja mógł zostać mianowany dopiero po zakończeniu wojny. Został nim w 1660 roku ks. Szymon Wolfsbeck.
Friedrich Meibohm wydał drukiem szczegółowy opis zjazdu "colloquium charitativum" oraz wiele mów i kazań po łacinie.

</doc>
<doc id="5275209" url="https://pl.wikipedia.org/wiki?curid=5275209" title="Hernán Galíndez">
Hernán Galíndez

Hernán Ismael Galíndez (ur. 30 marca 1987 w Rosario) – ekwadorski piłkarz pochodzenia argentyńskiego występujący na pozycji bramkarza, reprezentant kraju, obecnie zawodnik Aucas.
W lutym 2019 otrzymał ekwadorskie obywatelstwo w wyniku wieloletniego zamieszkiwania w tym kraju.

</doc>
<doc id="5275216" url="https://pl.wikipedia.org/wiki?curid=5275216" title="Zaradawa">
Zaradawa

Zaradawa – nie istniejąca już wieś w Polsce, której dawna lokacja odpowiada miejscu w województwie podkarpackim, w powiecie jarosławskim, w gminie Wiązownica, nad potokiem Bech.
Zaradawa była wsią ukraińską. W 1939 liczyła 1160 mieszkańców, w tym 1120 Ukraińców, 160 Polaków, 10 Żydów. Podlegała pod Parafię św. Anny w Radawie. Do 1934 stanowiła gminę jednostkową w powiecie jarosławskim, za II RP w woј. lwowskim. W 1934 w nowo utworzonej zbiorowej gminie Radawa. Tam utworzyła gromadę składającą się z miejscowości Zaradawa, Bednarze, Bory, Buczyna, Budyki, Cienkie, Hule, Karczmarze, Kopań, Perzyły, Smereki i Zastawne.
Podczas II wojny światowej w gminie Radawa w powiecie Przemysl w dystrykcie krakowskim (Generalne Gubernatorstwo). Liczyła wtedy 899 mieszkańców. 10 kwietnia 1945 w Zaradawie policja polska spaliła 20 gospodarstw. W dokumentach akcji deportacji o kryptonimie „Wisła” wygnano obywateli RP narodowości ukraińskiej. Na skutek przesiedleń w latach 1946-1947 (z Zaradawy, Radawy i okolic wywieziono ponad 180 rodzin), Zaradawa przestała praktycznie istnieć.
Po wojnie w gminie Radawa w powiecie przemyskim w województwie rzeszowskim. Jesienią 1954 zniesiono gminy tworząc gromady. Zaradawa weszła w skład nowo utworzonej gromady Radawa wraz z Radawą, Mołodyczem i Cetulą, gdzie przetrwała do końca 1972 roku, czyli do kolejnej reformy gminnej.
Obecnie miejscowość nie istnieje wg TERYT, choć pozostały w okolicy niektóre z jej dawnych przysiółków, należących obecnie do wsi Mołodycz, np. Karczmarze (SIMC 0612499), Kopań (SIMC 0612507), Zagrobelne (0612476), Zastawne (SIMC 0612520). W 1995 roku zlikwidowano leśnictwo Zaradawa.

</doc>
<doc id="5275217" url="https://pl.wikipedia.org/wiki?curid=5275217" title="Polana (rejon miedwieński)">
Polana (rejon miedwieński)

Polana () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest w dorzeczu ruczaja Biełyj Kołodieź (prawy dopływ Rieuta w dorzeczu Sejmu), 12 km od centrum administracyjnego sielsowietu (Wierchnij Rieutiec), 21 km na południowy zachód od centrum administracyjnego rejonu (Miedwienka), 47 km na południowy zachód od Kurska, 23 km od drogi magistralnej (federalnego znaczenia) M2 «Krym».
W chutorze znajdują się 2 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5275218" url="https://pl.wikipedia.org/wiki?curid=5275218" title="Mike Adriano">
Mike Adriano

Mike Adriano (ur. 30 czerwca 1980 w Marbelli) – hiszpański aktor i reżyser filmów pornograficznych w stylu gonzo.
Życiorys.
Wczesne lata.
Urodził się w Marbelli w rodzinie pochodzenia francuskiego i żydowskiego. Dorastał w Paryżu, gdzie jako 12–latek zaprzyjaźnił się z Gregiem Lansky. Pracował w nieruchomościach.
Kariera.
W październiku 2005 na targach Venus Berlin w Messe Berlin, za pośrednictwem Steve’a Holmesa, wraz z Gregiem Lansky poznał prezesa New Sensations – Scotta Taylora. Debiutował przed kamerą w produkcji Digital Sin "Pamiętniki dziwek" ("Slut Diaries", 2005) z Lisą Ann, Leah Luv, Kinzie Kenner, Holly Wellin i Courtney Simpson. W 2006 po raz pierwszy wspólnie z Gregiem Lansky zrealizował cykle filmów w stylu gonzo dla New Sensations, a pierwszą realizacją w ramach kontraktu był film "Fresh Out of High School". W kwietniu 2010 rozpoczął współpracę z Evil Angel realizując serie "Nasty Anal Tryouts POV", "Anal Overdose" i "American Anal Sluts".
W 2011 otrzymał nominację do branżowej nagrody XBIZ Award w dwóch kategoriach: reżyser roku – ciało pracy oraz realizacja gonzo roku niefabularna "American Anal Sluts" (2010). W 2012 zdobył dwie nominacje do AVN Award w kategoriach: najlepsza scena seksu z chłopakiem i dziewczyną w "Cum for Me" (2011) z Andy San Dimas oraz najlepsza scena seksu oralnego w "American Cocksucking Sluts 1" (2011) z Allie Haze, Breanne Benson i Kagney Linn Karter, a także był nominowany do XRCO Award jako najlepszy reżyser filmów niefabularnych. Zajął trzecie miejsce w rankingu Adult Entertainment Broadcast Network „gwiazdorów porno lata 2019”. W 2022 zdobył nominację do NightMoves Award w kategorii najlepszy reżyser filmu niefabularnego.

</doc>
<doc id="5275221" url="https://pl.wikipedia.org/wiki?curid=5275221" title="ITWL NeoX-2 Duch">
ITWL NeoX-2 Duch

ITWL NeoX-2 Duch – polski bezzałogowy aparat latający (UAV, z ) opracowany w Instytucie Technicznym Wojsk Lotniczych (ITWL). Aparat przeznaczony jest do prowadzenia rozpoznania obrazowego.
Historia.
Aparat powstał w Zakładzie Kompozytowych Konstrukcji Lotniczych Instytutu Technicznego Wojsk Lotniczych w Warszawie w ramach projektu o kryptonimie "Wizjer" , będącego częścią "Programu Modernizacji Technicznej Sił Zbrojnych RP". Ukończony prototyp przeszedł testy sprawdzające jego funkcjonowanie w warunkach polowych na poligonie Wojskowego Instytutu Technicznego Uzbrojenia, 21. Centralnym Poligonie Lotniczym w Nadarzycach oraz lotnisku w Sochaczewie. Testy prowadzone były od października do listopada 2021 roku. 
Zbudowany w układzie latającego skrzydła aparat przeznaczony jest dla wojsk lądowych na poziomie batalionu i/lub specjalnych. W konstrukcji samolotu wykorzystano kompozyty węglowo-epoksydowe. Maszyna napędzana jest pojedynczym silnikiem elektrycznym ze śmigłem pchającym. Jej podstawowym zadaniem jest prowadzenie obserwacji w zakresie światła widzialnego i promieniowania cieplnego. Umożliwia to umieszczona w przedniej części pod kadłubem stabilizowana elektromechanicznie dwusensorowa głowica elektrooptyczna. Kamera światła widzialnego o rozdzielczości 1920 x 1080 pikseli wyposażona jest w zoom o trzydziestokrotnym powiększeniu. Kamera termowizyjna ma rozdzielczość 640 x 480 pikseli. Głowica aparatu jest oryginalnym projektem ITWL. Obraz może być transmitowany do naziemnej stacji kontroli lub zapisany na pokładzie aparatu, równolegle z obu kamer. Samolot wyposażony jest w cyfrowy system szyfrowania danych AES-128. Dodatkowym wyposażeniem jest system automatycznego śledzenia wykrytych obiektów. Aparat startuje z wyrzutni startowej, ląduje przy użyciu spadochronu. Przed przyziemieniem otwierana jest poduszka powietrzna, amortyzująca lądowanie. Aparat służy do prowadzenia obserwacji, rozpoznania, identyfikacji wykrytych obiektów, stałych i będących w ruchu. Określając współrzędne celów, może współpracować z systemami artyleryjskimi, naprowadzając je na wykryte cele. Całość systemu w wersji plecakowej, wraz z urządzeniem kontrolno-sterującym waży około 50 kg i jest obsługiwana przez dwuosobową załogę. Czas przygotowania do lotu wynosi 15 minut. 
NeoX-2 nawiązuje do wcześniejszej konstrukcji ITWL, aparatu ITWL NeoX. Nowy projekt powstał jako oryginalna konstrukcja, w której dzięki dopracowanej i polepszonej aerodynamice płatowca, udało się zwiększyć długotrwałość lotu oraz zmniejszyć sygnaturę akustyczną. 
29 rudnia 2021 roku, w siedzibie Ministerstwa Obrony Narodowej (MON), minister Mariusz Błaszczak, zatwierdził umowę pomiędzy reprezentującym MON inspektoratem Uzbrojenia a konsorcjum reprezentującym Polską Grupę Zbrojeniową, Wojskowe Zakłady Lotnicze nr 2 oraz Wojskowe Zakłady Lotnicze Nr 1. W ramach umowy, MON zakupił 25 systemów bezzałogowych statków powietrznych klasy mini NeoX-2. W skład pojedynczego systemu wchodzą cztery aparaty latające wraz z głowicami, pojedyncza naziemna stacja kontroli, pojedynczy naziemny terminal danych oraz przenośny terminal video. Harmonogram dostaw przewiduje ich realizacje w latach 2024 - 2027. Obok części efektorowej, umowa przewiduje dostarczenie dokumentacji technicznej, pakiet logistyczny oraz szklenie personelu obsługującego systemy NeoX-2. W ramach opcji, umowa przewiduje również pozyskanie systemu komputerowego do teoretycznego szkolenia personelu oraz systemu zarządzania szkoleniem. Opracowany w ITWL ma być produkowany przez konsorcjum spółek, których liderem jest Polska Grupa Zbrojeniowa, na podstawie umowy licencyjnej, pozyskanej od ITWL.

</doc>
<doc id="5275225" url="https://pl.wikipedia.org/wiki?curid=5275225" title="Lodowiec Scotta">
Lodowiec Scotta

Lodowiec Scotta (ang. "Scott Glacier") – lodowiec w Górach Transantarktycznych w Antarktydzie Wschodniej.
Nazwa.
Nazwany na cześć badacza Antarktydy Roberta Falcona Scotta (1868–1912), kierownika Brytyjskiej Narodowej Ekspedycji Antarktycznej w latach 1901–1904 oraz wyprawy na biegun południowy – Brytyjskiej Ekspedycji Antarktycznej w latach 1910–1913. 
Geografia.
Lodowiec Scotta w Górach Transantarktycznych w Antarktydzie Wschodniej. Spływa z Płaskowyżu Polarnego w pobliżu D'Angelo Bluff i Mount Howe ku północy do Lodowca Szelfowego Rossa pokrywającego południowe Morze Rossa. Przepływa między Nilsen Plateau a Watson Escarpment i uchodzi do Lodowca Szelfowego Rossa na zachód od Tapley Mountains. Mierzy około 193 km długości. Jego dwoma głównymi lodowcami dopływowymi są Bartlett Glacier i Albanus Glacier.
Historia.
Lodowiec Scotta został odkryty w grudniu 1929 roku przez geologów pod przewodnictwem Laurence’a McKinley’a Goulda (1896–1995) podczas pierwszej ekspedycji antarktycznej Richarda Byrda (1888–1957) w latach 1929–1930.

</doc>
<doc id="5275226" url="https://pl.wikipedia.org/wiki?curid=5275226" title="Marek Napierała">
Marek Napierała

Marek Paweł Napierała (zm. w sierpniu 2021) – polski specjalista w zakresie nauk o kulturze fizycznej, dr hab.
Życiorys.
10 marca 1999 obronił pracę doktorską "Dynamika rozwoju fizycznego i motorycznego dzieci regionu bydgoskiego", następnie uzyskał stopień doktora habilitowanego. Został zatrudniony na stanowisku profesora w Instytucie Turystyki, Hotelarstwa i Gastronomii na Wydziale Turystyki i Geografii Wyższej Szkole Gospodarki w Bydgoszczy, oraz profesora uczelni w Instytucie Kultury Fizycznej Uniwersytetu Kazimierza Wielkiego.
Był profesorem nadzwyczajnym Instytutu Zdrowia i Kultury Fizycznej na Wydziale Studiów Stosowanych Wyższej Szkole Gospodarki w Bydgoszczy i Instytutu Kultury Fizycznej na Wydziale Kultury Fizycznej, Zdrowia i Turystyki Uniwersytetu Kazimierza Wielkiego.
Awansował na stanowisko kierownika w Instytucie Kultury Fizycznej na Wydziale Kultury Fizycznej, Zdrowia i Turystyki Uniwersytetu Kazimierza Wielkiego.
Zmarł w sierpniu 2021.

</doc>
<doc id="5275227" url="https://pl.wikipedia.org/wiki?curid=5275227" title="Nimrod Glacier">
Nimrod Glacier

Nimrod Glacier – lodowiec w Górach Transantarktycznych w Antarktydzie Wschodniej.
Nazwa.
Nazwa lodowca upamiętnia statek „Nimrod” – statek wyprawy antarktycznej Ernesta Shackletona (1874–1922) w latach 1907–1909. 
Geografia.
Nimrod Glacier leży w Górach Transantarktycznych w Antarktydzie Wschodniej. Spływa ku północy z Płaskowyżu Polarnego najpierw między Geologists Range i Miller Range, a następnie między Churchill Mountains i Queen Elizabeth Range. Uchodzi do Shackleton Inlet i Lodowca Szelfowego Rossa między przylądkami Cape Wilson i Cape Lyttelton. Mierzy około 137 km długości. Jego lodowcem dopływowym jest Marsh Glacier.
Historia.
Nimrod Glacier został sfotografowany z powietrza podczas Operacji Highjump w latach 1946–1947. 

</doc>
<doc id="5275233" url="https://pl.wikipedia.org/wiki?curid=5275233" title="Kościół św. Marii Magdaleny w Szmańkowcach">
Kościół św. Marii Magdaleny w Szmańkowcach

Kościół św. Marii Magdaleny w Szmańkowcach – rzymskokatolicki kościół we wsi Szmańkowce, w hromadzie Zawodśke, rejonie czortkowskim, obwodu tarnopolskiego na Ukrainie.
Historia.
Według niepotwierdzonych danych w 1600 r. osiedlili się tu dominikanie, którzy w 1610 r. przenieśli się do Czortkowa. W 1912 r. ojcowie dominikanie na własny koszt wybudowali i konsekrowali filialny kościół parafii w Czortkowie (kościół parafialny – kościół św. Stanisława) w Szmańkowcach.
W czasach sowieckich świątynia była zamknięta i została zamieniona na spichlerz.
W 1986 roku zwrócony katolikom kościół został odnowiony. Parafia liczy 7 członków.
Kościołem opiekują się wierni rzymskokatoliccy.
Opis.
Kościół jest jednonawowy, murowany, otynkowany, w swojej skromnej architekturze ma cechy neogotyckie (ostre zakończenia portalu wejściowego, okna). Każda z płaszczyzn elewacji bocznych podzielona jest dwoma pilastrami.

</doc>
<doc id="5275235" url="https://pl.wikipedia.org/wiki?curid=5275235" title="Aleksandr Jermiczew">
Aleksandr Jermiczew

Aleksandr Aleksandrowicz Jermiczew (; ur. 14 września 1936 w obwodzie moskiewskim) – radziecki i rosyjski historyk filozofii, doktor nauk filozoficznych.
Życiorys.
W 1959 roku ukończył studia na wydziale filozofii Leningradzkiego Uniwersytetu Państwowego. W latach 1960–1976 pracował w Leningradzkim Instytucie Transportu Wodnego, potem do 2006 roku wykładał na Petersburskim Uniwersytecie Państwowym. Przedmiotem zainteresowań naukowych Jermiczewa jest historia .

</doc>
<doc id="5275237" url="https://pl.wikipedia.org/wiki?curid=5275237" title="Mesuropetaloidea">
Mesuropetaloidea

Mesuropetaloidea – wymarła nadrodzina ważek z podrzędu Epiprocta i infrarzędu różnoskrzydłych.
Ważki te odznaczały się skrzydłami o arkulusie przesuniętym bardzo blisko ku pierwotnej antenodalnej żyłce aksillarnej pierwszej. Tak jak u innych Aeshnoptera gałęzie pierwsza i druga żyłki radialnej tylnej od bliższego końca aż po wysokość pterostygmy biegły równolegle, pozostawiając między sobą tylko jeden szereg komórek. W obu parach skrzydeł pofalowane gałąź 3/4 żyłki radialnej tylnej i żyłka medialna przednia biegły silnie równolegle aż po krawędź skrzydła.
Takson rangi rodzinowej od rodzaju "Mesuropetala" utworzył w 1996 roku Günter Bechly. W 2001 roku Bechly i współpracownicy wynieśli go do rangi nadrodziny, obejmującej dwie rodziny:
Według filogenetycznej systematyki ważek Bechly’ego z 2007 roku nadrodzina ta zajmuje niemal bazalną pozycję w kladzie Aeshnoptera, który wraz z Exophytica tworzy większy klad Euanisoptera.

</doc>
<doc id="5275240" url="https://pl.wikipedia.org/wiki?curid=5275240" title="Mulock Glacier">
Mulock Glacier

Mulock Glacier – lodowiec w Górach Transantarktycznych w Antarktydzie Wschodniej.
Lodowiec spływa w kierunku wschodnim-południowo-wschodnim do Mulock Inlet na północno-zachodnim krańcu Lodowca Szelfowego Rossa. Nazwa lodowca pochodzi od nazwy Mulock Inlet, która upamiętnia George’a Mulocka (1882–1963), brytyjskiego oficera, kartografa Brytyjskiej Narodowej Ekspedycji Antarktycznej w latach 1901–1904. 

</doc>
<doc id="5275241" url="https://pl.wikipedia.org/wiki?curid=5275241" title="Mesuropetalidae">
Mesuropetalidae

Mesuropetalidae – wymarła rodzina ważek z podrzędu Epiprocta, infrarzędu różnoskrzydłych i nadrodziny Mesuropetaloidea.
Morfologia.
Ważki te odznaczały się charakterystycznym kształtem trójkątów dyskoidalnych, w tym trójkątem w skrzydle przednim bardziej rozciągniętym poprzecznie niż w pierwotnym planie budowy infrarzędu różnoskrzydłych. Podobnie jak u Liupanshaniidae arkulus przesunięty był bardzo blisko pierwotnej antenodalnej żyłki aksillarnej pierwszej. Tak jak u innych Aeshnoptera gałęzie pierwsza i druga żyłki radialnej tylnej od bliższego końca aż po wysokość pterostygmy biegły równolegle, pozostawiając między sobą tylko jeden szereg komórek. U Mesuropetalidae ponadto druga gałąź żyłki radialnej tylnej biegła równolegle do żyłki interradialnej drugiej, a nawet żyłki te zbiegały się ku tyłowi skrzydła. W obu parach skrzydeł pofalowane gałąź 3/4 żyłki radialnej tylnej i żyłka medialna przednia biegły silnie równolegle aż po krawędź skrzydła. Pętla analna była rozciągnięta podłużnie. Odwłok wieńczyły liściokształtne przysadki odwłokowe.
Taksonomia.
Takson ten wprowadzony został w 1996 roku przez Güntera Bechly’ego. W 2001 roku Bechly i współpracownicy umieścili go w nadrodzinie Mesuropetaloidea wraz z wprowadzoną wówczas rodziną Liupanshaniidae.
Do rodziny tej zalicza się trzy opisane rodzaje:

</doc>
<doc id="5275246" url="https://pl.wikipedia.org/wiki?curid=5275246" title="Jakub Ogrodziński">
Jakub Ogrodziński

Jakub Ogrodziński herbu Prus III – podsędek piński w latach 1645-1646, pisarz ziemski piński w latach 1643-1645, podczaszy piński w latach 1641-1643, cześnik piński do 1641 roku, podstarości piński w latach 1634-1643, sekretarz Jego Królewskiej Mości.
Poseł na sejm zwyczajny 1635 roku, sejm 1640 roku.

</doc>
<doc id="5275248" url="https://pl.wikipedia.org/wiki?curid=5275248" title="Skelton Glacier">
Skelton Glacier

Skelton Glacier – lodowiec w Górach Transantarktycznych na Ziemi Wiktorii w Antarktydzie Wschodniej.
Lodowiec spływa z Płaskowyżu Polarnego do Skelton Inlet na Lodowcu Szelfowym Rossa.
Jego nazwa pochodzi od nazwy Skelton Inlet, która upamiętnia Reginalda Skeltona (1872–1956), głównego inżyniera Brytyjskiej Narodowej Ekspedycji Antarktycznej w latach 1901–1904. 
W 1957 roku nowozelandzka ekipa Ekspedycji Transantarktycznej z lat 1956–1958 pokonała Skelton Glacier w drodze na Płaskowyż Polarny.

</doc>
<doc id="5275249" url="https://pl.wikipedia.org/wiki?curid=5275249" title="Nikołaj Połtoracki">
Nikołaj Połtoracki

Nikołaj Pietrowicz Połtoracki (; ur. 16 lutego 1921 w Sofii, zm. 15 października 1990 w Leningradzie) – historyk filozofii, literaturoznawca i publicysta pochodzenia rosyjskiego. Urodził się w rodzinie emigrantów rosyjskich. Ukończył gimnazjum w Bułgarii, gdzie rozpoczął również studia uniwersyteckie. Od 1955 roku mieszkał w USA, gdzie w latach 1958–1967 wykładał na Uniwersytecie Michigan i uzyskał tytuł profesora.

</doc>
<doc id="5275250" url="https://pl.wikipedia.org/wiki?curid=5275250" title="Tomasz Olędzki">
Tomasz Olędzki

Tomasz Olędzki herbu Rawicz (zm. 17 grudnia 1678 roku w Siedlcach) – kasztelan zakroczymski po 1650 roku do 1678 roku, chorąży drohicki w latach 1636-1650.
Poseł na sejm zwyczajny 1637 roku, sejm 1641, 1645 i 1646 roku.

</doc>
<doc id="5275258" url="https://pl.wikipedia.org/wiki?curid=5275258" title="Mikołaj Piotr Orzeszko">
Mikołaj Piotr Orzeszko

Mikołaj Piotr Orzeszko herbu Pobóg ("olim" 1 maja 1687 roku) – stolnik mielnicki w latach 1643-1647.
Poseł na sejm 1643 roku.

</doc>
<doc id="5275260" url="https://pl.wikipedia.org/wiki?curid=5275260" title="Neptun (pocisk)">
Neptun (pocisk)



</doc>
<doc id="5275264" url="https://pl.wikipedia.org/wiki?curid=5275264" title="Krzysztof Ostrowski (politolog)">
Krzysztof Ostrowski (politolog)

Krzysztof Ostrowski (ur. 15 kwietnia 1940 w Warszawie, zm. 25 lutego 2022 w Warszawie) – polski polonista, socjolog, politolog, doktor nauk humanistycznych. Pracownik naukowy Uniwersytetu Warszawskiego, Instytutu Filozofii i Socjologii PAN, Wyższej Szkoły Humanistycznej w Pułtusku. Ojciec Igora Ostrowskiego i mąż Antoniny Ostrowskiej.
Życiorys.
W roku 1957 rozpoczął studia na filologii polskiej, a w roku 1958 równolegle na socjologii. Dyplom magistra filologii uzyskał w 1962 roku. Pracę doktorską pisaną pod kierunkiem prof. Jerzego Wiatra pt. „Rola związków zawodowych w polskim systemie politycznym” obronił na wydziale Socjologii Uniwersytetu Warszawskiego w roku 1969. Praca ta została opublikowana przez Ossolineum w 1970 roku, w serii prac Instytutu Filozofii i Socjologii PAN.
Główne sfery jego naukowej aktywności koncentrowały się wokół zagadnień struktury i funkcjonowania systemów politycznych, a także zagadnień socjologii polityki, teorii rozwoju społecznego i metodologii badań społecznych (a w szczególności metodologicznych problemów korzystania z danych ilościowych w socjologii i nauk politycznych). Zrealizował szereg międzynarodowych badań porównawczych funkcjonowania władzy lokalnej w różnych systemach społeczno-politycznych, w ramach których współpracował z prof. Jerzym Wiatrem, prof. Adamem Przeworskim oraz prof. Henrym Tuene. Jest autorem i współautorem szeregu badań i publikacji z zakresu tej problematyki.
Uwieńczeniem jego kariery naukowej był okres 2005-2012, w którym współtworzył Wyższą Szkołę Humanistyczną w Pułtusku (obecnie Akademia Humanistyczna im. Aleksandra Gieysztora w Pułtusku), gdzie pełnił funkcję Prorektora oraz Dyrektora Centrum Studiów Epokii Napoleońskiej.
Niezależnie od kariery naukowej, był zaangażowany w szereg projektów na rzecz pokoju na Świecie (w tym w Organizacji Narodów Zjednoczonych) oraz pojednania międzynarodowego (w tym na rzecz pojednania polsko-żydowskiego).
Kariera zawodowa.
W latach 1962–1977 pracował w Instytucie Filozofii i Socjologii PAN wpierw jako asystent, a później jako adiunkt w Pracowni Socjologii Stosunków Politycznych. Był także wykładowcą, pracownikiem i współpracownikiem szeregu innych instytucji naukowych, w tym Instytutu Nauk Politycznych PAN (do 1990 roku) oraz Instytutu Nauk Politycznych Wydziału Dziennikarstwa i Nauk Politycznych Uniwersytetu Warszawskiego (od 1977 do 1981 roku). W latach 1964–1970 pełnił także funkcję Sekretarza Generalnego Polskiego Towarzystwa Nauk Politycznych, a w latach 1975–1981 sekretarzem i członkiem Prezydium Komitetu Nauk Politycznych PAN. Brał udział w realizacji projektów UNESCO w zakresie przetwarzania i analizy agregowanych danych społecznych. 
W latach 1965–1966 stypendysta Foreign Specialist Program w Departamencie Stanu USA, a w latach 1969–1970 wykładowca nauk politycznych, na College of Literature, Science and the Arts, Department of Political Science, University of Michigan, Ann Arbor. W 1972 roku rozpoczął pracę jako kierownik Wydziału Nauki i Oświaty KW PZPR, a następnie od 1974 do 1978 roku w Instytucie Podstawowych Problemów Marksizmu i Leninizmu. Od 1978 roku do 1981 roku był zastępcą kierownika w Wydziale Zagranicznym KC PZPR oraz członkiem Rady Naukowej Polskiego Instytutu Spraw Międzynarodowych. 
W latach 1981–1987 pełnił funkcję Senior Political Affairs Officer, w Departamencie ds. Politycznych i Rady Bezpieczeństwa w Sekretariacie Organizacji Narodów Zjednoczonych w Nowym Jorku. Był szefem Sekretariatu ONZ ds. Międzynarodowego Roku Pokoju (1986). W latach 1987–1990 był sekretarzem Polskiej Rady Badań Pokoju oraz członkiem prezydium Komitetu Badań nad Pokojem przy Prezydium Polskiej Akademii Nauk. W latach 1990–1993 był Wiceprezesem do spraw badań Fundacji im. K.Kelles-Krauza.
W latach 1998–2019, Prorektor Wyższej Szkoły Humanistycznej (obecnie Akademia Humanistyczna im. Aleksandra Gieysztora w Pułtusku). Dyrektor Ośrodka Studiów Epoki Napoleońskiej przy Wyższej Szkoły Humanistycznej. Aktywnie wspierał działalność Stowarzyszenia Żydów Pułtuskich w Izraelu. Dzięki jego staraniom, powstał pomnik poświęcony pamięci Żydów z Pułtuska oraz pomnik na terenie dawnego cmentarza żydowskiego.
Działalność w organizacjach.
Był sekretarzem (1964-1970), a potem członkiem (1970-1973) Zarządu Polskiego Towarzystwa Nauk Politycznych, był członkiem Polskiej Zjednoczonej Partii Robotniczej od 1970 roku oraz członkiem Komitetu Nauk Politycznych Polskiej Akademii Nauk i Komitetów naukowych Międzynarodowego Towarzystwa Socjologicznego i Międzynarodowego Towarzystwa Nauk Politycznych, członek Międzynarodowego Towarzystwa Nauk Politycznych (International Political Science Association -IPSA) oraz International Sociological Associtation (ISA). Był sekretarzem, a w latach 2017–2022 przewodniczącym Research Committee 47 (Local-Global Relations) IPSA.

</doc>
<doc id="5275268" url="https://pl.wikipedia.org/wiki?curid=5275268" title="Liupanshaniidae">
Liupanshaniidae

Liupanshaniidae – wymarła rodzina ważek z podrzędu Epiprocta, infrarzędu różnoskrzydłych i nadrodziny Mesuropetaloidea. Obejmuje osiem opisanych rodzajów. Żyły w kredzie.
Morfologia.
Ważki te odznaczały się charakterystyczną budową trójkątów dyskoidalnych. Trójkąt dyskoidalny w skrzydle przednim podzielony był na trzy komórki, w tylnym zaś na trzy lub więcej komórek przez równolegle biegnące żyłki poprzeczne. Trójkąt w skrzydle tylnym był silnie wydłużony i wąski, o przedniej krawędzi zakrzywionej dystalnie i zakończonej na przedniej stronie żyłki medialnej przedniej "hypertriangulum", zaś drugiej gałęzi wtórnej żyłki medialnej przedniej silnie wygiętej S-kształtnie z bardzo mocno wklęśniętą częścią nasadową oraz silnie kanciastą częścią odsiebną. Podobnie jak u Mesuropetalidae arkulus przesunięty był bardzo blisko pierwotnej antenodalnej żyłki aksillarnej pierwszej. Tak jak u innych Aeshnoptera gałęzie pierwsza i druga żyłki radialnej tylnej od bliższego końca aż po wysokość pterostygmy biegły równolegle, pozostawiając między sobą tylko jeden szereg komórek. Zanikowi wśród Liupanshaniidae uległa odsiebna z dwóch dodatkowych żyłek ukośnych między drugą gałęzią żyłki radialnej tylnej a drugą żyłką interradialną. Silna, wypukła wtórna żyłka podłużna obecna była w rejonie postdyskoidalnym, wychodząc z kąta drugiej gałęzi wtórnej żyłki medialnej przedniej.
Taksonomia.
Takson ten wprowadzony został w 2001 roku przez Güntera Bechly’ego i współpracowników. Umieszczony został w nadrodzinie Mesuropetaloidea wraz z wprowadzoną rodziną Mesuropetalidae.
Do rodziny tej zalicza się rodzaje:
Zapis kopalny tej rodziny obejmuje wczesną i późną kredę. Z aptu znane są "Araripeliupanshania", "Liupanshania", "Paramesuropetala" i "Protoliupanshania". "Paraliupanshania" znana jest z barremu i turonu, a "Guyuanaeschnidia" tylko z barremu. Z cenomanu pochodzą natomiast skamieniałości "Galloliupanshania" i "Libanoliupanshania".

</doc>
<doc id="5275270" url="https://pl.wikipedia.org/wiki?curid=5275270" title="T-online">
T-online

T-online (zapis stylizowany: t-online, wcześniej T-Online) – niemiecki portal internetowy, w ostatnich latach jedna z najpopularniejszych witryn informacyjnych w Niemczech. Serwis był notowany w rankingu Alexa na miejscu 35 (kwiecień 2022)
Charakterystyka.
Portal istnieje od 1995 roku, stworzony został przez Deutsche Telekom jako Bildschirmtext (Btx). Usługa o tej nazwie była świadczona przez Deutsche Post w zachodnich Niemczech od lat 80. XX wieku i polegała na informacji tekstowej wyświetlanej na ekranie telewizora po wykonaniu połączenia telefonicznego. W ramach Btx wyświetlano podstawowe informacje jak rozkład jazdy autobusów, pociągów czy prognozę pogody. W latach 90. przekształciła się w bramkę dostępową dla klientów Deutsche Telekom do samodzielnej obsługi usług telekomunikacyjnych oferowanych przez firmę. Na początku XX wieku powstał portal internetowy a oferte informacyjną poszerzono o treści zewnętrzne, które ostatecznie przekształcono w agregator informacji politycznych, gospodarczych i społecznych pochodzących z agencji prasowych, głównie DPA, AFP i AP, prognozę pogody i wyniki meczów Bundesligi. Obecnie T-online posiada też własnych dziennikarzy w dwóch redakcjach w Niemczech, zamawia również teksty u autorów zewnętrznych na zasadach tradycyjnych redakcji prasowych. Według SimilarWeb, T-online jest jednym z największych niemieckich portali informacyjnych pod względem odwiedzin. Od stycznia do marca 2022 roku był na drugim miejscu po portalu tabloidu Bild, wcześniej T-online wielokrotnie znajdował się na pierwszej pozycji. Portal jest własnością firmy reklamy zewnętrznej Ströer. Deutsche Telekom sprzedał T–online Ströerowi w połowie 2015 roku wraz z agencją interaktywną którą prowadził. Reuters informował wówczas, że Deutsche Telekom negocjował wcześniej z koncernem medialnym Axel Sprigner w sprawie sprzedaży portalu. W ostatnich latach T–online znany jest z wdrażania nowoczesnych rozwiązań dostępu do informacji. Jako pierwszy w Niemczech udostępnił w redakcji edytor służący do wprowadzania informacji wygłaszanych następnie w domach użytkowników na urządzeniach obsługiwanych głosem takich jak Amazon Alexa czy Google Home. Wcześniej T-online jako pierwszy wykorzystał urządzenia Out-of-home-Displays – wielkoformatowe telebimy Ströera obslugiwane przez redakcje do publikacji informacji pomiędzy reklamami. Telebimy reklamowo–informacyjne Ströer montuje na ulicach największych miast w Niemczech. Od początku istnienia T-online oferuje usługę poczty elektronicznej dla klientów T–Mobile i służy jako centrum obsługi klientów Deutsche Telekom. Wszystkie te usługi Ströer zachował po zakupie portalu od Deutsche Telekom. Zespół redakcyjny T-online pracuje w Berlinie i we Frankfurcie nad Menem.

</doc>
<doc id="5275273" url="https://pl.wikipedia.org/wiki?curid=5275273" title="Śaktipat">
Śaktipat

Śaktipat (sanskr. शक्तिपात, trl. "śaktipāta", ang. Shaktipat, "zstąpienie łaski") - akt przekazu łaski (anugraha) lub błogosławieństwa, charakterystyczny dla niektórych tradycji hinduistycznych. Może być elementem składowym formalnej inicjacji (diksza, jako "śaktipatadiksza") lub nastąpić bez kontaktu fizycznego lub nawet wzrokowego. Zawiera w sobie znaczenie transmisji jakości duchowych od świętego lub guru do wyznawcy czy adepta. Celem jest działanie łaski, rozbudzające duchowe poziomy odbiorcy, w tym wewnętrzną energię kundalini.
Śaktipat może przejawić się na dwadzieścia siedem sposobów (intensywności), z uwagi na aktualne możliwości u odbiorcy.

</doc>
<doc id="5275274" url="https://pl.wikipedia.org/wiki?curid=5275274" title="Gaël Blondeau">
Gaël Blondeau

Gaël Blondeau (ur. 28 grudnia 2000 w Pontarlier) – francuski kombinator norweski. Uczestnik Zimowych Igrzysk Olimpijskich 2022, dwukrotny medalista mistrzostw świata juniorów w narciarstwie klasycznym.
Kariera.
Po raz pierwszy na arenie międzynarodowej pojawił się 21 lutego 2015 roku w Seefeld, gdzie w zawodach dzieci zajął trzydzieste pierwsze miejsce. W 2020 roku na mistrzostwach świata juniorów w Oberwisenthal wraz z kolegami z reprezentacji zdobył srebrny medal w sztafecie oraz był trzeci w zawodach metodą Gundersena na 10 km.
W Pucharze Świata zadebiutował 27 listopada 2020 roku podczas zawodów w Ruce, gdzie zajął 48. miejsce w Gundersenie. Swoje pierwsze punkty zdobył 18 grudnia 2021 roku podczas zawodów w Ramsau, zajmując 28. miejsce.
Podczas rozgrywanych w lutym 2022 roku igrzysk w Pekinie zajął piąte miejsce w sztafecie, 31. miejsce na normalnej skoczni oraz 40. miejsce na dużej.
Osiągnięcia.
Puchar Świata.
Miejsca na podium chronologicznie.
Jak dotąd Blondeau nie stawał na podium zawodów PŚ.
Puchar Kontynentalny.
Miejsca na podium chronologicznie.
Jak dotąd Blondeau nie stawał na podium zawodów PK.
Letnie Grand Prix.
Miejsca na podium chronologicznie.
Jak dotąd Blondeau nie stawał na podium zawodów LGP.

</doc>
<doc id="5275275" url="https://pl.wikipedia.org/wiki?curid=5275275" title="Paryż-Roubaix 2022">
Paryż-Roubaix 2022

Paryż-Roubaix 2022 – 119. edycja wyścigu kolarskiego Paryż-Roubaix, która odbyła się 17 kwietnia 2022 na liczącej ponad 257 kilometrów trasie z Compiègne do Roubaix. Impreza kategorii 1.UWT była częścią UCI World Tour 2022.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5275276" url="https://pl.wikipedia.org/wiki?curid=5275276" title="Tadeusz Kohorewicz">
Tadeusz Kohorewicz

Tadeusz Jan Kohorewicz, pseud. Tadeusz Konina (ur. 19 grudnia 1933 w Roche-la-Molière) – polski cenzor, dziennikarz, syndyk, urzędnik, dyplomata; ambasador PRL w Iranie (1985–1988).
Życiorys.
Syn Jana i Janiny. W 1946 wraz z rodzicami wrócił z Francji do Polski. W połowie 1948 wstąpił do Związku Walki Młodych. Do 1954 członek Związku Młodzieży Polskiej. Maturę zdał w 1951 w Szczecinie. Studiował na Wydziale Dyplomatyczno-Konsularnym Szkoły Głównej Służby Zagranicznej (1951–1954). W 1964 uzyskał tytuł magistra historii na Wydziale Historyczno-Socjologicznym Wyższej Szkoły Nauk Społecznych przy KC PZPR (WSNS). W 1968 otrzymał absolutorium na Wydziale Handlu Zagranicznego SGPiS w Warszawie. 
Po studiach pracował jako cenzor w Głównym Urzędzie Kontroli Prasy, Publikacji i Widowisk w Warszawie, a od 15 lutego 1955 w Wojewódzkim Urzędzie Kontroli Prasy, Publikacji i Widowisk w Szczecinie, którego został naczelnikiem w 1963. 15 maja 1955 wstąpił do PZPR. We wrześniu 1965 objął stanowisko zastępcy redaktora naczelnego „Głosu Szczecińskiego”. W sierpniu 1967 trafił do Departamentu Prasy i Informacji Ministerstwa Spraw Zagranicznych. Od 1968 członek Stowarzyszenia Dziennikarzy Polskich. Od lipca 1968 do lipca 1970 był II sekretarzem Ambasady PRL w Damaszku, pełniąc jednocześnie funkcję I sekretarza POP tamże. Powrócił do Departamentu Prasy i Informacji MSZ, gdzie na początku 1973 został naczelnikiem, a w połowie 1974 wicedyrektorem i I sekretarzem POP MSZ. Od 20 maja 1975 przez pół roku wchodził w skład Międzynarodowej Komisji Nadzoru i Kontroli w Laosie. Następnie, do 1977, wicedyrektor departamentu w MSZ. Ukończył w międzyczasie roczne Studium Służby Zagranicznej WSNS. W lipcu 1977 objął stanowisko radcy prasowego, a następnie radcy politycznego i zastępcy ambasadora w Paryżu (luty – grudzień 1981). Od 14 stycznia 1982 do 1984 dyrektor Departamentu Prasy, Współpracy Kulturalnej i Naukowej MSZ. W latach 1985–1988 ambasador PRL w Iranie. 
Od co najmniej 1996 pracował jako syndyk, prowadząc postępowania takich firm jak , Stocznia Gdynia, Norblin, Elemis. Określany jako „legenda postępowań upadłościowych” oraz „jeden z najbardziej cenionych syndyków w Polsce”. Doprowadził do wydania w 2007 przez Trybunał Konstytucyjny wyroku potwierdzającego niekonstytucyjność dwóch przepisów Prawa upadłościowego. W 2015 został prawomocnie skazany na rok więzienia w zawieszeniu na trzy lata, 10 tys. zł grzywny i zakaz wykonywania czynności syndyka przez pięć lat za nieprawidłowości przy prowadzeniu postępowania upadłościowego firmy Beton-Stal. 

</doc>
<doc id="5275279" url="https://pl.wikipedia.org/wiki?curid=5275279" title="Dmytro Hlebow">
Dmytro Hlebow

 
Dmytro Ihorowycz Hlebow (; ur. 20 lipca 1988 w Charkowie) – ukraiński koszykarz, występujący na pozycjach rzucającego obrońcy lub niskiego skrzydłowego, reprezentant kraju.

</doc>
<doc id="5275283" url="https://pl.wikipedia.org/wiki?curid=5275283" title="Whillans Ice Stream">
Whillans Ice Stream

Whillans Ice Stream (dawniej "Stream B", pol. „Strumień B”) – strumień lodowy odprowadzający lód z pokrywy Antarktydy Zachodniej do Lodowca Szelfowego Rossa.
Nazwa.
Strumień początkowo znany był jako "Stream B" – wszystkie strumienie lodowe zasilające Lodowiec Szelfowy Rossa oznaczano kolejnymi literami alfabetu w kolejności ich położenia z południa na północ. Ich nazwy zostały zmienione na początku XXI w., aby uhonorować geologów, w tym przypadku strumień został nazwany w 2001 roku na cześć geologa Iana Morley’a Whillansa (1944–2001), badacza strumieni lodowych Antarktydy Zachodniej, m.in. ich znaczenia dla określania stabilności pokrywy lodowej Antarktyki Zachodniej.
Geografia.
Whillans Ice Stream to potężny strumień lodowy odprowadzający lód z pokrywy Antarktydy Zachodniej do Lodowca Szelfowego Rossa. Płynie na zachód do Gould Coast między strumieniami Mercer Ice Stream a Kamb Ice Stream.
Był on najczęściej badanym spośród pięciu głównych strumieni zasilających Lodowiec Szelfowy Rossa. Ma ok. 500 km długości, ok. 50 km szerokości i ok. 1 km grubości, i wprowadza do lodowca szelfowego ok. 30 km³ lodu na rok. 
W 2008 roku odkryto, że ruch Whillans Ice Stream wywołuje codziennie dwie fale sejsmiczne odpowiadające trzęsieniu ziemi o magnitudzie 7 MW. Strumień lodowy przesuwa się o około pół metra w ciągu dziesięciu minut, następnie zatrzymuje się na 12 godzin i znowu przesuwa o kolejne pół metra. Przy każdym przesunięciu wywołuje fale sejsmiczne, które zarejestrowały sejsmografy wokół Antarktydy. 
Pod strumieniem, ok. 120 km od linii gruntowania (ang. "grounding line"), znajduje się niewielkie jezioro podlodowcowe Lake Whillans o powierzchni ok. 60 km². 
W 2015 roku w ramach programu naukowego Whillans Ice Stream Subglacial Access Research Drilling (WISSARD) dokonano wierceń w pobliżu linii gruntowania, odkrywając obecność ryb, skorupiaków i morskich bezkręgowców.

</doc>
<doc id="5275285" url="https://pl.wikipedia.org/wiki?curid=5275285" title="Ford Equator Sport">
Ford Equator Sport



</doc>
<doc id="5275286" url="https://pl.wikipedia.org/wiki?curid=5275286" title="Veikkausliiga (2022)">
Veikkausliiga (2022)

Veikkausliiga (2022) był 92. edycją najwyższej klasy rozgrywkowej piłki nożnej w Finlandii. 
Brało w niej udział 12 drużyn, które w okresie od 2 kwietnia 2022 do 16 października 2022 rozegrały w dwóch rundach 27 kolejek meczów. 
Sezon zakończyły baraże o utrzymanie w Veikkausliiga oraz miejsce w Lidze Konferencji Europy UEFA.
Drużyna HJK Helsinki zdobyła trzeci tytuł z rzędu, a trzydziesty drugi w swojej historii.
Baraże o utrzymanie.
FC Lahti wygrała 3-2 w dwumeczu z Turun Palloseura finał baraży o miejsce w Veikkausliiga na sezon 2023 rozegrany między trzema drużynami Ykkönen i jedną z Veikkausliiga.
Baraże o Ligę Konferencji.
FC Haka wygrała 4-2 w dwumeczu z Vaasan Palloseura finał baraży o miejsce w Lidze Konferencji Europy UEFA na sezon 2023/2024.

</doc>
<doc id="5275289" url="https://pl.wikipedia.org/wiki?curid=5275289" title="Lista meczów reprezentacji Serbii w piłce nożnej mężczyzn">
Lista meczów reprezentacji Serbii w piłce nożnej mężczyzn

Lista meczów reprezentacji Serbii w piłce nożnej mężczyzn – kompletne zestawienie spotkań piłkarskich rozegranych przez reprezentację Serbii.

</doc>
<doc id="5275290" url="https://pl.wikipedia.org/wiki?curid=5275290" title="Esra Erol">
Esra Erol

Esra Erol (ur. 12 maja 1982 w Stambule) – turecka prezenterka telewizyjna.
Życiorys.
Esra Erol urodziła się 12 maja 1982 w Stambule jako córka Necli Sinoplu i Seyfiego Erola, policjanta. Absolwentka szkoły podstawowej i średniej w Kütahya, gimnazjum żeńskiego Çini Seramik oraz Wydziału Otwartej Edukacji Uniwersytetu Anadolu. Uczęszczała na kurs dykcji na Uniwersytecie Maltepe, następnie studiowała na Wydziale Radia i Telewizji Uniwersytetu Marmara.
W 2003 zadebiutowała jako prezenterka programu "Siemens Mobile Kuşak" w Teknoloji TV. W latach 2005–2007 była gospodynią audycji "Turkuaz" na antenie Kanal D. W 2007 została prowadzącą programu "Dest-i İzdivaç" w stacji Flash TV. W następnym roku prezentowała audycję "Esra Erol'la İzdivaç" na antenie Star TV. W latach 2013–2014 moderowała program "Esra Erol'la" w stacji Fox TV. Od 2015 do 2017 prowadziła audycję "Esra Erol'da" w ATV. W 2018 wystąpiła w teledysku Mustafy Sandala i Eypio do utworu pt. „Reset”, który wyreżyserował Tunç Topçuoğlu.
Życie prywatne.
Ma cztery siostry – Edę, aktorkę, Bihter, Pervin oraz Filiz. 2 lipca 2010 jej mężem został Ali Özbir, z którym ma dwóch synów – İdrisa Ali (ur. 2011) i Ömera Erola (ur. 2015).

</doc>
<doc id="5275295" url="https://pl.wikipedia.org/wiki?curid=5275295" title="Olbrycht Pęcławski z Pęcławia">
Olbrycht Pęcławski z Pęcławia

Olbrycht (Wojciech) Pęcławski z Pęcławia herbu Jastrzębiec – cześnik czerski w 1639 roku, podczaszy czerski, rotmistrz wojsk królewskich w 1626 roku, dworzanin i pułkownik królewski. 
Żonaty z Agnieszką Oborską, miał córkę Helenę oraz synów: Gabriela i Jana.
Poseł na sejm 1639 roku, sejm 1643 roku. Poseł na sejm 1653 roku.
Elektor w 1648 roku z ziemi czerskiej.

</doc>
<doc id="5275296" url="https://pl.wikipedia.org/wiki?curid=5275296" title="Barry Duffield">
Barry Duffield

Barry Duffield (ur. 28 lutego 1962 w Billingham) – australijski aktor, producent, scenarzysta i reżyser. Odtwórca roli Lugo w serialu telewizyjnym Starz "Spartakus: Krew i piach" (2012−2013).
Życiorys.
Wczesne lata.
Urodził się w Billingham w hrabstwie ceremonialnym Durham w Anglii. W 1969 wraz z rodziną wyemigrował do Australii, gdzie ostatecznie osiedlił się w Nhulunbuy. W latach 1968–1972 uczęszczał do Woodridge North State School, a następnie w latach 1972–1979 kształcił się w Nhulunbuy Area School. W latach 1980–1993 pracował dla Royal Australian Air Force. W latach 1997–1998 studiował na kierunku pisania scenariuszy i reżyserii w Szkole Filmowej i Telewizyjnej Morza Południowego w Auckland w Nowej Zelandii.
Kariera.
W 1987 rozpoczął karierę w Darwin. Wziął udział jako pracownik rady w programie "Najbardziej poszukiwani w Australii" (1989) nagrywanym w Brisbane. Po raz pierwszy wystąpił w roli aktorskiej jako funkcjonariusz służby więziennej w dramacie sensacyjnym Martina Campbella "Kolonia karna" ("No Escape", 1994) u boku Raya Liotty. Po powrocie do Nowej Zelandii grywał w serialach telewizyjnych, takich jak "Młody Herkules" ("Young Hercules", 1998) jako Maximus, "Herkules" ("Hercules: The Legendary Journeys", 1998) w roli Kazankisa i "" ("Xena: Warrior Princess", 1998) jako Koryak. Od 2000 był reżyserem i scenarzystą w produkcjach DreamChaser. Zagrał postać strażnika Dunkierki w dramacie "Field Punishment No.1" (2014).
Użyczył głosu ochroniarzowi w filmie animowanym "Miś Yogi" (2010), a także Cycletronowi w "Power Rangers Beast Morphers" (2019) i bestii Smashstone w "Power Rangers Dino Fury" (2021).
Życie prywatne.
W 1998 związał się z Susan Fleming, z którą się ożenił 26 września 1999.

</doc>
<doc id="5275299" url="https://pl.wikipedia.org/wiki?curid=5275299" title="Mária Ivánka">
Mária Ivánka



</doc>
<doc id="5275305" url="https://pl.wikipedia.org/wiki?curid=5275305" title="Lista oryginalnych seriali aktorskich Netfliksa">
Lista oryginalnych seriali aktorskich Netfliksa

Lista oryginalnych seriali aktorskich Netfliksa – zestawienie oryginalnych seriali aktorskich (czyli fabularnych i nie animowanych) amerykańskiego serwisu strumieniowego wideo na życzenie Netflix. Netflix, funkcjonujący w prawie wszystkich państwach świata, dzięki 221,8 milionom subskrybentów jest największą tego typu platformą strumieniową na świecie.
Lista obejmuje seriale aktorskie, których produkcję Netflix zlecił i które premierowo dystrybuował jako Netflix Originals przynajmniej na niektórych terytoriach. Seriale zostały podzielone na trzy kategorie:
Lista zawiera informacje o tytułach, datach premier i zakończenia (czyli premier pierwszych i ostatnich odcinków), liczbach odcinków i sezonów oraz krajach produkcji, a także ewentualne fakty dodatkowe (o byciu miniserialem, współprodukcją z innym dostawcą lub kontynuacją serialu innego dostawcy, a także o zapowiedzianych nowych odcinkach). Informacje na temat dat premier dotyczą najwcześniejszego pojawienia się danej pozycji w serwisie Netflix na całym świecie (niektóre pojawiają się tylko w wybranych państwach lub ich daty premiery są różne, w zależności od kraju). W listach nie zostały uwzględnione seriale, które nie są współprodukowane przez Netflix, ale serwis podpisał umowę na ich ekskluzywną dystrybucję na niektórych terytoriach, gdzie podpisuje je jako Netflix Originals.

</doc>
<doc id="5275309" url="https://pl.wikipedia.org/wiki?curid=5275309" title="Piekarscy">
Piekarscy



</doc>
<doc id="5275311" url="https://pl.wikipedia.org/wiki?curid=5275311" title="Terrier Armoured Digger">
Terrier Armoured Digger

Terrier Armoured Digger – brytyjski pojazd inżynieryjny wprowadzony do służby w 2013 roku w celu zastąpienia używanego w British Army, wozu FV180 Combat Engineer Tractor. Opracowany i produkowany przez spółkę BAE Systems.
Historia.
Z początkiem XXI wieku, armia brytyjska postanowiła rozpocząć prace nad opracowaniem następcy starzejącej się floty wozów FV180, które wprowadzono do służby w połowie lat 70. XX wieku. W lipcu 2002 roku zlecono opracowanie nowego wozu spółce BAE Systems. Prototyp nowego pojazdu, który oznaczono jako Terrier Armoured Digger, został zaprezentowany w maju 2005 roku. Producent zbudował kolejne cztery pojazdy prototypowe do przeprowadzenia testów, które prowadzono w 2009 roku. W 2010 roku, po przeprowadzonych testach zmieniono wymagania programu Terrier, tym samym wybudowano nowy prototyp. Jego budowa zakończyła się w grudniu 2010 roku, zaś testy rozpoczęły się w 2011 roku. 
Pierwsze pojazdy Terrier Armoured Digger zostały dostarczone do służby w jednostkach Royal Engineers w 2013 roku. W 2015 roku dostarczono ostatni pojazd, tym samych łącznie wyprodukowano ich 60 egzemplarzy. 
Konstrukcja.
Terrier przeznaczony jest do prowadzenia różnych prac inżynieryjnych, m.in. do usuwania zapór inżynieryjnych, prowadzenia prac ziemnych czy oczyszczania pól minowych. Kadłub pojazdu wykonano ze stali, która chroni załogę przed ostrzałem z broni ręcznej i odłamkami pocisków artyleryjskich. Przedział załogi wyłożony jest wewnątrz wkładkami przeciwodłamkowymi. Wóz ma podwójną podłogę chroniącą spód pojazdu przed wybuchami min czy IED. Terrier przystosowany jest do transportu drogą powietrzną w ładowni samolotu Airbus A400M czy Boeing C-17. Załoga liczy 2 osoby i składa się z kierowcy oraz dowódcy. Wóz wyposażony jest w przedniej części kadłuba w lemiesz spychacza oraz hydrauliczne ramię z łyżką koparki, które ulokowane jest po prawej stronie kadłuba. Ramię koparki jest w stanie unieść ładunek o masie do 3000 kg. Dodatkowo pojazd może być zdalnie sterowany z odległości do 1000 m. 
Napęd stanowi silnik wysokoprężny Caterpillar C18, który generuje moc 700 KM. Pozwala to na osiągnięcie maksymalnej prędkości wynoszącej 70 km/h. Do samoobrony wóz zamontowany ma karabin maszynowy kalibru 7,62 mm oraz osiem wyrzutni granatów dymnych. Zapas amunicji do karabinu maszynowego wynosi 600 sztuk. 

</doc>
<doc id="5275312" url="https://pl.wikipedia.org/wiki?curid=5275312" title="Cyryl (Gundiajew)">
Cyryl (Gundiajew)



</doc>
<doc id="5275313" url="https://pl.wikipedia.org/wiki?curid=5275313" title="Attila Schneider">
Attila Schneider

Attila Schneider (ur. 14 kwietnia 1955 w Budapeszcie, zm. 7 lipca 2003) – węgierski szachista, mistrz międzynarodowy od 1984, autor książek o tematyce szachowej.
Kariera szachowa.
Attila Schneider odniósł szereg sukcesów szachowych. Był dwukrotnym złotym medalistą indywidualnych mistrzostw Węgier (Budapeszt 1982, Budapeszt 1989). W 1983 w Płowdiwie zdobył brązowy medal drużynowych mistrzostw Europy (wystąpił na szachownicy rezerwowej i zdobył 2 pkt w 3 partiach). Był również zdobywcą Klubowego Pucharu Europy, w barwach klubu "Spartacus Budapeszt" (1982, w zawodach uzyskał wynik 3½ pkt z 4 partii). W turniejach międzynarodowych sukcesy odniósł m.in. w Delmenhorst (1986, dz. III m.), Hamburgu (1987, "HSV", I m.), jak również wielokrotnie w Budapeszcie (1981, "Elekes mem-A", dz. I m., 1987, "Noviki-C", dz. I m., 1991, "Escom IM-B", dz. II m., 1991, "Cansys IM-B", I m., 1993, "Budapest FS07 IM-A", dz. II m., 1993, "Budapest FS09 IM-A", dz. II m., 1997, "Budapest FS08 IM", dz. I m., 1999, "Budapest FS04 IM-B", I m., 2002, "Budapest FS09 IM-B", II m.).
Najwyższy ranking w karierze osiągnął 1 stycznia 1987 r., z wynikiem 2445 punktów zajmował wówczas 15. miejsce wśród węgierskich szachistów.

</doc>
<doc id="5275314" url="https://pl.wikipedia.org/wiki?curid=5275314" title="Stanisław Piekarski (zm. 1635)">
Stanisław Piekarski (zm. 1635)

Stanisław Piekarski herbu Rola (zm. w 1635 roku) – podsędek brzeskokujawski w latach 1622-1634.
Poseł na sejm 1634 roku.

</doc>
<doc id="5275315" url="https://pl.wikipedia.org/wiki?curid=5275315" title="Wiszenka (rejon jaworowski)">
Wiszenka (rejon jaworowski)

Wiszenka (, "Wielka Wiszenka") – dawna wieś na Ukrainie, w obwodzie lwowskim, w rejonie jaworowskim. Leżała na północny wschód od Wereszycy.
Założona w 1554. W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Wiszenka w powiecie gródeckim w woj. lwowskim, której była siedzibą. Wiszenka utworzyła gromadę, w skład której weszły miejscowości Wiszenka, Banity, Basi, Bereziaki, Błażki, Czernycze, Dolina, Dumasy, Gałany, Gerusy, Harachi, Hremy, Iwaśki, Jaworowskie, Jezierna, Jezierna Stara, Juroczki, Juśki, Kałyły, Kiżlanka, Korczmysko, Kowalskie, Kunińce, Kurnickie, Kuszniry, Łutowa, Małatyn, Maryniaki, Melniki, Murskie, Mychałejki, Mychałejki Zajazd, Mykieczaki, Mysaki, Pasławskie, Pod Ługiem, Pod Stawczany, Popowicze, Renczki, Rowy, Smale, Spuśniki, Stary Dwór, Stelmachy, Sydory, Zajazd, Zeliski.
Została zlikwidowana w związku z utworzeniem Jaworowskiego Poligonu Wojskowego. Po wojnie weszła w struktury administracyjne Związku Radzieckiego.
Po dawnej wsi zachowały się jedynie ruiny cerkwi św. Michała.

</doc>
<doc id="5275316" url="https://pl.wikipedia.org/wiki?curid=5275316" title="Millwall brick">
Millwall brick

Millwall brick – improwizowana broń obuchowa wykonana z pozwijanych gazet, używana jako pałka do zadawania uderzeń. 
Nazwa broni powstała na cześć kibiców angielskiego klubu piłkarskiego Millwall F.C., którzy słyną ze stadionowego chuligaństwa. "Millwall brick" była używana jako broń podczas meczów piłki nożnej w Anglii w latach 60. i 70. XX wieku. Popularność tej broni była spowodowana szeroką dostępnością gazet, trudnościami w ograniczaniu wnoszenia gazet na boiska piłkarskie oraz łatwością jej wykonania.
Historia.
Pod koniec lat 60. XX wieku – w odpowiedzi na piłkarskie chuligaństwo na meczach w Anglii – policja zaczęła konfiskować wszelkie przedmioty, które mogły być użyte jako broń. Wśród tych przedmiotów znalazły się między innymi stalowe grzebienie, długopisy czy „wafle” pod piwo. Gazety wnoszone na stadiony nie były konfiskowane, co wykorzystali kibice robiąc z nich broń używaną następnie w bójkach. 
W 1978 roku "millwall brick" zyskała szerszy rozgłos, gdy dziennik "Daily Mirror" opublikował artykuł o jej użyciu przez pseudokibiców klubu piłkarskiego Chelsea F.C. na trybunie „Shed End” stadionu Stamford Bridge w Londynie. W artykule wstępnym programu meczowego klubu piłkarskiego Brentford F.C. z tego samego roku, potępiającym chuligaństwo stadionowe, napisano, że klub piłkarski Stoke City F.C. „zakazał młodym kibicom wnoszenia gazet na boisko Victoria Ground po walkach na miejscach stojących, podczas których widziano "millwall brick" w akcji”.
Opis.
Do stworzenia "millwall brick" najlepiej nadawały się gazety o dużym formacie, ale angielska policja patrzyła podejrzliwie na kibiców którzy wchodzili na stadion z takimi gazetami. Ze względu na mniejszy format, najlepszym „tworzywem” do wykonania broni były brukowce. "Millwall brick" skonstruowana była z kilku ułożonych w stos arkuszy gazet i ciasno zwiniętych wzdłużnie. Powstała w ten sposób tuba była następnie zginana na pół, tworząc rękojeść i zaokrągloną główkę w zagięciu.
W książce "Spirit of ’69: A Skinhead Bible" znajduje się opis wykonania "millwall brick" przez brytyjskich pseudokibiców pod koniec lat 60. XX wieku, który polegał na ciasnym zwijaniu gazet, by uformować z nich pałkę, a następnie zrobieniu kastetu z pensów trzymanych w miejscu na owiniętym wokół papierze. W ten sposób oszukiwano policję wchodząc na stadion z drobniakami w kieszeni i "Daily Mirror" pod pachą.

</doc>
<doc id="5275317" url="https://pl.wikipedia.org/wiki?curid=5275317" title="Metoda zatrzymanego przepływu">
Metoda zatrzymanego przepływu

Metoda zatrzymanego przepływu – technika badania reakcji chemicznych w bardzo krótkich odcinkach czasu. W obecnych aparatach czas ten mieści się w przedziale 0,5–5 ms. Technika ta została opracowana przez Brittona Chance'a.
Opis metody.
Streszczenie.
Metoda zatrzymanego przepływu umożliwia zbadanie kinetyki względnie szybkich reakcji chemicznych (z okresem półtrwania rzędu milisekund) w fazie ciekłej. Po raz pierwszy metoda ta została użyta do badania kinetyki reakcji katalizowanych enzymami. Następnie zatrzymany przepływ szybko znalazł swoje miejsce w prawie wszystkich laboratoriach biochemicznych, biofizycznych i chemicznych, w których konieczne było śledzenie reakcji chemicznych w skali milisekundowej. W swojej najprostszej formie zatrzymany przepływ łączy dwa rozwiązania. Małe ilości roztworów są szybko i w sposób ciągły wprowadzane do wysokowydajnego mieszalnika, w którym następuje reakcja, a reagująca mieszanina przemieszcza się do przepływowej kuwety obserwacyjnej. Czas potrzebny do przejścia tego roztworu z przestrzeni mieszania do punktu obserwacji jest nazywany czasem martwym. Minimalna objętość nastrzyku zależy od objętości komory mieszającej. Po wstrzyknięciu objętości roztworu wystarczającej do całkowitego usunięcia poprzedniego roztworu z kuwety obserwacyjnej, przyrząd osiąga stan stacjonarny i przepływ można zatrzymać. W zależności od technologii napędu strzykawki, zatrzymanie przepływu uzyskuje się za pomocą zaworu odcinającego, zwanego twardym zatrzymaniem, lub za pomocą strzykawki zatrzymującej. W momencie zatrzymania przepływu wysyłany jest sygnału startu do detektora, dzięki czemu można monitorować parametr (np. absorbancję) związany z postępem reakcji, określanym najczęściej na podstawie ubytku jednego z reagentów.
W porównaniu z metodami przepływowymi ciągłymi, technika zatrzymanego przepływu jest materiałooszczędna, ponieważ wykorzystuje niewielkie ilości roztworów.
Strzykawki z odczynnikami.
Dwie strzykawki są wypełnione roztworami zawierającymi reagenty, w których nie zachodzą reakcje chemiczne, dopóki nie zostaną ze sobą zmieszane. Strzykawki posiadają tłoki, które są napędzane pojedynczym tłokiem napędowym lub niezależnymi silnikami krokowymi, dzięki czemu są one sprzęgane ze sobą, a ich zawartość jest jednocześnie wypychana do urządzenia mieszającego.
Komora mieszania.
Gdy dwa roztwory zostaną wypchnięte ze strzykawek, wchodzą do układu mieszającego posiadającego przegrody zapewniające całkowite wymieszanie (z przepływem turbulentnym, a nie laminarnym).
Czas martwy.
Czas martwy to czas, w którym reagująca mieszanina przemieszcza się od punktu mieszania do punktu obserwacji. Jest to zakres czasowy, w którym nie ma możliwości monitorowania postępu reakcji. Im krótszy czas martwy, tym więcej informacji może uzyskać użytkownik. W starszych instrumentach może to być czas rzędu 1 ms, w ulepszonych - nawet 0,3 ms.
Kuweta obserwacyjna.
Mieszane reagenty przechodzą przez kuwetę obserwacyjną, która umożliwia śledzenie reakcji spektrofotometrycznie, zwykle za pomocą spektroskopii w ultrafiolecie, spektroskopii fluorescencyjnej, dichroizmu kołowego lub rozpraszania światła (obecnie powszechnie łączy się kilka z nich). Do pomiarów fluorescencji zwykle preferowana jest kuweta obserwacyjna o krótkiej drodze światła (0,75 do 1,5 mm), w celu zmniejszenia efektów autoabsorpcji. Do pomiarów absorbancji preferowane są kuwety obserwacyjne o dłuższej drodze światła (od 0,5 cm do 1 cm). Nowoczesny aparat do przepływu zatrzymanego może pomieścić różne modele kuwet i istnieje możliwość zmiany kuwety między dwoma eksperymentami. W przypadku pomiarów rentgenowskich z zatrzymanym przepływem stosowane są kapilary kwarcowe o cienkich ściankach, aby zminimalizować pochłanianie promieniowania. Jednoczesne pomiary rentgenowskie i absorbancji są możliwe w tej samej kapilarze.
Zatrzymanie.
Po przejściu przez kuwetę obserwacyjną mieszanina wchodzi do trzeciej strzykawki, która zawiera tłok wypychany przez napierająca mieszaninę reakcyjną. Gdy tłok osiągnie położenie maksymalne, następuje zatrzymanie (związane jest to również z wysłaniem sygnału aktywującego detektor).
Kinetyka reakcji chemicznych – cześć obliczeniowa.
Zmianę stężeń reagentów podczas reakcji opisuje się układem równań różniczkowych. Jednak nawet w bardzo prostych przypadkach układ ten ma skomplikowaną postać, uniemożliwiającą uzyskanie rozwiązania w sposób algebraiczny, co znacznie utrudnia określenie stałych szybkości badanych procesów. Dlatego zasadniczym elementem w projektowaniu eksperymentu jest dobór warunków pomiarowych, które pozwolą na przyjęcie uproszczeń, umożliwiających uzyskanie algebraicznej postaci równania. Ścisłe rozwiązanie jest możliwe dla reakcji nieodwracalnej pierwszego rzędu, ponieważ jej szybkość zależna jest wyłącznie od stężenia składnika podlegającego przemianie i jego stężenie zmienia się w czasie zgodnie z funkcją eksponencjalną, a wykładnik jest bezpośrednio stałą szybkości przemiany.
Gdy proces jest odwracalny, reakcja ma również przebieg eksponencjalny, jednak wtedy wykładnik, określany jako obserwowana stała szybkości reakcji, równy jest sumie stałych szybkości przemiany zachodzących w obu kierunkach.
Ta prosta metodologia skłania do zastosowania podobnego podejścia w badaniu bardziej skomplikowanych zagadnień. Szybkość reakcji dwucząsteczkowej zależna jest od stężenia obu reagentów, co utrudnia sformułowanie algebraicznej postaci równania kinetycznego. Pomocne może być zastosowanie znacznego nadmiaru jednego ze substratów, co powoduje, że jego ubytek w trakcie reakcji staje się zaniedbywanie mały, zatem wpływ tego składnika na szybkość reakcji jest stały a obserwowana zmiana szybkości reakcji zależna jest wyłącznie od zmiany stężenia drugiego substratu. To pseudopierwszorzędowe podejście zastosować można do najprostszej bimolekularnej reakcji odwracalnej, określonej schematem:
formula_1
Zastosowanie znacznego nadmiaru substratu [B] powoduje, że rozważana drugorzędowa reakcja upodabnia się do reakcji pierwszego rzędu, którą opisać można schematem:
formula_2
W tym przypadku stała szybkości przemiany A → AB staje się stałą pierwszego rzędu, której wartość równa jest iloczynowi drugorzędowej stałej szybkości tworzenia kompleksu ("k"AB) i wartości stężenia reagenta pozostającego w nadmiarze ([B]). Jednocześnie znaczenie stałej szybkości reakcji odwrotnej ("k"A+B) nie zostaje zmienione. Podobnie jak w odwracalnej reakcji pierwszorzędowej, eksperymentalna stała szybkości procesu ("k"exp) równa jest sumie stałych szybkości przemian zachodzących w obu kierunkach, i staje się ona liniową funkcją stężenia substratu pozostającego w nadmiarze ([B]) opisaną równaniem:
formula_3
Wykonanie serii pomiarów, dla różnych stężeń nadmiarowych, pozwala na wyznaczenie obu kinetycznych parametrów reakcji. Pośrednio wyznaczyć można także stałą wiązania kompleksu, której wartość równa jest ilorazowi stałych szybkości.

</doc>
<doc id="5275320" url="https://pl.wikipedia.org/wiki?curid=5275320" title="Pidlisnyj">
Pidlisnyj

Pidlisnyj (, hist. Walddorf) – dawny chutor na Ukrainie, w obwodzie lwowskim, w rejonie jaworowskim. Leżał na północny wschód od Wereszycy.
Założony pod nazwą Walddorf w XIX wieku jako kolonia niemiecka. W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Wiszenka w powiecie gródeckim w woj. lwowskim. Walddorf utworzył gromadę, w skład której weszła tylko miejscowość Walddorf. 11 marca 1939 Walddorf przemianowano na Lasowce.
Po wojnie obszar wszedł w struktury administracyjne Związku Radzieckiego. W 1946 roku miał status chutoru i został przemianowany na Pidlisnyj. Zlikwidowany w związku z utworzeniem Jaworowskiego Poligonu Wojskowego. 

</doc>
<doc id="5275322" url="https://pl.wikipedia.org/wiki?curid=5275322" title="Lasowce">
Lasowce



</doc>
<doc id="5275324" url="https://pl.wikipedia.org/wiki?curid=5275324" title="Huki">
Huki

Huki () – dawna wieś na Ukrainie, w obwodzie lwowskim, w rejonie jaworowskim. Obecnie wschodnia część Kochanówki.
Założone w 1424 roku. W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Nahaczów w powiecie jaworowskim w woj. lwowskim. Huki utworzyły gromadę, w skład której weszły tylko miejscowości Huki i Kuty.
Po wojnie weszły w struktury administracyjne Związku Radzieckiego, gdzie zostały włączone do Kochanówki.

</doc>
<doc id="5275325" url="https://pl.wikipedia.org/wiki?curid=5275325" title="Prva slovenska nogometna liga (2017/2018)">
Prva slovenska nogometna liga (2017/2018)

Prva slovenska nogometna liga 2017/2018 (oficjalnie znana jako Prva liga Telekom Slovenije ze względu na sponsoring)
była 27. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 15 lipca 2017 do 27 maja 2018 rozegrały 36 kolejek meczów. 
Sezon zakończyły baraże o miejsce w przyszłym sezonie w Prva slovenska nogometna liga. 
Obrońcą tytułu była drużyna Maribor.
Mistrzostwo po raz drugi w historii zdobyła drużyna Olimpija Lublana.
Baraże o 1. SNL.
Triglav Kranj wygrał 6:3 mecz z Drava Ptuj drugą drużyną 2. SNL o miejsce w Prva liga.

</doc>
<doc id="5275326" url="https://pl.wikipedia.org/wiki?curid=5275326" title="Kurniki (rejon jaworowski)">
Kurniki (rejon jaworowski)

Kurniki () – dawna wieś na Ukrainie, w obwodzie lwowskim, w rejonie jaworowskim. Leżała na północ od Woli Starzyskiej.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Szkło w powiecie jaworowskim w woj. lwowskim. Kurniki utworzyły wtedy gromadę, składającą się z miejscowości Kurniki, Łucyki, Małaśniaki, Melniki i Rzeki.
Zostały wysiedlone i zlikwidowane w związku z utworzeniem Jaworowskiego Poligonu Wojskowego. Po wojnie w Związku Radzieckim.

</doc>
<doc id="5275327" url="https://pl.wikipedia.org/wiki?curid=5275327" title="Anton Alichanow">
Anton Alichanow

Anton Andrejewicz Alichanow (; ur. 17 września 1986 w Suchumi) – rosyjski prawnik i polityk. Członek Rady Generalnej partii Jedna Rosja, w latach 2016-2017 pełniący obowiązki gubernatora obwodu kaliningradzkiego, od 2017 roku gubernator obwodu kaliningradzkiego.

</doc>
<doc id="5275329" url="https://pl.wikipedia.org/wiki?curid=5275329" title="Nadzieja dla Pokoju">
Nadzieja dla Pokoju

Nadzieja dla Pokoju – pomnik znajdujący się w libańskim mieście Yarze. Budowla ta powstała, by upamiętnić zakończenie wojny domowej w Libanie z lat 1975–1990. Na pomnik składa się betonowa konstrukcja, w której usadzonych jest 78 pojazdów wojskowych, pochodzących z różnych okresów historycznych. Projektantem jest amerykański artysta francuskiego pochodzenia Arman.
Opis.
Nadzieja dla Pokoju jest budowlą o łącznej masie 5000 ton i wysokości 32 metrów. Integralną częścią konstrukcji jest 78 różnych pojazdów wojskowych, głównie czołgów, artylerii samobieżnej i transporterów opancerzonych. Wśród uzbrojenia zastosowanego przy budowie pomnika wyróżnić można chociażby amerykańskie czołgi M4 Sherman, M47 Patton, radzieckie T-55 czy francuskie AMX-13.

</doc>
<doc id="5275330" url="https://pl.wikipedia.org/wiki?curid=5275330" title="DSNS">
DSNS



</doc>
<doc id="5275331" url="https://pl.wikipedia.org/wiki?curid=5275331" title="Terminal Sud">
Terminal Sud



</doc>
<doc id="5275332" url="https://pl.wikipedia.org/wiki?curid=5275332" title="Olszanica (rejon jaworowski)">
Olszanica (rejon jaworowski)

Olszanica () – dawna wieś na Ukrainie, w obwodzie lwowskim, w rejonie jaworowskim. Leżała na południowy zachód od Jażowa Nowego.
Założona około 1456. W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Szkło w powiecie jaworowskim w woj. lwowskim. Olszanica utworzyła wtedy gromadę, składającą się z miejscowości Olszanica, Badzagi, Hnojeniec, Hrycany, Kierniczka, Lisy, Okółki, Pod Olszanicą, Szoty, Tłoki.
Podczas II wojny światowej w gminie Szkło w Landkreis Lemberg w dystrykcie Galicja (Generalne Gubernatorstwo). Liczyła wtedy 1105 mieszkańców. Po wojnie w Związku Radzieckim.
19 września 1989 Komitet Wykonawczy Lwowskiej Obwodowej Rady Deputowanych Ludowych wyrejestrował wieś Olszanica.

</doc>
<doc id="5275333" url="https://pl.wikipedia.org/wiki?curid=5275333" title="Terminal Nord">
Terminal Nord



</doc>
<doc id="5275334" url="https://pl.wikipedia.org/wiki?curid=5275334" title="Buffalo (MRAP)">
Buffalo (MRAP)

Buffalo – amerykański kołowy transporter opancerzony klasy MRAP, opracowany przez spółkę Force Protection Industries. 
Historia.
Buffalo został opracowany przez spółkę Force Protection Industries jako specjalistyczny pojazd do oczyszczania tras z min oraz fugasów (IED). Wóz bazuje konstrukcyjnie na południowoafrykańskim pojeździe MRAP Casspir. Pierwsze pojazdy Buffalo został rozmieszczone w Afganistanie w 2003 roku, w czasie trwania konfliktu. W 2008 roku producent dostarczył dwusetny pojazd Buffalo do odbiorcy. Pierwsza wersja produkcyjna pojazdu została oznaczona jako Buffalo H, w 2009 roku producent wprowadził zaś na rynek ulepszoną i zmodernizowaną wersję, oznaczoną jako Buffalo A2.
Konstrukcja.
Buffalo klasyfikowany jest jako pojazd MRAP kategorii III. Wóz jest w stanie wytrzymać eksplozję do 21 kg trotylu pod dowolnym kołem oraz do 14 kg trotylu w dowolnym miejscu kadłuba. Ochrona balistyczna zapewnia załodze osłonę przed ostrzałem z broni ręcznej o kalibrze 7,62 × 51 mm NATO. Dodatkowo istnieje możliwość montażu aluminiowych, kratowanych ekranów przeciwkumulacyjnych na zewnątrz pojazdu, co zapewnia osłonę przed ostrzałem z ręcznych granatników przeciwpancernych RPG-7. Dno kadłuba wykonano w kształcie litery „V”, co pozwala rozproszyć siłę eksplozji ładunku wybuchowego. Przedział silnikowy oraz załogi wyposażony jest w system przeciwpożarowy. 
Załoga składa się z 2 osób; dodatkowo wóz może przewieźć do 4 saperów. Dostęp do pojazdu zapewniony jest poprzez tylne drzwi lub poprzez włazy dachowe. Pojazd wyposażony jest także w zdalnie sterowane ramię hydrauliczne, które przeznaczone jest do usuwania m.in. IED z drogi. Wóz ma także kamerę dzienno-nocną, która zamontowana jest na ramieniu. Napęd stanowi silnik wysokoprężny Mack ASET AI-400 o mocy 450 KM. Wersja A2 została wyposażona w nowszy silnik CAT C13 o pojemności 12,5 litra o mocy 440 KM przy 1800 obr./min. Zasięg pojazdu to 485 km, zapas paliwa wynosi zaś około 300 litrów. Prędkość maksymalna to 105 km/h. Dodatkowo Buffalo ma opony z wkładami run-flat, które umożliwiają poruszanie się z przebitymi lub przestrzelonymi oponami. Wóz może być transportowany drogą powietrzną w ładowni samolotu Boeing C-17 Globemaster III.

</doc>
<doc id="5275335" url="https://pl.wikipedia.org/wiki?curid=5275335" title="Zełenohajiwka">
Zełenohajiwka

Zełenohajiwka () – dawna wieś na Ukrainie, w obwodzie lwowskim, w rejonie jaworowskim. Leżała między Balicami, Czyszkami a Koniuszkami.
Do 1946 toku nosiła nazwę Rustweczko ().
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Mościska w powiecie mościskim w woj. lwowskim. Rustweczko utworzyło wtedy gromadę, składającą się z miejscowości Rustweczko.
Podczas II wojny światowej w gminie Myślatycze w Landkreis Lemberg w dystrykcie Galicja (Generalne Gubernatorstwo). Liczyło wtedy 373 mieszkańców. Po wojnie w Związku Radzieckim. W 1946 roku zmieniono nazwę wsi na Zełenohajiwka. W 1987 roku miejscowość zlikwidowano.

</doc>
<doc id="5275336" url="https://pl.wikipedia.org/wiki?curid=5275336" title="Lutków (Ukraina)">
Lutków (Ukraina)

Lutków () – dawna wieś na Ukrainie, w obwodzie lwowskim, w rejonie jaworowskim. Od 1989 część wsi Tamanowice.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Hussaków w powiecie mościskim w woj. lwowskim. Lutków utworzył wtedy gromadę, składającą się z miejscowości Lutków.
Podczas II wojny światowej w gminie Myślatycze w Landkreis Lemberg w dystrykcie Galicja (Generalne Gubernatorstwo). Liczył wtedy 137 mieszkańców. Po wojnie w Związku Radzieckim.
19 września 1989 zniesiony i włączony do wsi Tamanowice.

</doc>
<doc id="5275338" url="https://pl.wikipedia.org/wiki?curid=5275338" title="Sułkowszczyzna">
Sułkowszczyzna

 
Sułkowszczyzna () – część miasta Mościska na Ukrainie, w obwodzie lwowskim, w rejonie mościskim. Leży w południowo-zachodniej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Mościska w powiecie mościskim w woj. lwowskim. Sułkowszczyzna utworzyła wtedy gromadę, składającą się z miejscowości Sułkowszczyzna i Parcelacja.
Podczas II wojny światowej w gminie Mościska w Landkreis Lemberg w dystrykcie Galicja (Generalne Gubernatorstwo). Liczyła wtedy 1074 mieszkańców. Po wojnie w Związku Radzieckim.

</doc>
<doc id="5275340" url="https://pl.wikipedia.org/wiki?curid=5275340" title="Rzadkowice (Mościska)">
Rzadkowice (Mościska)

 
Rzadkowice () – część miasta Mościska na Ukrainie, w obwodzie lwowskim, w rejonie mościskim. Leży w południowo-wschodniej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Mościska w powiecie mościskim w woj. lwowskim. Rzadkowice utworzyły wtedy gromadę, składającą się z miejscowości Rzadkowice.
Podczas II wojny światowej w gminie Mościska w Landkreis Lemberg w dystrykcie Galicja (Generalne Gubernatorstwo). Liczyły wtedy 218 mieszkańców. Po wojnie w Związku Radzieckim.

</doc>
<doc id="5275341" url="https://pl.wikipedia.org/wiki?curid=5275341" title="Serkan Kaya">
Serkan Kaya

Serkan Kaya (ur. 24 lipca 1977 w Sivasie) – turecki piosenkarz, autor tekstów i kompozytor.
Życiorys.
Serkan Kaya urodził się 24 lipca 1977 w Sivasie. Zadebiutował w 2000 albumem studyjnym zatytułowanym "Senden Sonra Ben", który został wydany 15 września 2000. 7 kwietnia 2011 nakładem wytwórni płytowej Poll Production ukazała się druga płyta piosenkarza pt. "Aşk ne demek bilen var mı?". 3 czerwca 2014 wydany został singel „Mesele”, którym Kaya promował swój trzeci album studyjny zatytułowany "Gönül Bahçem". 30 czerwca 2015 ukazał się remiks Buraka Yetera do utworu „Benden Adam Olmaz”, pochodzącego z tej samej płyty. W 2016 piosenkarz otrzymał nagrodę "Pantene Golden Butterfly Awards" w kategorii "Najlepszy męski artysta muzyki ludowej". 23 czerwca 2017, za pośrednictwem wydawnictwa Poll Production, na rynku muzycznym ukazał się czwarty album artysty pt. "Miras". 22 sierpnia 2018 wydany został singel „Dağların Dumanı (Son Bir Kez)”. W tym samym roku Serkan Kaya otrzymał nagrodę "Golden Palm Awards" w kategorii "Duet roku". 1 stycznia 2019 ukazał się następny utwór zatytułowany „Tarifi Zor”. 4 września 2020 przez oficynę Poll Production wydany został singel piosenkarza pt. „Yaradanım”. 10 lutego 2021 ukazał się utwór „Hatıran Yeter”.
Życie prywatne.
W 2013 jego żoną została Ayşegül Kalfa, z którą ma synów Destana i Çağana.

</doc>
<doc id="5275342" url="https://pl.wikipedia.org/wiki?curid=5275342" title="Rudniki (Mościska)">
Rudniki (Mościska)

 
Rudniki () – część miasta Mościska na Ukrainie, w obwodzie lwowskim, w rejonie mościskim. Leży w północnej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Mościska w powiecie mościskim w woj. lwowskim. Rudniki utworzyły wtedy gromadę, składającą się z miejscowości Rudniki i Zadwórze.
Podczas II wojny światowej w gminie Mościska w Landkreis Lemberg w dystrykcie Galicja (Generalne Gubernatorstwo). Liczyły wtedy 1386 mieszkańców. Po wojnie w Związku Radzieckim.

</doc>
<doc id="5275344" url="https://pl.wikipedia.org/wiki?curid=5275344" title="Zakościele (Mościska)">
Zakościele (Mościska)

 
Zakościele () – część miasta Mościska na Ukrainie, w obwodzie lwowskim, w rejonie mościskim. Leży w południowej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Mościska w powiecie mościskim w woj. lwowskim. Zakościele utworzyło wtedy gromadę, składającą się z miejscowości Zakościele i Potoczyska.
Podczas II wojny światowej w gminie Mościska w Landkreis Lemberg w dystrykcie Galicja (Generalne Gubernatorstwo). Liczyło wtedy 711 mieszkańców. Po wojnie w Związku Radzieckim.

</doc>
<doc id="5275346" url="https://pl.wikipedia.org/wiki?curid=5275346" title="Unikod">
Unikod



</doc>
<doc id="5275348" url="https://pl.wikipedia.org/wiki?curid=5275348" title="Langur posiwiały">
Langur posiwiały

Langur posiwiały ("Presbytis thomasi") – gatunek ssaka naczelnego z podrodziny gerez w obrębie rodziny koczkodanowatych.
Występuje endemicznie na Sumatrze Północnej w Indonezji. Jego naturalnym środowiskiem są subtropikalne lub tropikalne lasy suche. Gatunek narażony na wyginięcie z powodu utraty naturalnych siedlisk.
Tryb życia.
Większość dnia spędzają w grupach, odpoczywając, żerując lub przemieszczając się. Grupy te składają się zwykle z pięciu samic i jednego samca, ale zdarzają się też małe grupy samców lub pojedyncze samice żyjące samotnie. Samice preferują mniejsze grupy ze względu na mniejsze ryzyko dzieciobójstwa. W grupach istnieje hierarchia dominacji, której podlegają zarówno samice, jak i samce. Uważa się, że pozycja osobnika w hierarchii może zależeć od jego wieku lub zdolności do samoobrony przed resztą grupy. Średnia długość życia wynosi 20 lat, a w niewoli do 29 lat.
Morfologia.
Długość ciała: 42–62 cm, długość ogona: 50–85 cm, średnia masa dorosłych samic: 6,69 kg, a w przypadku samców 6,67 kg.

</doc>
<doc id="5275355" url="https://pl.wikipedia.org/wiki?curid=5275355" title="Dienstuhr Heer">
Dienstuhr Heer

Dienstuhr Heer – zegarek służbowy wojsk lądowych Wehrmachtu, używany w czasie II wojny światowej.
Wehrmacht stosując taktykę wojny błyskawicznej musiał oznaczać dokładne godziny dla na przykład koordynowania ostrzału artyleryjskiego podczas operacji wojskowych, co wymagało posiadanie dużej ilości zegarków dla żołnierzy, dla których zgranie w czasie było bardzo istotne. Oprócz firm niemieckich takich jak Hanhart, Junghans i Kienzle Uhren produkcją zegarków dla Wehrmachtu zajmowały się firmy szwajcarskie takie jak Alpina, Longines, Minerva, Mulco, Record, Silvana, Solvil et Titus, Zenith i inne.
Opis.
Wehrmacht wprowadził dla oficerów, podoficerów i żołnierzy zegarki kieszonkowe jak i na rękę. Specyfikacja Naczelnego Dowództwa Wojsk Lądowych (OKH), w sposób bardzo szczegółowy opisywała wygląd zegarków: Cyfry malowano farbą fosforyzującą, co miało ułatwiać posługiwanie się zegarkiem w nocy. Pasek z niklowaną klamrą wykonywano najczęściej z brązowej skóry. Teleskop zastąpiono kutym mocowaniem, co miało zabezpieczać zegarek przed zgubieniem, gdyby urwał się pasek. Na odwrocie wybijano litery „D” (co oznacza "Dienstuhr" – zegarek służbowy, lub "Deutsches" – niemiecki), oraz „H” oznaczające "Heeres" (wojska lądowe), razem z numerem kontraktu i innymi danymi, jak "Stahl Boden" na zegarkach ze stalową kopertą lub "Wasserdicht" na zegarkach wodoodpornych.

</doc>
<doc id="5275356" url="https://pl.wikipedia.org/wiki?curid=5275356" title="Polchowa">
Polchowa

Polchowa, Połchowa () – uroczysko-dawna miejscowość w Polsce, w województwie podkarpackim, w powiecie przemyskim, w gminie Dubiecko.
Do 1934 stanowiła gminę jednostkową w powiecie przemyskim, za II RP w woј. lwowskim. W 1934 w nowo utworzonej zbiorowej gminie Dubiecko. Tam utworzyła gromadę Polchowa składającą się z miejscowości Polchowa, Podbukowina, Słonne, Winne.
Podczas II wojny światowej w gminie Dubiecko w powiecie Przemysl w dystrykcie krakowskim (Generalne Gubernatorstwo). Liczyła wtedy 675 mieszkańców.
Po wojnie w gminie Dubiecko w powiecie przemyskim w województwie rzeszowskim. Jesienią 1954 zniesiono gminy tworząc gromady. Polchowa weszła w skład nowo utworzonej gromady Sielnica wraz z Sielnicą, a po jej zniesieniu 30 czerwca 1960 – do gromady Dubiecko. Tam przetrwała do końca 1972 roku, czyli do kolejnej reformy gminnej.
W latach 1975–1998 miejscowość administracyjnie należała do województwa przemyskiego.

</doc>
<doc id="5275358" url="https://pl.wikipedia.org/wiki?curid=5275358" title="Adam Przewoski">
Adam Przewoski

Adam Przewoski (Przeworski) herbu własnego – wicewojewoda pomorski w latach 1652-1654, sędzia ziemski mirachowski w latach 1630-1669.
Poseł na sejm zwyczajny 1635 roku, sejm 1642 roku, sejm 1645 roku, sejm 1646 roku.
Bibliografia.
 
 

</doc>
<doc id="5275359" url="https://pl.wikipedia.org/wiki?curid=5275359" title="Chraplice">
Chraplice

Chraplice () – dawna wieś na Ukrainie, w obwodzie lwowskim, w rejonie jaworowskim. Obecnie stanowi północną część wsi Chodnowice.
Do 1934 stanowiła gminę jednostkową w powiecie przemyskim, za II RP w woј. lwowskim. W 1934 w nowo utworzonej zbiorowej gminie Popowice. Tam utworzyły gromadę Chraplice składającą się z miejscowości Chraplice.
Podczas II wojny światowej w gminie Popowice w powiecie Przemysl w dystrykcie krakowskim (Generalne Gubernatorstwo). Liczyła wtedy 266 mieszkańców.
Po wojnie weszły w struktury administracyjne Związku Radzieckiego, gdzie w latach 1960. zostały włączone do Chodnowic.

</doc>
<doc id="5275363" url="https://pl.wikipedia.org/wiki?curid=5275363" title="Nanowa">
Nanowa

Nanowa () – dawna bojkowska wieś na Ukrainie, w obwodzie lwowskim, w rejonie starosamborskim, przy samej granicy z Polską.
Do 1934 stanowiła gminę jednostkową w powiecie dobromilskim, za II RP w woј. lwowskim. W 1934 w nowo utworzonej zbiorowej gminie Krościenko. Tam utworzyła gromadę Nanowa składającą się z miejscowości Nanowa.
Podczas II wojny światowej w gminie Krościenko w powiecie Przemysl w dystrykcie krakowskim (Generalne Gubernatorstwo). Liczyła wtedy 686 mieszkańców.
Po wojnie weszły w struktury administracyjne Związku Radzieckiego. W 1951 mieszkańcy zostali wywiezieni do kołchozu im. Mołotowa we wsi Zmijiwka w obwodzie chersońskim w związku ze zbliżającą się umową o zamianie granic.

</doc>
<doc id="5275364" url="https://pl.wikipedia.org/wiki?curid=5275364" title="Ardita Statovci">
Ardita Statovci

Ardita Statovci (ur. 2 marca 1982 w Prisztinie) – kosowska pianistka.
Życiorys.
Rozpoczęła naukę gry na fortepianie w wieku 8 lat. W wieku 14 lat miała swój pierwszy koncert jako solistka.
W 1997 roku miała w Austrii swój pierwszy zagraniczny koncert. W tym roku wstąpiła do salzburskiego Mozarteum, które ukończyła w 2004 roku, a następnie ukończyła studia na Uniwersytecie Indiany w Bloomington oraz studia podyplomowe na Uniwersytecie w Imoli.
W latach 2008-2009 otrzymywała stypendium od austriackiego rządu za wybitne osiągnięcia jako absolwenctka Mozarteum.

</doc>
<doc id="5275365" url="https://pl.wikipedia.org/wiki?curid=5275365" title="Rudawka pod Nanową">
Rudawka pod Nanową

Rudawka pod Nanową () – dawna bojkowska wieś na Ukrainie, w obwodzie lwowskim, w rejonie starosamborskim, blisko granicy z Polską.
Do 1934 stanowiła gminę jednostkową w powiecie dobromilskim, za II RP w woј. lwowskim. W 1934 w nowo utworzonej zbiorowej gminie Krościenko. Tam utworzyła gromadę Rudawka pod Nanową składającą się z miejscowości Rudawka pod Nanową.
Podczas II wojny światowej w gminie Krościenko w powiecie Przemysl w dystrykcie krakowskim (Generalne Gubernatorstwo). Liczyła wtedy 179 mieszkańców.
Po wojnie weszła w struktury administracyjne Związku Radzieckiego. W 1951 mieszkańcy zostali wywiezieni w związku ze zbliżającym się wyegzekwowaniem umowy o zamianie granic.

</doc>
<doc id="5275367" url="https://pl.wikipedia.org/wiki?curid=5275367" title="Smolnica (obwód lwowski)">
Smolnica (obwód lwowski)

Smolnica () – dawna bojkowska wieś na Ukrainie, w obwodzie lwowskim, w rejonie starosamborskim, przy samej granicy z Polską. Obecnie znajduje się tu przejście graniczne Krościenko-Smolnica.
Do 1934 stanowiła gminę jednostkową w powiecie dobromilskim, za II RP w woј. lwowskim. W 1934 w nowo utworzonej zbiorowej gminie Krościenko. Tam utworzyła gromadę Smolnica składającą się z miejscowości Smolnica.
Podczas II wojny światowej w gminie Krościenko w powiecie Przemysl w dystrykcie krakowskim (Generalne Gubernatorstwo). Liczyła wtedy 339 mieszkańców.
Po wojnie weszła w struktury administracyjne Związku Radzieckiego. W 1951 mieszkańcy zostali wywiezieni w związku ze zbliżającym się wyegzekwowaniem umowy o zamianie granic.
Od 24 stycznia 1986 zaczął funkcjonować tu polsko-radziecki Punkt Uproszczonego Przekraczania Granicy Krościenko-Smolnica. Przekraczanie granicy odbywało się na podstawie przepustek. Organy Wojsk Ochrony Pogranicza wykonywały odprawę graniczną i celną.

</doc>
<doc id="5275368" url="https://pl.wikipedia.org/wiki?curid=5275368" title="Dom z reliktami kościoła cmentarnego pw. św. Agnieszki we Wrocławiu">
Dom z reliktami kościoła cmentarnego pw. św. Agnieszki we Wrocławiu

Dom z reliktami kościoła cmentarnego pw. św. Agnieszki – kamienica znajdująca się przy ulicy Szewskiej 47 we Wrocławiu. Jej północne mury stanowią część dawnego kościoła pw. św. Agnieszki.
Historia parceli.
W miejscu obecnej kamienicy i dalej na północ, na dawnych terenach książęcych, w XIII wieku znajdowała się kaplica pw. św. Jerzego. Pierwsze wzmianki o kaplicy pochodzą z 1282 roku, ale została wybudowana około 1270 roku. Według Rafała Eysymontta początkowo budowla mogła być synagogą i dopiero w 1253 lub w 1319 roku została przekazana zakonowi Krzyżowców z Czerwoną Gwiazdą. W 1350 roku kaplica została poświęcona św. Agnieszce, córce króla Czech, Przemysła Ottokara I, o czym świadczą pierwsze wzmianki w księgach miejskich. W XIV wieku lub w pierwszej połowie XV wieku kaplica dworska została rozbudowana o jednofilarową nawę. Bryła kościoła została uwieczniona na widoku Wrocławia autorstwa Barthela Weihnera z 1562 roku. W 1688 roku kościół został przekazany jezuitom. Podczas wojny siedmioletniej w kościele znajdował się magazyn zboża. W 1775 roku do bryły kościoła dobudowano zakrystię. Kościół ostatecznie został zamknięty w 1811 roku z powodu zniszczeń w latach 1806–1807 i sekularyzacji zgromadzenia krzyżowców.
Według dokumentu z 1345 roku lub 1364 przy kościele znajdował się cmentarz (wymieniony jako sente Jorgin Kirchof). Został on zamknięty w 1775 roku decyzją króla Fryderyka II, choć jako teren grzebalny mógł funkcjonować do 1810 roku. Ostatecznie zlikwidowany został w 1811 roku i przeszedł pod zarząd magistratu wrocławskiego.
Działkę zakupiła hrabina von Götzen, a następnie odkupił ją od niej krupiarz Johann Karnasch. W 1819 roku został rozebrany chór (prezbiterium) oraz sąsiadujący z nim budynek szkoły, a w ich miejsce wzniesiono nową dwutraktową kamienicę w układzie kalenicowym na planie litery „L”, o ośmioosiowej fasadzie utrzymanej w stylistyce biedermeieru.
Główny budynek kościoła wykorzystywany był jako magazyn lub pełnił funkcję szkolnej świątyni; został rozebrany w 1897 lub w 1899 roku.
Architektura.
Gotycki kościół pw. św. Agnieszki był jednonawową budowlą (po rozbudowie miała rzut krzyża łacińskiego), czteroprzęsłową z dwuprzęsłowym prezbiterium zamkniętym wielobocznie, węższym i niższym od nawy. Korpus był zaopatrzony w przypory. Prostokątna nawa miała długość 12,5 metra, a szerokość 9,1 metra. W zachodniej ścianie umieszczone było okno z trójdzielnym piaskowcowym maswerkiem. Dach, w okolicy styku nawy i prezbiterium, ozdabiała sygnaturka. Całość sklepiona była sklepieniem trójpodporowym wspartym na jednym filarze. Z budynku zachowała się jedynie częściowo ściana północna i zachodnia, będąca ścianami XIX wiecznej kamienicy.
W 1908 kamienica została wyremontowana.
Po 1945.
W 1980 roku pozostałości po świątyni zostały poddane konserwacji. W 2009 roku, podczas prac remontowych, w piwnicach kamienicy odkryto późnogotyckie nadproże portalu.

</doc>
<doc id="5275369" url="https://pl.wikipedia.org/wiki?curid=5275369" title="Wolica (Liskowate)">
Wolica (Liskowate)

Wolica () – dawna bojkowska wieś w Polsce, obecnie część wsi Liskowate w województwie podkarpackim, w powiecie bieszczadzkim, w gminie Ustrzyki Dolne. Według TERYT jest to część wsi Liskowate, mimo że leży dużej bliżej wsi Krościenko.
Do 1934 stanowiła gminę jednostkową w powiecie dobromilskim, za II RP w woј. lwowskim. W 1934 w nowo utworzonej zbiorowej gminie Krościenko. Tam utworzyła gromadę Wolica składającą się z miejscowości Wolica i Młyny.
Podczas II wojny światowej w gminie Krościenko w powiecie Przemysl w dystrykcie krakowskim (Generalne Gubernatorstwo). Liczyła wtedy 240 mieszkańców.
Po wojnie weszła w struktury administracyjne Związku Radzieckiego. W 1951 mieszkańcy zostali wywiezieni w związku ze zbliżającym się wyegzekwowaniem umowy o zamianie granic. Odtąd ponownie w Polsce, w powiecie ustrzyckim. 29 września 1952 weszła w skład reaktywowanej gminie Krościenko, którą podzielona na dwie gromady, Krościenko i Liskowate. Wolica weszła w skład gromady Krościenko (2826 ha) jako przysiółek Krościenka. Obecnie należy do wsi Liskowate.
Po Wolicy zachowała się drewniana cerkiew z XVIII wieku.

</doc>
<doc id="5275370" url="https://pl.wikipedia.org/wiki?curid=5275370" title="Kamienica pod Złotym Pokojem i Czerwoną Gwiazdą we Wrocławiu">
Kamienica pod Złotym Pokojem i Czerwoną Gwiazdą we Wrocławiu



</doc>
<doc id="5275371" url="https://pl.wikipedia.org/wiki?curid=5275371" title="Feliks Filipowicz">
Feliks Filipowicz

Feliks Filipowicz (ur. 1869 w Kiejdanach, zm. 21 stycznia 1941 w Białymstoku) – polski działacz samorządowy, społeczny i niepodległościowy, prezes białostockiego Komitetu Miejskiego, farmaceuta i aptekarz.
Życiorys.
Był synem Zygmunta i Anny z Szymkiewiczów. Dyplom prowizora farmacji otrzymał w 1898 r. na Uniwersytecie Warszawskim. Działał w Towarzystwie Wzajemnej Pomocy „Farmacja”. W 1889 r. uzyskał koncesję na prowadzenie apteki w Chełmie, którą otworzył zapewne 1 stycznia 1901 r. Gościł u siebie Józefa Piłsudskiego, po jego ucieczce z Petersburga. W 1905 r. sprzedał aptekę w Chełmie. W 1907 r. został aresztowany przez Rosjan, jako socjaldemokrata. W 1909 r. zamieszkał w Białymstoku, a w kolejnym roku został zarządcą apteki Zofii Narkiewicz-Jodko (narożnik ul. Sienkiewicza i Rynku Kościuszki). W 1915 r. aptekę tę odkupił i prowadził ją do 1921 r., gdy zawarł spółkę z Czesławem Moskalewskim. W 1927 r. odsprzedał swoje udziały Moskalewskiemu.
W 1915 r. wszedł w skład zarządu Towarzystwa Pomocy Szkołom Polskim, a w drugiej połowie następnego roku został szefem białostockiego Towarzystwa Przyjaciół POW (Polskiej Organizacji Wojskowej). W czerwcu 1917 r. został wiceprezesem Centralnego Komitetu Narodowego na obwód ziemi białostockiej, za co, mimo pozorów legalności tej organizacji, został aresztowany i osadzony w niemieckim obozie jenieckim Hawelberg i twierdzy w Modlinie. 19 grudnia 1930 „za pracę w dziele odzyskania niepodległości” prezydent RP nadał mu Krzyż Niepodległości.
19 lutego 1919 r., po powrocie do Białegostoku, został wiceprezesem Tymczasowego Komitetu Miejskiego, a 7 września, po wyborach, został prezesem białostockiego Komitetu Miejskiego. Mimo że był najpoważniejszym kandydatem na prezydenta miasta, odmówił kandydowania na to stanowisko, motywując to "natłokiem spraw obywatelskich".
Do jego istotnych zasług należało pozyskanie dla Białegostoku amerykańskiej pomocy żywnościowej i pożyczek państwowych. Po wyborach 11 grudnia 1927 r. ponownie wszedł w skład rady miejskiej. Jesienią 1930 r. bezskutecznie kandydował do Senatu (lista BBWR). Po rozwiązaniu rady miejskiej 1 sierpnia 1932 r. zakończył swoją działalność samorządowca, za którą potem otrzymał Złoty Krzyż Zasługi.
Pracował następnie w Okręgowym Urzędzie Likwidacyjnym w Białymstoku oraz udzielał się w zarządzie klubu nauczycielskiego „Ognisko”, jak również współpracował z YMCA. W 1939 r. był prezesem białostockiego Okręgu Wojewódzkiego LOPP.
Zmarł wskutek choroby w 1941 r., ale z uwagi na okupację niemiecką nie było wówczas możliwości upamiętnienia jego zasług.
Upamiętnienie.
W 2011, na budynku apteki, którą prowadził w Białymstoku (narożnik ul. Sienkiewicza i Rynku Kościuszki), wmurowano tablicę pamiątkową ku jego czci. Pierwszy tekst biograficzny o nim napisała farmaceutka, Irena Kałłaur, w 1986 r.
Od 2019 r. jego imię nosi ulica na granicy osiedli Nowe Miasto i Dojlidy w Białymstoku.
Rodzina.
Jego żoną była Helena z Billewiczów, z którą miał siedmioro dzieci. We wrześniu 1939 r. stracił syna Arnolda w Warszawie. Córka Janina zmarła dwa miesiące później w tym samym mieście, a najstarsza, Celina, odnalazła się w Brazylii.

</doc>
<doc id="5275372" url="https://pl.wikipedia.org/wiki?curid=5275372" title="Wolica (Krościenko)">
Wolica (Krościenko)



</doc>
<doc id="5275380" url="https://pl.wikipedia.org/wiki?curid=5275380" title="Sriednij (obwód kurski)">
Sriednij (obwód kurski)

Sriednij () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 7 km od centrum administracyjnego sielsowietu (Wierchnij Rieutiec), 15 km na południowy zachód od centrum administracyjnego rejonu (Miedwienka), 42 km na południowy zachód od Kurska, 17,5 km od drogi magistralnej (federalnego znaczenia) M2 «Krym».
W chutorze znajdują się 4 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 3 osoby.

</doc>
<doc id="5275381" url="https://pl.wikipedia.org/wiki?curid=5275381" title="Sriednij">
Sriednij

Sriednij () – nazwa toponimów w Rosji

</doc>
<doc id="5275384" url="https://pl.wikipedia.org/wiki?curid=5275384" title="Metro w Lagos">
Metro w Lagos

Metro w Lagos to budowany system metra w Nigeryjskim mieście Lagos. Obecnie w trakcie budowy są dwie linie – niebieska, długości 27 kilometrów i licząca 13 stacji, oraz czerwona, mająca 37 kilometrów i 11 stacji. Budowa linii niebieskiej rozpoczęła się w 2010 roku, początkowo planowano ukończenie odcinka od stacji Marina do Mile 2 pod koniec 2016 roku, lecz obecnie gotowe jest zaledwie 78 procent trasy. Budowa czerwonej linii rozpoczęła się 15 kwietnia 2021 roku, a planowany termin zakończenia inwestycji to koniec 2022 roku. Planowane jest użycie rozstawu szyn 1435 mm, zaś tabor ma stanowić 255 pociągów odkupionych z metra w Toronto.

</doc>
<doc id="5275385" url="https://pl.wikipedia.org/wiki?curid=5275385" title="Małgorzata Sajna-Mataczyńska">
Małgorzata Sajna-Mataczyńska

Małgorzata Anna Sajna-Mataczyńska (ur. 17 marca 1981 w Poznaniu) – polska pianistka, wykładowczyni Akademii Muzycznej w Poznaniu; występuje z Marcinem Sikorskim.
Życiorys.
Małgorzata Sajna-Mataczyńska ukończyła z wyróżnieniem Ogólnokształcącą Szkołę Muzyczną II stopnia (tzw. „Poznańską Szkołę Talentów”) oraz Akademię Muzyczną im. I. J. Paderewskiego w Poznaniu w klasie fortepianu Alicji Kledzik (2005). W 2010 obroniła tamże napisaną pod kierunkiem Bogumiła Nowickiego pracę doktorską "Ewolucja stylu fortepianowego L. Janáčka na przykładzie wybranych utworów". W 2019 uzyskała na AM w Poznaniu stopień naukowy doktor habilitowanej sztuk muzycznych w specjalności instrumentalistyka.
Od 2004 związana zawodowo z macierzystą uczelnią Akademii Muzycznej. W latach 2005–2013 asystentka w Katedrze Fortepianu, Organów i Klawesynu. W 2013 została adiunktką w Katedrze Fortepianu, Organów i Akordeonu.
Laureatka m.in.: Międzynarodowego Konkursu Pianistycznego w Antoninie. W 2000 była członkinią polskiej ekipy na XIV Międzynarodowy Konkurs Pianistyczny im. Fryderyka Chopina. Stypendystka Ministra Kultury i Dziedzictwa Narodowego, Krajowego Funduszu na rzecz Dzieci, Prezesa Rady Ministrów oraz Prezydenta Miasta Poznania.

</doc>
<doc id="5275386" url="https://pl.wikipedia.org/wiki?curid=5275386" title="Puchar Świata w Rugby 7 (2009) – turniej kobiet">
Puchar Świata w Rugby 7 (2009) – turniej kobiet

Żeński turniej Pucharu Świata w Rugby 7 2009 odbył się w Dubaju w kompleksie The Sevens w dniach od 6 do 7 marca 2009 roku i rywalizowało w nim szesnaście reprezentacji.
Z kompletem zwycięstw fazę grupową zakończyły reprezentacje Anglii, Nowej Zelandii i Hiszpanii – dwie pierwsze bez utraty choćby punktu – zaś Francja zajęła czołową lokatę w swojej grupie dzięki lepszemu bilansowi punktów od Australii, bowiem obie zaliczyły po jednej porażce. Australijki dość niespodziewanie pokonały w ćwierćfinale Angielki, następnie Południowoafrykanki, a w finale – dzięki przyłożeniu Shelly Matcham w dogrywce – Nowozelandki. Trofea niższej rangi zdobyły natomiast Anglia i Chiny. Najwięcej punktów zdobyła przedstawicielka mistrzowskiej drużyny Selica Winiata, zaś jej rodaczka Carla Hohepa z dziewięcioma zwyciężyła w klasyfikacji przyłożeń.
Informacje ogólne.
Terminarz gier, które odbyły się na dwóch stadionach nowo wybudowanego kompleksu The Sevens, został opublikowany na miesiąc przed rozpoczęciem turnieju, sędziowie zawodów zostali zaś wyznaczeni 18 grudnia 2008 roku. Składy zespołów podano dzień przed zawodami.
System rozgrywek.
Wyłonione we wcześniejszych kwalifikacjach zespoły zostały podzielone na cztery czterozespołowe grupy. W pierwszym dniu rywalizowały one systemem kołowym, po czym w drugim dniu została rozegrana faza pucharowa – czołowe dwie drużyny z każdej grupy awansowały do ćwierćfinałów, pozostała ósemka zaś walczyła o "Bowl". Przegrani ćwierćfinaliści rywalizowali następnie w turnieju "Plate".
W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci".
Jedynie mecz finałowy składał się z dwóch dziesięciominutowych części, w pozostałych zaś spotkaniach połowa meczu obejmowała siedem minut.
Grupy.
W wyniku przeprowadzonego 19 stycznia 2009 roku losowania powstały cztery czterozespołowe grupy.

</doc>
<doc id="5275388" url="https://pl.wikipedia.org/wiki?curid=5275388" title="Mistrzostwa Świata w Narciarstwie Dowolnym 2017">
Mistrzostwa Świata w Narciarstwie Dowolnym 2017



</doc>
<doc id="5275392" url="https://pl.wikipedia.org/wiki?curid=5275392" title="Pedro Ortíz">
Pedro Ortíz

Pedro Alfredo Ortíz Angulo (ur. 19 lutego 1990 w Esmeraldas) – ekwadorski piłkarz występujący na pozycji bramkarza, reprezentant kraju, obecnie zawodnik Emelecu.

</doc>
<doc id="5275393" url="https://pl.wikipedia.org/wiki?curid=5275393" title="Prva slovenska nogometna liga (2018/2019)">
Prva slovenska nogometna liga (2018/2019)

Prva slovenska nogometna liga 2018/2019 (oficjalnie znana jako Prva liga Telekom Slovenije ze względu na sponsoring)
była 28. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 20 lipca 2018 do 25 maja 2019 rozegrały 36 kolejek meczów. 
Sezon zakończyły baraże o miejsce w przyszłym sezonie w Prva slovenska nogometna liga. 
Obrońcą tytułu była drużyna Olimpija Lublana.
Mistrzostwo po raz piętnasty w historii zdobyła drużyna Maribor.
Baraże o 1. SNL.
Druga drużyna 2. SNL Tabor Sežana wygrała 2:1 mecz z Gorica o miejsce w Prva liga.

</doc>
<doc id="5275394" url="https://pl.wikipedia.org/wiki?curid=5275394" title="Maciej Patrycy Pstrokoński">
Maciej Patrycy Pstrokoński

Maciej Patrycy Pstrokoński herbu Poraj (zm. w 1642/1643 roku) – stolnik sieradzki w 1642 roku, podstoli sieradzki w latach 1634-1640, łowczy sieradzki w latach 1633-1634.
Poseł na sejm nadzwyczajny 1637 roku.
Bibliografia.
 

</doc>
<doc id="5275397" url="https://pl.wikipedia.org/wiki?curid=5275397" title="Prva slovenska nogometna liga (2019/2020)">
Prva slovenska nogometna liga (2019/2020)

Prva slovenska nogometna liga 2019/2020 (oficjalnie znana jako Prva liga Telekom Slovenije ze względu na sponsoring)
była 29. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 13 lipca 2019 do 22 lipca 2020 rozegrały 36 kolejek meczów. 
Ze względu na pandemię COVID-19 sezon został przerwany 12 marca 2020.
Wznowienie rozgrywek nastąpiło dopiero 5 czerwca 2020. Sezon zakończyły baraże o miejsce w przyszłym sezonie w Prva slovenska nogometna liga. Obrońcą tytułu była drużyna NK Maribor, zaś mistrzostwo po raz pierwszy w historii zdobyła drużyna NK Celje
Baraże o 1. SNL.
Druga drużyna 2. SNL ND Gorica wygrała 6:1 mecz z Triglav Kranj o miejsce w Prva liga.

</doc>
<doc id="5275399" url="https://pl.wikipedia.org/wiki?curid=5275399" title="Prva slovenska nogometna liga (2020/2021)">
Prva slovenska nogometna liga (2020/2021)

Prva slovenska nogometna liga 2020/2021 (oficjalnie znana jako Prva liga Telekom Slovenije ze względu na sponsoring)
była 30. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 22 sierpnia 2020 do 22 maja 2021 rozegrały 36 kolejek meczów. 
Sezon zakończyły baraże o miejsce w przyszłym sezonie w Prva slovenska nogometna liga. 
Obrońcą tytułu była drużyna Celje.
Mistrzostwo po raz pierwszy w historii zdobyła drużyna Mura.
Baraże o 1. SNL.
Koper wygrał 4:3 mecz z Krka drugą drużyną 2. SNL o miejsce w Prva liga.

</doc>
<doc id="5275400" url="https://pl.wikipedia.org/wiki?curid=5275400" title="Lista prezydentów Portugalii">
Lista prezydentów Portugalii



</doc>
<doc id="5275402" url="https://pl.wikipedia.org/wiki?curid=5275402" title="Prezydenci Portugalii">
Prezydenci Portugalii



</doc>
<doc id="5275403" url="https://pl.wikipedia.org/wiki?curid=5275403" title="Marcin Raciborski">
Marcin Raciborski

Marcin Raciborski (Raciborowski) herbu Jelita – wojski oświęcimski w latach 1640-1664.
Poseł na sejm 1646 roku.

</doc>
<doc id="5275404" url="https://pl.wikipedia.org/wiki?curid=5275404" title="MyRepublic">
MyRepublic

MyRepublic Limited – singapurskie przedsiębiorstwo telekomunikacyjne. Zostało założone w 2011 roku i jest jednym z głównych dostawców usług telekomunikacyjnych w kraju.

</doc>
<doc id="5275405" url="https://pl.wikipedia.org/wiki?curid=5275405" title="Prva slovenska nogometna liga (2021/2022)">
Prva slovenska nogometna liga (2021/2022)

Prva slovenska nogometna liga 2021/2022 (oficjalnie znana jako Prva liga Telemach ze względu na sponsoring)
była 31. edycją najwyższej klasy rozgrywkowej piłki nożnej w Słowenii. 
Brało w niej udział 10 drużyn, które w okresie od 16 lipca 2021 do 22 maja 2022 rozegrały 36 kolejek meczów. 
Sezon zakończyły baraże o miejsce w przyszłym sezonie w Prva slovenska nogometna liga. 
Tytuł mistrzowski bronił zespół NŠ Mura. 
Mistrzem został NK Maribor, dla którego był to 16. tytuł w historii.
Baraże o 1. SNL.
CherryBox24 Tabor Sežana wygrała 8-3 dwumecz z Triglav Kranj 
wicemistrzem 2. SNL 
o miejsce w Prva liga na sezon 2022/2023.

</doc>
<doc id="5275406" url="https://pl.wikipedia.org/wiki?curid=5275406" title="Prawo do zdrowego środowiska">
Prawo do zdrowego środowiska

Prawo do zdrowego środowiska lub prawo do zrównoważonego i zdrowego środowiska – jedno z praw człowieka popierane przez organizacje praw człowieka i organizacje ekologiczne w celu ochrony systemów ekologicznych zapewniających zdrowie ludzkie. Prawo to zostało uznane przez Radę Praw Człowieka ONZ podczas jej 48. sesji w październiku 2021.
Prawo to jest powiązane z innymi prawami człowieka dotyczącymi zdrowia, takimi jak prawo do wody i urządzeń sanitarnych, prawo do żywności i prawo do zdrowia. Prawo do zdrowego środowiska stanowi też nowe ujęcie w kontekście międzynarodowych regulacji dotyczących ochrony środowiska. Zamiast odnosić się do państwa bądź do środowiska w ogólnym pojęciu odnosi się do jednostki, jej życia, zdrowia, życia prywatnego oraz jej własności.
Rola państwa.
Prawo to nakłada na państwo obowiązek regulowania i egzekwowania przepisów dotyczących ochrony środowiska, kontrolowania zanieczyszczeń oraz w inny sposób zapewniania sprawiedliwości i ochrony społecznościom poszkodowanym przez problemy środowiskowe. Prawo do zdrowego środowiska stało się istotnym źródłem precedensów prawnych dla sporów dotyczących zmian klimatu i innych kwestii środowiskowych.
Podejścia międzynarodowe.
Historycznie główne instrumenty ONZ dotyczące praw człowieka, takie jak powszechna deklaracja praw człowieka, międzynarodowy pakt praw obywatelskich i politycznych czy międzynarodowy pakt praw gospodarczych, społecznych i kulturalnych nie zawierały prawa do zdrowego środowiska. Deklaracja napisana podczas konferencji sztokholmskiej uznała to prawo, jednak nie jest ona dokumentem prawnie wiążącym. Deklaracja z Rio nie używa języka praw człowieka, chociaż stwierdza, że jednostki będą miały dostęp do informacji dotyczących kwestii środowiskowych oraz dostęp do wymiaru sprawiedliwości. Obecnie proponowana rezolucja ONZ Globalnego Paktu dla Środowiska, jeśli zostanie przyjęta, będzie pierwszym instrumentem ONZ dotyczącym praw człowieka obejmującym prawo do zdrowego środowiska.
Ponad 150 krajów członkowskich ONZ przyjęło niezależnie rozwiązania, które w jakiejś formie zawierają prawo do zdrowego środowiska. Afrykańska Karta Praw Człowieka i Ludów, Amerykańska Konwencja Praw Człowieka, Porozumienie z Escazú, Arabska Karta Praw Człowieka oraz Deklaracja praw człowieka ASEAN zawierają prawo do zdrowego środowiska.
Specjalni Sprawozdawcy ONZ ds. praw człowieka i środowiska wydali rekomendacje dotyczące sposobu sformalizowania tych praw w prawie międzynarodowym. Zostały one poparte przez szereg komitetów na szczeblu ONZ, a także lokalne społeczności prawnicze, takie jak New York City Bar.
Prawo do zdrowego środowiska leży u podstaw międzynarodowego podejścia do praw człowieka i zmian klimatu. Wpływ zmian klimatycznych na prawa człowieka został przedstawiony przez OHCHR w arkuszu informacyjnym z najczęściej zadawanymi pytaniami na ten temat.
Rezolucja Rady Praw Człowieka ONZ.
W 2021 podczas 48. sesji Rada Praw Człowieka ONZ przyjęła rezolucję uznającą „Prawo człowieka do czystego, zdrowego i zrównoważonego środowiska”. Był to pierwszy raz w historii tej instytucji, kiedy ogłoszone zostało nowe prawo człowieka. Rezolucja ta nie jest prawnie wiążąca, ale zostanie skierowana do Zgromadzenia Ogólnego ONZ w celu dalszego rozpatrzenia.
Wpływ na rzeczywistość.
Trudno empirycznie określić wpływ konstytucyjnej czy międzynarodowej ochrony prawa do zdrowego środowiska na rzeczywistość. Specjalny sprawozdawca ONZ John Knox sugeruje, że kodyfikacja prawa do zdrowego środowiska w konstytucjach krajowych lub przez ONZ mogłaby wpłynąć na wysiłki na rzecz ochrony środowiska (m.in. poprzez wprowadzenie jej do języka praw człowieka oraz wypełnienie luk w prawie międzynarodowym). Ponadto Knox sugeruje, że ustanowienie prawa do zdrowego środowiska może wpłynąć na rozumienie koncepcji praw człowieka, ponieważ prawa te nie są odgórnie narzucane przez zachodnie ideologie kolonialne (co jest krytyką istniejącej doktryny praw człowieka), ale jest raczej są społeczeństwa krajów Globalnego Południa.

</doc>
<doc id="5275407" url="https://pl.wikipedia.org/wiki?curid=5275407" title="Korieniewka (rejon miedwieński)">
Korieniewka (rejon miedwieński)

Korieniewka () – wieś (ros. деревня, trb. dieriewnia) w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 7 km od centrum administracyjnego sielsowietu (Wierchnij Rieutiec), 14 km na południowy zachód od centrum administracyjnego rejonu (Miedwienka), 42 km na południowy zachód od Kurska, 17 km od drogi magistralnej (federalnego znaczenia) M2 «Krym».
We wsi znajduje się 14 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 19 osób.

</doc>
<doc id="5275408" url="https://pl.wikipedia.org/wiki?curid=5275408" title="Korieniewka">
Korieniewka

Korieniewka, Karaniouka, Koreniwka – nazwa toponimów na Białorusi, w Rosji i na Ukrainie

</doc>
<doc id="5275409" url="https://pl.wikipedia.org/wiki?curid=5275409" title="Karaniouka">
Karaniouka



</doc>
<doc id="5275410" url="https://pl.wikipedia.org/wiki?curid=5275410" title="Koreniwka">
Koreniwka



</doc>
<doc id="5275412" url="https://pl.wikipedia.org/wiki?curid=5275412" title="Moisés Ramírez">
Moisés Ramírez

Wellington Moisés „Araña” Ramírez Preciado (ur. 9 września 2000 w Guayaquil) – ekwadorski piłkarz występujący na pozycji bramkarza, reprezentant Ekwadoru, od 2020 roku zawodnik Independiente del Valle.

</doc>
<doc id="5275413" url="https://pl.wikipedia.org/wiki?curid=5275413" title="Abdalá Bucaram Ortiz">
Abdalá Bucaram Ortiz



</doc>
<doc id="5275416" url="https://pl.wikipedia.org/wiki?curid=5275416" title="Pałac Raichle w Suboticy">
Pałac Raichle w Suboticy

Pałac Raichle w Suboticy – pałac w Suboticy z początków XX wieku, zaliczany do zabytków kultury materialnej Serbii o wielkim znaczeniu.
Historia.
Budynek powstał w 1904 roku z inicjatywy węgierskiego architekta Ferenca Raichla. Przez kilka lat obiekt stanowił miejsce pracy i zamieszkania dla Węgra, jednak w 1908 roku z powodu bankructwa był on zmuszony do oddania nieruchomości pod licytację. Przez kilkadziesiąt lat pałac znajdował się w prywatnych rękach, aż do momentu, w którym przejęło go miasto. W 1949 roku otworzono w tym miejscu Muzeum Suboticy, natomiast w 1970 roku Galerię Sztuki Współczesnej. Funkcje tę Pałac Raichle spełnia do dziś. 
Architektura.
Ferenc Raichle wzniósł swoją siedzibę w duchu architektury secesyjnej. W elewacji budynku dominuje środkowa część z reprezentacyjnym portalem wejściowym. Z obu stron loggii widnieją drewniane wykusze z ozdobną mozaiką. Dominuje biel z elementami niebieskimi i rdzawymi.

</doc>
<doc id="5275417" url="https://pl.wikipedia.org/wiki?curid=5275417" title="Antoni Czarkowski (dyplomata)">
Antoni Czarkowski (dyplomata)

Antoni Hubert Czarkowski (ur. 29 listopada 1927 w Paprotni, zm. 11 września 2015 w Warszawie) – polski dyplomata i pułkownik wywiadu; ambasador PRL w Iraku (1981–1987).
Życiorys.
Syn Antoniego i Ireny. Od grudnia 1954 do maja 1955 odbył kurs przeszkolenia operacyjnego w Szkole Departamentu I Komitetu ds. Bezpieczeństwa Publicznego. Od 1950 do lutego 1990 był pracownikiem zewnętrznym Departamentu VII (wywiad zagraniczny) Ministerstwa Bezpieczeństwa Publicznego / Departamentu I (ds. wywiadu) KdsBP / Ministerstwa Spraw Wewnętrznych pod przykryciem w Ministerstwie Spraw Zagranicznych. W MSZ od 1961 naczelnik wydziału w Departamencie Organizacji Międzynarodowych, od 1966 wicedyrektor tamże. W latach 1950-1954 w Ambasadzie w Pradze, a od maja 1955 do czerwca 1961 w Delegacji przy ONZ w Nowym Jorku. W 1965 wchodził był wśród delegatów na kolejne sesje ONZ. Od 28 sierpnia 1966 do 25 września 1969 w genewskiej rezydenturze wywiadu, oficjalnie jako dyplomata Stałego Przedstawicielstwa przy Biurze NZ w Genewie. Od 16 września 1972 do 30 sierpnia 1977 pracownik operacyjny pod przykryciem w Stałym Przedstawicielstwie przy ONZ w Nowym Jorku. Ok. 1980 wicedyrektor Departamentu Międzynarodowych Organizacji ONZ. 5 listopada 1981 mianowany ambasadorem w Iraku. Na stanowisku do 1987. Do 1989 członek delegacji PRL na sesje ONZ.

</doc>
<doc id="5275419" url="https://pl.wikipedia.org/wiki?curid=5275419" title="Modratka błękitna">
Modratka błękitna

Modratka błękitna, ametystea błękitna ("Amethystea caerulea" ) – gatunek rośliny z rodziny jasnotowatych, z monotypowego rodzaju modratka "Amethystea". Występuje w Azji Środkowej i Wschodniej – od Kazachstanu i Tadżykistanu, poprzez Chiny, Mongolię i Syberię po Półwysep Koreański i Japonię. Roślina uprawiana jest jako ozdobna. W Polsce występuje także jako przejściowo dziczejąca (efemerofit). W Chinach roślina wykorzystywana jest jako lek napotny.
Systematyka.
Gatunek z monotypowego rodzaju modratka "Amethystea" . W niektórych źródłach wymieniany jest drugi gatunek – "Amethystea visnaga" – co wynika z omyłki na liście gatunków flory polskiej z 2002 (miało być "Ammi visnaga"). Należy do rodziny jasnotowatych ("Lamiaceae"), a w jej obrębie do podrodziny "Ajugoideae".

</doc>
<doc id="5275420" url="https://pl.wikipedia.org/wiki?curid=5275420" title="Ametystea błękitna">
Ametystea błękitna



</doc>
<doc id="5275421" url="https://pl.wikipedia.org/wiki?curid=5275421" title="Amethystea caerulea">
Amethystea caerulea



</doc>
<doc id="5275422" url="https://pl.wikipedia.org/wiki?curid=5275422" title="Metro w Fortalezie">
Metro w Fortalezie

Metro w Fortalezie – system metra znajdujący się w brazylijskim mieście Fortaleza. Obecnie (kwiecień 2022) składa się z trzech linii - Linii Południowej (Linha Sul), będącej bardziej typem premetra linii Parangaba-Mucuripe, oraz Linii Wschodniej (Linha Leste).
Linha Sul.
Linha Sul liczy 24,1 kilometrów długości, z czego zaledwie 3900 metrów w centrum przebiega w tunelu. Znajdują się tam cztery podziemne stacje, każda licząca 110 metrów długości. Początkowe plany zakładały oddanie do użytku pierwszego odcinka w 2002 roku, ostatecznie ukończono go w 2010, a pierwsze pociągi pojechały nim 15 czerwca 2012 roku. Otwarto wtedy odcinek od stacji Parangaba do Carlito Benevides. Następny fragment do Benfica otwarto we wrześniu 2012. 
Lista stacji na Linii Południowej (od południa do północy):
Linia obsługiwana jest przez 20 klimatyzowanych, 3-wagonowych składów.
Linia Parangaba- Mucuripe.
Jest to linia łącząca stacje Ramal Parangaba z Mucuripe. Pierwszy odcinek, od stacji Parangaba do Borges de Melo otwarto 24 lipca 2017 roku, następnie rozszerzono do stacji Papicu 6 lipca 2018, natomiast ostatnie rozszerzenie miało miejsce 16 września 2020 roku, kiedy to otwarto odcinek do Iate. 
Linha Leste.
Licząca 7,3 kilometrów długości linia została otwarta w lutym 2012.

</doc>
<doc id="5275425" url="https://pl.wikipedia.org/wiki?curid=5275425" title="Isabeau Levito">
Isabeau Levito

Isabeau Levito (ur. 3 marca 2007 w Filadelfii) – amerykańska łyżwiarka figurowa, startująca w konkurencji solistek. Mistrzyni świata juniorów (2022) oraz zwyciężczyni zawodów z cyklu Junior Grand Prix, mistrzyni Stanów Zjednoczonych juniorów (2021) i seniorów (2023).

</doc>
<doc id="5275426" url="https://pl.wikipedia.org/wiki?curid=5275426" title="Hattarvík">
Hattarvík

Hattarvík – wieś na Wyspach Owczych na wyspie Fugloy, najbardziej wysunięta na wschód miejscowość Wysp Owczych. 
Wieś powstała około 900 roku. Szacunkowa populacja waha się od 5 do 44. W 2020 roku we wsi mieszkało 11 osób.

</doc>
<doc id="5275428" url="https://pl.wikipedia.org/wiki?curid=5275428" title="Metro w Salvadorze">
Metro w Salvadorze

Metro w Salvadorze – system metra w brazylijskim mieście Salvador składający się z dwóch linii – czerwonej i niebieskiej.
Budowa linii 1 (czerwonej) rozpoczęła się w kwietniu 2000 roku. Otwarcie pierwszego odcinka zaplanowano na 2003 rok, ale było w następnych latach ciągle odwlekane w czasie, aż do ostatecznego otwarcia 11 czerwca 2014 roku. Uruchomiono wtedy 6 kilometrów trasy od stacji Lapa do Acesso Norte. Do następnych rozszerzeń linii dochodziło: 25 sierpnia 2014 roku (odcinek Acesso Norte – Retiro, 1,6 km nowej trasy), 23 kwietnia 2015 roku (Retiro – Bom Jua, 2,1 km) i 22 grudnia 2015 roku (Bom Jua – Piraja, 2,2 km). Tak powiększona linia osiągnęła długość 11,9 kilometrów i 8 stacji. 1,4 kilometrów trasy przebiega w tunelu a 4,8 km na estakadzie. 
Linia 2 (niebieska) liczy 19,6 kilometrów i 21 stacji, i łączy stację Acesso Norte z lotniskiem. Jej pierwszy fragment (od Acesso Norte do Rodoviaira) otwarto 5 grudnia 2016 roku, natomiast ostatnie rozszerzenie linii, do stacji Aeroporto, nastąpiło 26 kwietnia 2018 roku.
Planowane jest przedłużenie pierwszej linii do stacji Águas Claras/Cajazeiras, natomiast drugiej – do stacji Lauro de Freitas.

</doc>
<doc id="5275434" url="https://pl.wikipedia.org/wiki?curid=5275434" title="Kościół Świętej Trójcy w Rodatyczach">
Kościół Świętej Trójcy w Rodatyczach

Kościół Świętej Trójcy w Rodatyczach – eklektyczna świątynia katolicka mieszcząca się w Rodatyczach, zbudowana w latach 1897–1898 wg projektu Alfreda Kamieniobrodzkiego. Obecnie obiekt jest w stanie ruiny.
Data założenia pierwotnej parafii rodatyckiej i wybudowania pierwszego kościoła nie jest znana, ale z pewnością miało to miejsce przed 1449. Kościół został spalony, a następnie odbudowany z drewna w 1689. Po rozbiorach właścicielem dóbr był rząd austriacki. W 1817 świątynię zamknięto i opieczętowano, a w tym samym czasie wzniesiono nowy drewniany kościół oraz dzwonnicę.
Z czasem kościół niszczał i stał się zbyt mały, aby pomieścić wszystkich wiernych. W 1895 na prośbę ówczesnego proboszcza ks. Antoniego Sylwestra, przełożona sióstr Opatrzności Antonina Mirska postanowiła ufundować murowany kościół oraz jego wyposażenie. Kościół był budowany w latach 1897–1898 według projektu lwowskiego architekta Alfreda Kamieniobrodzkiego. Mirska zakupiła organy u Jana Śliwińskiego. W latach 1903–1904 malowano wnętrza. Budynek został ukończony ok. 1905. W 1919 zamówiono nowe piszczałki u braci Rieger z Karniowa. W 1937 założono w kościele światło elektryczne. Parafia należała do dekanatu gródeckiego. W 1945 parafian przesiedlono do Piotrówki na Śląśku Opolskim, a kościół zamknięto. Do Piotrówki zabrano także część ruchomości z kościoła. Część, którą wywieziono do Ciepłowodów zaginęła.
W latach 1952–1956 w budynku tym mieściły się kolejno magazyn zboża i chemikaliów oraz klub kulturalny. Obecnie kościół jest opuszczony i coraz bardziej popada w ruinę. Brakuje dachów, są znaczne ubytki tynków i ścian. Malowidła ścienne zachowały się jedynie śladowo.
Kościół ma formę trójnawowej bazyliki z półkoliście zamkniętym prezbiterium (apsydą). Budowla reprezentuje eklektyzm – jest to styl neoromański z domieszkami neogotyckimi i nowożytnymi. We wnętrzu kościoła znajdują się sklepienia krzyżowe, a w apsydzie – sklepienie lunetowe. Od frontu do korpusu przylega wieża zbudowana na planie przybliżonego kwadratu, a po bokach wieży znajdują się dwie cylindryczne wieżyczki.

</doc>
<doc id="5275435" url="https://pl.wikipedia.org/wiki?curid=5275435" title="Sichów (Lwów)">
Sichów (Lwów)

 
Sichów () – część miasta Lwowa na Ukrainie, w obwodzie lwowskim, w rejonie sichowskim. Leży w południowej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Dawidów w powiecie lwowskim w woj. lwowskim. Sichów utworzył wtedy gromadę, składającą się z miejscowości Sichów, Pierogówka, Sichowska Wola. 
Podczas II wojny światowej włączony do Lwowa (w dystrykcie Galicja (Generalne Gubernatorstwo). Po wojnie w Związku Radzieckim, gdzie przejściowo odzyskał samodzielność. Do Lwowa włączony permanentnie 13 czerwca 1952. 
W 1910 r. mieszkańcy wsi własnym kosztem wznieśli tu kościół rzymskokatolicki pw. NMPanny Królowej Polski. W 1927 r. erygowano przy nim parafię, prowadzoną przez bernardynów. W 1936 r. kościół został rozbudowany wg projektu architekta Andrzeja Frydeckiego. W 1946 r., po ekspatriowaniu Polaków świątynię przejeli duchowni prawosławni, nadając jej wezwanie św. Michała Archanioła, a w 1990 r. grekokatoliccy. 
W czerwcu 2001 r. w Sichowie odbyło się spotkanie papieża Jana Pawła II z młodzieżą. W latach 2008 - 2018 wzniesiono tu nowy kościół rzymskokatolicki pw. Michała Archanioła. 

</doc>
<doc id="5275437" url="https://pl.wikipedia.org/wiki?curid=5275437" title="Korsakowo (rejon miorski)">
Korsakowo (rejon miorski)

Korsakowo – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów wieś w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Nowy Pohost.
Według Powszechnego Spisu Ludności z 1921 roku zamieszkiwało tu 19 osób, 18 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 4 budynki mieszkalne. W 1931 w 4 domach zamieszkiwało 13 osób.
Wierni należeli do parafii rzymskokatolickiej w Nowym Pohoście. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Nowym Pohoście.

</doc>
<doc id="5275439" url="https://pl.wikipedia.org/wiki?curid=5275439" title="Mike Edward (aktor)">
Mike Edward (aktor)

Mike Edward (ur. 1974) – nowozelandzki aktor. Odtwórca roli Segovaxa w serialu telewizyjnym Starz "Spartakus: Krew i piach" (2010).
Życiorys.
Był dziesięcioboistą. Trenował sztuki walki i zdobył czarny pas. W latach 90. kształcił się w szkole Unitec Performing Arts. Założył mały teatr cyrkowy o nazwie Dust Palace.
Po raz pierwszy trafił na mały ekran jako Simon w serialu "Riding High". Debiutował w roli filmowej jako Camou Greenie w dramacie wojennym "Dziewczyna żołnierza" ("Soldier’s Sweetheart", 1998) na podstawie opowiadania Tima O’Briena u boku Kiefera Sutherlanda i Skeeta Ulricha. Następnie wystąpił gościnnie w serialu "" ("Xena: Warrior Princess", 2001). 
W 2003 grał Makdufa w tragedii Williama Shakespeare’a "Makbet" w Pandemonium Theatre w Auckland. W 2004 wystąpił jako Rocky w musicalu "Rocky Horror Picture Show" w The Court Theatre. W 2009 powrócił na scenę w głównej roli Richarda Hannaya w sztuce Johna Buchana "39 stopni" ("The Thirty-Nine Steps"). W 2012 wystąpił w podwójnej roli jako Vincent Fontaine i Anioł Stróż (specjalista ds. nastolatek) w musicalu "Grease".

</doc>
<doc id="5275442" url="https://pl.wikipedia.org/wiki?curid=5275442" title="Kozielniki">
Kozielniki

 
Kozielniki () – część miasta Lwowa na Ukrainie, w obwodzie lwowskim, w rejonie sichowskim. Leży w południowej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Dawidów w powiecie lwowskim w woj. lwowskim. Kozielniki utworzyły wtedy gromadę, składającą się z miejscowości Kozielniki.
Podczas II wojny światowej włączone do Lwowa (w dystrykcie Galicja (Generalne Gubernatorstwo). Po wojnie w Związku Radzieckim, gdzie przejściowo odzyskały samodzielność. Do Lwowa włączone permanentnie w 1955 roku.

</doc>
<doc id="5275443" url="https://pl.wikipedia.org/wiki?curid=5275443" title="Kotlarowszczyzna">
Kotlarowszczyzna

Kotlarowszczyzna – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek rządowy w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 31 osób, 12 było wyznania rzymskokatolickiego a 19 staroobrzędowego. Jednocześnie 8 mieszkańców zadeklarowało polską a 23 białoruską przynależność narodową. Było tu 6 budynków mieszkalnych. W 1931 w 8 domach zamieszkiwało 38 osób.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275444" url="https://pl.wikipedia.org/wiki?curid=5275444" title="Skniłówek">
Skniłówek

 
Skniłówek () – część miasta Lwowa na Ukrainie, w obwodzie lwowskim, w rejonie kolejowym. Leży w południowo-wschodniej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Zimna Woda w powiecie lwowskim w woj. lwowskim. Skniłówek utworzył wtedy gromadę, składającą się z miejscowości Skniłówek i Na Paryżu.
Podczas II wojny światowej włączony do Lwowa (w dystrykcie Galicja (Generalne Gubernatorstwo). Po wojnie w Związku Radzieckim, gdzie przejściowo odzyskał samodzielność. Do Lwowa włączony permanentnie 13 czerwca 1952.

</doc>
<doc id="5275450" url="https://pl.wikipedia.org/wiki?curid=5275450" title="Kowalewszczyzna (sielsowiet Przebrodzie)">
Kowalewszczyzna (sielsowiet Przebrodzie)

Kowalewszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów wieś w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwały tu 22 osoby, 7 było wyznania prawosławnego a 15 staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 5 budynków mieszkalnych. W 1931 w 4 domach zamieszkiwało 29 osób.
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275453" url="https://pl.wikipedia.org/wiki?curid=5275453" title="Decentralizacja na Ukrainie">
Decentralizacja na Ukrainie

Decentralizacja na Ukrainie (ukr. "Децентралізація в Україні", "реформа децентралізації") – reforma ustrojowa wprowadzana na Ukrainie od 2014 roku w celu decentralizacji władzy poprzez stworzenie niezależnego samorządu terytorialnego, realizującego zadania odrębne od administracji rządowej i finansowane z własnych środków. Przy wprowadzaniu reformy zachowano trójstopniowy podział administracyjny oraz unitarną formę państwa.
Tło.
Od czasu uzyskania niepodległości w związku z rozpadem ZSRR Ukraina pozostawała państwem silnie scentralizowanym. Model ten utrudniał modernizację kraju, towarzyszyła mu też niska wydolność działania urzędów i wysoki poziom korupcji. Nie przystawał on również do wewnętrznego zróżnicowania poszczególnych regionów Ukrainy. Tymczasem samorząd na poziomie obwodów i rejonów miał bardzo niskie kompetencje – zdecydowanie silniejszą pozycję mieli przedstawiciele władzy centralnej, tj. odpowiednio gubernatorzy i starostowie. Zróżnicowanie kraju było przy tym pretekstem do prezentowania przez polityków prorosyjskich z Ukrainy oraz przez samą Federację Rosyjską pomysłów mających na celu przekształcenie kraju w państwo federalne. Debata na ten temat nasiliła się w okresie bezpośrednio po zwycięstwie Euromajdanu i zakończeniu sprawowania władzy przez Wiktora Janukowycza. Wcześniej temat decentralizacji podejmowany był pod koniec lat 90. oraz w latach 2007–2009, jednak nie doszło do wprowadzenia realnych zmian, a relacje między centrum a regionami opierały się wciąż na przepisach z czasów sowieckich. Szczebel rejonów i obwodów nie miał władz wykonawczych, a jedynie rady – funkcje wykonawcze sprawowali zatem przedstawiciele terenowych organów administracji państwowej. Tendencje centralizacyjne pogłębiały się w trakcie rządów Wiktora Janukowycza – w latach 2011–2013 przyjęto ponad dwadzieścia ustaw, które ograniczały i tak wąskie kompetencje władz samorządowych.
Reforma.
Powrót do tematu reformy decentralizacyjnej stał się możliwy po zmianie władzy w wyniku Euromajdanu. Od początku do najistotniejszych kwestii pojawiających się w debacie nad stworzeniem nowego modelu samorządu były takie tematy jak podział władzy między rządem a władzami regionów (ustalenie zadań własnych i zleconych oraz mechanizmu ich finansowania), kwestia prawa do określenia dodatkowego języka regionalnego, sposób postępowania z dochodami z podatków lokalnych (przed reformą podlegały one redystrybucji przez budżet centralny) oraz precyzyjne uregulowanie kompetencji nowych jednostek samorządu w zakresie współpracy międzynarodowej – obawy dotyczyły np. samodzielnego zawierania umów z państwami trzecimi. Szczególne kontrowersje wzbudziła jednak kwestia statusu części obwodów donieckiego i ługańskiego, które od 2014 znajdują się poza kontrolą władz w Kijowie. Problem ten wywołał publiczne spory w momencie próby zmian w ukraińskiej konstytucji w 2015 roku.
W związku z trudnościami w przeprowadzeniu zmiany konstytucji reformę postanowiono kontynuować w istniejących wówczas ramach ustrojowych. Na podstawie ustawy z 2015 roku rozpoczął się proces dobrowolnego łączenia się małych hromad w nowe, większe hromady mające działać według nowych zasad (ukr. "Об'єднана територіальна громада", "ОТГ"). Proces ten trwał do 2020 roku – w tym czasie na Ukrainie istniały hromady działające na pierwotnych zasadach, jak i jednostki funkcjonujące w oparciu o nowe przepisy. Kolejny etap zmian nastąpił w 2020 roku – zreformowano wówczas szczebel rejonów i obwodów, przy czym liczna rejonów zmieniła się z 490 na 136. Pierwsze historyczne wybory samorządowe, w których mieszkańcy wybrali władze samorządowe wszystkich szczebli odbyły się 25 października 2020.
Współpraca z Polską.
Od samego początku ukraińska reforma decentralizacyjna przebiegała we współpracy i przy wykorzystaniu doświadczeń Polski w tworzeniu samorządu. Pierwsza oficjalna wizyta w Polsce przedstawiciela nowego rządu powołanego po Euromajdanie miała miejsce w marcu 2014 – ówczesny wicepremier Wołodymyr Hrojsman wystąpił wówczas z prośbą o wsparcie tej reformy i spotkał się z pozytywną odpowiedzią ze strony ministrów rządu Donalda Tuska. Polscy eksperci doradzali m.in. w zakresie ustalania nowych kompetencji poszczególnych szczebli samorządu terytorialnego oraz tworzeniu systemu finansowania ich działań. W projekty i inicjatywy wspierające różne elementy reformy decentralizacyjnej zaangażowane były m.in. Fundacja Edukacja dla Demokracji, Fundacja Rozwoju Demokracji Lokalnej czy też Fundacja Inicjatyw Menedżerskich. Reformę decentralizacji wspierały także inne państwa Unii Europejskiej, m.in. poprzez tworzenie partnerstw międzynarodowych pomiędzy jednostkami samorządu terytorialnego.

</doc>
<doc id="5275455" url="https://pl.wikipedia.org/wiki?curid=5275455" title="Kościół i klasztor oo. franciszkanów w Gródku Jagiellońskim">
Kościół i klasztor oo. franciszkanów w Gródku Jagiellońskim

Kościół Wniebowzięcia Najświętszej Marii Panny oraz klasztor oo. Franciszkanów w Gródku Jagiellońskim, obecnie klasztor studytów w Gródku – kompleks budynków obejmujący kościół i klasztor należący obecnie do greckokatolickiego zgromadzenia studytów, mieszczący się w Gródku w obwodzie lwowskim.
Historia.
Istnienie klasztoru w tym miejscu zostało odnotowane po raz pierwszy w II poł. XIV w. jako jeden z pięciu klasztorów wikarii ruskiej. W 1389 król Władysław II Jagiełło nadał miastu prawo magdeburskie, zastępując prawo ruskie. Formalnie klasztor został ufundowany Jagiełłę w 1429.
W 1592 murowany kościół franciszkanów został konsekrowany przez arcybiskupa Jana Dymitra Solikowskiego. Z kolei z 1717 pochodzi wiadomość świadcząca o tym, że klasztor był wówczas nadal drewniany. Murowany budynek powstał później, ale jeszcze w XVIII w. Po likwidacji klasztoru w 1782 przez władze austriackie klasztornicy przenieśli się do Horyńca na Roztoczu. W budynku kościoła zorganizowano magazyny wojskowe, a w budynku klasztoru koszary. Podobną funkcję budynki pełniły w okresie międzywojennym (wówczas klasztor pełnił rolę koszarów Wojska Polskiego) i później do lat 80. XX w. (jako koszary armii sowieckiej). Po opuszczeniu przez wojsko budynki popadły w ruinę.
W 1996 opracowano projekt odbudowy mający na celu przystosowanie pozostałości budynków na cerkiew i klasztor studytów. Roboty budowlane miały miejsce w latach 1997–2002. Projekt był inspirowany architekturą staroruską oraz cerkwią w Perejasławiu.
Opis.
Kościół i klasztor mieszą się na terenie dawnego zamku, na skraju skarpy. Kościół jest budowlą jednonawową, ma wydłużone, półkoliście zamknięte prezbiterium oraz kruchtę na rzucie kwadratu. Pod kościołem znajdują się krypty. Forma budynku cechuje się bardzo dużą prostotą. Właściwie jedynym elementem dekoracyjnym są malowidła przedstawiające św. Franciszka i św. Antoniego znajdujące się we wnękach na zewnętrznej ścianie apsydy. Budynek klasztoru składa się z czterech skrzydeł otaczających prostokątny wirydarz. Zarówno kościół, jak i klasztor był w swojej historii wielokrotnie przebudowywany. Zmieniano m.in. układ otworów czy pomieszczeń.
W kościele było pochowane serce króla Władysława Jagiełły, który zmarł w tym mieście.

</doc>
<doc id="5275456" url="https://pl.wikipedia.org/wiki?curid=5275456" title="Skład Solny">
Skład Solny

Skład Solny () – nieistniejąca już miejscowość w Polsce, która znajdowała się na terenie obecnego województwa podkarpackiego, w powiatu jarosławskiego, w gminy Radymno. Leżał w w pobliżu miejscowości Sośnica-Brzeg na prawym brzegu Sanu.
Skład Solny był wsią ukraińską. W 1921 roku liczył 356 mieszkańców, w tym 341 ukraińskich grekokatolików i 15 Żydów. Do 1934 stanowiła gminę jednostkową w powiecie przemyskim, za II RP w woј. lwowskim. W 1934 w nowo utworzonej zbiorowej gminie Stubno. Tam utworzyła gromadę składającą się z miejscowości Skład Solny.
Podczas II wojny światowej w gminie Medyka w powiecie Przemysl w dystrykcie krakowskim (Generalne Gubernatorstwo). Liczył wtedy 132 mieszkańców. Ukraińcy zostali dobrowolnie i przymusowo deportowani do ZSRR.
Po wojnie w gminie Stubno w powiecie przemyskim w województwie rzeszowskim. Jesienią 1954 zniesiono gminy, tworząc gromady. Skład Solny wszedł w skład nowo utworzonej gromady Michałówka w powiecie radymniańskim wraz z Michałówką, Grabowcem i Nienowicami oraz przysiółkiem Brzeg, a po jej zniesieniu 31 grudnia 1961 – gromady Duńkowice w powiecie jarosławskim.
Nazwa miejscowości nie występuje w systemie TERYT, który został wprowadzony w 1999 r.
Nazwa miejscowości pochodzi z czasów, gdy znajdował się tu skład soli, dowożonej od XV w. z królewskich żup (warzelni) w rejonie Drohobycza. Sól tę w istniejącej tuż obok przystani na Sanie ładowano na łodzie i tratwy i spławiano do Sandomierza, a następnie do Gdańska.

</doc>
<doc id="5275458" url="https://pl.wikipedia.org/wiki?curid=5275458" title="Apel Jasnogórski">
Apel Jasnogórski



</doc>
<doc id="5275462" url="https://pl.wikipedia.org/wiki?curid=5275462" title="Iryna Wenediktowa">
Iryna Wenediktowa

Iryna Walentyniwna Wenediktowa, ukr. Ірина Валентинівна Венедіктова (ur. 21 września 1978 w Charkowie) – ukraińska polityk, prawniczka, naukowiec i profesor prawa. Od 17 marca 2020 do 17 lipca 2022, jako pierwsza kobieta, zajmowała urząd Prokuratora Generalnego Ukrainy.
W 2000 roku ukończyła z wyróżnieniem Narodowy Uniwersytet Spraw Wewnętrznych w Charkowie. 
W 2003 obroniła pracę doktorską na Narodowym Uniwersytecie Prawa im. Jarosława Mądrego w Charkowie. 
Od 2005 jest kierownikiem katedry prawa cywilnego na Charkowskim Uniwersytecie Narodowym im. Wasyla Karazina. 
W 2013 roku obroniła pracę habilitacyjną na Uniwersytecie Narodowym im. Tarasa Szewczenki w Kijowie. W 2014 roku otrzymała tytuł profesora Wydziału Prawa Cywilnego Narodowego Uniwersytetu Karazina w Charkowie.
W 2018 została radcą prawnym Wołodymyra Zełenskiego. Była członkiem jego sztabu wyborczego podczas kampanii prezydenckiej oraz ekspertem ds. reform w sądownictwie. 27 grudnia 2019 Iryna Wenediktowa została powołana na stanowisko p.o. dyrektora Państwowego Biura Śledczego (DBR) Ukrainy.
21 lipca 2019 została deputowaną IX kadencji Rady Najwyższej Ukrainy z listy partii Sługa Ludu. 29 sierpnia 2019 została przewodniczącym Parlamentarnej Komisji Polityki Prawnej. 14 stycznia 2020 zrezygnowała z funkcji deputowanej.

</doc>
<doc id="5275464" url="https://pl.wikipedia.org/wiki?curid=5275464" title="Wola Konopnicka">
Wola Konopnicka



</doc>
<doc id="5275466" url="https://pl.wikipedia.org/wiki?curid=5275466" title="Gramatyka języka ukraińskiego">
Gramatyka języka ukraińskiego

Gramatyka języka ukraińskiego (ukr. граматика української мови) – opis zjawisk gramatycznych w języku ukraińskim.
Język ukraiński, podobnie jak język polski, jest językiem silnie fleksyjnym. Występują w nim trzy rodzaje gramatyczne, dwie liczby i siedem przypadków. Odmianie przez przypadki (deklinacji) ulegają rzeczowniki, przymiotniki, zaimki i liczebniki. Można wyróżnić cztery wzorce odmiany rzeczownika (cztery deklinacje) oraz dwa wzorce odmiany czasownika (dwie koniugacje). W neutralnym szyku wyrazów podmiot poprzedza orzeczenie, a orzeczenie poprzedza dopełnienie (SVO), jednak kolejność słów może odbiegać od tego schematu, uwydatniając w ten sposób jakiś element zdania.
Fonetyka.
Litery a głoski.
Literom alfabetu ukraińskiego przypisany jest zazwyczaj jeden dźwięk, podobnie jak ma to miejsce w języku polskim. Do wyjątków należą:
Litery jotowane я, ю, є, ї wymawia się odpowiednio: /ja/, /ju/, /jɛ/, /ji/, jeśli znajdują się na początku wyrazu (np. я́блуко ‘jabłko’, ї́ду ‘jadę’), w pozycji po samogłosce (np. моя́ ‘moja’, дає́ ‘daje’) lub po apostrofie, który to informuje, że spółgłoska poprzedzająca literę jotowaną jest twarda (np. п'ю ‘piję’ м’я́со ‘mięso’). Litery я, ю, є w pozycji po spółgłosce oznaczają jej miękkość oraz odpowiednią samogłoskę (np. ня́ня ‘niania’).
Samogłoski.
W języku ukraińskim występuje 6 samogłosek czystych (akcentowanych): а, е, і, и, о, у. Zwykle realizowane są jako następujące dźwięki: odpowiednio //, //, //, //, //, //. Samogłoski te w akcentowanych sylabach wymawiane są wyraźnie i czysto. Nie ma podziału na samogłoski krótkie i długie.
W sylabach nieakcentowanych samogłoski //, //, // również brzmią praktycznie tak samo jak w sylabach akcentowanych. W większości przypadków również samogłoska // brzmi tak samo (np. молоко). W pozycji jednak przed akcentowaną sylabą z // czy // brzmi ona jak dźwięk pośredni między // a //, w niektórych źródłach przedstawiany jako //. Ma to miejsce np. w wyrazie кожу́х, który w zapisie fonetycznym oddającym tę specyficzną wymowę bywa przedstawiany jako коужу́х. Z kolei samogłoska // (oznaczana literą е) w nieakcentowanej sylabie oraz samogłoska // (oznaczana literą и) brzmią jak dźwięk pośredni między // a //, i w zapisie fonetycznym cyrylicą bywa to oddawane jako „eи” lub „ие”. Stąd wyrazy мене́ i мине́ mogą brzmieć praktycznie tak samo.
Ogólnie rzecz biorąc w nieakcentowanych sylabach można zaobserwować tendencję do centralizacji samogłosek, czyli artykułowania samogłosek wysokich jako nieco niższych, czy też przesunięcia przednich i tylnych samogłosek ku środkowi. Jest to przejaw harmonii samogłosek. Poza tym nieakcentowane sylaby są krótsze od akcentowanych, chyba że znajdują się w pozycji na końcu zdania.
Podobnie jak w języku białoruskim i rosyjskim, występuje pełnogłos widoczny w wyrazach takich jak моро́з ‘mróz’ czy бе́рег ‘brzeg’. W przeciwieństwie jednak do tych języków, w literackim języku ukraińskim nie występuje akanie.
Spółgłoski.
System spółgłoskowy języka ukraińskiego składa się z 32 fonemów reprezentowanych przez 22 litery. Spółgłoski przedniojęzykowo-zębowe tworzą pary, i w każdej z nich jedna samogłoska jest miękka a druga twarda. Pary te są następujące: т – ть (/t/ – /tʲ/); д – дь (/d/ – /dʲ/); с – сь (/s/ – /sʲ/); з – зь (/z/ – /zʲ/); ц – ць (/t͡s/ – /t͡sʲ/); дз – дзь (/d͡z/ – / d͡zʲ/); н – нь (/n/ – /nʲ/); л – ль (/l/ – /lʲ/); р – рь (/r/ – /rʲ/). Spółgłoska /j/ jest spółgłoską miękką i nie ma twardego odpowiednika. Spółgłoski wargowe /b/, /p/, /m/, /ʋ/, tylnojęzykowe /k/, /g/, /x/ oraz gardłowa /ɦ/ nie mogą być miękkie, ale w pozycji przed samogłoską /i/ mogą być częściowo zmiękczone (пом'якшені). Występują one też przed /a/ w kilku rodzimych wyrazach jak np. цвях, oraz nielicznych zapożyczonych wyrazach, w których po tych spółgłoskach stoi jotowana litera bez apostrofu (np. бюро). Spółgłoski ж /ʒ/, ш /ʃ/, дж /d͡ʒ/, ч /t͡ʃ/ także nie mają miękkich odpowiedników, ale przed /i/ mogą być częściowo zmiękczone.
Spółgłoska в /ʋ/ jest przed // realizowana jako [], przed // jako [], przed // lub // jako [], a na końcowej pozycji w sylabie jako niesylabotwórcze []. Forma у oraz в to dwa warianty tego samego przyimka.
Spółgłoski dźwięczne i bezdźwięczne.
Ukraińskie spółgłoski, podobnie jak w wielu innych językach, można dobrać w pary, w których jedna spółgłoska jest dźwięczna, a druga bezdźwięczna. Są to głoski reprezentowane przez litery i zbitki: п – б, ф – в (choć nie zawsze), т – д, ть – дь, с – з, сь – зь, ш – ж, ц – дз, ць – дзь, ч – дж, щ – ждж, к – ґ, х – г.
W przeciwieństwie do większości innych języków słowiańskich, w języku ukraińskim dźwięczne spółgłoski w pozycji na końcu wyrazu lub na końcu sylaby nie ulegają ubezdźwięcznieniu, np. мед /mɛd/, ніж /nʲiʒ/, ї́жте /ˈjiʒtɛ/, ро́зталь /ˈrɔztalʲ/. Z reguły dźwięczne spółgłoski zachowują swój dźwięczny charakter we wszystkich pozycjach z wyjątkiem /z/ w przyimku/prefiksie з. Z kolei spółgłoski bezdźwięczne w pozycji przed dźwięcznymi (prócz sonornych) są wymawiane zawsze w sposób dźwięczny, zarówno wewnątrz wyrazu, jak i na granicy między wyrazami, np. як де́ /jag ˈdɛ/ вокзал /wɔɡˈzaɫ/.
Akcent.
Akcent w języku ukraińskim jest swobodny – może padać na dowolną sylabę. Inaczej jest w języku polskim, gdzie na ogół pada na przedostatnią sylabę). Dodatkowo w języku ukraińskim jest on ruchomy, tzn. podczas odmiany danego wyrazu może przenosić się na inną sylabę (np. голова́ – го́лову ‘głowa – głowę’, пишу́ – пи́шеш ‘piszę – piszesz’). Niektóre wyrazy mogą mieć podwójny akcent, tzn. dwa warianty akcentuacyjne, np. стартови́й – ста́ртовий ‘startowy’.
Wymiana głosek.
Jedną z charakterystycznych cech języka ukraińskiego jest wymiana samogłoski „і” na „о” bądź „е”. Tego typu samogłoska „і” znajduje się w pozycji przed spółgłoską należącą do tej samej sylaby, zazwyczaj w rzeczownikach, ale też i w niektórych formach czasowników. Przykłady: рік – ро́ку ‘rok – roku’, він ніс – вона́ несла́ ‘on niósł – ona niosła’, ніс – но́са ‘nos – nosa’, шість – шести́ ‘sześć – sześciu’, кінь – коня́ ‘koń – konia’, Ки́їв – Ки́єва ‘Kijów – Kijowa’, сіл – село́ ‘wsi (dop. l. mn.) – wieś’, гір – гора́ ‘gór – góra’. Tego typu wymiana nie występuje zawsze, np. ліс – лі́су ‘las – lasu’. Do wyrazów bez tej wymiany należą te zawierające –оро–, –ере–, –оло–, –еле– między spółgłoskami (np. моро́з ‘mróz’, бе́рег ‘brzeg’); –ор–, –ер–, –ов– między spółgłoskami (np. горб ‘garb’, вовк ‘wilk’); wyrazy z wymianą samogłoski na zero fleksyjne (np. сон – сну ‘sen – snu’, день – дня ‘dzień – dnia’) oraz pewne nieco bardziej książkowe słowa (зако́н – зако́ну ‘prawo – prawa’).
W przypadku spółgłosek występują następujące alternacje: к → ч (рік – річни́й ‘rok – roczny’), к → ц (рік – у ро́ці ‘rok – w roku’); г → ж (слуга́ – служи́ти ‘sługa – służyć’), г → з (нога́ – нозі́ ‘noga – nodze’); х → ш (страх – страши́ти ‘strach – straszyć’), х → с (ву́хо – у ву́сі ‘ucho – w uchu’). Poza tym m.in.: т → ч, д → дж, с → ш, к → ч, з → ж, п → пль, б → бль, м → мль, ф → фль, н → нь, л → ль, р → рь, ст → щ, зд → ждж.
Rzeczownik.
Język ukraiński, podobnie jak język polski, należy do języków z rozbudowanym systemem fleksyjnym. Rzeczownik (іменник) odmienia się przez liczby, przypadki oraz ma swój rodzaj gramatyczny.
Rodzaj gramatyczny.
Wyróżnia się rodzaj męski (чоловічий рід), żeński (жіночий рід) i nijaki (середній рід). Większość rzeczowników rodzaju męskiego kończy się na spółgłoskę, np. стіл 'stół', чай 'herbata' Większość rzeczowników rodzaju żeńskiego kończy się na samogłoskę –а lub –я, np. гу́мка, ле́кція. Do rodzaju nijakiego należą zazwyczaj rzeczowniki zakończone na –о, –е, oraz mające końcówkę –я poprzedzoną podwojoną spółgłoską, np. вікно́ ‘okno’, по́ле ‘pole’, життя́ ‘życie’. Rzeczowniki zakończone na spółgłoski wargowe б, п, в, м, ф, a poza tym ш, ч, щ, ж mogą również być rodzaju męskiego lub żeńskiego, np. кров ‘krew‘ (ż) – рука́в ‘rękaw‘ (m); ніч ’noc’ (ż) – плач ’płacz’ (m); по́дорож ’podróż’ (ż) – ніж ‘nóż‘ (m). Rzeczowniki zakończone na miękki znak –ь (tj. na spółgłoskę miękką) mogą być rodzaju męskiego lub żeńskiego, np. день ’dzień’ (m), о́сінь ’jesień’ (ż). Końcówka –ець oraz –тель jest jednak typowa dla rodzaju męskiego, natomiast –ість – dla rodzaju żeńskiego, np. англі́єць ‘Anglik’, вчи́тель ‘nauczyciel’, сві́жість ‘świeżość’. Pewne wyrazy odnoszące się do osób mogą być zaliczane do rodzaju wspólnego (спільний рід), funkcjonując, zależnie od płci osoby, do której się odnoszą, jako rzeczowniki rodzaju męskiego lub żeńskiego. Wśród nich można wyróżnić grupę rzeczowników zakończonych na –а lub –я, np. слуга́ ‘sługa, służąca’, неро́ба ‘nierób’, базі́ка ‘gaduła’.
Liczba.
Rzeczowniki na ogół mają formy liczby pojedynczej i mnogiej, jednak występują także i takie, mające wyłącznie liczbę pojedynczą (singularia tantum) lub wyłącznie mnogą (pluralia tantum). Do tych pierwszych należy np. молоко ‘mleko’, пісок ‘piasek’, Київ ‘Kijów’, геройство 'bohaterstwo', choć od niektórych z nich w specyficznym znaczeniu da się utworzyć także liczbę mnogą. Do pluralia tantum należy: две́рі ‘drzwi’, граблі́ ‘grabie’, джу́нглі ‘dżungla’, Карпати ‘Karpaty’, гро́ші ‘pieniądze’. Użycie liczby w związkach wyrazowych rzeczowników z czasownikami może różnić się w porównaniu z polszczyzną, np. ловити рибу ‘łowić ryby’, купувати малину ‘kupować maliny’.
Przypadki.
Odmianie przez przypadki (deklinacji) ulegają rzeczowniki, przymiotniki, zaimki i liczebniki. Wyróżnia się 7 przypadków (відмі́нок): mianownik (називни́й), dopełniacz (родови́й) celownik (дава́льний), biernik (знахі́дний), narzędnik (ору́дний), miejscownik (місце́вий), wołacz (кли́чний). Można wyróżnić 4 wzorce odmiany rzeczownika (tj. 4 deklinacje), a w dwóch pierwszych deklinacjach można dodatkowo w zależności od zakończenia tematu wydzielić grupy twarde, miękkie i mieszane.
Istnieją rzeczowniki obcego pochodzenia zakończone na samogłoski, które są nieodmienne, np. жюрі́ 'jury', авеню́ 'aleja', кенгуру́ 'kangur', конферансьє 'konferansjer', ре́фері 'sędzia, arbiter', таксі́ 'taksówka', шимпанзе́ 'szympans'.
Do deklinacji I należą rzeczowniki przede wszystkim rodzaju żeńskiego, poza tym niektóre rzeczowniki rodzaju męskiego oraz wspólnego zakończone na –а lub –я. Do grupy twardej należą te zakończone na –а, do miękkiej – te zakończone na –я (w tym te z tematem zakończonym na j, co w zapisie wyrażają końcówki zaczynające się na jotowaną literę), a do mieszanej – te zakończone na spółgłoski szeleszczące (шиплячі приголосні), tj. dźwięki reprezentowane przez litery ж, ч, щ, ш, дж.
Wołacz w liczbie mnogiej równy jest mianownikowi liczby mnogiej. Biernik w liczbie mnogiej jest taki sam jak mianownik liczby mnogiej w przypadku rzeczowników nieżywotnych lub taki sam jak dopełniacz liczby mnogiej w przypadku rzeczowników żywotnych, np. бачити чоловіків ‘widzieć mężczyzn’, бачити псів ‘widzieć psy’.
W tematach zakończonych na głoski /k/, /x/, /g/ i gardłowe /ɦ/ przed końcówką –і zachodzi wymiana spółgłosek: рука – руці, муха – мусі, мамалиґа – мамализі lub мамалидзі, нога – нозі. W dopełniaczu liczby mnogiej, kiedy powstają zamknięte sylaby, może zachodzić wymiana „о”, „е” na „і”, np. ноги – ніг, го́лови – голі́в. W rzeczownikach o końcówkach –ка, –еьнка pojawia się w dopełniaczu liczby mnogiej pomocnicze „o” (горі́лка – горі́ло́к), a w tych o końcówkach –ня, –ля – pomocnicze „е” (ліка́рня – ліка́рень).
Do deklinacji II grupy twardej należą rzeczowniki rodzaju męskiego z tematem zakończonym na twardą spółgłoskę (oprócz szeleszczących) oraz rzeczowniki rodzaju męskiego i nijakiego zakończone na –о. Do grupy miękkiej należą te kończące się na miękką spółgłoskę (–ь, –й) i niektóre rzeczowniki zakończone na –ар, –ир, a poza tym rzeczowniki rodzaju nijakiego zakończone na –е, –я (bez sufiksów –ен–, –ят–). Do grupy mieszanej należą m.in. rzeczowniki zakończone na spółgłoskę szeleszczącą czy też rzeczowniki rodzaju nijakiego zakończone na –е poprzedzone spółgłoską szeleszczącą (np. плече́, я́вище).
Rzeczowniki deklinacji II mogą mieć w dopełniaczu końcówkę –а lub –у w zależności od znaczenia. Końcówkę –а mają rzeczowniki oznaczające m.in. osoby, zwierzęta, istoty żywe, przedmioty, nazwy jednostek miary i terminy obcego pochodzenia. Końcówkę –у mają rzeczowniki oznaczające substancje, materiał, pojęcia zbiorcze, pojęcia abstrakcyjne, nazwy procesów, stanów, zjawisk życia społecznego, terminy chemiczne, fizyczne, ekonomiczne, językoznawcze obcego pochodzenia, nazwy sportów, tańców, gier, rodzajów organizacji (клуб, теа́тр). W celowniku liczby pojedynczej rzeczowniki mogą przyjmować dwie różne końcówki (–ові / еві lub –у / –ю), a w miejscowniku nawet trzy końcówki. Przed końcówką –і następują odpowiednie wymiany w temacie, np. ніж – на ножі, рік – у році, рух – у русі, ріг – на розі. W wołaczu końcówkę –е mają m.in. rzeczowniki o temacie zakończonym na twardą spółgłoskę, a te zakończone na spółgłoskę tylnojęzykową oraz –ець podlegają wymianie: коза́к – коза́че (k : cz), друг – дру́же (h : ż), хло́пець – хло́пче (c’ : cz). Typową końcówką w dopełniaczu liczby mnogiej jest –ів, a końcówka –ей występuje w niektórych wyrazach jako wyjątek (гостей, коней, грошей). Zerową końcówkę w dopełniaczu liczby mnogiej mają rzeczowniki z sufiksem –ин, np. (кия́нин – кия́н 'kijowianin – kijowian'), oraz pewne inne rzeczowniki, np. раз – сто раз 'raz – sto razy'.
Rzeczowniki rodzaju nijakiego mają biernik i wołacz równy mianownikowi. Znacznie rzadziej występuje tu wariantywność i możliwość wyboru jednej z dwóch czy trzech końcówek.
Rzeczowniki deklinacji III mają temat zakończony na miękki znak, spółgłoskę szeleszczącą lub wargową (jako wyjątek należy tu także rzeczownik мати), a w dopełniaczu, celowniku i miejscowniku liczby pojedynczej mają końcówkę –і.
Rzeczownik мати funkcjonujący tu jako wyjątek przybiera w odmianie dodatkowy sufiks –ер–, a w dopełniaczu liczby mnogiej wyjątkową końcówkę –ів (inne mają tu końcówkę –ей). Jeśli temat kończy się na pojedynczą spółgłoskę, to w narzędniku liczby pojedynczej ulega ona podwojeniu (о́сінь – о́сінню, ale: ра́дість – ра́дістю). Jeśli temat kończy się na spółgłoskę wargową lub –р, to przed końcówką –ю pojawia się apostrof. W liczbie mnogiej występują końcówki –ям, –ями, –ям prócz rzeczowników z tematem zakończonym na spółgłoskę szeleszczącą, kiedy to używa się końcówek –ам, –ами, –ах. W mowie codziennej na ogół wołacz liczby pojedynczej ma taką samą formę jak mianownik, jednak w poezji przybiera końcówkę –е.
Rzeczowniki deklinacji IV są rodzaju nijakiego i ogólnie rzecz biorąc oznaczają młode potomstwo zwierząt i ludzi bądź zdrobnienia przedmiotów. Należy tu także kilka rzeczowników rodzaju nijakiego zakończonych ma –м'я (ім'я, плем'я, сі́м'я). W odmianie w liczbie mnogiej występują we wszystkich przypadkach sufiksy –ат– / –ят– lub –ен–. W liczbie pojedynczej sufiksów nie ma w mianowniku, bierniku i wołaczu, natomiast w rzeczownikach, dla których właściwy jest sufiks –ен– stosowany jest on opcjonalnie w dopełniaczu i narzędniku.
Przymiotnik.
Przymiotnik (прикме́тник) jest częścią mowy określającą właściwości rzeczownika. Można wyróżnić przymiotnik jakościowy (wskazujący na cechy przedmiotów, np. до́вгий ‘długi’), relacyjny (wskazujący na właściwości przedmiotu poprzez związek z innym przedmiotem, np. океа́нський ‘oceaniczny’) oraz dzierżawczy (wskazujący na przynależność przedmiotu, np. батьків ‘ojcowski’). Do przymiotników zaliczają się również liczebniki porządkowe (np. дру́гий ‘drugi’).
Przymiotnik odnoszący się do danego rzeczownika jest zgodny z nim pod względem liczby, rodzaju i przypadku. Używany jest we frazie rzeczownikowej jako przydawka (np. синє небо ‘niebieskie niebo) lub orzecznik (np. небо стало сине ‘niebo stało się niebieskie’).
Przymiotniki mogą występować również w roli rzeczowników, np. Здоро́вий хво́рого не розумі́є. ‘Zdrowy chorego nie rozumie’.
Formy pełne przymiotnika.
Przymiotniki mogą mieć formę pełną i krótką. Typową formą jest ta pełna – przymiotniki te mają kategorię rodzaju, liczby i przypadka. Używane są we wszystkich składniowych funkcjach typowych dla przymiotnika (jako przydawka lub orzecznik).
Forma pełna ma dwa warianty: ściągnięty (стягнений) i nieściągnięty (нестягнений). We współczesnym literackim języku ukraińskim w mianowniku używa się przymiotników nieściągniętych dla rodzaju męskiego i ściągniętych dla rodzaju żeńskiego, nijakiego oraz w liczbie mnogiej. Formy te wyglądają następująco: молоди́й ‘młody’, коли́шій ‘dawny’; молода́ ‘młoda’, коли́шня ‘dawna’; молоде́ ‘młode’, коли́шнє ‘dawne’; молоді́ ‘młodzi, młode’, коли́шні ‘dawni, dawne’ (молоди́й reprezentuje odmianę twardą, a коли́шій – miękką).
Istnieją nieściągnięte formy dla innych rodzajów niż męski, ale są zarezerwowane dla języka poezji oraz tekstów folklorystycznych i nie zaleca się ich stosowania w standardowym języku. Wyglądają one następująco: молода́я, коли́шняя; молоде́є, коли́шнєє, молоді́ї, коли́шнії. Z kolei w północnych dialektach spotyka się ściągniętą formę dla mianownika rodzaju męskiego: молоди́, коли́шні.
Odmiana przymiotnika.
Ukraińskie przymiotniki mają w liczbie pojedynczej osobne formy dla każdego rodzaju, ale tylko jedną w liczbie mnogiej. Formy dla rodzaju męskiego i nijakiego w dużej mierze się pokrywają. Biernik rodzaju męskiego w liczbie pojedynczej oraz biernik w liczbie mnogiej zależy od kategorii żywotności opisywanego rzeczownika. Jeśli jest to rzeczownik żywotny, to w przymiotniku stosuje się formę dopełniacza, a jeśli nieżywotny – mianownika. Formy wołacza są takie same jak mianownika.
Przymiotniki można podzielić na twardotematowe i miękkotematowe. Do przymiotników twardotematowych należą te z tematem zakończonym na twardą spółgłoskę i z końcówką –ий w mianowniku rodzaju męskiego. Należą tu także przymiotniki dzierżawcze z końcówką –ів, –ин (lub –їв, –їн po samogłosce lub apostrofie) w mianowniku rodzaju męskiego. Do przymiotników miękkotematowych należą te z tematem zakończonym na miękką spółgłoskę z sufiksem –н–, które kończą się na –ій w mianowniku rodzaju męskiego (lub –їй po samogłosce) oraz te z tematem zakończonym na j (np. короткоши́їй). Przymiotniki zakończone na –лиций wykazują mieszaną odmianę. Istnieją także przymiotniki nieodmienne, np. беж ‘beżowy’, бордо́ ‘bordowy’.
Przykładowe zdania z użyciem przymiotników dzierżawczych: Це зя́теві фа́рби. ‘To farby zięcia’ („zięciowe farby”). Це Ю́риєві батаре́йки. ‘To bateryjki Jerzego’.
Formy krótkie przymiotnika.
Formy krótkie przymiotnika występują tylko w formie rodzaju męskiego w mianowniku. Ograniczona jest grupa przymiotników, od których da się utworzyć taką formę. Do najczęściej używanych należy: варт ‘warty, wart’, ви́нен ‘winny, winien’, зго́ден (з) ‘zgodny (z)’, дрі́бен 'drobny', жо́ден ‘żaden’, здоро́в ‘zdrowy, zdrów’, зе́лен ‘zielony’, ко́жен ‘każdy’, ладен, ла́скав, мо́лод ‘młody’, пе́вен ‘pewny, pewien’, по́вен (+ dopełniacz) ‘pełny, pełen’, пови́нен ‘powinien’, потрі́бен (+ celownik), рад (+ celownik), сля́вен, я́сен. Typowo stosowane są one w funkcji orzecznika, np. Я ви́нен тобі́ бага́то гроше́й. ‘Jestem tobie winny dużo pieniędzy’.
Przymiotniki ко́жен i жо́ден mogą być używane jako przydawki. W poezji oraz w tekstach folklorystycznych również inne przymiotniki w swojej krótkiej formie mogą być używane jako przydawki, bez odmiany przez rodzaj, liczbę czy przypadki, np. зе́лен сад-виногра́д ‘zielony ogród’, з його саду, зе́лен саду-винограду ‘z jego ogrodu, zielonego ogrodu’ (Pawło Tyczyna).
Stopniowanie przymiotników.
Od przymiotników jakościowych, które oznaczają właściwości mogące mieć większe lub mniejsze natężenie, można utworzyć stopień wyższy (вищий ступінь) i najwyższy (найвищий ступінь). Przymiotniki relacyjne nie stopniują się. Stopień wyższy wskazuje na wyższy stopień natężenia właściwości danego przedmiotu w porównaniu do innego przedmiotu. Stopień najwyższy może wskazywać na najwyższe natężenie właściwości z jakiejś grupy (superlatyw, np. найтепліший день місяця ‘najcieplejszy dzień miesiąca’) lub bardzo wysokie natężenie właściwości bez porównań (elatyw, np. листя гойдається від найменшого руху повітря ‘liście kołyszą się od najmniejszego ruchu powietrza’).
Stopień wyższy i stopień najwyższy mogą mieć formę prostą (syntetyczną) i złożoną (analityczną). Właściwie każdy przymiotnik można stopniować, tworząc formy proste lub złożone, ale złożone występują częściej z wielosylabowymi przymiotnikami. Stopień wyższy prosty tworzy się przez dodanie do tematu przymiotnika (utworzonego przez odjęcie końcówki fleksyjnej) sufiksu –іш– lub –ш–, np. молоди́й – моло́дший ‘młody – młodszy’, бі́дний – бідні́ший ‘biedny – biedniejszy’, нови́й – нові́ший ‘nowy – nowszy’. Sufiks –ш– dodaje się przeważnie do przymiotników z tematami zakończonymi na –ок–, –ек–,–к– i wówczas one wypadają, np. глибокий – глибший ‘głęboki – głębszy’, коро́ткий – коро́тший ‘krótki – krótszy’, далекий – дальший ‘daleki – dalszy’. W przymiotnikach z tematami z zakończeniami –г–, –з–, –ж– przechodzą one w –жч–, a te z –с– zmieniają się w щ, np. дороги́й – доро́жчий, вузьки́й – ву́жчий, тяжки́й – тя́жчий, високий – вищий. Poza tym można utworzyć formę złożoną, dodając do formy wyjściowej w stopniu równym słowo більш ‘bardziej‘ lub менш ‘mniej‘, np. більш глибокий. Niektóre przymiotniki mogą łączyć się wymiennie z sufiksem –іш– lub –ш–, np. бага́тий – бага́тший lub бага́тіший ‘bogaty – bogatszy’.
Stopień najwyższy tworzy się poprzez dodanie prefiksu най– do formy przymiotnika w stopniu wyższym, np. ближчий – найближчий ‘bliższy – najbliższy’. Formę złożoną tworzy się przy użyciu słów найбільш ‘najbardziej’, найменш ‘najmniej’ dodanych do przymiotników w stopniu równym, np. найбільш глибокий.
Niektóre przymiotniki stopniują się nieregularnie, np. пога́ний – гі́рший – найгі́рший ‘zły – gorszy – najgorszy’, мали́й – ме́нший – найме́нший ‘mały – mniejszy – najmniejszy’, до́брий – кра́щий/лі́пший – найкра́щий/найлі́пший ‘dobry – lepszy – najlepszy’, вели́кий – бі́льший – найбі́льший ‘duży – większy – największy’.
Konstrukcje porównujące z użyciem przymiotników w stopniu wyższym można tworzyć za pomocą spójników ніж (+ mianownik) i як (+ mianownik) oraz przyimków від (+ dopełniacz) i за (+ biernik). Przykłady: Гали́на моло́дша, ніж/як Окса́на. Гали́на моло́дша від Окса́ни. Гали́на моло́дша за Окса́ну. ‘Halina jest młodsza od Oksany / niż Oksana’. Konstrukcje porównujące z użyciem przymiotników w stopniu najwyższym można tworzyć za pomocą przyimków з (+ dopełniacz), се́ред (+ dopełniacz), lub між (+ narzędnik). Przykłady: Цей сад найбі́льший з/се́ред усі́х саді́в. Цей сад найбі́льший між усіма́ сада́ми. ‘Ten sad jest największy ze wszystkich sadów’.
Przysłówek.
Przysłówek (прислівник) jest nieodmienną częścią mowy, która określa cechy czynności, stanu czy też właściwości innej cechy. Może wyrażać właściwości czasownika (гарно співати ‘ładnie śpiewać’), przymiotnika (дуже добра ‘bardzo dobra’), innego przysłówka (неймовірно цікаво ‘niewiarygodnie ciekawie’), a w pewnych przypadkach także rzeczownika (поїздка додому ‘podróż do domu’).
Przysłówki jakościowe można utworzyć od jakościowych przymiotników poprzez dodanie do tematu przymiotnika sufiksu –о lub (rzadziej) –е, np. швидки́й – шви́дко ‘szybki – szybko’, мали́й – ма́ло ‘mały – mało’, пога́ний – пога́но ‘zły – źle’, до́брий – до́бре ‘dobry – dobrze’. Odpowiadają one na pytanie „jak”?.
Poza tym można wyróżnić przysłówki sposobu (np. вголос ‘na głos’), ilości i natężenia (np. дуже ‘bardzo’, трохи ‘trochę’, занадто ‘zbyt’), miejsca (np. далеко ‘daleko‘, униз ‘w dół’, надворі ‘na dworze’), czasu (np. вчора ‘wczoraj’, торік ‘w zeszłym roku’, зранку ‘z rana’, вночі ‘nocą’).
Osobną grupą przysłówków jest ta o charakterze zaimkowym, które podobnie jak zaimki, nie podają miejsca, czasu i sposobu, a wskazują na miejsce, czas bądź sposób. W związku z tym nazywane są czasem „przysłówkami zaimkowymi” (займенникові прислівники). W przeciwieństwie do zaimków, nie zastępują imiennych części mowy, tj. takich, dla których właściwe są kategorie przypadka, rodzaju i liczby. Należą tu takie przysłówki jak: де ‘gdzie’, десь ‘gdzieś’, там ‘tam’, сюди ‘tutaj’, по-своєму ‘po swojemu’, нікуди ‘donikąd’, всюди ‘wszędzie’, коли ‘kiedy’, колись ‘kiedyś’, коли-небудь ‘kiedykolwiek’, де-не-де ‘gdzieniegdzie’, будь-як ‘jak bądź’.
Przysłówek może samodzielnie wyrażać stan w bezosobowych konstrukcjach, np. Тут тепло́. ‘Tutaj jest ciepło’. Osoba, której dotyczy ten stan może być wyrażona w celowniku, np. Мені́ хо́лодно ‘Jest mi zimno’. Мені́ ціка́во. ‘Jestem zaciekawiony’. Formy o charakterze przysłówkowym mogą także tworzyć konstrukcje modalne, np. Можли́во. ‘Jest to możliwe’.
Stopniowanie przysłówków.
Przysłówki wyrażające jakość mogą podobnie jak przymiotniki podlegać stopniowaniu i podobnie jak one mogą mieć formę prostą i złożoną. Formę prostą stopnia wyższego tworzy się przez dodanie do tematu sufiksu –іш– lub –ш– (jak w przypadku przymiotników), a w stopniu najwyższym dodaje się prefiks най–. Zachodzą też te same przemiany w zakończeniach tematów (–г–, –з–, –ж– przechodzi w –жч–, a –с– w щ; –ок–, –ек–,–к– wypada z tematów). W efekcie formy przysłówka w stopniu wyższym i najwyższym mają taką samą formę jak przymiotniki w stopniu wyższym i najwyższym w mianowniku liczby mnogiej rodzaju nijakiego. W przeciwieństwie jednak do przymiotników, przysłówki te pełnią funkcję okolicznika. Przykłady: ти́хо – ти́хше – найти́хше ‘cicho – ciszej – najciszej’; чи́сто – чисті́ше – найчисті́ше ‘czysto – czyściej – najczyściej’. Analogicznie jak w przypadku stopniowania przymiotników tworzone są formy złożone: щасли́во – більш щасли́во – найбі́льш щасли́во ‘szczęśliwie – bardziej szczęśliwie – najbardziej szczęśliwie’.
Konstrukcje porównujące z użyciem przysłówków w stopniu wyższym, podobnie jak w przypadku przymiotników, można tworzyć za pomocą spójników ніж (+ mianownik) i як (+ mianownik) oraz przyimków від (+ dopełniacz) i за (+ biernik). Przykład: Вин співа́є голосні́ше, ниж / як я. Вин співа́є голосні́ше від/за ме́не. ‘On śpiewa głośniej niż ja / ode mnie’. Konstrukcje porównujące z użyciem przymiotników w stopniu najwyższym można tworzyć za pomocą przyimków з (+ dopełniacz), се́ред (+ dopełniacz), lub між (+ narzędnik). Przykład: Він спива́є найголосні́ше з/се́ред усі́х на́ших діте́й. Він співа́є найголосні́ше між усіма́ на́шими ді́тьми. ‘On śpiewa najgłośniej ze wszystkich naszych dzieci’.
Zaimki.
Zaimek (займенник) to część mowy, która wskazuje na przedmioty oraz właściwości i zastępuje te wyrazy, zachowując ich funkcje składniowe. Można wyróżnić zaimki rzeczowne (wskazujące na przedmioty, np. я ‘ja’, хто ‘kto’, ніщо ‘nic’), przymiotne (wskazujące na cechy, np. який ‘jaki’, котрий ‘który’, нічий ‘niczyj’) i liczebne (wskazujące na liczebność, np. скільки ‘ile’, стільки ‘tyle’).
Zaimki można podzielić na następujące kategorie:
Zaimki osobowe.
Na ogół zaimków osobowych w mianowniku w połączeniu z czasownikami nie pomija się, nawet jeśli same końcówki czasowników mogą ukazywać wykonawcę czynności, podczas gdy w języku polskim zwykle się je opuszcza. Użycie tych zaimków jest szczególnie istotne (choć również i tu nie jest obowiązkowe), gdy czasownik jest użyty w czasie przeszłym, trybie przypuszczającym i stronie biernej. W mowie potocznej opuszczanie zaimka osobowego w mianowniku występuje stosunkowo częściej.
W 3. osobie liczby mnogiej w polszczyźnie występuje męskoosobowa forma oni i niemęskoosobowa forma "one". W języku ukraińskim występuje tylko jedna forma вони. Stąd zdania: "Oni tam byli" oraz "One tam były" w języku ukraińskim brzmią tak samo: Вони там були.
Zaimek ви ‘wy’ może odnosić się również do pojedynczej osoby w ramach formy grzecznościowej, jednak forma czasownika jest w połączeniu z nim zawsze w liczbie mnogiej.
Kiedy zaimki osobowe występują z przyimkiem, to w bierniku i dopełniaczu liczby pojedynczej następuje przesunięcie akcentu z końcowej pozycji: мене́ – до ме́не, тебе́ – у те́бе. W przyimkach 3. os. w dopełniaczu i bierniku występuje cząstka н–, kiedy połączone są z przyimkiem, a w narzędniku i miejscowniku występuje ona stale.
Zaimek zwrotny себе, podobnie jak polski odpowiednik siebie nie ma formy mianownika i nie odmienia się przez liczbę i rodzaj. Przykład: За́втра ми пове́рнемося до се́бе. ‘Jutro wrócimy do siebie’. Relację wzajemności można wyrazić poprzez odpowiednią formę zwrotu оди́н о́дного, np. Ми позмовля́ли оди́н про о́дного. ‘Rozmawialiśmy o sobie (nawzajem)’. Щове́чора вони́ телефону́ють одна́ до о́дної. ‘Każdego wieczoru telefonują do siebie (jedna do drugiej)’.
Zaimek osobowy w liczbie mnogiej może być użyty w konstrukcji z przyimkiem з + formą rzeczownika lub innego zaimka w narzędniku, np. ми з бра́том ‘ja i brat’.
Zaimki dzierżawcze.
Tak jak мій ‘mój’ odmienia się твій ‘twój’, свій ‘swój’, a ваш ‘was’ odmienia się jak наш ‘nasz’. Zaimki dzierżawcze 3. os. liczby pojedynczej nie odmieniają się: його́ ‘jego’, її́ ‘jej’, їх ‘ich’. Istnieje poza tym forma ї́хній ‘ich’ (przypominająca potoczne polskie „ichni”) odmieniająca się jak przymiotnik o miękkim temacie.
Zaimki pytajne i względne.
Jako zaimki względne wprowadzające zdanie podrzędne stosowane są zaimki: яки́й, котри́й, чий, хто, що. Zaimek яки́й jest najczęściej używanym zaimkiem względnym i oznacza nie tylko ‘jaki’ (w odniesieniu do cechy), ale również ‘który’ (także w odniesieniu do osoby czy przedmiotu). Zaimek котри́й ‘który’ ma ograniczone zastosowanie do identyfikowania jakiegoś specyficznego przedmiotu spośród innych w grupie. Przykłady: Там сиди́ть ді́вчина, яка́ ме́шкає в Оде́сі. ‘Tam siedzi dziewczyna, która mieszka w Odessie’. Я хоті́в би зна́ти, о котрі́й (годи́ні) вони́ бу́дуть у Ки́єві. ‘Chciałbym wiedzieć, o której (godzinie) będą w Kijowie’. Вони́ зна́ють, хто ви́нен. ‘Oni wiedzą, kto jest winien’. Чи ти пам'ята́єш, що було́ в гаманці? ‘Czy pamiętasz, co było w portfelu?’.
Zaimek що może być używany także w odniesieniu do ludzi, np. Я не зна́ю люди́ни, що їй я дав кни́жку. ‘Nie znam osoby, której dałem książkę‘. Po przyimkach zaimek ten często przybiera formę ві́що, np. По ві́що він пішо́в туди́? ‘Po co on tam poszedł?’ Mogą się też one nawet zlać w jeden wyraz jak w наві́що ‘dlaczego’.
Przykłady z zaimkami pytajnymi: Які́ череви́ки вона́ ма́є? ‘Jakie ona ma buty?’ Котрі́ череви́ки вона́ но́сить, бі́лі, кори́чневі, чи чо́рні? ‘Które buty ona nosi – białe, brązowe czy czarne?’. Porównanie użycia zaimka чий jako zaimka pytajnego i względnego: Чия́ це кімна́та? ‘Czyj to pokój?’ Я спита́в його́, чия́ це кімна́та. ‘Spytałem go, czyj to pokój’.
Inne zaimki.
Przykład: Хто зна́є цих дівча́т? Ми зна́ємо і цю, і ту. ‘Kto zna te dziewczyny? Znamy i tę, i tamtą’.
Przesunięcie akcentu z końcowej pozycji przy połączeniu z przyimkami dotyczy także innych form zaimkowych niż zaimki osobowe jak: бі́ля ко́го (ко́гось), від то́го, від чо́го (чо́гось), у цьо́го, з усьо́го, на то́му, при цьо́му, в чо́му (чо́мусь), в усьо́му. Jeśli jednak w wyrażeniu przyimkowym nie występuje sam zaimek, to przesunięcie nie występuje, np. до його́ ха́ти, до її́ до́му.
Zaimki ко́жен (ко́жний), вся́кий, всіля́кий, сами́й, са́мий (сами́й хліб ‘sam chleb’, ale: той са́мий ‘ten sam’), сам (сама́, самі́) odmieniają się jak przymiotniki grupy twardej.
Przykład: Він з’їв усе́ моро́зиво. ‘Zjadł całego loda’.
Zaimki nieokreślone i przeczące tworzone są na bazie zaimków pytajno-względnych, do których dodane są odpowiednie formanty. Do takich formantów występujących w pozycji przed zaimkiem należy: –сь, –будь, –небудь, a te występujące po zaimku to: де–, аби–, ні–, будь–, казна–, чтозна–. Niektóre z tak utworzonych zaimków rozdzielają się, gdy łączą się z przyimkiem, który to zajmuje pozycję środkową. W przypadku де́хто, де́що przyimek może znajdować się pomiędzy elementami zaimka lub przed nim.
Przykład: Я ніко́ли ні про ко́го не говорю́. ‘Nigdy o nikim nie rozmawiam’. Я ніко́му не дам ві́дповіді. ‘Nikomu nie dam odpowiedzi’. Я нічо́го не сказа́в у ві́дповідь. ‘Niczego/Nic nie powiedziałem w odpowiedzi’.
Te zaimki przeczące mogą także występować w wersji z akcentowanym prefiksem ні́ – ні́кого, ні́чого, które mają znaczenie odpowiednio ‘nie ma kogo’, ‘nie ma czego’ i mają takie samo znaczenie jak konstrukcje typu нема́(є) кого́. Przykłady: Ні́ з ким працюва́ти. ‘Nie ma z kim pracować’. Ні́ за що купи́ти хлі́ба. ‘Nie ma za co kupić chleba’. Analogicznie obok form ніде́ ‘nigdzie’, ніку́ди ‘donikąd’, ніко́ли ‘nigdy’ występują formy ні́де ‘nie ma gdzie’, ні́куди ‘nie ma dokąd’, ні́коли ‘nie ma kiedy’, ні́як ‘nie ma jak’, np. Мені́ ні́коли. ‘Nie mam kiedy’ (nie mam czasu). Їм ні́як поверну́тися. ‘Nie mają jak wrócić’.
Bezosobową konstrukcję нема́(є) кого́ można przekształcić w formę osobową, np. Я не ма́ю коли́ наїстися. ‘Nie mam kiedy się najeść’.
Liczebniki.
Liczebniki wyrażają liczbę, liczebność lub kolejne miejsce w pewnym zbiorze. Można wyróżnić liczebniki główne (np. один ‘jeden’, сто ‘sto’), zbiorowe (шестеро ‘sześcioro’, обоє ‘oboje’), ułamkowe (три четвертих ‘trzy czwarte’, півтора ‘półtora’) i porządkowe (перший ‘pierwszy’, сотий ‘setny’). Liczebniki odmieniają się przez przypadki, natomiast kategoria rodzaju i liczby (poza liczebnikami porządkowymi) jest ograniczona.
Liczebniki główne.
Liczebnik оди́н, podobnie jak polski „jeden“ odmienia się w największym stopniu, tj. przez przypadki, rodzaj i liczbę. Wykazuje odmianę jak zaimek той. Liczebnik „dwa” ma w mianowniku i bierniku (w odniesieniu do rzeczowników nieżywotnych, który pokrywa się z mianownikiem) formę два ‘dwa’ w rodzaju męskim i nijakim, a dla rodzaju funkcjonuje forma дві ‘dwie’. W pozostałych formach nie ma rózróżnienia względem rodzaju. Tak jak п’ять ‘pięć’ odmieniają się liczebniki z zakresu 9–20 oraz dziesiątki: 30, 40, 50, 60, 70, 80. Podobnie odmieniają się też liczebniki 6, 7, 8, choć tam zachodzą pewne zmiany fonetyczne w temacie. Liczebniki 40, 90 i 100 we wszystkich przypadkach zależnych kończą się na –а, np. со́рок – сорока́.
Porównaj użycie liczebnika оди́н w zwrocie wyrażającym wzajemność: Вони́ помага́ють одне́ о́дному. ‘Oni pomagają sobie wzajemnie’. Użyta forma одне́ о́дному wskazuje, że chodzi o mężczyznę i kobietę. Porównaj: Вони́ ба́чать одні́ о́дних. Oni się widzą (o dwóch grupach ludzi). Вони́ чека́ють оди́н на о́дного. ‘Oni czekają na siebie’ (o dwóch mężczyznach). Вони́ зна́ють одна́ о́дну. ‘One się znają’ (o dwóch kobietach).
Liczebnik 1 zachowuje się jak przymiotnik. Liczebniki 2, 3, 4 łączą się z rzeczownikami w liczbie mnogiej. Jeśli przykładowo są w mianowniku, to i rzeczownik używany jest w mianowniku. Jeżeli stosowany jest biernik, to biernikowa forma zarówno liczebnika, jak i rzeczownika jest równa mianownikowi, kiedy rzeczownik ten jest nieżywotny. Równa jest natomiast dopełniaczowi, jeśli rzeczownik jest żywotny. Przykład: Я ба́чу чоти́ри крісла, двох жінок і трьох чоловіків у кімнаті. ‘Widzę cztery krzesła, dwie kobiety i trzech mężczyzn w pokoju. Po liczebnikach z zakresu 5–20 oraz po dziesiątkach, setkach, tysiącu oraz po liczebnikach złożonych zakończonych na 5, 6, 7, 8, 9 występują rzeczowniki w dopełniaczu liczby mnogiej, np. ти́сяча до́лярів ‘tysiąc dolarów’, шість олівці́в ‘sześć ołówków’. Liczebniki тисяча, мільйон, мільярд odmieniają się jak rzeczowniki, mogą tworzyć liczbę mnogą, np. тисячі студентів ‘tysiące studentów’, мільйони туристів ‘miliony turystów’.
W liczebnikach złożonych o właściwościach składniowych decyduje ostatni element. Stąd: два́дцять оди́н крок ‘dwadzieścia jeden kroków’, два́дцять два кро́ки ‘dwadzieścia dwa kroki’, два́дцять п’ять кро́ків ‘dwadzieścia pięć kroków’. Odmianie podlegają jednak wszystkie składowe elementy liczebnika głównego, np. тридцяти восьми ‘trzydziestu ośmiu’. Z kolei w złożonych liczebnikach porządkowych odmienia się tylko ostatni element, np. двадцять сьома ‘dwudziesta siódma’, у ти́сяча сімсо́т вісімдесят дев’я́тому році ‘w tysiąc siedemset osiemdziesiątym dziewiątym roku’.
Liczebniki zbiorowe.
Liczebników zbiorowych w zakresie od дво́є ‘dwoje’ do ‘че́тверо’ używa się w języku ukraińskim dość powszechnie, a w pewnego stopnia także do де́сятеро ‘dziesięcioro’. Stosowane są w odniesieniu do grupy ludzi czy zwierząt. Rzeczownik w połączeniu z nimi jest w formie dopełniacza liczby mnogiej, jeśli liczebnik ten użyty jest w mianowniku. Przykłady: Нас було́ че́тверо. ‘Było nas czworo/czterech’. Двоє братів ‘dwóch braci’; троє бобрів ‘trzy bobry’. W konstrukcjach z rzeczownikiem bardzo częste jest jednak użycie liczebników głównych – два брати ‘dwóch braci’.
Poza tym liczebniki zbiorowe są stosowane przy rzeczownikach mających wyłącznie liczbę mnogą (pluralia tantum) i występujących jako pary, np. дво́є двере́й ‘dwoje drzwi’, дво́є но́жиць ‘dwie pary nożyczek’, че́тверо діте́й ‘czworo dzieci’. W zakresie liczb powyżej 20 liczebników zbiorowych w języku ukraińskim nie stosuje się wcale (prócz jeszcze formy dla liczebnika 30). W razue potrzeby można wówczas użyć konstrukcji ze słowami takimi jak шту́ка ‘sztuka’ czy па́ра ‘para’.
Liczebnik оби́два ‘obydwa’ stosowany jest w odniesieniu do dwóch rzeczowników rodzaju męskiego, liczebnik оби́дві ‘obydwie’ – do rzeczowników rodzaju żeńskiego, a обо́є ‘obie’ – do rzeczowników, z których jeden jest rodzaju męskiego, a drugi żeńskiego. Liczebniki оби́два i оби́дві używane są jednak tylko w mianowniku dla rzeczowników żywotnych oraz w mianowniku i bierniku dla rzeczowników nieżywotnych. W pozostałych przypadkach używa się обо́є. Przykłady: Оби́два студе́нти / Оби́дві студе́нтки вча́ться. ‘Obie/Obydwie studentki // Obaj/Obydwaj studenci uczą się’. Ми ба́чили обо́х студе́нтів / студе́нток. ‘Widzieliśmy obie/obydwie studentki // obu/obydwu studentów’. Він купи́в оби́дві кни́жки. ‘Kupił obie/obydwie książki’. З обома́ брата́ми ‘z oboma/obydwoma braćmi’.
Inne liczebniki.
Liczebniki porządkowe zachowują się i deklinują się jak przymiotniki. Są zgodne z rzeczownikiem pod względem przypadka, liczby i rodzaju. Odmieniają się jak przymiotniki grupy twardej prócz liczebnika третій ‘trzeci’ odmieniającego się jak przymiotnik grupy miękkiej. Przykład przy wskazywaniu godziny: Де́сят на шо́сту / по п'я́тій. ‘(Jest) dziesięć po piątej’.
Liczebnik півтора ‘półtora’ jest nieodmmienny i ma żeńską formę півтори, np. півтора яблука ‘półtora jabłka’, півтори години ‘półtorej godziny’. Istnieje jeszcze forma півтораста ‘sto pięćdziesiąt’.
Czasownik.
Czasownik jest częścią mowy wyrażającą czynność lub stan. Dotyczą go takie kategorie gramatyczne jak osoba, liczba, czas, aspekt, strona czy tryb. Jego formy można podzielić na osobowe (odmieniające się przez osoby) i nieosobowe, do których należą bezokoliczniki, deklinujące się imiesłowy przymiotnikowe i imiesłowy przysłówkowe.
Aspekt.
Praktycznie każdy czasownik tworzy parę z innym czasownikiem, w której jednego z nich cechuje aspekt dokonany, a drugiego – niedokonany, np. писати – написати ‘pisać – napisać’, він читав – він прочитав ‘czytał – przeczytał’. Pewną drobną różnicą w zastosowaniu aspektu między językiem polskim a ukraińskim jest sytuacja potwierdzenia, że jakaś sytuacja miała miejsce w przeszłości, że się czegoś doświadczyło, bez odwoływania się do konkretnych okoliczności. W języku ukraińskim, podobnie jak w innych językach wschodniosłowiańskich, możliwe jest użycie wówczas czasownika niedokonanego, np. Ти коли-небудь спотикався на вулиці? Potknąłeś się kiedykolwiek na ulicy?.
W porównaniu do innych języków wschodniosłowiańskich w języku ukraińskim można utworzyć wiele par rzeczowników odczasownikowych, w których jeden pochodzi od czasownika dokonanego, a drugi od niedokonanego, np. підкреслення – підкреслювання, ‘podkreślenie – podkreślanie’, роззброєння – роззброювання ‘rozbrojenie – rozbrajanie’. Jednak użycie rzeczowników pochodzących od dokonanych czasowników jest akceptowalne w kontekstach, gdzie logicznie powinny być użyte te pochodzące od niedokonanych (tzn. niedokonany czasownik musiałby być użyty, gdyby zdanie zostało przeformułowane z użyciem czasownika osobowego). Przykład: Написання твору триває уже понад дві години. ‘Pisanie utworu trwa już ponad dwie godziny’.
Niektóre czasowniki ukraińskie mogą mieć tylko jedną formę, która jest dokonana lub niedokonana, np. емігрувати ‘emigrować, wyemigrować’, інвестувати ‘inwestować, zainwestować’.
W niektórych parach czasowniki różnią się tylko akcentem, np. посипа́ти – поси́пати (posypywać – posypać), відклика́ти – відкли́кати ‘odwoływać – odwołać’.
Czas teraźniejszy i koniugacje.
Wyróżnia się trzy czasy: teraźniejszy (теперішній час), przeszły (минулий час) i przyszły (майбутній час). Czas teraźniejszy tworzą czasowniki niedokonane z odpowiednimi końcówkami fleksyjnymi dla poszczególnych osób, np. пишу ‘piszę’, читаю 'czytam'. Można wyróżnić dwa główne wzorce odmian czasowników – dwie koniugacje. Czasowniki koniugacji I mają końcówki odpowiednio: у (-ю), -еш (-єш), -е (-є), -емо (-ємо), -ете (-єте), -уть (-ють), a w koniugacji II: -у (-ю), -иш (-їш), -ить (-їть), -имо (-їмо), -ите (-їте), -ать (-ять). Forma bezokolicznika może sugerować przynależność czasownika do danej koniugacji, ale niektóre zakończenia tematu czasownika mogą być właściwe dla jednej i drugiej.
W I koniugacji spółgłoski z tematów г, к, przechodzą w odpowiednio ж, ч we wszystkich osobach i liczbach (могти́ – мо́жу ‘móc – mogę’, текти́ – течу́ ‘ciec – cieknę’, пла́кати – пла́чу ‘płakać – płaczę’). Spółgłoska з przechodzi w ж, a с – w ш (казати – кажу ‘mówić – mówię’, писати – пишу). Spółgłoska с może wymieniać się też na д lub т (класти – кладу ‘kłaść – kładę’, мести – мету ‘zamiatać – zamiatam), ск i ст – na щ (полоска́ти – полощу́, свисті́ти – свищу́), т na ч (хоті́ти – хо́чу ‘chcieć – chcę’), п na пл (си́пати – си́плю).
Sufiks z bezokolicznika –ва–, jeśli poprzedzony jest samogłoską (jak –авати, –увати, –ювати), wypada w odmianie, np. працюва́ти – працю́ю (pracować – pracuję).
Czasowniki zwrotne są tworzone przez dodanie sufiksu –ся. W 3. os. l. poj. przed –ся pojawia się –ть–. Jeśli cząstka zwrotna –ся jest przyłączana do czasownika kończącego się na samogłoskę, to może ulec ściągnięciu do formy –сь, np. одяга́тися = одяга́тись, одяга́ємося = одяга́ємось, одяга́єтеся = одяга́єтесь.
W koniugacji II w 1 os. liczby pojedyczej następują wymiany końcowych spółgłosek w temacie: т → ч, с → ш, ст → щ, з → ж, д → дж, зд → ждж. Po końcowych spółgłoskach wargowych п, б, в, м z tematu dodaje się л w 1 os. liczby pojedynczej i 3. os. liczby mnogiej.
Czas przyszły.
W taki sam sposób jak czasowniki niedokonane odmieniają się czasowniki dokonane, które, podobnie jak w języku polskim, tworzą w ten sposób czas przyszły prosty (dokonany), np. напишу ‘napiszę’, зроблю ‘zrobię’. Czas przyszły od czasowników niedokonanych może być utworzony w języku ukraińskim na dwa sposoby. Forma złożona (analityczna) tworzy się przez połączenie czasownika бу́ти ‘być’ w odpowiedniej formie czasu przyszłego oraz bezokolicznika niedokonanego czasownika, np. бу́ду чита́ти ‘będę czytać / będę czytał’. Forma syntetyczna tworzona jest przez dodanie do bezokolicznika niedokonanego czasownika specjalnych końcówek osobowych, odpowiednio –му, –меш, –ме, –мемо, –мете, –муть. Jest to forma unikalna, niespotykana w innych językach słowiańskich. Nie ma funkcjonalnej ani znaczeniowej różnicy między formą analityczną a syntetyczną. Forma syntetyczna jest jednak używana rzadziej, zwłaszcza w zachodniej Ukrainie.
Czas przeszły.
Czas przeszły dla zdecydowanej większości czasowników o bezokoliczniku zakończonym na samogłoskę + –ти tworzony jest przez usunięcie końcówki –ти i dodanie sufiksów: –в dla rodzaju męskiego, –ла dla rodzaju żeńskiego, –ло dla rodzaju nijakiego lub –ли dla liczby mnogiej każdego rodzaju, np. чита́в ‘czytał’, чита́ла ‘czytała’, чита́ло ‘czytało’, чита́ли ‘czytali’. W czasownikach zwrotnych dodatkowo występuje sufiks –ся, np. уми́вся ‘umył się’.
W czasownikach z zakończeniem –нуть, które poprzedza spółgłoska lub akcentowana sylaba może w czasie przeszłym wypadać cząstka –ну–, np. сла́бнути – слаб, сла́бла ‘słabnąć – słabł, słabła’; посо́хнути – посо́х, посо́хла lub посо́хнув, посо́хнула ‘wyschnąć – wysechł, wyschła’; зблі́днути – зблід, зблі́дла ‘zblednąć – zbladł, zbladła’; кри́кнути – кри́кнув, кри́кнула ‘krzyknąć – krzyknął, krzyknęła’. Czasowniki z tematem zakończonym na spółgłoskę mogą ją tracić w rodzaju męskim (gdzie w końcówce nie ma żadnej samogłoski), a w niektórych czasownikach –е– lub –о– z tematu może wymieniać się na –і– w rodzaju męskim. Przykłady: нести́: ніс, несла́, несло́, несли́; могти́: міг, могла́, могло́, могли́; пекти́: пік, пекла́, пекло́, пекли́; повзти́: повз, повзла́, повзло́, повзли́; гри́зти: гриз, гри́зла, гри́зло, гри́зли; вести́: вів, вела́, вело́, вели́.
Tryb przypuszczający.
Poza trybem oznajmującym (дійсний спосіб) wyrażającym czynności zachodzące w teraźniejszości, przeszłości lub przyszłości istnieje jeszcze tryb przypuszczający (умовний спосіб) i tryb rozkazujący (наказовий спосіб).
Tryb przypuszczający tworzy się przez zestawienie formy czasu przeszłego z partykułą б/би. Partykuła ta ma formę б, kiedy jest użyta po słowach zakończonych na samogłoskę, a formę би po spółgłosce. Przykłady: Я хоті́в би піти́ додо́му. ‘Chciałbym pójść do domu’. Я хоті́ла б піти́ додо́му. ‘Chciałabym pójść do domu’; Я б про це розпові́в. ‘Оpowiedziałbym o tym’. Я міг би взя́ти. ‘Мógłbym wziąć’.
Tryb rozkazujący.
Właściwie formy trybu rozkazującego można utworzyć dla 2. os. l. pojedynczej i mnogiej oraz 1. os. l. mnogiej. Tworzy się je przez dodanie do tematu czasownika odpowiednich końcówek: 1. -и, -іть, -ім(о) lub 2. Ø, -мо, -те. Pierwszy zestaw końcówek używany jest z czasownikami, które kończą się na akcentowaną końcówkę fleksyjną w 1. os. l. pojedynczej (np. роби́! ‘rób’, bo роблю́ ‘robię’), czy z czasownikami z sufiksem –ну– po spółgłosce w formie bezokolicznika (np. сту́кни ‘stuknij‘). Drugi zestaw używany jest z czasownikami z tematem zakończonym na samogłoskę (+ j), (np. грай! ‘graj‘), zakończonym na б, п, в, м, ж, ч, ш, щ, р i bez akcentowanej końcówki (np. сип ‘syp’), a w zakończonych na д, т, з, с, л, н następuje zmiękczenie, co wyraża się użyciem miękkiego znaku (np. злазь ‘złaź’).
Dla 3. os. liczby pojedynczej i mnogiej czy też dla 1. os. l. pojedynczej konstrukcje rozkazujące tworzy się przez użycie wyrazu хай lub неха́й oraz odpowiedniej formy czasownika w czasie przyszłym dokonanym lub teraźniejszym (niedokonanym) dla bardziej ogólnych poleceń, np. Хай/Неха́й вона́ біжи́ть додо́му! ‘Niech (ona) biegnie do domu!’
W odniesieniu do 1 os. liczby mnogiej w celu zachęty do zrobienia czegoś razem jako grupa używane są wyrazy дава́йте / дава́ймо w połączeniu z bezokolicznikiem (przeważnie czasowników niedokonanych), np. Дава́йте / дава́ймо гра́ти в ка́рти! ‘Chodźcie, zagramy w karty!’.
Bezokolicznik.
Bezokolicznik jest nieodmienną, podstawową formą czasownika i typowo w takiej formie są one wyszczególnione w słownikach. Mają one bezokolicznikową końcówkę –ти, np. ходи́ти ‘chodzić’, уми́ти ‘umyć’. W języku mówionym, a czasami także dla wyrazu artystycznego, stosowana może być końcówka –ть, jeśli czasowniki mają temat kończący się na samogłoskę, np. ходи́ть, брать. Czasowniki zwrotne mają dodatkowo końcówkę –ся, np. уми́тися ‘umyć się’.
Bezokolicznik w języku ukraińskim pełni funkcje podobne jak w wielu innych językach. Może występować w roli podmiotu (np. Допомага́ти дру́зям – це наш обо́в'язок. ‘Pomagać przyjaciołom to jest nasz obowiązek’, tworzyć różne bezosobowe konstrukcje (np. Що (мені́) роби́ти? ‘Co (mam) robić?’), tworzyć orzeczenie złożone (np. Ми пішли́ (щоб) поба́чити за́хід со́нця. ‘Przyszliśmy (żeby) zobaczyć zachód słońca’). Wiele czasowników zamiast dopełnienia bliższego (rzeczownika w bierniku) wymaga połączenia z bezokolicznikiem (np. Не мо́жемо чека́ти. ‘Nie możemy czekać’). Czasami bezokolicznik może zastępować czasownik w trybie rozkazującym, np. Мовча́ти! ‘Milczeć!’. Bezokolicznik może występować w konstrukcjach wyrażających życzenie czy propozycję, np. Чи не поїхати б нам туди́ човно́м? ‘Może popłynęlibyśmy tam łódką?’
Czasowniki oznaczające „mieć” i „być”.
W języku ukraińskim są dwa sposoby wyrażenia, że ktoś coś ma. Można zastosować czasownik ма́ти ‘mieć’ + dopełnienie bliższe w bierniku lub też zastosować konstrukcję z przyimkiem у + rzeczownik żywotny bądź zaimek w dopełniaczu + czasownik ‘być’, np. Вона́ ма́є ха́ту = У не́ї є ха́та. ‘Ona ma dom’ (dosłownie drugie zdanie brzmi „u niej jest dom”).
Czasownik бу́ти ‘być’ jest jedynym, który ma w czasie teraźniejszym taką samą formę dla wszystkich osób, tj. є. Zazwyczaj є pomija się w zdaniu, jeśli podaje się po prostu charakterystykę czegoś czy lokalizację. Nie pomija się go natomiast, jeśli podkreśla się obecność lub istnienie czegoś. Porównaj: Оліве́ць на столі. ‘Ołówek jest na stole’. Це до́бра кни́га. ‘To jest dobra książka’. В селі́ є шко́ла? Так, є. ‘Czy w wiosce jest szkoła? Tak, jest’. Porównaj też użycie є w następujących zdaniach: – У тебе є хліб? – У мене є хліб. – Який в тебе хліб? – У мене український хліб. ‘– Masz chleb? – Mam chleb. – Jaki masz chleb? – Mam chleb ukraiński’.
Imiesłowy przymiotnikowe.
W języku ukraińskim funkcjonowały niegdyś cztery imiesłowy przymiotnikowe (дієприкметники) – czasu teraźniejszego i przeszłego oraz strony czynnej i biernej. Imiesłów czynny czasu teraźniejszego, imiesłów czynny czasu przeszłego oraz imiesłów bierny czasu teraźniejszego istnieją współcześnie jako formy przymiotnikowe i nie od każdego czasownika da się je utworzyć.
Imiesłów czynny czasu teraźniejszego.
Imiesłowy czynne czasu teraźniejszego kończą się na –чий (а, е) i mogą być używane w znaczeniu przymiotników lub rzeczowników. Zbudowane są one na bazie formy czasu teraźniejszego w 3 os. liczby mnogiej i tym samym zawierają sufiks –уч– (–юч–) lub –ач– (–яч–), np. квітучий ‘kwitnący’, лежа́чий ‘leżący’, стоя́чий ‘stojący’.
Użycie tych imiesłowów jest w języku ukraińskim ograniczone, choć niektóre mają właściwie status prawdziwego przymiotnika (np. біжучий рік ‘rok bieżący’, родюча земля ‘urodzajna ziemnia’ – dosł. rodząca). Na ogół jednak zamiast nich preferuje się konstrukcje z wykorzystaniem zaimków względnych (який, хто, що), np. хлопець, що працює zamiast працюючий хлопець ‘pracujący chłopak’.
W języku poezji możliwe są również formy zakończone na –ущий, –ющий, –ащий, –ящий pochodzenia cerkiewnosłowiańskiego. Pod wpływem języka rosyjskiego, zwłaszcza w języku pisanym mogą również pojawiać się zakończenia –ущий, –ащий.
Kilka imiesłowów czynnych czasu teraźniejszego uległo adwerbializacji (przekształceniu w przysłówki) przez przyłączenie –e, np. рішу́че ‘zdecydowanie’, терпля́че ‘cierpliwie’, бо́ляче́ ‘boleśnie’.
Imiesłów czynny czasu przeszłego.
Imiesłowy czynne czasu przeszłego kończą się na –лий (а, е) i tworzone są od czasowników (głównie dokonanych), które oznaczają „stać się jakimś”, „przejść w jakiś stan”, np. посивілий ‘posiwiały’ (od czasownika посивіти ‘posiwieć’), зжо́вклий ‘pożółkły’, осі́лий ‘osiadły’, почорні́лий ‘poczerniały’, нави́слий ‘opuszczający się ku dołowi’ (під навислим гіллям ‘pod zwieszającymi się gałęźmi’).
Imiesłów bierny czasu przeszłego.
Imiesłów bierny czasu przeszłego jest jedynym imiesłowem w języku ukraińskim, który jest powszechnie używany w mowie i piśmie. Większość tych imiesłowów zawiera sufiks –н– (a zatem i końcówkę –ний), a niektóre sufiks –т–. Są tworzone głównie od czasowników dokonanych, ale można je budować także na bazie czasowników niedokonanych.
Na ogół przy tworzeniu tych imiesłowów akcent przesuwa się o jedną sylabę w lewo, np. прочита́ти – прочи́таний ‘przeczytany’, прода́ти – про́даний ‘sprzedany’, коха́ти – ко́ханий ‘kochany’, ви́грати – ви́граний ‘wygrany’, да́ти – да́ний ‘dany’. W czasownikach zawierających –ува– (–юва–) akcentowanych na temacie, jego pozycja nie zmienia się, np. повто́рювати – повто́рюваний ‘powtarzany’, очі́кувати – очі́куваний ‘oczekiwany’. Zmienia się jednak w tych akcentowanych na sufiks (–ува́ти, –юва́ти), np. арештува́ти – арепто́ваний ‘aresztowany’, ізолюва́ти – ізольо́ваний ‘izolowany’. W czasownikach z tematami spółgłoskowymi może być użyty sufiks –ен– lub –єн–, np. привезти́ – приве́зений ‘przywieziony’, пекти́ – пе́чений ‘pieczony’, напої́ти – напо́єний ‘napojony’, зни́зити – зни́жений ‘zniżony’.
Do imiesłowów zakończonych na –тий należą te pochodzące do czasowników z jednosylabowym tematem zawierającym –и– (–і–), –а– (–я–), –у–, –ер– oraz ich pochodnych z prefiksem. Nie zachodzi tu zmiana pozycji akcentu. Przykłady: ми́ти – ми́тий ‘myty’, ли́ти – ли́тий ‘lany’, грі́ти – грі́тий ‘grzany’, за-бу́ти – забу́тий ‘zapomniany’, уз-я́ти – узя́тий ‘wzięty’, від-кри́ти – відкритий ‘otwarty’.
Imiesłów bierny czasu teraźniejszego.
Status imiesłowu biernego czasu teraźniejszego w języku ukraińskim jest przestawiany różnie w zależności od źródła. Niektóre nie podają go wcale, inne wskazują, że jego przykłady są bardzo nieliczne, można zaliczyć do nich formy typu знайомий ‘znajomy’, нерухомий ‘nieruchomy’, jeszcze inne uznają za takie te zakończone na –ний, –тий utworzone od czasowników niedokonanych, np. читаний 'czytany', мальований ‘malowany’, kolejne uznają słowo читаний za imiesłów bierny czasu teraźniejszego i przeszłego, a мальований – za imiesłów bierny czasu przeszłego lub po prostu przymiotnik.
Imiesłowy przysłówkowe.
Imiesłowy przysłówkowe (дієприслівники) są nieodmienne i można je podzielić na imiesłowy przysłówkowe czasu teraźniejszego i przeszłego. Imiesłów przysłówkowy czasu teraźniejszego wyraża równoczesność z inną czynnością, natomiast ten czasu przeszłego – uprzedniość. Punktem odniesienia może być czynność w czasie przeszłym, teraźniejszym lub przyszłym.
Imiesłów przysłówkowy czasu teraźniejszego.
Imiesłów przysłówkowy czasu teraźniejszego tworzy się od formy 3. os. liczby mnogiej czasowników niedokonanych po odjęciu –ть i dodaniu –чи. Jeśli końcówka jest akcentowana, to również –чи́ jest akcentowane. Przykłady: чита́ти (3 os. l. mn. чита́ють) – чита́ючи ‘czytając’, жи́ти (3 os. l. mn. живу́ть) – живучи́ ‘żyjąc’; говори́ти – гово́рячи ‘mówiąc’, пи́ти – п'ючи́ ‘pijąc’, іти́ – ідучи́ ‘idąc’, бра́ти – беручи́ ‘biorąc’. W czasownikach zwrotnych –ся jest zredukowane do –сь, np. ми́тися (3 os. l. mn. ми́ються) – ми́ючись ‘myjąc się’.
Przykłady zastosowania imiesłowu przysłówkowego czasu teraźniejszego: Ідучи́ додо́му, я зустрíв її біля апте́ки. ‘Idąc do domu, spotkałem ją obok apteki’. Лежачи́ в лі́жку, А́нна чита́тиме кни́жку. Leżąc w łóżku, Anna będzie czytać książkę”.
Kilka imiesłowów ma dodatkowo pochodne od nich formy przysłówkowe, które od imiesłowów różnią się pozycją akcentu. Pod względem znaczenia przysłówki te skupiają się bardziej na pozycji wykonawcy czynności niż na czynności. Przykłady takich przysłówków to: сидячи́, стоячи́, лежачи́ a ich przysłówkowe odpowiedniki to: си́дячи, сто́ячи, ле́жачи. Porównaj: О́льга слу́хала ра́діо лежачи́ на дива́ні. ‘Olga słuchała radia, leżąc na kanapie’. Не їж ле́жачи! ‘Nie jedz na leżąco!’.
Imiesłów przysłówkowy czasu przeszłego.
Imiesłów przysłówkowy czasu przeszłego tworzony jest przede wszystkim od czasowników dokonanych, choć bywa również od niedokonanych. Do formy czasu przeszłego rodzaju męskiego dodawana jest końcówka –ши, a w przypadku czasowników zwrotnych dodatkowo –сь, np. написа́вши ‘napisawszy’, ви́пивши ‘wypiwszy’, уми́вшись ‘umywszy się, po umyciu się’, чита́вши ‘podczas czytania (w przeszłości)’. Przykłady: Узя́вши цю валізу, я піду́ на залізни́чну ста́нцію. ‘Wziąwszy walizkę, pójdę na stację kolejową’. Діжда́вшись слу́шного ча́су, він зро́бив так, як пора́див ба́тько. ‘Po odczekaniu na odpowiedni czas zrobił tak, jak poradził ojciec’. Ішо́вши до теа́тру, ми зустрі́ли дру́зів. ‘Kiedy szliśmy do teatru, spotkaliśmy przyjaciół’.
Strona bierna.
Wyrażanie strony biernej poprzez imiesłów bierny czasu przeszłego i powiązane formy.
W języku ukraińskim są trzy sposoby na wyrażenie czynności w stronie biernej. Stronę bierną najwłaściwiej i najpełniej wyraża użycie imiesłowu biernego czasu przeszłego. Tworzony jest tylko od czasowników przechodnich (dopełnienie staje się podmiotem w stronie biernej). Podstawą są głównie czasowniki dokonane i wówczas jest odniesienie do zakończonej czynności. Forma imiesłowu, podobnie jak przymiotnika, uzgadnia się z rzeczownikiem pod względem liczby, rodzaju i przypadka. Przykłady: збудо́ваний теа́тр ‘zbudowany teatr’ = ‘teatr został zbudowany’, прочи́тана книжка ‘przeczytana książka’ = ‘książka została przeczytana’, недосо́лена ри́ба ‘niedosolona ryba’ = ‘ryba nie została wystarczająco posolona’.
Imiesłów bierny czasu przeszłego utworzony od czasownika niedokonanego i wówczas odwołuje się do czynności trwającej w przeszłości czy utrzymującej się i mającej skutek także w teraźniejszości, np. ба́жаний результа́т ‘pożądany skutek’ (niekoniecznie pożądany tylko w przeszłości).
Wykonawca czynności w konstrukcjach w stronie biernej wyrażany jest w narzędniku, np. Ось стаття́, перекла́дена ним. ‘Oto artykuł przetłumaczony przez niego’.
Powiązane z imiesłowem biernym czasu przeszłego są bezosobowe predykatywne formy zakończone na –но, –то, które w przeszłości były końcówkami tego imiesłowu w rodzaju nijakim liczby pojedynczej (obecnie te mają końcówkę –е). Przykład: Про Мару́сю напи́сано бага́то пісе́нь. ‘O Marusi napisano wiele piosenek’ = ‘Wiele piosenek zostało napisanych o Marusi’ У цьо́му тво́рі видобра́жено життя́ украї́нського наро́ду. ‘W tym utworze zostało odzwierciedlone życie narodu ukraińskiego’. Dopełnienie jest w takich konstrukcjach wyrażone w bierniku, np. Цю кни́жку було́ напи́сано мно́ю. ‘Ta książka została napisana przeze mnie’. Przeszła forma бу́ти nie jest tu jednak konieczna, ponieważ sam imiesłów wyraża przeszłość. Inny przykład: Статтю́ напи́сано в Англії. ‘Artykuł został napisany w Anglii’.
Bezosobowe konstrukcje–но, –то są używane zamiast konstrukcji z imiesłowami biernymi czasu przeszłego, kiedy podkreślana jest czynność, a nie cecha czy właściwość. Porównaj: Пшеницю вже скошено ‘Pszenica została już skoszona’. Пшениця вже скошена ‘Pszenica jest już skoszona’.
Inne sposoby wyrażania strony biernej.
W języku ukraińskim konstrukcje bierne można tworzyć za pomocą czasowników zwrotnych, np. Його́ секрета́р зателефонува́ла мені́ і попере́дила, що зу́стріч з ним почне́ться не о дев'ятій годи́ні, як планува́лось, а о деся́тій. ‘Jego sekretarka zatelefonowała do mnie i uprzedziła, że spotkanie z nim rozpocznie się nie o godzinie dziewiątej, jak było zaplanowane, a o dziesiątej’. Jako strona bierna interpretowane są też konstrukcje z czasownikami takimi jak писатися, np. Як пи́шеться це сло́во? ‘Jak pisze się to słowo’ (= „jest pisane”). Niektóre tego typu konstrukcje są niejednoznaczne i można je interpretować jako strona bierna lub zastosowanie czasownika nieprzechodniego, np. Вікно́ відчини́лося. ‘Okno zostało otwarte’ lub ‘Okno otworzyło się (samo)’.
Strona bierna wyrażana jest także poprzez konstrukcje z użyciem czasowników w 3. os. liczby mnogiej, np. Дім продали́. ‘Dom został sprzedany’ (dosł. „Dom sprzedali”).
Przyimek.
Przyimek (прийменник) jest częścią mowy wyrażającą gramatyczne relacje między różnymi słowami. Może mieć budowę prostą (np. в ‘w’, на ‘na’), złożoną (складні, np. навколо ‘naokoło’, внаслідок ‘wskutek’ з-поміж ‘spomiędzy’) czy też funkcjonować jako wyrażenia przyimkowe (складені, np. у зв'язку з ‘w związku z’). Połączenie z deklinującymi się częściami mowy wymaga, by występowały one w określonym przypadku gramatycznym, którym rządzi dany przyimek. Tym przypadkiem nigdy nie jest jednak mianownik ani wołacz. Niektóre przyimki w zależności od kontekstu łączą się z jednym bądź drugim przypadkiem, inne natomiast zawsze z jednym.
Przyimek у/в łączyć się może z miejscownikiem, biernikiem lub dopełniaczem. Miejscownik występuje przy wyrażaniu sytuacji statycznych, podawaniu miejsca w odpowiedzi na pytanie, gdzie się coś znajduje, np. Де дівча́та? Вони́ в теа́трі. ‘Gdzie dziewczyny? Są w teatrze’. Biernik natomiast dotyczy sytuacji dynamicznych, ruchu, zmiany miejsca, np. Куди́ ви йдете́? Ми йдемо́ в теа́тр. ‘Dokąd idziecie? Idziemy do teatru”. Również używany jest przy czasowniku гра́ти, np. У що ви гра́єте? Ми гра́ємо в те́ніс. ‘W co gracie? Gramy w tenisa’.
Poza tym przyimek ten z rzeczownikami żywotnymi może łączyć się z dopełniaczem, np. Це я взяв у Іва́на. ‘Wziąłem to od Iwana’. Ми живемо́ у дя́дька. ‘Mieszkamy u wujka’. У ме́не бі́льше нема́є ча́су чека́ти на те́бе. ‘Nie mam („u mnie nie ma”) więcej czasu czekać na ciebie’.
W analogiczny sposób przyimek на ‘na’ wskazując na umiejscowienie, łączy się z miejscownikiem, a nawiązując do ruchu, łączy się z biernikiem, np. Книжки́ на столі́. ‘Książki są na stole’. Вони́ на вечі́рці. ‘Oni są na imprezie’. Ale: Я кладу́ книжки́ на стіл. ‘Kładę książki na stół’. Ми йдемо́ на вечі́рку. ‘Idziemy na imprezę’. Inne użycie tego przyimka z biernikiem: Що ти їси́ на пере́куску? ‘Co jesz na przekąskę?’ .
Przyimki від ‘od’, з ‘z (skądś)’, до ‘do’ związane z ruchem łączą się z dopełniaczem. Przyimek від ‘od’ wskazuje na ruch od jakiejś osoby lub spod jakiegoś miejsca, miejsca przy czymś, np. Це подару́нок від по́други. ‘To jest podarunek od koleżanki’. За́раз він іде́ додо́му від зупи́нки. ‘Teraz idzie do domu spod przystanku’. Przyimek з wskazuje na ruch z jakiegoś miejsca lub wydarzenia, np. Студе́нти вихо́дять з поме́шкання. ‘Studenci wychodzą z mieszkania’. Дівча́та йду́ть додо́му з конце́рту. ‘Dziewczyny idą do domu z koncertu’. Przyimek до wskazuje na ruch do jakiejś osoby, w stronę jakiegoś miejsca lub do środka, np. Ді́ти біжа́ть до зупи́нки. ‘Dzieci biegną na przystanek’. Вона́ пи́ше до не́ї. ‘Ona pisze do niej’. Він щоти́жня хо́дить до це́ркви. ‘On co tydzień chodzi do kościoła (cerkwi)’.
Przyimek з ‘z’ w znaczeniu „wraz z” łączy się z narzędnikiem i ma trzy alternatywne formy: із, зі, зо. W kontekście czasu łączy się z dopełniaczem i oznacza ‘od’, np. Зубний лікар приймає по понеділках і середах з чотирьох до восьми годин вечора. ‘Dentysta przyjmuje w poniedziałki i środy od godziny czwartej do ósmej wieczorem.
Do przyimków łączących się z dopełniaczem należy: бі́ля oraz synonimiczny ко́ло ‘obok, koło’, без ‘bez’, для ‘dla’, пі́сля ‘po’, бли́зько ‘blisko’, за́мість ‘zamiast’, крім ‘z wyjątkiem, poza’, недале́ко ‘niedaleko’, про́ти ‘przeciw, naprzeciw’, се́ред ‘wśród‘.
Przyimki за ‘za’, між ‘między’, над ‘nad’, пе́ред ‘przed’, під ‘pod’, по́за ‘poza’ łączą się z narzędnikiem, kiedy wskazują na umiejscowienie. Używane są natomiast z biernikiem, kiedy związane są z ruchem. Porównaj: пе́ред до́мом ‘przed domem’, прийти́ пе́ред дім ‘przyjść przed dom. Przyimek за jest używany z narzędnikiem także w następujących kontekstach: за о́бідом ‘przy obiedzie’, за ка́вою ‘przy kawie’; Ми за на́шим лі́дером! ‘Jesteśmy za naszym liderem’ (popieramy go). Przyimek за ‘za’ w połączeniu z biernikiem jest używany także w innych kontekstach (m.in. płacenia za coś), w tym czasowych, kiedy to oznacza ‘w ciągu, podczas’. Przykłady: за розмо́вою ‘podczas rozmowy’; За мі́сяць приї́де. ‘Za miesiąc przyjdzie’. Мені́ стра́шно за Івана. ‘Boję się o Iwana’; уважа́ти кого́сь за ге́нія ‘uważać kogoś za geniusza’ .
Przyimek по ‘po’ jest używany z biernikiem w kontekście „iść po kogoś lub coś”, np. Вона́ йде́ по молоко́. ‘Ona idzie po mleko’. Używany jest też z biernikiem w zwrotach następującego typu: сніг по колі́на ‘śnieg po kolana’, по п'ять разі́в ‘po pięć razy’. W kontekście przestrzennym lub czasowym przyimek по używany jest z miejscownikiem, np. по ноча́х ‘po nocach’, по трьох ро́ках ‘po trzech latach’; Вона́ ходи́ла по кімна́ті. ‘Chodziła po pokoju’. W języku mówionym spotyka się pewne rusycyzmy związane z tym przyimkiem, np. Вони́ при́йшли по ді́лу zamiast у спра́ві ‘Przyszli w interesach’.
Przyimek про ‘o’ zawsze łączy się z biernikiem, np. Про ко́го ви розмовля́єте? Ми розмовля́ємо про медсестру́. ‘O kim rozmawiacie? Rozmawiamy o siostrze’. Z biernikiem łączy się również przyimek че́рез ‘przez’ (także w znaczeniu „z powodu czegoś”). W kontekście określania czasu ma znaczenie ‘za, po’, np. Коли́ почина́ється твій конце́рт? Че́рез п'ятна́дцять хвили́н. ‘Kiedy zaczyna się twój koncert? Za piętnaście minut.
Z miejscownikiem łączy się: при ‘przy’, który używany jest także w kontekście czasowym, np. при захо́ді сонця ‘przy zachodzie słońca’, при поча́тку XX ст. ‘na początku XX w.’ . Z miejscownikiem przy wyrażaniu czasu łączy się także о, np. о дев'я́тій ‘o dziewiątej’, о тій порі́ ‘o tej porze’.
Do przyimków łączących się z celownikiem należy: вслід/услід ‘w ślad za’, всу́переч/усу́переч ‘wbrew’, завдяки́ ‘dzięki’, наперекі́р ‘na przekór’, np. всу́переч усі́м зако́нам ‘wbrew wszystkim prawom’.
Przykładowe różnice w użyciu przyimków między językiem polskim a ukraińskim: в уни́верситеті ‘na uniwersytecie’, поїхати у відпуску ‘pojechać na urlop’, взя́ти в креди́т ‘wziąć na kredyt’, две́рі в кімна́ту ‘drzwi do pokoju’, ходи́ти в басе́йн ‘chodzić na basen’, відда́ти в ремо́нт ‘oddać do naprawy’, поба́чити у вікно́ ‘zobaczyć przez okno’, на цьо́му ти́жні ‘w tym tygodniu’, за секу́нду ‘w sekundę’, сиді́ти за одніє́ю па́ртою ‘siedzieć w jednej ławce’, говори́ти по́льською мо́вою ‘mówić w języku polskim’, різни́ця у ві́ці ‘różnica wieku’, бу́ти на робо́ті ‘być w pracy’, приє́мний на до́тик ‘przyjemny w dotyku’, на світа́нку ‘o świcie’, на десять років старший ‘o dziesięć lat starszy’, кра́плі від ка́шлю ‘krople na kaszel’, реце́нзія на кни́жку ‘recenzja książki’, книжкова полиця ‘półka na książki’, обра́ти депута́том ‘wybrać na posła’, виглядати стомленою ‘wyglądać na zmęczoną’, глибиною три метри ‘głęboki na trzy metry’, працюва́ти ку́харем ‘pracować jako kucharz’, вважа́ти жа́ртом ‘uważać za żart’.
Spójniki.
Spójnik (сполучник) jest wyrazem łączącym zdania lub części zdań. Spójniki współrzędne (łączące współrzędne wyrazy lub zdania) można podzielić na:
Spójniki podrzędne (łączące zdanie główne z elementami podrzędnymi) można podzielić na:
Spójnik та ma takie samo znaczenie jak і/й, jednak jego użycie jest zwykle ograniczone do łączenia wyrazów, fraz czy zdań o równym stopniu ważności, np. Ми всі хо́чемо співа́ти та танцюва́ти. ‘My wszyscy chcemy śpiewać i tańczyć’.
Składnia.
Rodzaje zdań.
Podmiot i orzeczenie są głównymi częściami zdania, stanowią ośrodek (centrum) predykacji w zdaniu (предикативний центр, граматична основа). W języku ukraińskim w zależności od liczby ośrodków predykacji dzieli się zdania na pojedyncze (proste, прості) i złożone (складні). Zdanie typu: Хлопець сидить на лавці і читає книжку ‘Chłopiec siedzi na ławce i czyta książkę’ ma jeden ośrodek predykacji (хлопець сидить і читає ‘chłopiec siedzi i czyta’). W związku z tym zalicza się je do zdań pojedynczych. W języku polskim zdania tego typu (tj. zawierające dwa orzeczenia lub więcej) zalicza się do zdań złożonych.
Zdanie pojedyncze, którego ośrodek predykacji składa się zarówno z podmiotu, jak i orzeczenia, to zdanie dwuczłonowe (двоскладне речення), np. Поїзд в'їхав на перон. ‘Pociąg wjechał na peron’. Zdanie pojedyncze zawierające tylko jeden główny człon (kiedy to nie wyróżnia się podmiotu bądź orzeczenia jak w zdaniach dwuczłonowych, choć mogą zachodzić podobieństwa) to zdanie jednoczłonowe (односкладне речення), np. Світає. ‘Świta’. Холодно. ‘Zimno’. Йому щастить. ‘Powodzi mu się’. Їй погано. ‘Jest jej niedobrze’. Мовчати! ‘Milczeć!’ .
Wyróżnia się następujące rodzaje zdań jednoczłonowych:
Dwuczłonowe są oba następujące zdania: Вони затрималися на роботі. Прийшли пізно. ‘Spóźnili się do pracy. Przyszli późno‘. Jednak samo zdanie Прийшли пізно bez odpowiedniego kontekstu rozpatruje się jako zdanie jednoczłonowe nieokreślono-osobowe, ponieważ nie stwierdza się tu obecności podmiotu domyślnego jak w polskim odpowiedniku.
Do drugorzędnych części zdania, podobnie jak w innych językach słowiańskich, należą: dopełnienie, przydawka i okolicznik. Elementy te zazwyczaj wchodzą w skład grupy podmiotu lub grupy orzeczenia.
Zdanie złożone (складне речення) składa się z co najmniej dwóch składowych zdań pojedynczych, które są związane ze sobą pod względem znaczenia, struktury i intonacji. Można wyróżnić zdania złożone współrzędne (складносуряднi речення; z równoważnymi składowymi), zdania złożone podrzędne (складнопідрядні речення) (patrz sekcja „Spójniki”) oraz zdania złożone bezspójnikowe (безсполучниковi складнi речення).
Ogólnie rzecz biorąc, zdania pojedyncze i złożone budowane są podobnie jak w polszczyźnie i innych językach słowiańskich. Niektóre konstrukcje zdaniowe różnią się jednak między tymi językami, głównie przez różnice we właściwościach form czasownikowych, np. Аварія сталася у вівторок. ‘Do wypadku doszło we wtorek’. Treść wyrażana w języku polskim przez równoważniki zdań nierzadko wyrażana jest w języku ukraińskim w inny sposób, np. "Zaraz odjazd" to Зараз від'їждаємо. Częściej w języku ukraińskim używa się bezokolicznika, np. Читати корисно. ‘Czytanie jest pożyteczne’.
Związki wyrazowe, których człony nie są równorzędne, ale wykazują relację podrzędności, można wyróżnić następujące rodzaje: związek zgody (узгодження), związek rządu (керування) i związek przynależności (прилягання). W związku zgody człon podrzędny uzgadnia swoją formę z członem nadrzędnym, np. цікава книжка – цікавою книжкою ‘ciekawa książka – ciekawą książką’. W związku rządu człon podrzędny ma taką formę, jaką wymaga od niego człon nadrzędny, np. читати книжку – читає книжку ‘czytać książkę, czyta książkę’. W związku przynależności człon podrzędny nie odmienia się, nie zachodzi zmiana formy, a połączenie opiera się tylko na relacji znaczeniowej, np. швидко бігти ‘szybko biec‘.
Czasowniki przechodnie i wiele czasowników nieprzechodnich wymagają użycia biernika – w związku rządu czasownik pełniący rolę członu nadrzędnego zwykle wymaga, by człon podrzędny występował w bierniku. Istnieje jednak wiele czasowników wymagających użycia dopełniacza, celownika lub narzędnika (lub przyimka, który z kolei łączy się z odpowiednim dla siebie przypadkiem). Członem nadrzędnym może być również rzeczownik, wymagając konkretnego przypadka (lub przyimka), a także przymiotnik, przysłówek, zaimek czy liczebnik.
Przypadki.
W języku ukraińskim występuje siedem przypadków gramatycznych. Mianownik jest przypadkiem, w którym wyrażany jest podmiot. Podmiot (będący rzeczownikiem lub zaimkiem) może być przyrównany do innego rzeczownika bądź zaimka, albo być poprzez niego zdefiniowany w konstrukcji z użyciem myślnika (odpowiadającemu odpowiedniej formie czasownika ‘być‘), np. Ки́їв – столи́ця України. ‘Kijów jest stolicą Ukrainy’. Іва́н – гео́лог. ‘Iwan jest geologiem’. W czasie przeszłym i przyszłym konstrukcja ta zastępowana jest przez użycie odpowiedniej formy czasownika бу́ти. Wówczas ten drugi rzeczownik (orzecznik) może pojawić się także w narzędniku, np. Вона була розумна/розумною. ‘[Ona] była rozsądna’. Шевченко був поет / поетом. ‘Szewczenko był poetą’.
Biernik jest typowym przypadkiem dopełnienia bliższego. Typowo czasowniki przechodnie łączą się właśnie z biernikiem. Forma biernika dla rzeczowników nieżywotnych z wyjątkiem l. poj. rodzaju żeńskiego pokrywa się z formą mianownika. Forma biernika dla rzeczowników żywotnych w liczbie mnogiej jest taka sama jak forma dopełniacza liczby mnogiej, oraz dla rodzaju męskiego l. poj. – taka sama jak odpowiedniego mu dopełniacza. Porównaj: Зна́ю хло́пця – хло́пців, ді́вчину – дівча́т, дівча́тко – дівча́ток. ‘Znam chłopca – chłopców, dziewczynę – dziewczyny, dziewczynkę – dziewczynki’.
Czasami także w odniesieniu do rzeczowników nieżywotnych preferowana jest forma dopełniacza zamiast biernika w liczbie pojedynczej, np. Іва́н написа́в / писа́в листа́. ‘Iwan napisał/pisał list’.
Dopełniacz wyraża relacje przynależności, np. кіне́ць дня ‘koniec dnia’. Używany bywa także w dopełnieniu bliższym jako dopełniacz cząstkowy – wyraża pewną nieokreśloną ilość substancji, np. Дайте хліба! ‘Dajcie chleba!’. Również w przeczeniu w dopełnieniu bliższym występuje dopełniacz, chyba że pojawia się element konkretyzujący, np. Лікар не прописував ліків / ці ліки. ‘Lekarz nie przepisał leków / tych leków’.
Celownik wskazuje na kierunek jakiegoś ruchu, czynności (w sensie dosłownym lub przenośnym), występuje w dopełnieniu dalszym, wskazując na odbiorcę, np. відправля́ти поси́лку дідусе́ві ‘wysyłać przesyłkę dziadziusiowi’. Formę w celowniku można tu zastąpić konstrukcją до + dopełniacz. Celownik może wyrażać także znaczenie ‘dla (kogoś)’ i być odpowiednikiem для + dopełniacz, np. діста́ти си́нові квито́к ‘dostać bilet dla syna’. Do użyć bardziej w przenośnym znaczeniu należą konstrukcje: па́м'ятник Франко́ві ‘pomnik (Iwana) Franki’; при́клад інним хло́пцям ‘przykład dla innych chłopców’; Що хло́пцеві роби́ти? ‘Co ma chłopiec robić?’. Celownik używany jest także w konstrukcjach wyrażających wiek, np. Дити́ні два ро́ки. ‘Dziecko ma dwa lata’.
Bardzo rozpowszechnione są bezosobowe konstrukcje z użyciem celownika, wyrażające stany fizyczne, mentalne czy emocjonalne, np. Бори́сові було́ стра́шно. ‘Borys się bał’. Ба́тькові заборо́нено... ‘Ojciec ma zabronione…’ Wśród nich są konstrukcje z czasownikami zwrotnymi klasyfikowane jako bezosobowe, np. Як до́чці спа́лося? ‘Jak spało się córce?’. Мені сьогодні не працюється. ‘Nie chce mi się dzisiaj pracować’.
Narzędnik wyraża narzędzie czy sposób, za pomocą którego wykonywana jest czynność, np. забива́ти цвях молотко́м ‘wbijać gwóźdź młotkiem’, їхати авто́бусом ‘jechać autobusem’. Używany jest także przy wskazywaniu wykonawcy czynności w zdaniach w konstrukcjach strony biernej, np. стаття́, напи́сана профе́сором ‘artykuł napisany przez profesora’. Poza tym narzędnik stosuje się często do wyrażania miejsc, przez które odbywa się jakiś ruch, np. ходжу великим лісом ‘chodzę przez duży las’, бігати полями ‘biegać przez pola’.
Miejscownik używany jest tylko w wyrażeniach przyimkowych (patrz sekcja „Przyimek”). Wołacz jest z kolei używany w zwrotach do kogoś lub czegoś.
Szyk wyrazów.
Szyk wyrazów w języku ukraińskim, podobnie jak w innych językach słowiańskich, jest swobodny, choć nie dowolny. Końcówki fleksyjne ujawniają funkcje składniowe wyrazów w zdaniu i zadania tego nie musi przejmować ścisła kolejność słów. Neutralnym szykiem zdania jest kolejność podmiot – orzeczenie – dopełnienie. Przestawienie neutralnego szyku pozwala na skierowanie nacisku na pewien element zdania.
Przymiotnik pełniący funkcję przydawki typowo poprzedza rzeczownik czy frazę rzeczownikową, a przysłówek poprzedza czasownik, do którego się odnosi (natomiast, kiedy kładzie się na niego nacisk, wówczas znajduje się na końcu zdania).
Zmiana kolejności w połączeniu liczebnika z rzeczownikiem może spowodować zmianę znaczenia, np. Йому сто років. ‘Ma sto lat’. Йому років сто. ‘Ma około stu lat. Imię w języku ukraińskim może występować przed lub po nazwisku, tymczasem w języku polskim umieszczanie nazwiska przed imieniem jest nietypowe, może pojawiać się w spisach alfabetycznych.
Partykułę przeczącą не w języku ukraińskim nie stawia się przed czasownikiem (czy łącznikiem) w zdaniach typu: Макс був не дуже високий. ‘Maks nie był bardzo wysoki’. Мені не потрібні вже боги з каміння та руїни. ‘Nie są mi już potrzebni bogowie z kamienia i ruiny’. Він пішов не додому, а на дискотеку. ‘Nie poszedł do domu, tylko na dyskotekę’.
W polszczyźnie cechę nietrwałą, nieistotną dla kategoryzacji stawia na ogół się przed rzeczownikiem, a cechę kategoryzującą, gatunkującą – po rzeczowniku. W związku z tym nie zawsze możliwa jest zmiana kolejności słów bez zmiany znaczenia. W języku ukraińskim związane z tym różnice znaczeniowe wyrażane są w inny sposób. Porównaj: śpiewające ptaki – птахи, що співають; ptaki śpiewające – співочі птахи; Jest komicznym aktorem. – Він комічний актор (його гра викликає сміх). Jest aktorem komicznym. – Його амплуа – комічні ролі (він комік, а не трагік).
Negacja.
Przeczenie tworzy się przy pomocy partykuły przeczącej не, np. Вони́ не чита́ють. ‘Oni nie czytają’. W zdaniu mogą znajdować się dwa słowa przeczące lub nawet więcej, np. Він ніколи не хворів раніше. ‘On nigdy wcześniej nie chorował’. Я ніко́ли ніку́ди ні з ким не йду́. ‘Nigdy nigdzie (donikąd) z nikim nie idę’. Тут ніко́го нема́ (нема́є). ‘Tutaj nikogo nie ma’.
O ile dopełnienie bliższe w zdaniu twierdzącym jest typowo wyrażane w bierniku, to w zdaniu przeczącym występuje zwykle w dopełniaczu. Porównaj: Дани́ло купу́є кни́жку. ‘Daniło kupuje książkę’. Дани́ло не купу́є кни́жки. ‘Daniło nie kupuje książki’. Jeśli jednak dopełnienie dotyczy czegoś skonkretyzowanego, określonego, możliwy jest biernik, np. Я не купи́в цю/ва́шу кни́жку. ‘Nie kupiłem tej/pana książki’.
Do dawania odpowiedzi przeczących na pytania służy partykuła przecząca ні ‘nie’ (nie mylić ze spójnikiem ні ‘ani’), np. – Скажі́ть, у вас є апельси́ни? – Ні, за́раз не сезо́н. ‘– Proszę powiedzieć (niech pan powie), ma pan pomarańcze? – Nie, teraz nie ma sezonu’. Inny przykład zastosowania tej partykuły: Ти працюва́тимеш за́втра, чи ні? ‘Będziesz jutro pracować, czy nie?’
Przeczenie w przy wyrażaniu pytania z prośbą sprawia, że brzmi ono uprzejmiej, np. Ви не могли б повторити ще раз? ‘Czy mógłby pan powtórzyć jeszcze raz?’. Ви не підкажете, котра зараз година? ‘Czy mógłby pan powiedzieć, która jest teraz godzina?’

</doc>
<doc id="5275469" url="https://pl.wikipedia.org/wiki?curid=5275469" title="Rada Bezpieczeństwa Narodowego i Obrony Ukrainy">
Rada Bezpieczeństwa Narodowego i Obrony Ukrainy

Rada Bezpieczeństwa Narodowego i Obrony Ukrainy (ukr. "Ра́да націона́льної безпе́ки і оборо́ни Украї́ни", РНБОУ) – konstytucyjny organ działający przy Prezydencie Ukrainy powołany w celu koordynowania sprawa z zakresu bezpieczeństwa narodowego i obrony. Od 3 października 2019 sekretarzem generalnym Rady jest Ołeksij Daniłow.
Rada funkcjonuje w oparciu o art. 107 Konstytucji Ukrainy. W 21-osobowym składzie Rady znajduje się m.in. premier, minister obrony, minister spraw zagranicznych, minister spraw wewnętrznych, prokurator generalny oraz szef SBU. Na czele organu stoi prezydent, który m.in. zatwierdza jej skład. Zauważalny stał się wzrost znaczenia Rady w trakcie trwania wojny z Rosją, w szczególności w trakcie prezydentury Wołodymyra Zełenskiego – decyzje rady wymagają zgody 2/3 jej członków, a następnie zatwierdzane są dekretem prezydenta, co zapewnia szybszą ścieżkę niż w przypadku podejmowania decyzji przez parlament.

</doc>
<doc id="5275470" url="https://pl.wikipedia.org/wiki?curid=5275470" title="Cerkiew św. Jana Chrzciciela w Białogrodzie nad Dniestrem">
Cerkiew św. Jana Chrzciciela w Białogrodzie nad Dniestrem

Cerkiew św. Jana Chrzciciela w Białogrodzie nad Dniestrem – cerkiew w Białogrodzie nad Dniestrem, której początek sięga XIII wieku, odbudowana w XVI wieku. 
Historia.
Świątynia została zbudowana przez Greków w XIII wieku, na miejscu kościoła z III wieku. W XV wieku budynek był rezydencją bizantyjskiego egzarchy księstwa mołdawskiego. W cerkwi pochowano św. Jana z Suczawy (później przeniesiono jego szczątki do Suczawy). Za rządów tureckich świątynia została zniszczona. W XVI wieku cerkiew odbudowano. W XIX wieku dobudowano zachowaną do dziś dzwonnicę. Obecnie cerkiew należy do Ukraińskiego Kościoła Prawosławnego. 
Architektura.
Kościół o masywnej budowie znajduje się nad Dniestrem. Elewacja jest częściowo pomalowana na niebiesko. Obok świątyni znajduje się dzwonnica.

</doc>
<doc id="5275477" url="https://pl.wikipedia.org/wiki?curid=5275477" title="Kołpiec">
Kołpiec

 
Kołpiec () – część miasta Stebnika na Ukrainie, w obwodzie lwowskim, w rejonie drohobyckim. Leży w północnej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Stebnik w powiecie drohobyckim w woj. lwowskim. Kołpiec utworzył wtedy gromadę, składającą się z miejscowości Kołpiec.
Podczas II wojny światowej w gminie Stebnik w powiecie Drohobycz w dystrykcie Galicja (Generalne Gubernatorstwo). Liczył wtedy 1231 mieszkańców.
Po wojnie wszedł w struktury administracyjne Związku Radzieckiego. Do Stebnika włączony 28 sierpnia 1977.

</doc>
<doc id="5275478" url="https://pl.wikipedia.org/wiki?curid=5275478" title="Solec (Stebnik)">
Solec (Stebnik)

 
Solec () – część miasta Stebnika na Ukrainie, w obwodzie lwowskim, w rejonie drohobyckim. Leży w północno-zachodniej części miasta. Dawniej samodzielna wieś.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Stebnik w powiecie drohobyckim w woj. lwowskim. Solec utworzył wtedy gromadę, składającą się z miejscowości Solec.
Podczas II wojny światowej w gminie Stebnik w powiecie Drohobycz w dystrykcie Galicja (Generalne Gubernatorstwo). Liczył wtedy 1599 mieszkańców.
Po wojnie wszedł w struktury administracyjne Związku Radzieckiego. Do Stebnika włączony 28 sierpnia 1977.

</doc>
<doc id="5275479" url="https://pl.wikipedia.org/wiki?curid=5275479" title="Cerkiew św. Mikołaja w Cześnikach">
Cerkiew św. Mikołaja w Cześnikach

Cerkiew św. Mikołaja w Cześnikach – cerkiew w Cześnikach w obwodzie iwanofrankiwskim, wzniesiona najpóźniej w XIV wieku, jedna z najstarszych w zachodniej Ukrainie.
Historia.
Świątynia powstała najpóźniej w XIV wieku, postawiono ją być może na miejscu pogańskiego obiektu sakralnego.
Architektura.
Budowla została wymurowana z wapienia, ma charakter obronny. Mury wsparte masywnymi kamiennymi przyporami z XIX wieku. Wewnątrz znajdował się ikonostas Z XVIII wieku. Dookoła cerkwi znajduje się cmentarz z nagrobkami pochodzącymi z XVII-XIX wieku, m.in. epitafium rodziny Chrzanowskich w języku polskim.

</doc>
<doc id="5275485" url="https://pl.wikipedia.org/wiki?curid=5275485" title="Gassendorf">
Gassendorf

Gassendorf (w 1939 Uliczno Małe; ) – dawna kolonia niemiecka na Ukrainie, w obwodzie lwowskim, w rejonie drohobyckim. Obecnie część wsi Uliczno.
Założony w 1772. W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Stebnik w powiecie drohobyckim w woj. lwowskim. Gassendorf utworzył wtedy gromadę, składającą się z miejscowości Gassendorf. 3 grudnia 1939 Gassendorf przemianowano na Uliczno Małe.
Podczas II wojny światowej włączony do Lwowa (w dystrykcie Galicja (Generalne Gubernatorstwo), gdzie wcielono go do wsi Uliczno. Po wojnie w Związku Radzieckim.

</doc>
<doc id="5275490" url="https://pl.wikipedia.org/wiki?curid=5275490" title="Uliczno Małe">
Uliczno Małe



</doc>
<doc id="5275493" url="https://pl.wikipedia.org/wiki?curid=5275493" title="Krukowszczyzna (rejon miorski)">
Krukowszczyzna (rejon miorski)

Krukowszczyzna (; ) – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów wieś rządowa w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Nowy Pohost.
Według Powszechnego Spisu Ludności z 1921 roku zamieszkiwały tu 82 osoby, 8 było wyznania rzymskokatolickiego, 32 prawosławnego a 42 staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 16 budynków mieszkalnych. W 1931 w 18 domach zamieszkiwało 84 osoby.
Wierni należeli do parafii rzymskokatolickiej i prawosławnej w Nowym Pohoście. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Nowym Pohoście.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5275494" url="https://pl.wikipedia.org/wiki?curid=5275494" title="Rotunda św. Anny w Użhorodzie">
Rotunda św. Anny w Użhorodzie

Rotunda św. Anny w Użhorodzie – kościół z rotundą (zwaną rotundą w Horianach) w Użhorodzie, w dzielnicy Horiany, wzniesioną najpóźniej w XIII wieku. 
Historia.
Okoliczności powstania świątyni nie są jasne, nieznany jest jej fundator. Powstała najpóźniej w XIII wieku. Mógł to być kościół zamkowy lub pałacowy. Do najstarszej części – rotundy – dobudowano gotycką nawę. 
Architektura.
We wnętrzu znajdują się polichromie z około XV wieku, odkryte podczas renowacji obiektu w 1879 roku. Zdaniem badaczy, malowidła mogły zostać wykonane przez artystów że szkoły Giotta. Prowadzono rozległe badania archeologiczne samej rotundy jak i działek przylegających do świątyni.

</doc>
<doc id="5275496" url="https://pl.wikipedia.org/wiki?curid=5275496" title="Cerkiew św. Anny w Użhorodzie">
Cerkiew św. Anny w Użhorodzie



</doc>
<doc id="5275498" url="https://pl.wikipedia.org/wiki?curid=5275498" title="Walki o Trościaniec">
Walki o Trościaniec

Walki o Trościaniec rozpoczęły się 25 lutego 2022 r., podczas inwazji Rosji na Ukrainę.
Luty.
24–25 lutego.
Wieczorem 24 lutego na obrzeżach Trościańca na jednej z ulic przy wjeździe od strony Rosji zatrzymała się kolumna sprzętu wojskowego. Ponadto podeszła kolumna z Żygajłówki, Boromli. Wróg zainstalował blok-post od strony Lebedzina – na zakręcie między w. Stanowa a Trościańcem. Po stronie Wschodniej w części wsi Kramczanka, Sołdatske zatrzymała się również kolumna sprzętu wojskowego.
Rankiem 25 lutego o godz. 7:50 w Trościańcu i pobliskiej Ochtyrce rozpoczęły się walki.
Następnie doszło do walki z czołgami agresora.
26–27 lutego.
O godzinie 7:40 rano 26 lutego przez Trościaniec przejechała kolumna wozów benzynowych w kierunku Sum. Okupanci rosyjscy zajmowali się grabieżą.
W mieście w pobliżu trościanieckiej fabryki czekolady „Ukraina”, ukraińska artyleria zniszczyła kolumnę rosyjskiego sprzętu, który poruszał się z pominięciem zniszczonego mostu we wsi Klementowe.
Tego dnia przewodniczący Rady Miasta Trościaniec Jurij Bowa poinformował, że wojska ukraińskie zniszczyły rosyjskie czołgi, które próbowały zdobyć miasto Trościaniec. 
28 lutego.
Kolumna sprzętu wojskowego Federacji Rosyjskiej dotarła od strony Łebedyna do Trościańca. Wojska Federacji Rosyjskiej zajęły dworzec kolejowy „Smorodyne”, kontynuowano strzelanie z broni automatycznej.
Rosyjscy okupanci zastrzelili cywila, 45-letniego mężczyznę na wyjeździe z Trościańca w kierunku w. Stanowa, który wracał do domu własnym samochodem.
Marzec.
1–2 marca.
Wieczorem 1 marca wojska rosyjskie trzema kolumnami dotarły do Trościańca i zajęły miasto. Wojsko Federacji Rosyjskiej wyłamało czołgiem bramę na Okrągły dwór, rozbiło galerię sztuki. W mieście prawie wszystkie linie energetyczne były uszkodzone, wszystkie drogi były uszkodzone. Również w mieście częściowo nie było internetu, nie działały telewizja i radio.
„Rosjanie wchodzą do domów, wyciągają ludzi z piwnic, zmuszają ich do siedzenia na zewnątrz w nocy. Boją się nalotów, boją się naszej artylerii. Wróg stworzył tutaj pewną kwaterę główną” – powiedział szef administracji wojskowej Sum Dmitrij Żywitsky.
Ruscy umieścili swój sprzęt uderzeniowy wśród bloków mieszkalnych: w centrum miasta, przy ulicy Błagowieszczeńskiej, w pobliżu policji i na innych ulicach. Zaczęli patrolować ulice miasta, zablokowali stację alarmową, rozstrzelali auta i nie pozwolili na odbiór ciał ludzi z ulic. Tak więc faktycznie trzymali zakładników mieszkańców miasta Trostianets.
„Zespoły ratownictwa medycznego są zablokowane przez okupantów, w związku z czym nie mają możliwości obsługi połączeń. Trzcianecki Szpital Miejski nadal działa w trybie wzmocnionym. Lekarze podstawowej opieki zdrowotnej doradzają online” – powiedział burmistrz Trostianca Yuri Bowa.
Około godziny 18 2 marca w Trościańcu, w pobliżu okrągłego dworu, za pomocą Bayraktara zniszczono dwie jednostki wrogiej artylerii samobieżnej.
3–4 marca.
Przewodniczący obwodowej administracji wojskowej w Sumach Dmitrij Żywitsky poinformował o katastrofie humanitarnej w mieście. W Trościańcu okupanci okradli także sklepy ATB i domy mieszkalne. Po okradaniu z drugiej ręki-przebierali się za cywila. „Po mieście chodzą całkowicie zdemoralizowani, pijani rosyjscy wojskowi” – poinformowano w administracji regionalnej Sum.
5 marca.
Po godzinie 13:00 rosyjscy okupanci po raz drugi (po raz pierwszy 28 lutego) zajęli Dworzec kolejowy, umieścili tam swój sprzęt i rozstrzelali ukraińską flagę. Rosyjskie wojsko splądrowało Magazyn Fabryki Czekolady Mondelis i rozbiło powierzchnię biurową. Wszystkie sklepy Trościańca są okradzione przez rosyjskich okupantów. Końcówki zostały zabrane przez miejscowych szabrowników. Przypadki grabieży, jeśli to możliwe, są rejestrowane i zatrzymywane przez aktywnych mieszkańców społeczności.
Ukradli z terenu zajezdni 5 autobusów komunalnych „Trościanecpastransa” i rozstawili je po mieście. Zarekwirowano również transport ciężarowy od firm i mieszkańców. Ponadto rozstrzelali wszystkie auta firm pogrzebowych, by nie grzebać zmarłych. Ale w szpitalu, który pracuje w pełnym wymiarze godzin, pozostało ciało żołnierza z Rosji. Około 11 ciał zabitych mieszkańców Trościańca zostało również przewiezionych do szpitala miejskiego. W budynku policji najeźdźcy umieścili swoją kwaterę główną, którą otoczyli pojazdy opancerzone i patrole. Mieszkańcy sąsiedniego pięciopiętrowego budynku są trzymani w domu jak „żywa tarcza”. Od wieczora 5 marca rosyjskie wojsko patroluje centrum i dzielnice miasta.
Według Jurija Bowy, usługi komunalne społeczności i pracownicy Sp z o.o. „Sumyoblenergo” rano 5 marca próbowali przywrócić sieci energetyczne, gazociągi i zaopatrzenie w wodę, ale w takich warunkach jest to bardzo trudne zadanie. Światło pojawiło się w prawie całym mieście i wsiach(Pieczyn, żołnierski, Nietzach, darniowy, Ludż, Wielki Ludż). Pracowali przy odbudowie w Siódemkach i Polanie. Bujmer, Martynówka, Maszczanka, Artemo-Rastówka nie ma możliwości przywrócenia podpór zestrzelonych przez rosyjskie czołgi. Pod koniec dnia, z powodu poważnych uszkodzeń na linii wysokiego napięcia między Achtyrką a Bogoduchowem, światło zniknęło ponownie w całej społeczności Trościaneckiej. Nie było go również w pobliskiej Wielkopisarowdkiej. Komunikacja operatora Vodafone jest wyciszona, Komunikacja operatora Kyivstar, zgodnie z głową miasta Trościanca, „ledwo działa, Internet też leży”. Z powodu braku prądu nie ma dostępu do wody. Ludzie korzystają ze studni, ale nie są wszędzie dostępne.
Szkoły, przedszkola i miejscowy rolnik pieczą chleb i rozdają ludziom za darmo. W schronisku zorganizowano wyżywienie wszystkich uchodźców, którzy tam mieszkają. Lokalny Hotel „Elegia” jest gotowy, aby zapewnić bezpłatne zakwaterowanie poszkodowanym. „TD Eldorado” Spółka z o.o. bezpłatne nadaje mąkę do wypieku chleba. Mieszkańcy, którzy zwracali się do Rady Miasta z prośbą o leki, otrzymali je w domu.
Nie ma jednak możliwości ewakuacji mieszkańców z Trzcińca lub skierowania tam ładunków humanitarnych. Według szefa regionalnej administracji wojskowej Dmitrija Żyvitskiego negocjacje w sprawie importu pomocy humanitarnej zakończyły się niepowodzeniem.
Wieczorem 5 marca dowiedzieliśmy się o wzięciu do niewoli cywilów, którzy poruszali się samochodami poza miastami. Szef administracji wojskowej Dmitrij Żywitski powiedział, że niebezpiecznie jest opuścać Trościaniec, a także Sumy, Achtyrkę i Lebiedinę, ponieważ „rosyjscy wojskowi rabują i czasami strzelają do samochodów ukraińskich cywilów”. We wsi Stanowe Gminy Trościanieckiej, którą w całości zajęli rosyjscy okupanci z kolumny poruszającej się na Łabędy. Przy głównej ulicy i przyległym na każdym dziedzińcu wsi postawili czołg rosyjski. Według szefa regionalnej administracji wojskowej Dmitrija Żywitskiegk telefony komórkowe zostały odebrane mieszkańcom wsi. Włamywali się do budynków, prosili o jedzenie i pranie. Taką „żywą tarczą” osłaniano prawie cały dzień 5 marca. Wieczorem kolumna wyruszyła w kierunku Łabędzia. Wdrożono tu system S-300 (przeciwlotniczy system rakietowy S-300 średniego zasięgu). Przeznaczony do bezpośredniej osłony wojsk znajdujących się w pobliżu wroga, przede wszystkim przed pociskami balistycznymi i samolotami.
W nocy z 5 na 6 marca wojska rosyjskie z centrum miasta Trościańca, gdzie w środku budynków mieszkalnych stacjonowały rosyjskie działa samobieżne, prowadziły ostrzał Ochtyrki. Wszystkie drogi prowadzące do Trościańca pozostawały zablokowane, więc ewakuacja mieszkańców i dostarczanie pomocy charytatywnej były bardzo niebezpieczne.
6–7 marca.
W ciągu 6 marca rosyjskie wojsko próbowało zachęcić ludzi do przybycia na tak zwany wiec w poniedziałek 7 marca na centralny plac miasta. Stawiano żądania utworzenia „zielonego korytarza” do ewakuacji. Burmistrz miasta Jurij Bowa powiedział to w wiadomości wideo wieczorem 6 marca. Nazwał takie działania prowokacją i wezwał mieszkańców miasta, aby nie brali udziału.
W Boromle w wyniku strzelaniny uszkodzona została infrastruktura, domy i przedszkole, zniszczono przedsiębiorstwa cywilne.
8–9 marca.
8 marca setki jednostek wrogiego sprzętu zostały ściągnięte do miasta Trościaniec spod Sum. Rosyjskie wojsko z centrum miasta, ze stacji, otworzyło chaotyczny ogień w kierunku Wielkiej Pisarewki, innych wiosek i osiedli miasta.
8 marca wojska rosyjskie ostrzelały z Gradów wieś Soldacką. Rozbito szkołę i kilka domów.
W nocy z 8 na 9 marca artyleria Federacji Rosyjskiej ostrzelała dawną fabrykę „Electrobutprilad” w Trościańcu. Zginęły trzy osoby, w tym 13-latek. Zginęli od wybuchu. Również cztery osoby z różnych części miasta dostały rany odłamkowe. Zostali przyjęci do szpitala, w którym udzielono pomocy.
10 marca.
W nocy z 9 na 10 marca wieś Soldacka gromady trościanieckiej według informacji miejskiej głowy Trościańca Jurija Bowy, w nocy była trzykrotnie atakowana z powietrza.
Od godz. 9.00 10 marca na Sumszczyźnie zadziałały trzy „zielone korytarze”. Ewakuacja mieszkańców oprócz Trzcianki odbywała się również z Krasnopola – do Sum. Jednak wojsko Federacji Rosyjskiej początkowo nie zezwoliło kolumnie trościanieckiej (głównie prywatnym samochodom) na poruszanie się po centrum miasta: otworzyło ogień w powietrze. Nie było ofiar. Trzeba było jednak niezwłocznie uzgodnić inną trasę w granicach miasta Trościaniec. W trościanieckiej kolumnie wyjechało ponad sto prywatnych samochodów. Łącznie z Sum „zielonym korytarzem” wyjechały 2664 samochody i 54 autobusy. W sumie było to 12 276 osób. Są to kolumny z Krasnopola, Trzcianki i centrum regionalnego. Autobusy i samochody w kolumnie kursowały na trasie „Sumy-Romny-Łochwica-Lubny”. W Łubnach ludzie przesiedli się do pociągu do Lwowa, stamtąd darmowymi autobusami zostali przewiezieni do punktów kontrolnych w Polsce. Niektórzy chętni pozostali we Lwowie w miejscach pobytu dla uchodźców.

</doc>
<doc id="5275500" url="https://pl.wikipedia.org/wiki?curid=5275500" title="Jan Guńka (biathlonista)">
Jan Guńka (biathlonista)

Jan Guńka (ur. 14 kwietnia 2002 w Zakopanem) – polski biathlonista. Mistrz świata juniorów młodszych w sztafecie (z Konradem Badaczem i Marcinem Zawołem) oraz brązowy medalista w sprincie (2021). Brązowy medalista mistrzostw Europy juniorów w biegu pościgowym (2022). Uczestnik mistrzostw świata juniorów młodszych (2019, 2020 i 2022) oraz zimowego olimpijskiego festiwalu młodzieży Europy (2019). Złoty medalista mistrzostw Polski seniorów w biathlonie w biegu indywidualnym (2021).
W 2020 wziął udział w zimowych igrzyskach olimpijskich młodzieży w Lozannie (konkurencje biathlonowe rozgrywano w Prémanon) – w biegu indywidualnym był 10., a w sprincie 13. W tym samym roku wystartował też w mistrzostwach świata juniorów młodszych – w Lenzerheide był 19. w biegu indywidualnym, 19. w sprincie i 18. w biegu pościgowym oraz 6. w sztafecie. W 2021 wystartował w mistrzostwach świata juniorów młodszych – w Obertilliach był 24. w biegu indywidualnym, 3. w sprincie i 9. w biegu pościgowym, a sztafecie zdobył złoty medal. W 2022 reprezentował kraj na mistrzostwach świata juniorów w Soldier Hollow, gdzie był 21. w biegu indywidualnym, 15. w sprincie, 25. w biegu pościgowym.
Osiągnięcia.
"Opracowano na podstawie materiału źródłowego"

</doc>
<doc id="5275501" url="https://pl.wikipedia.org/wiki?curid=5275501" title="Ołeksij Onufrijew">
Ołeksij Onufrijew

 
Ołeksij Onufrijew (; ur. 24 lutego 1982 w Kijowie) – ukraiński koszykarz, występujący na pozycjach niskiego lub silnego skrzydłowego, reprezentant kraju, obecnie zawodnik MBK Mikołajów.

</doc>
<doc id="5275504" url="https://pl.wikipedia.org/wiki?curid=5275504" title="Młyniwka">
Młyniwka

Młyniwka (; hist. "Mühlbach") – północna część wsi Pietniczany na Ukrainie, w obwodzie lwowskim, w rejonie lwowskim, dawna oddzielna wieś.
Założona pod nazwą Mühlbach w 1798 roku jako kolonia niemiecka. W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Sokołówka w powiecie bóbreckim w woj. lwowskim. Mühlbach utworzył wtedy gromadę, składającą się z miejscowości Mühlbach i Tarnawa. 3 grudnia 1939 Mühlbach przemianowano na Młynowice.
Podczas II wojny światowej w gminie Wybranówka w Landkreis Lemberg w dystrykcie Galicja (Generalne Gubernatorstwo). Miejscowość liczyła wtedy 178 mieszkańców. Po wojnie w Związku Radzieckim. W 1946 roku została przemianowana na Młyniwnkę (Млинівка), a następnie przyłączona do wsi Pietniczany.

</doc>
<doc id="5275505" url="https://pl.wikipedia.org/wiki?curid=5275505" title="Młynowice">
Młynowice



</doc>
<doc id="5275509" url="https://pl.wikipedia.org/wiki?curid=5275509" title="Cerkiew Pokrowska w Sutkowcach">
Cerkiew Pokrowska w Sutkowcach

Cerkiew Pokrowska w Sutkowcach – cerkiew obronna z XV wieku w Sutkowcach.
Historia.
Budynek wybudowano w 1467 roku. Przebudowano ją w XVI wieku oraz na początku XX wieku. 
Architektura.
Świątynia została wzniesiona z kamienia i cegły na wzgórzu na rzucie czworoliścia). W centrum znajduje się wieża, otaczając ją cztery apsydy-baszty. Niewysoki parter był wykorzystywany do celów kultowych, natomiast piętro ma charakter obronny. Wewnątrz budynku znajduje się m.in. epitafium Iwana Bałabana.

</doc>
<doc id="5275512" url="https://pl.wikipedia.org/wiki?curid=5275512" title="Blue Collar Man (Long Nights)">
Blue Collar Man (Long Nights)

Blue Collar Man (Long Nights) – piosenka rockowa zespołu Styx, wydana w 1978 roku jako singel promujący album "Pieces of Eight".
Powstanie i treść.
Autorem piosenki jest gitarzysta Styx, Tommy Shaw, który również ją zaśpiewał. Jak przyznał Shaw, pomysł na melodię podsunęły mu dźwięki wydawane przez silnik łodzi rybackiej, którą wyprawili się członkowie zespołu, paląc wówczas marihuanę. Po powrocie do domu Shaw wziął gitarę akustyczną i ułożył melodię do piosenki.
Piosenka opowiada historię bezrobotnego mężczyzny, który ma dość bycia wyśmiewanym za brak pracy i próbuje ją znaleźć. To mu się jednak nie udaje i próbuje nakłonić ludzi do zatrudnienia go. Tekst taki wynikał z filozofii pisania piosenek przez Shawa, jako że Shaw starał się tworzyć utwory, z którymi ludzie będą mogli się utożsamiać.
Wykorzystanie.
Fragment piosenki został wykorzystany w filmie "Super tata" z 1999 roku.

</doc>
<doc id="5275513" url="https://pl.wikipedia.org/wiki?curid=5275513" title="Kubliszczyzna">
Kubliszczyzna

Kubliszczyzna (; ) – wieś na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów wieś włościańska w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie, a następnie w gminie Nowy Pohost.
Według Powszechnego Spisu Ludności z 1921 roku zamieszkiwało tu 151 osób, 4 były wyznania prawosławnego a 147 staroobrzędowego. Jednocześnie wszyscy mieszkańcy zadeklarowali białoruską przynależność narodową. Były tu 24 budynki mieszkalne. W 1931 w 32 domach zamieszkiwało 156 osób.
Wierni należeli do parafii rzymskokatolickiej i prawosławnej w Nowym Pohoście. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Nowym Pohoście.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5275514" url="https://pl.wikipedia.org/wiki?curid=5275514" title="Brzyszcze">
Brzyszcze

Brzyszcze () – dawna wieś na Ukrainie, w obwodzie lwowskim, w rejonie żółkiewskim. Leżała na północ od Krechowa.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Krechów w powiecie żółkiewskim w woj. lwowskim. Brzyszcze utworzyły wtedy gromadę, składającą się z miejscowości Brzyszcze, Szabelnia i Żuki.
Zostały wysiedlone i zlikwidowane w związku z utworzeniem Jaworowskiego Poligonu Wojskowego. Po wojnie w Związku Radzieckim.

</doc>
<doc id="5275515" url="https://pl.wikipedia.org/wiki?curid=5275515" title="Pokrowskij (rejon miedwieński)">
Pokrowskij (rejon miedwieński)

Pokrowskij () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 8 km od centrum administracyjnego sielsowietu (Wierchnij Rieutiec), 14,5 km na południowy zachód od centrum administracyjnego rejonu (Miedwienka), 41 km na południowy zachód od Kurska, 17,5 km od drogi magistralnej (federalnego znaczenia) M2 «Krym».
W chutorze znajduje się 7 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 9 osób.

</doc>
<doc id="5275516" url="https://pl.wikipedia.org/wiki?curid=5275516" title="Prowała">
Prowała

Prowała – dawna wieś na Ukrainie, w obwodzie lwowskim, w rejonie żółkiewskim. Leżała na zachód od Kozulki.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Krechów w powiecie żółkiewskim w woj. lwowskim. Prowała utworzyła wtedy gromadę, składającą się z miejscowości Prowała, Góra, Hołuby, Hrybnyki, Kozulka, i Prowała Dół.
Została wysiedlona i zlikwidowana w związku z utworzeniem Jaworowskiego Poligonu Wojskowego. Po wojnie w Związku Radzieckim.

</doc>
<doc id="5275517" url="https://pl.wikipedia.org/wiki?curid=5275517" title="Kościół św. Mikołaja w Rohatynie">
Kościół św. Mikołaja w Rohatynie

Kościół św. Mikołaja w Rohatynie – kościół w Rohatynie z XVI wieku. 
Historia.
Kościół powstał w XVI wieku, w zależności od źródeł za datę ukończenia świątyni podaje się rok 1538 (data budowy kamiennego kościoła na miejscu drewnianego) lub 1666 (ponowna konsekracja kościoła po naprawie zniszczeń dokonanych przez Kozaków). Wybudowano go na miejscu starszej, drewnianej świątyni. W 1866 roku podjęto się prac nad rekonstrukcją obiektu. W 1935 przeprowadzono rewitalizację kościoła, jednak ucierpiał on podczas II wojny światowej. Kolejna rekonstrukcja została przeprowadzona w 1974 roku. W 1999 roku kościół został oddany Kościołowi katolickiemu.
Architektura.
Budynek ma charakter obronny. Na wysokiej dzwonnicy znajdują się otwory strzelnicze (zob. ambrazura). Kościół łączy w sobie styl gotycki z renesansowym, a dekoracje okien na fasadzie wykonano w stylu barokowym.

</doc>
<doc id="5275518" url="https://pl.wikipedia.org/wiki?curid=5275518" title="Hucisko (rejon żółkiewski)">
Hucisko (rejon żółkiewski)

Hucisko – dawna wieś na Ukrainie, w obwodzie lwowskim, w rejonie żółkiewskim. Leżało na południowy wschód od Kozulki.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Krechów w powiecie żółkiewskim w woj. lwowskim. Hucisko utworzyło wtedy gromadę, składającą się z miejscowości Hucisko i Horbowice.
Zostało wysiedlone i zlikwidowane w związku z utworzeniem Jaworowskiego Poligonu Wojskowego. Po wojnie w Związku Radzieckim.

</doc>
<doc id="5275519" url="https://pl.wikipedia.org/wiki?curid=5275519" title="Uniwersytet Charokopio">
Uniwersytet Charokopio

Uniwersytet Charokopio () – grecka publiczna uczelnia wyższa, zlokalizowana w Atenach.
Historia.
Uczelnia została założona w 1990 roku, w Kalitei, w aglomeracji ateńskiej. Patronem uniwersytetu został Panagis Charokopos (Παναγής Χαροκόπος 1835-1911), polityk i filantrop, który w 1920 zainicjował powstanie w Kalitei szkoły oferującej m.in. edukację na kierunku zarządzanie gospodarstwem domowym. W latach 1993-1994 infrastruktura szkoły została odnowiona, a w latach 1999-2000 powstały nowe budynki. Pierwszych studentów przyjęto w roku akademickim 1993-1994.
Struktura organizacyjna.
W skład uczelni wchodzą następujące jednostki organizacyjne :

</doc>
<doc id="5275530" url="https://pl.wikipedia.org/wiki?curid=5275530" title="Rusłan Otwerczenko">
Rusłan Otwerczenko

 
Rusłan Jurijowycz Otwerczenko (; ur. 6 stycznia 1990 w Ułan Bator, zm. 15 stycznia 2023 w Kijowie) – ukraiński koszykarz, występujący na pozycji rzucającego obrońcy, reprezentant kraju.

</doc>
<doc id="5275531" url="https://pl.wikipedia.org/wiki?curid=5275531" title="Lenina Mała">
Lenina Mała

Lenina Mała () – dawna wieś na Ukrainie, w obwodzie lwowskim, w rejonie żydaczowskim. Obecnie uroczysko na południe od wsi Lenina Wielka.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Ławrów w powiecie turczańskim w woj. lwowskim. Lenina Mała utworzyła wtedy gromadę, składającą się z miejscowości Lenina Mała.
Podczas II wojny światowej w gminie Strzyłki w Landkreis Drohobycz w dystrykcie Galicja (Generalne Gubernatorstwo). Liczyła wtedy 575 mieszkańców. Po wojnie w Związku Radzieckim.

</doc>
<doc id="5275535" url="https://pl.wikipedia.org/wiki?curid=5275535" title="Majdan (rejon jaworowski)">
Majdan (rejon jaworowski)

Majdan – dawna wieś na Ukrainie, w obwodzie lwowskim, w rejonie jaworowskim. Leżała na północny wschód od Wereszycy.
W II Rzeczypospolitej do 1934 samodzielna gmina jednostkowa. Następnie miejscowość należała do zbiorowej wiejskiej gminy Wiszenka w powiecie gródeckim w woj. lwowskim. Majdan utworzył gromadę, w skład której weszły miejscowości Majdan, Buława, Debra, Dzwoniki, Maliszewskie, Pustelnikie, Rybki i Świtliki.
Podczas II wojny światowej w gminie Janów w Landkreis Drohobycz w dystrykcie Galicja (Generalne Gubernatorstwo). Liczył wtedy (wraz z Walddorfem) 381 mieszkańców. Został zlikwidowany w związku z utworzeniem Jaworowskiego Poligonu Wojskowego. Po wojnie wszedł w struktury administracyjne Związku Radzieckiego.

</doc>
<doc id="5275536" url="https://pl.wikipedia.org/wiki?curid=5275536" title="Cerkiew św. Mikołaja Cudotwórcy w Kołodnem">
Cerkiew św. Mikołaja Cudotwórcy w Kołodnem

Cerkiew św. Mikołaja Cudotwórcy w Kołodnem – drewniana cerkiew z XV wieku w , w obwodzie zakarpackim w Ukrainie. 
Historia.
Świątynia została wybudowana w 1470 roku. Jest to jeden z dwóch najstarszych kościołów w regionie Zakarpacia. Pierwotnie budynek znajdował się w miejscowości . Budynek przechodził modyfikacje budowlane od XVI do XVIII wieku. Dzięki środkom ambasady USA cerkiew została poddana rewitalizacji na początku XXI wieku. .

</doc>
<doc id="5275539" url="https://pl.wikipedia.org/wiki?curid=5275539" title="Porsche Tennis Grand Prix 2022">
Porsche Tennis Grand Prix 2022

Porsche Tennis Grand Prix 2022 – tenisowy turniej WTA kategorii WTA 500 w sezonie 2022 z cyklu Porsche Tennis Grand Prix rozgrywany w dniach 18–24 kwietnia 2022 roku w Stuttgarcie na kortach ceglanych w hali o puli nagród wynoszącej 611 210 euro.

</doc>
<doc id="5275541" url="https://pl.wikipedia.org/wiki?curid=5275541" title="Sobór św. Mikołaja w Kijowie">
Sobór św. Mikołaja w Kijowie

Sobór św. Mikołaja – prawosławna cerkiew monasterska, a następnie wojskowa w Kijowie, w historycznej dzielnicy Peczersk. Wzniesiony w końcu XVII w. z fundacji hetmana Iwana Mazepy, zburzony w 1934 r. na polecenie władz Ukraińskiej SRR.
Historia.
Sobór został wzniesiony w latach 1690-1696 z inicjatywy oraz z fundacji hetmana Iwana Mazepy, według projektu Josypa Starczenki. Pełnił funkcję głównej świątyni starszego monasteru św. Mikołaja, w sąsiedztwie którego został zbudowany. W 1750 r. wzniesiono przy nim trójkondygnacyjną dzwonnicę. W 1831 r. władze rosyjskie wysiedliły mnichów z części ziem monasteru, gdyż na jego terytorium zaplanowano budowę twierdzy kijowskiej. Z kolei sobór św. Mikołaja został cerkwią wojskową. Oprócz głównego ołtarza św. Mikołaja funkcjonowały w nim ołtarze boczne świętych Antoniego i Teodozjusza Pieczerskich oraz świętych Warłaama i Joazafa. Przed głównym ołtarzem znajdował się siedmiorzędowy barokowy ikonostas ufundowany przez kijowskiego mieszczanina Sozona Bałykę. 
22 maja 1919 r. ks. Wasyl Łypkiwski odsłużył w tej cerkwi pierwszą w historii prawosławną Świętą Liturgię w całości w języku ukraińskim, której tekst sam przełożył. Przy świątyni powstała jedna z parafii Ukraińskiego Autokefalicznego Kościoła Prawosławnego. 
W latach 20. XX wieku pod kierunkiem Ukraińskiej Akademii Nauk przeprowadzono w świątyni prace renowacyjne. 
W 1934 r. sobór został zniszczony na polecenie władz Ukraińskiej SRR. Miało to związek z przeniesieniem stolicy republiki radzieckiej z Charkowa do Kijowa, w związku z czym władze postanowiły przeprowadzić przebudowę miasta. Aby nadać mu charakter socjalistycznej stolicy i w ramach antyreligijnej polityki władz radzieckich, w Kijowie zniszczono szereg zabytkowych obiektów sakralnych różnych wyznań, w tym prawosławny sobór św. Mikołaja. 

</doc>
<doc id="5275550" url="https://pl.wikipedia.org/wiki?curid=5275550" title="Kościół reformowany w Tiaczowie">
Kościół reformowany w Tiaczowie

Kościół reformowany w Tiaczowie – kościół z XVI wieku w Tiaczowie.
Historia.
Został wzniesiony po inwazji mongolskiej w XVI wieku. Budynek ma charakter obronny, pozwalał na prowadzenie ostrzału wroga. Pierwotnie świątynia była użytkowana przez Cerkiew prawosławną. Budynek został następnie przejęty przez wspólnotę kalwinistów. .

</doc>
<doc id="5275555" url="https://pl.wikipedia.org/wiki?curid=5275555" title="Złociszek (roślina)">
Złociszek (roślina)



</doc>
<doc id="5275557" url="https://pl.wikipedia.org/wiki?curid=5275557" title="Serhij Pawłow">
Serhij Pawłow

 
Serhij Iwanowycz Pawłow (; ur. 18 lipca 1997 w Makiejewce) – ukraiński koszykarz, występujący na pozycji silnego skrzydłowego, reprezentant kraju, obecnie zawodnik WKS Śląska Wrocław.
17 stycznia 2023 został zawodnikiem WKS Śląska Wrocław.

</doc>
<doc id="5275559" url="https://pl.wikipedia.org/wiki?curid=5275559" title="Marie Chatardová">
Marie Chatardová

Marie Chatardová (ur. 6 marca 1963 w Znojmie) – czeska polityk, dyplomatka. W lipcu 2017 r. została wybrana 73. przewodniczącą Rady Gospodarczej i Społecznej ONZ, jedną z trzech najważniejszych funkcji ONZ, jako trzecia kobieta w historii. W 2017 r. znalazła się na czwartym miejscu w rankingu najbardziej wpływowych kobiet w Czecha w czeskim wydaniu magazynu Forbes. W październiku 2021 r. została ambasadorką Republiki Czeskiej w Wielkiej Brytanii. 
Życiorys.
Marie Chatardová urodziła się 6 marca 1963 r. w Znojmie. W wieku dziesięciu lat przeprowadziła się z rodzicami do Brna. Uczyła się w gimnazjum w Brnie a następnie ukończyła studia w 1985 r. na wydziale prawa na Uniwersytecie Masaryka. W latach 1994-1995 pracowała w departamencie analiz i planowania Ministerstwa Spraw Zagranicznych Republiki Czeskiej. W latach 1995-1999 pracowała w Stałym Przedstawicielstwie Republiki Czeskiej w Brukseli, gdzie koncentrowała się głównie na współpracy w dziedzinie wymiaru sprawiedliwości i spraw wewnętrznych. W 2000 r. została dyrektorem Departamentu Strategii Komunikacji w Ministerstwie Spraw Zagranicznych, a dwa lata później została mianowana przez prezydenta Václava Havla ambasadorem w Szwecji, gdzie pozostała przez pięć lat. Po powrocie do Pragi została dyrektorem Protokołu Dyplomatycznego. W 2010 r. prezydent Václav Klaus mianował Chatardovą ambasadorem we Francji, Monako oraz powierzył jej funkcję Stałego Przedstawiciela Republiki Czeskiej w Międzynarodowej Organizacji Frankofonii. Ponadto w latach 2013-2016 była przedstawicielem Republiki Czeskiej w UNESCO.
W lipcu 2016 r. została mianowana przez prezydentem Miloša Zemana na stanowisko Stałego Przedstawiciela Republiki Czeskiej przy ONZ w Nowym Jorku. W tym samym miesiącu została wybrana wiceprzewodniczącą Rady Gospodarczej i Społecznej ONZ, a rok później została przewodniczącą. Ostatni raz to stanowisko zajmował przedstawiciel Republiki Czeskiej dwadzieścia lat wcześniej. Funkcję tą pełniły przed nią dwie kobiety. W październiku 2021 r. została ambasadorem Republiki Czeskiej w Wielkiej Brytanii.
Życie prywatne.
Marie Chatardová jest mężatką i ma troje dzieci: Lucie (1986), Benoît (1993), Marien (2002).

</doc>
<doc id="5275563" url="https://pl.wikipedia.org/wiki?curid=5275563" title="Mecze reprezentacji Polski w piłce siatkowej mężczyzn prowadzonej przez Nikolę Grbicia">
Mecze reprezentacji Polski w piłce siatkowej mężczyzn prowadzonej przez Nikolę Grbicia

Zestawienie oficjalnych międzynarodowych meczów reprezentacji Polski w piłce siatkowej mężczyzn prowadzonej przez Nikolę Grbicia:
Oficjalne mecze międzypaństwowe pod egidą FIVB lub CEV.
!colspan="7"| 2022
Mecze i turnieje towarzyskie.
! colspan="7" | 2022

</doc>
<doc id="5275567" url="https://pl.wikipedia.org/wiki?curid=5275567" title="Cerkiew św. Mikołaja w Kilii">
Cerkiew św. Mikołaja w Kilii

Cerkiew św. Mikołaja w Kilii – cerkiew prawdopodobnie z XVII wieku w Kilii.
Historia.
Świątynia została wzniesiona według jednych źródeł w 1476 roku na miejscu starszej cerkwi św. Jana w czasie okupacji tureckiej, według legendy ludowej obiekt miał powstać w 1485 roku, natomiast wedle inskrypcji nad południowym wejściem cerkiew została założona 10 maja 1647 roku. Za czasów ZSRR budynek używano jako magazyn węgla oraz jako składowisko śmieci lub warzyw. Prace nad rewitalizacją obiektu trwały od lat 70. XX wieku, w 1992 roku odprawiono ponownie nabożeństwo w odnowionej świątyni. W 2019 roku rozpoczęto renowację elewacji.
Architektura.
Świątynia zbudowana z kamienia wapiennego i cegły, na planie prostokąta, z półkolistą apsydą. Nawa nakryta sklepieniem kolebkowym. Według jednej z teorii, z uwagi na tureckie wymogi stawiane przed budowniczymi kościołów chrześcijańskich, świątynia została wybudowana w zagłębieniu (2,1 m poniżej poziomu gruntu), aby nie przekraczać maksymalnej dopuszczalnej wysokości 2,5 m. Dzwonnica murowana, wzniesiona według projektu architekta Semeczkina.

</doc>
<doc id="5275570" url="https://pl.wikipedia.org/wiki?curid=5275570" title="Józef Burniewicz (oficer powstania listopadowego)">
Józef Burniewicz (oficer powstania listopadowego)



</doc>
<doc id="5275575" url="https://pl.wikipedia.org/wiki?curid=5275575" title="Hełm M1923">
Hełm M1923

Hełm M1923 – duński stalowy hełm, użytkowany przez wojska lądowe i marynarkę wojenną w okresie międzywojennym i podczas II wojny światowej, będący pierwszym w historii hełmem Duńskich Sił Zbrojnych. Do zakończenia produkcji w roku 1946, "Glud &amp; Marstrands Fabriker" z siedzibą w Kopenhadze, wyprodukowała około 105 tysięcy hełmów M1923.
Historia.
Po zakończeniu I wojny światowej rząd duński dostosował się do innych krajów uprzemysłowionych i zaczął wyposażać swoich żołnierzy w stalowe hełmy. Ten nowy trend był efektem doświadczeń wyniesionych z okopów I wojny światowej, gdzie stalowe hełmy znacznie zmniejszyły liczbę zabitych i rannych. W 1923 roku duńska armia zaakceptowała projekt hełmu autorstwa Johnsena i Willadsena-Nielsena, który wszedł do produkcji pod oznaczeniem M1923. Hełm był używany podczas niemieckiej inwazji na Danię 9 kwietnia 1940 roku, będącej wstępem do inwazji na Norwegię, i w bardzo ograniczonym zakresie przez duńskich ochotników walczących po stronie Finów w czasie wojny sowiecko-fińskiej (1939–1940).
Po zakończeniu wojny w 1945 roku Dania stopniowo wycofywała M1923 na rzecz stalowego hełmu M/48, wzorowanego na amerykańskim hełmie M1. To posunięcie zbiegło się w czasie z wieloma innymi członkami NATO, którzy przyjęli ten sam projekt. M1923 jest wyjątkowy, ponieważ nigdy nie był eksportowany za granicę, co czyni Danię jedynym krajem, który kiedykolwiek go używał. Kontrastuje to z innymi hełmami z epoki, takimi jak francuski hełm Adrian i brytyjski hełm Brodie, które były szeroko rozpowszechnione na całym świecie.
Opis.
Hełm M1923 był wykonywany z jednego kawałka szwedzkiej stali i produkowany zarówno w wersji wojskowej jak i cywilnej. Wersja wojskowa zawierała z przodu emblemat wojsk lądowych lub marynarki wojennej w wieńcu, w zależności od jednostki w jakiej służył właściciel hełmu. Co ciekawe emblematy wojsk lądowych były produkowane przez więźniów zakładu karnego Vridsløselille znanego z serii filmów "Gang Olsena". Od lat 30. XX wieku hełmy pokrywano teksturowaną szarością lub jasnym odcieniem farby khaki. Wnętrze hełmu zostało wyposażone w skórzany pasek pod brodą i wkładkę składającą się z ośmiu klap. Z tyłu hełmu znajdowało się rozcięcie umożliwiające przypięcie karabinu Krag-Jørgensen do ekwipunku żołnierza, gdy hełm nie był noszony.
W czasie II wojny światowej powstało wiele różnych wersji hełmów cywilnych M1923, które przekazywano organizacjom paramilitarnym, policji czy straży pożarnej. Wersja cywilna nie posiadała z przodu kalkomanii, była wykonana z lżejszej stali i miała podpinkę gorszej jakości.

</doc>
<doc id="5275586" url="https://pl.wikipedia.org/wiki?curid=5275586" title="Issuf Sanon">
Issuf Sanon

 
Issuf Sanon (; ur. 30 października 1999 w Doniecku) – ukraiński koszykarz, występujący na pozycji rozgrywającego, reprezentant kraju, obecnie zawodnik BC Šiauliai.
W 2018 i 2019 reprezentował Washington Wizards podczas rozgrywek letniej ligi NBA.

</doc>
<doc id="5275588" url="https://pl.wikipedia.org/wiki?curid=5275588" title="Joanna Wiśniewska-Paluszak">
Joanna Wiśniewska-Paluszak

Joanna Alicja Wiśniewska-Paluszak z domu Idczak (ur. 1971) – polska ekonomistka, nauczyciel akademicki, doktor habilitowany nauk ekonomicznych, profesor nadzwyczajny Uniwersytetu Przyrodniczego w Poznaniu, działaczka polityczna i samorządowa.
Życiorys.
W 1994 ukończyła studia na Akademii Ekonomicznej w Poznaniu, a w 1998 uzyskała na tej uczelni stopień doktora nauk ekonomicznych. W 2018 uzyskała habilitację na Uniwersytecie Przyrodniczym w Poznaniu. Została profesorem nadzwyczajnym na Wydziale Ekonomicznym tej uczelni. Wykładała także w Wyższej Szkole Handlu i Usług w Poznaniu. Pracowała w Ośrodku Doradztwa Rolniczego w Poznaniu. Była stypendystką m.in. Ministerstwa Nauki Austrii, Ministerstwa Spraw Zagranicznych Izraela oraz Królewskiej Akademii Rolniczo-Weterynaryjnej w Kopenhadze.
Należała do Samoobrony RP. Od 2002 do 2004 sprawowała urząd wicestarosty powiatu włocławskiego. W wyborach do Parlamentu Europejskiego w 2004 bez powodzenia ubiegała się z o mandat deputowanej (uzyskała 4242 głosy).

</doc>
<doc id="5275589" url="https://pl.wikipedia.org/wiki?curid=5275589" title="Cerkiew św. Mikołaja w Trembowli">
Cerkiew św. Mikołaja w Trembowli

Cerkiew św. Mikołaja w Trembowli – cerkiew greckokatolicka z XVI wieku (przebudowana w XVIII i XIX wieku) w Trembowli.
Historia.
Świątynia została wzniesiona w XVI wieku. Została przebudowana w 1734 roku i służyła jako obiekt obronny. Kolejna przebudowa, nieobejmująca prezbiterium, została przeprowadzona w 1896 roku. Około początku XXI wieku przeprowadzono renowację cerkwi. Należy ona do greckiego Kościoła katolickiego. 
Architektura.
Cerkiew św. Mikołaja jest położona niedaleko ratusza i kościoła karmelickiego. Pierwotnie była to gotycka świątynia jednonawowa, z babińcem i wielobocznym prezbiterium, zapewne pierwotnie z wieżą. Po przebudowie w XVIII wieku cerkiew otoczono murem z bramą wjazdową oraz postawiono dzwonnicę. Elementy obronne zachowały się w części prezbiterialnej.

</doc>
<doc id="5275591" url="https://pl.wikipedia.org/wiki?curid=5275591" title="Krzysztof Kolumb w mormonizmie">
Krzysztof Kolumb w mormonizmie

Krzysztof Kolumb w mormonizmie – opis powiązań Krzysztofa Kolumba z teologią ruchu świętych w dniach ostatnich.
Krzysztof Kolumb, włoski żeglarz, podróżnik i nawigator uznawany za odkrywcę Ameryki, zajmuje poczesne miejsce w teologii ruchu świętych w dniach ostatnich (mormonów).
Święci w dniach ostatnich zazwyczaj uznają, że Kolumb wypełnił proroctwo zawarte we wczesnych partiach obecnego tekstu Księgi Mormona. Nefi, syn patriarchy Lehiego, miał ujrzeć w wizji rozmaite wydarzenia, między innymi zagładę potomków swego ojca, odkrycie i kolonizację ziemi obiecanej. Ujrzał też, zgodnie z zapisem zawartym w wersecie dwunastym trzynastego rozdziału 1. Księgi Nefiego, poganina, "człowieka oddzielonego od potomków moich braci wieloma wodami", na którego zstąpił Duch Boży. Pod wpływem tego Ducha człowiek ten miał przemierzyć "wiele wód" i spotkać się w ten sposób z potomkami Lehiego.
Tradycja Kościoła Jezusa Chrystusa Świętych w Dniach Ostatnich utożsamia mężczyznę z wizji Nefiego z Kolumbem od wielu dekad. Opinię takową wyraził starszy Orson Pratt w przypisie do wydania Księgi Mormona z 1879. Szybko utrwaliła się ona wśród mormońskiego przywództwa, wraz z dalszymi, wywiedzionymi z niej naukami. Umieszczono Kolumba obok ojców-założycieli Stanów Zjednoczonych jako mężczyznę natchnionego przez Boga. Podróże i odkrycia Kolumba miały w tym ujęciu przygotować kontynent amerykański do stania się miejscem godnym przywrócenia Ewangelii Jezusa Chrystusa w ostatniej dyspensacji. Miały też położyć podwaliny pod przyszłą mesjańską rolę Stanów Zjednoczonych, kraju "wolnego ludu" wspomnianego w czwartym wersecie dwudziestego pierwszego rozdziału 3. Księgi Nefiego.
Mormońska apologetyka wskazuje na fakt, że Kolumb również przypisywał swoim wyprawom wydźwięk religijny, inspirując się przy tym chociażby średniowieczną eschatologią oraz swoiście odczytywanymi fragmentami Biblii.

</doc>
<doc id="5275594" url="https://pl.wikipedia.org/wiki?curid=5275594" title="Juan Pablo Vigon">
Juan Pablo Vigon



</doc>
<doc id="5275597" url="https://pl.wikipedia.org/wiki?curid=5275597" title="Lipki (rejon orszański)">
Lipki (rejon orszański)

Lipki (; , "Lipki") – wieś na Białorusi, w obwodzie witebskim, w rejonie orszańskim, w sielsowiecie Wuscie.
Wieś położona jest przy drodze republikańskiej R76 i przy linii kolejowej Orsza – Mohylew. Graniczy z Bołbasowem.

</doc>
<doc id="5275598" url="https://pl.wikipedia.org/wiki?curid=5275598" title="Maciej Marcin Tomaszewski">
Maciej Marcin Tomaszewski

Maciej Marcin Tomaszewski (ur. 3 maja 2000 w Warszawie) – polski aktor i muzyk.
Życiorys.
Jest synem Magdaleny i Marcina Tomaszewskich. Ma młodszego brata, Mateusza, a także starszą siostrę, Maję. W dzieciństwie uczył się gry na skrzypcach i fortepianie.
W 2020 roku ukończył z wyróżnieniem ZPSM im. F. Chopina w Warszawie na wydziale wokalistyki klasycznej. W 2019 rozpoczął studia na Wydziale Aktorskim warszawskiej Akademii Teatralnej, oraz studia na wydziale wokalno-aktorskim na Uniwersytecie Muzycznym Fryderyka Chopina w Warszawie.
Debiutował w 2011 roku w spektaklu "Les Misérables" w Teatrze Muzycznym Roma w Warszawie. Następnie w 2012 roku wcielił się w tytułową rolę Olivera Twista w musicalu "Oliver!" wyreżyserowanym przez Magdalenę Piekorz w Teatrze Rozrywki w Chorzowie. Od 2017 znajduje się w obsadzie widowisku tanecznym "Lamaila" w Teatrze Wielkim w Łodzi. Obecnie współpracuje ze sceną SpektakLove gdzie razem z Agatą Kuleszą, Izabelą Kuną i Wojeciechem Malajkatem, gra w spektaklu "Inteligenci", który napisał Marek Modzelewski. W Teatrze 6. Piętro wciela się w postać Młodego Sinatry w show "Sinatra 100+". W 2022 roku na Festiwalu Kody w Lublinie wystąpił jako tytułowy Beniowski w prapremierze opery alternatywnej, do której muzykę napisał Krzysztof Knittel, a libretto Maciej Wojtyszko. 18 marca 2023 roku odbyła się premiera musicalu "Złap mnie, jeśli potrafisz" w Teatrze Muzycznym w Łodzi, w którym obok Karola Drozda i Marcina Franca kreuje rolę Franka Abagnale'a Juniora.
Zdobył większą rozpoznawalność dzięki znalezieniu się w stałej obsadzie w serialu "Usta usta" na antenie TVN, gdzie wcielał się w rolę Leona Dawidzkiego, syna Adama, granego przez Pawła Wilczaka. Obecnie wciela się w postać Karola w serialu Na Wspólnej. Grał również w takich serialach jak "Ojciec Mateusz", "Stulecie Winnych", czy "Ślad".
Filmografia.
Spis sporządzono na podstawie materiału źródłowego:

</doc>
<doc id="5275604" url="https://pl.wikipedia.org/wiki?curid=5275604" title="Jógvan á Lakjuni">
Jógvan á Lakjuni

Jógvan á Lakjuni (ur. 13 listopada 1952 w Fuglafjørður) – farerski polityk i nauczyciel. Od 2019, a wcześniej w latach 2011–2015 przewodniczący Løgtingu, parlamentu Wysp Owczych.
Jest członkiem parlamentu od 1998 roku, w latach 2004–2008 był ministrem kultury. Należy do Farerskiej Partii Ludowej.
Życiorys.
Jest synem Marii, z domu Danielsen i Jákupa Olufa á Lakjuni. Ukończył pedagogikę na Uniwersytecie Farerskim. Od 1970 do 1972 roku pracował jako rybak. W 1977 roku został zatrudniony na stanowisku nauczyciela w szkole w Fuglafjørður, a od 1989 roku pracował w szkole handlowej w Kambsdalur.
Od stycznia 1994 roku do sierpnia 1996 był członkiem Krajowej Rady Szkolnictwa.
Kariera polityczna.
30 kwietnia 1989 roku został po raz pierwszy wybrany deputowanym do Løgtingu. Od 1998 do 2002 roku przewodniczył Komisji Kultury, a od 2002 do 2004 Komisji Sprawiedliwości. Był także członkiem Komisji Spraw Zagranicznych. W latach 2002–2003 był przewodniczącym Rady Zachodnionordyckiej.
3 lutego 2004 roku został powołany na stanowisko ministra kultury w pierwszym rządzie Jóannesa Eidesgaarda. Stanowisko to pełnił do 2008 roku. W tym samym roku został wybrany wiceprzewodniczącym parlamentu. W 2011 roku został przewodniczącym parlamentu, stanowisko to pełnił do 2015 roku. 14 września 2019 roku ponownie wybrano go przewodniczącym tego gremium.
Życie prywatne.
Jest żonaty z Odvør, z którą ma pięcioro dzieci – Høgni (ur. 1977), Bárður (ur. 1978), Rógvi (ur. 1982), Herborg (ur. 1986) i Dánjal (ur. 1990).

</doc>
<doc id="5275606" url="https://pl.wikipedia.org/wiki?curid=5275606" title="Parafia św. Michała Archanioła w Oktiabrskim">
Parafia św. Michała Archanioła w Oktiabrskim

Parafia św. Michała Archanioła w Oktiabrskim – rzymskokatolicka parafia znajdująca się w diecezji pińskiej, w dekanacie homelskim, na Białorusi.
Historia.
W Rudobiełcie, która była jedną z wsi, z której powstał Oktiabrski, duszpasterstwo katolickie obrządku wschodniego istniało co najmniej od XVIII w. W 1770 wybudowano tu cerkiew unicką pw. Opieki NMP, w czasach zaborów przejętą przez Cerkiew prawosławną. W XIX w. w Rudobiełcie istniała kaplica rzymskokatolicka, będąca filią parafii Choromce.
Współczesny kościół został zbudowany w niepodległej Białorusi.

</doc>
<doc id="5275607" url="https://pl.wikipedia.org/wiki?curid=5275607" title="Baie Verte (Northumberland Strait)">
Baie Verte (Northumberland Strait)

Baie Verte – zatoka (ang. "bay", franc. "baie") cieśniny Northumberland Strait w kanadyjskich prowincjach Nowa Szkocja (hrabstwo Cumberland) i Nowy Brunszwik (hrabstwo Westmorland); nazwa urzędowo zatwierdzona 10 kwietnia 1943 (Nowa Szkocja) i 6 stycznia 1948 (Nowy Brunszwik).

</doc>
<doc id="5275612" url="https://pl.wikipedia.org/wiki?curid=5275612" title="Barcelona Open 2022">
Barcelona Open 2022

Barcelona Open 2022, właśc. Barcelona Open Banc Sabadell 2022 – tenisowy turniej ATP kategorii ATP Tour 500 w sezonie 2022 z cyklu Barcelona Open rozgrywany w dniach 18–24 kwietnia 2022 roku w Barcelonie na kortach ceglanych o puli nagród wynoszącej 2 802 580 euro.

</doc>
<doc id="5275614" url="https://pl.wikipedia.org/wiki?curid=5275614" title="Pustoje (chutor)">
Pustoje (chutor)

Pustoje () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 8 km od centrum administracyjnego sielsowietu (Wierchnij Rieutiec), 15 km na południowy zachód od centrum administracyjnego rejonu (Miedwienka), 42 km na południowy zachód od Kurska, 18 km od drogi magistralnej (federalnego znaczenia) M2 «Krym».
W chutorze znajduje się 11 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 21 osób.

</doc>
<doc id="5275615" url="https://pl.wikipedia.org/wiki?curid=5275615" title="Pustoje">
Pustoje

Pustoje – nazwa rosyjskiego chutora i hydronimów w Rosji i Kazachstanie

</doc>
<doc id="5275621" url="https://pl.wikipedia.org/wiki?curid=5275621" title="Ludwik de Bonald">
Ludwik de Bonald



</doc>
<doc id="5275622" url="https://pl.wikipedia.org/wiki?curid=5275622" title="Ludwik Gabriel Ambroży de Bonald">
Ludwik Gabriel Ambroży de Bonald



</doc>
<doc id="5275623" url="https://pl.wikipedia.org/wiki?curid=5275623" title="Juliusz Evola">
Juliusz Evola



</doc>
<doc id="5275624" url="https://pl.wikipedia.org/wiki?curid=5275624" title="Juliusz Ewola">
Juliusz Ewola



</doc>
<doc id="5275625" url="https://pl.wikipedia.org/wiki?curid=5275625" title="Renat Guenon">
Renat Guenon



</doc>
<doc id="5275627" url="https://pl.wikipedia.org/wiki?curid=5275627" title="Franciszek-Renat de Chateaubriand">
Franciszek-Renat de Chateaubriand



</doc>
<doc id="5275628" url="https://pl.wikipedia.org/wiki?curid=5275628" title="Jan Donoso Cortes">
Jan Donoso Cortes



</doc>
<doc id="5275629" url="https://pl.wikipedia.org/wiki?curid=5275629" title="Gustaf Le Bon">
Gustaf Le Bon



</doc>
<doc id="5275630" url="https://pl.wikipedia.org/wiki?curid=5275630" title="Aleksy de Tocqueville">
Aleksy de Tocqueville



</doc>
<doc id="5275631" url="https://pl.wikipedia.org/wiki?curid=5275631" title="Fryderyk von Hayek">
Fryderyk von Hayek



</doc>
<doc id="5275632" url="https://pl.wikipedia.org/wiki?curid=5275632" title="Franciszek Guizot">
Franciszek Guizot



</doc>
<doc id="5275634" url="https://pl.wikipedia.org/wiki?curid=5275634" title="Franciszek Piotr Wilhelm Guizot">
Franciszek Piotr Wilhelm Guizot



</doc>
<doc id="5275635" url="https://pl.wikipedia.org/wiki?curid=5275635" title="Serbia Open 2022">
Serbia Open 2022

Serbia Open 2022 – tenisowy turniej ATP kategorii ATP Tour 250 w sezonie 2022 z cyklu Serbia Open rozgrywany w dniach 18–24 kwietnia 2022 roku w Belgradzie na kortach ceglanych o puli nagród wynoszącej 597 900 euro.

</doc>
<doc id="5275638" url="https://pl.wikipedia.org/wiki?curid=5275638" title="Jerzy Wilhelm Fryderyk Hegel">
Jerzy Wilhelm Fryderyk Hegel



</doc>
<doc id="5275643" url="https://pl.wikipedia.org/wiki?curid=5275643" title="Istanbul Cup 2022">
Istanbul Cup 2022

Istanbul Cup 2022, właśc. TEB BNP Paribas Tennis Championship Istanbul 2022 – tenisowy turniej WTA kategorii WTA 250 w sezonie 2022 z cyklu Istanbul Cup rozgrywany w dniach 19–24 kwietnia 2022 roku w Stambule na kortach ceglanych o puli nagród wynoszącej 239 477 dolarów amerykańskich.

</doc>
<doc id="5275645" url="https://pl.wikipedia.org/wiki?curid=5275645" title="Pubal">
Pubal

Pubal (ur. ok. 24 lipca 2005) – samiec żubra europejskiego ("Bos bonasus") znany głównie w południowo-wschodniej Polsce ze względu na wyjątkowo przyjazne relacje z ludźmi i niechęć do reintegracji w środowisku naturalnym.
Historia.
26 lipca 2005 nad gminami Baligród, Solina i Lesko w Bieszczadach przeszła silna nawałnica. Po jej przejściu mężczyźni pracujący przy wypalaniu węgla znaleźli przy drodze łączącej Rabe i przełęcz Żebrak cielę żubra. Prawdopodobnie zostało wyrzucone na drogę przez wezbrane wody pobliskiego potoku. W chwili znalezienia cielę mogło mieć zaledwie kilka dni, na co wskazywały resztki niezagojonej pępowiny, i ważyło ok. 25 kg. Nadleśniczy Ryszard Paszkiewicz i pracownik nadleśnictwa Baligród Piotr Jachimowski zaopiekowali się małym żubrem. Po odczekaniu ok. 40 godzin w nadziei na odnalezienie matki zwierzę zostało przewiezione do zagrody w leśnictwie Czarne niedaleko Baligrodu. Tu było karmione przez leśniczego Witolda Szybowskiego i jego żonę Urszulę – początkowo przy użyciu butelki krowią siarą, a od trzeciego tygodnia życia również trawą, jabłkami i burakami. Losem żubra zainteresowała się Kompania Piwowarska z Poznania (producent Żubra), która przekazała 2,4 tys. zł na jego utrzymanie. Planowano wypuszczenie go w późniejszym czasie do zagrody z Pralinką i Presto – żubrami przywiezionymi z Czech. Żubr nieoficjalnie został nazwany Pubal: "Pu" to litery zastrzeżone dla rasy nizinno-kaukaskiej żyjącej w Bieszczadach, a "bal" – od Baligrodu.
Od marca 2006 opiekunowie zaczęli odzwyczajać zwierzę od jedzenia z ręki i spoufalania się z ludźmi, a w kwietniu 2006 Pubal został wypuszczony w dolinie Sanu, gdzie widziano go w stadzie żubrów. Postanowiono, że zostanie dołączony do stada bytującego w okolicach Lutowisk, innego niż to, z którego pochodził. Wpłynęłoby to korzystnie na tutejszą populację żubra. Ze względu na młody wiek i przyszły rozwój zwierzęcia nie założono mu na szyję obroży telemetrycznej.
Pubal zaczął szukać ludzkiego towarzystwa – trafił do jednej z bieszczadzkich wiosek, gdzie m.in. wystraszył turystów. Z tego powodu trafił do zagrody w Woli Michowej, gdzie przebywał razem ze starszym żubrem o imieniu Bolo. Uciekał jednak z zagrody, szukając bliskości ludzi. W lutym 2007 ważącego ok. 250 kg żubra przetransportowano do lasu pod Kołonicami w nadleśnictwie Baligród. W specjalnie przygotowanym ogrodzeniu miał znowu przyzwyczajać się do życia z dala od ludzi. 1 marca młodego żubra wywabiła z lasu 30-osobowa grupa turystów prowadzona przez przewodnika. Dzień później, po otrzymaniu zezwolenia ministra środowiska, Pubal został wywieziony z Bieszczadów do gospodarstwa rolnego w Karolewie w gminie Borek Wielkopolski. Tu pieczę nad nim przejął Henryk Ordanik, hodowca żubroni. Planował on wykorzystanie Pubala do sztucznej inseminacji krów i hodowli żubroni.
W 2009 Pubal przebywał w gospodarstwie w charakterze reproduktora. Późniejsze źródła, po 2017, wspominają o jego śmierci.

</doc>
<doc id="5275651" url="https://pl.wikipedia.org/wiki?curid=5275651" title="Wanino (ujednoznacznienie)">
Wanino (ujednoznacznienie)

Wanino () – nazwa toponimów w Rosji

</doc>
<doc id="5275652" url="https://pl.wikipedia.org/wiki?curid=5275652" title="Wanino (obwód kurski)">
Wanino (obwód kurski)

Wanino () – wieś (ros. село, trb. sieło) w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 8 km od centrum administracyjnego sielsowietu (Wierchnij Rieutiec), 14 km na południowy zachód od centrum administracyjnego rejonu (Miedwienka), 41 km na południowy zachód od Kurska, 17 km od drogi magistralnej (federalnego znaczenia) M2 «Krym».
We wsi znajduje się 20 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 17 osób.

</doc>
<doc id="5275659" url="https://pl.wikipedia.org/wiki?curid=5275659" title="Vladimir Semenov">
Vladimir Semenov

Vladimir Semenov (ros. Владимир Семенов, ur. 1946, zm. 27 grudnia 2021) – geofizyk, dr hab.
Życiorys.
4 sierpnia 1976 obronił pracę doktorską "Fale elektromagnetyczne indukowane przez fale morskie", 25 października 1999 habilitował się na podstawie pracy zatytułowanej "Regionalne struktury przewodnictwa elektrycznego płaszcza Ziemi". Został zatrudniony na stanowisku profesora nadzwyczajnego w Instytucie Geofizyki Polskiej Akademii Nauk.
Zmarł 27 grudnia 2021.

</doc>
<doc id="5275663" url="https://pl.wikipedia.org/wiki?curid=5275663" title="Emilija Baranac">
Emilija Baranac

 
Emilija Baranac (sr. Емилија Баранац; ur. 4 sierpnia 1994 w Vancouver) – kanadyjska aktorka i modelka.
Życiorys.
Baranaca urodziła się w 1994 roku w Vancouver w serbskiej rodzinie.
Od 2017 roku grała Midge Klump w serialu telewizyjnym "Riverdale". W 2018 roku zagrała w filmie Netfliksa "Do wszystkich chłopców, których kochałam", jako Genevieve.

</doc>
<doc id="5275666" url="https://pl.wikipedia.org/wiki?curid=5275666" title="Mistrzostwa Świata w Narciarstwie Dowolnym i Snowboardingu 2017 – skoki akrobatyczne mężczyzn">
Mistrzostwa Świata w Narciarstwie Dowolnym i Snowboardingu 2017 – skoki akrobatyczne mężczyzn

Rywalizacja mężczyzn w skokach akrobatycznych podczas mistrzostw świata w Sierra Nevada została rozegrana na skoczniach Sierra Aerials. Kwalifikacje rozegrano 9 marca o 21:00, a finał 10 marca 2017 roku o 20:50. Złoty medal wywalczył Jonathon Lillis z USA, który wyprzedził Chińczyka Qi Guangpu oraz Davida Morrisa z Australii.

</doc>
<doc id="5275667" url="https://pl.wikipedia.org/wiki?curid=5275667" title="Olek (artystka)">
Olek (artystka)

Agata Oleksiak (Olek lub Crocheted Olek, ur. 5 kwietnia 1978 w Rudzie Śląskiej) – artystka pochodzenia polskiego, tworząca tkaniny za pomocą szydełkowania i dekorująca nimi elementy przestrzeni publicznej. 
Urodziła się w Rudzie Śląskiej, uczęszczała do III Liceum Ogólnokształcącego im. Adama Mickiewicza w Katowicach. W latach 1997–2000 studiowała kulturoznawstwo na Uniwersytecie im. Adama Mickiewicza w Poznaniu. Pod kierunkiem Małgorzaty Hendrykowskiej napisała pracę "Symbolika kostiumu w filmach Petera Greenewaya". Po uzyskaniu licencjatu wyjechała do Nowego Jorku, gdzie kontynuowała edukację w LaGuardia Community College. Szydełkowania nauczyła się w dzieciństwie, a podczas ubiegania się o wizę studencką, zdecydowała się przygotować pracę opartą na technice szydełkowania.
Tworzy tkaniny za pomocą szydełkowania, jej prace wystawiane są w muzeach, w galeriach, jak też w przestrzeni publicznej, często bez zezwolenia. W 2010 roku ubrała w tkaninę nowojorską rzeźbę Charging Bull (ustawioną przez jej twórcę Arturo Di Modica, również bez zezwolenia). Inną nowojorską rzeźbą udekorowaną przez Olek, była Ławeczka Jana Karskiego, pokryta złotą włóczką w piętnastą rocznicę śmierci Karskiego.
W Polsce Olek m.in. udekorowała lokomotywę przed łódzką Manufakturą w ramach projektu "Stacja Tuwim", a także koparki ustawione przed Spodkiem w ramach Katowice Street Art Festival. W 2011 roku w Poznaniu, ramach festiwalu No Women No Art, pokryła włóczkową tkaniną pomnik Starego Marycha, dekoracja została spalona po czterech dniach ekspozycji.
Prace Olek są często zaliczane do yarnbombingu, lecz artystka odcina się od tej klasyfikacji.

</doc>
<doc id="5275668" url="https://pl.wikipedia.org/wiki?curid=5275668" title="Agata Oleksiak">
Agata Oleksiak



</doc>
<doc id="5275669" url="https://pl.wikipedia.org/wiki?curid=5275669" title="PlusLiga (2022/2023)">
PlusLiga (2022/2023)

PlusLiga 2022/2023 – 87. edycja mistrzostw Polski, po raz 70. przeprowadzona w formule ligowej, a po raz 23. jako liga profesjonalna. Organizatorem rozgrywek była Polska Liga Siatkówki SA.
W związku z inwazją Rosji na Ukrainę w dniu 22 lipca 2022 Ministerstwo Sportu i Turystyki ogłosiło rekomendacje obejmujące warunki dotyczące ewentualnego uczestnictwa zawodników z Rosji i Białorusi we współzawodnictwie sportowym na terenie Polski, wzywając do ich przestrzegania.

</doc>
<doc id="5275670" url="https://pl.wikipedia.org/wiki?curid=5275670" title="VN Janaki Ramachandran">
VN Janaki Ramachandran



</doc>
<doc id="5275671" url="https://pl.wikipedia.org/wiki?curid=5275671" title="Bolesław Dąbrowski (ujednoznacznienie)">
Bolesław Dąbrowski (ujednoznacznienie)



</doc>
<doc id="5275672" url="https://pl.wikipedia.org/wiki?curid=5275672" title="Mistrzostwa Świata w Narciarstwie Dowolnym i Snowboardingu 2017 – jazda po muldach mężczyzn">
Mistrzostwa Świata w Narciarstwie Dowolnym i Snowboardingu 2017 – jazda po muldach mężczyzn

Rywalizacja mężczyzn w jeździe po muldach podczas mistrzostw świata w Sierra Nevada została rozegrana na trasie Visera. Kwalifikacje rozegrano 8 marca 2017 roku o 12:05, z kolei finały tego samego dnia o 15:20. Złoty medal wywalczył Japończyk Ikuma Horishima, który pokonał Francuza Benjamina Caveta oraz Kanadyjczyka Mikaëla Kingsbury'ego.

</doc>
<doc id="5275676" url="https://pl.wikipedia.org/wiki?curid=5275676" title="Mistrzostwa Świata w Narciarstwie Dowolnym i Snowboardingu 2017 – muldy podwójne mężczyzn">
Mistrzostwa Świata w Narciarstwie Dowolnym i Snowboardingu 2017 – muldy podwójne mężczyzn

Rywalizacja mężczyzn w muldach podwójnych podczas mistrzostw świata w Sierra Nevada została rozegrana na trasie o nazwie Visera. Fazy 1/32 oraz 1/16 finału rozegrano 9 marca 2017 roku o 9:55, z kolei pozostałe rundy tego samego dnia o 12:12. Złoty medal wywalczył Japończyk Ikuma Horishima, który pokonał w dużym finale Bradleya Wilsona z USA. W małym finale triumfował Marco Tadé ze Szwajcarii, zdobywając tym samym brązowy medal.

</doc>
<doc id="5275678" url="https://pl.wikipedia.org/wiki?curid=5275678" title="Mistrzostwa Świata w Narciarstwie Dowolnym i Snowboardingu 2017 – slopestyle mężczyzn (narciarstwo dowolne)">
Mistrzostwa Świata w Narciarstwie Dowolnym i Snowboardingu 2017 – slopestyle mężczyzn (narciarstwo dowolne)

Rywalizacja mężczyzn w narciarskim slopestyle'u podczas mistrzostw świata w Sierra Nevada została rozegrana na torze Sierra Nevada Slopestyle. Kwalifikacje rozegrano 18 marca o 11:00, z kolei finał odbył się 19 marca 2017 roku o 14:05. Złoty medal wywalczył McRae Williams z USA, który wyprzedził swego rodaka Gusa Kenworthy'ego oraz Brytyjczyka Jamesa Woodsa.

</doc>
<doc id="5275679" url="https://pl.wikipedia.org/wiki?curid=5275679" title="Mattias Lamhauge">
Mattias Lamhauge

Mattias Heðinsson Lamhauge (ur. 2 sierpnia 1999) – farerski piłkarz grający na pozycji bramkarza w klubie B36 Tórshavn.
Kariera klubowa.
HB Tórshavn II.
Lamhauge zadebiutował w drugiej drużynie HB Tórshavn 11 marca 2017 w meczu z B68 Toftir (przeg. 1:0). Pierwsze czyste konto zachował on 7 maja 2017 w wygranym 4:0 spotkaniu przeciwko B36 Tórshavn II. Łącznie dla tych rezerw Farer rozegrał 37 meczów, 5 razy zachowując czyste konto.
AB Argir.
Lamhauge był dwukrotnie wypożyczany do AB Argir – najpierw 15 sierpnia 2018, a drugi raz 13 kwietnia 2019. Debiut dla tego klubu zaliczył on 19 sierpnia 2020 w starciu z B36 Tórshavn (1:1). Ostatecznie w barwach AB Argir Farer wystąpił 10 razy.
B36 Tórshavn II.
Lamhauge zadebiutował w drugiej drużynie B36 Tórshavn 7 marca 2020 w meczu z B68 Toftir (przeg. 0:1). Pierwsze czyste konto zachował on 11 lipca 2020 w zremisowanym 1:1 spotkaniu przeciwko B68 Toftir (Lamhauge zszedł z boiska przy stanie 1:0 dla B36 Tórhshavn). Łącznie dla tych rezerw Farer rozegrał 12 meczów, jeden raz zachowując czyste konto.
B36 Tórshavn.
Lamhauge przeniósł się do B36 Tórshavn 1 stycznia 2020. Debiut dla tego klubu zaliczył on 27 maja 2020 w wygranym 1:3 spotkaniu przeciwko TB Tvøroyri. Pierwsze czyste konto zachował on 7 marca 2021 w meczu z 07 Vestur (wyg. 0:2).
Sukcesy.
Sukcesy w karierze klubowej:

</doc>
<doc id="5275682" url="https://pl.wikipedia.org/wiki?curid=5275682" title="Kacper Rykalski">
Kacper Rykalski

Kacper Rykalski herbu Doliwa – pisarz ziemski czerski od 1641 roku, podstarości i poborca czerski w 1629 roku.
Poseł na sejm nadzwyczajny 1635 roku, sejm 1638 roku.
Podpisał elekcję 1632 roku z ziemią czerską.

</doc>
<doc id="5275685" url="https://pl.wikipedia.org/wiki?curid=5275685" title="Mistrzostwa Świata w Narciarstwie Dowolnym i Snowboardingu 2017 – half-pipe mężczyzn (narciarstwo dowolne)">
Mistrzostwa Świata w Narciarstwie Dowolnym i Snowboardingu 2017 – half-pipe mężczyzn (narciarstwo dowolne)

Rywalizacja mężczyzn w narciarskim half-pipe'ie podczas mistrzostw świata w Sierra Nevada została rozegrana na obiekcie Eagle Supra Pipe. Kwalifikacje rozegrano 16 marca o 20:10. Z kolei finał odbył się 18 marca 2017 roku o 21:41. Złoty medal wywalczył Aaron Blunck z USA, który pokonał Kanadyjczyka Micheala Riddle'a oraz Francuza Kevina Rollanda.

</doc>
<doc id="5275688" url="https://pl.wikipedia.org/wiki?curid=5275688" title="Klarenbach">
Klarenbach



</doc>
<doc id="5275691" url="https://pl.wikipedia.org/wiki?curid=5275691" title="Skrzydła lotnictwa taktycznego">
Skrzydła lotnictwa taktycznego

Skrzydła lotnictwa taktycznego (transportowego, szkolnego) – organy dowodzenia szczebla taktycznego podporządkowane Dowództwu Sił Powietrznych. Przeznaczone są do organizacji i nadzoru procesu szkolenia oraz utrzymywania w ciągłej sprawności i gotowości do działania sił i środków podległych jednostek wojskowych.
Zadnia dowództw skrzydła lotniczego.
Dowództwa skrzydła lotnictwa taktycznego odpowiadają za przygotowanie podległych jednostek do wykonania ofensywnych, defensywnych, rozpoznawczych i specjalistycznych oraz do współdziałania z pozamilitarnymi ogniwami obronnymi.
&lt;br&gt;Dowództwo skrzydła lotnictwa transportowego odpowiada za organizację zabezpieczenia transportu lotniczego na korzyść sił powietrznych, wojsk lądowych, marynarki wojennej i wojsk specjalnych oraz realizację zadań w ramach lotniczego systemu poszukiwania i ratownictwa.&lt;br&gt;Dowództwo skrzydła lotnictwa szkolnego odpowiada za organizację szkolenia lotniczego zarówno w uczelni wojskowej oraz w siłach powietrznych, wojskach lądowych i marynarce wojennej.
Struktura organizacyjna skrzydła lotnictwa taktycznego.
Struktura w 2013

</doc>
<doc id="5275693" url="https://pl.wikipedia.org/wiki?curid=5275693" title="Jezioro Rudno (województwo lubuskie)">
Jezioro Rudno (województwo lubuskie)



</doc>
<doc id="5275696" url="https://pl.wikipedia.org/wiki?curid=5275696" title="Shkëlzen Baftiari">
Shkëlzen Baftiari

Shkëlzen Baftiari (mac. Шкелзен Бафтијари, ur. 1986 w Tetowie) – północnomacedoński pianista.
Życiorys.
Ukończył studia na Wydziale Muzycznym Uniwersytetu św. Cyryla i Metodego w Skopje.
Shkëlzen Baftiari brał udział w wielu koncertach w Macedonii Północnej i za granicą, gdzie wielokrotnie był zwycięzcą, m.in. był laureatem Międzynarodowego Konkursu Valentina Bucchiego w Rzymie oraz zwycięzcą Międzynarodowego Konkursu Schumann-Brahms w Płowdiwie.
W 2015 roku otrzymał główną nagrodę za granie muzyki klasycznej dla sztuk performatywnych.
Pracuje również w północnomacedońskim MRT (Macedońskim Radiu i Telewizji), albańskim Radio Televizioni Shqiptar i kosowskim Radio Televizioni i Kosovës.

</doc>
<doc id="5275697" url="https://pl.wikipedia.org/wiki?curid=5275697" title="Tarczówka krążkowata">
Tarczówka krążkowata

Tarczówka krążkowata ("Aleurodiscus disciformis" (DC.) Pat.) – gatunek grzybów z rodziny skórnikowatych ("Stereaceae").
Systematyka i nazewnictwo.
Pozycja w klasyfikacji według Index Fungorum: "Aleurodiscus, Stereaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1815 r. Augustin Pyramus de Candolle nadając mu nazwę "Thelephora discoformis". Obecną, uznaną przez Index Fungorum nazwę nadał mu w 1894 r. Narcisse Théophile Patouillard.
Ma 9 synonimów. Niektóre z nich:
W 1889 r. Franciszek Błoński nadał mu polską nazwę skórnik tarczowaty, w 1983 r. Barbara Gumińska i Władysław Wojewoda zmienili ją na tarczówka krążkowata, w 2003 r. W. Wojewoda zaproponował nazwę tarczóweczka krążkowata. Spójna z nazwą naukową jest nazwa tarczówka krążkowata
Morfologia.
Rozpostarty, lub rozpostarto-odgięty, o szerokości 2–4 cm i grubości ok. 1 mm, kształtem dopasowujący się do pęknięć kory drzewa na których żyje, z wiekiem popękany. Brzeg nie przyrośnięty, a czasami odgięty. Powierzchnia hymenialna gładka, czasem z małymi guzkami, w kolorze białawo-żółtoszarawym. Powierzchnia zewnętrzna kremowo-brązowa, lekko strefowana.
Zarodniki 12,8–20,1 × 8,8–15,5, Q = 1,7. Gleocystydy 46,8–104.6 × 3,3–11,5, Q = 5,6.
Występowanie.
Tarczówka krążkowata występuje w Ameryce Północnej, Europie i Azji. Najwięcej stanowisk podano w Europie. W Polsce W. Wojewoda w 2003 r. przytoczył 4 stanowiska. Znajduje się na "Czerwonej liście roślin i grzybów Polski". Ma kategorię E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia.
Nadrzewny grzyb saprotroficzny. Występuje w lasach liściastych i mieszanych na starych, żywych pniach oraz na pniakach dębów.

</doc>
<doc id="5275698" url="https://pl.wikipedia.org/wiki?curid=5275698" title="Unipetrol">
Unipetrol



</doc>
<doc id="5275699" url="https://pl.wikipedia.org/wiki?curid=5275699" title="Jezioro Jesieńskie">
Jezioro Jesieńskie



</doc>
<doc id="5275700" url="https://pl.wikipedia.org/wiki?curid=5275700" title="Pułapka na motyle">
Pułapka na motyle

Pułapka na motyle – album Sobla wydany przez wytwórnię muzyczną Def Jam Recordings Poland, 15 kwietnia 2021 roku.
Nagrania uzyskały certyfikat diamentowej płyty za sprzedaż ponad 150 tysięcy kopii.
25 listopada 2021 roku płyta doczekała się edycji „Deluxe”, rozszerzonej o 5 dodatkowych utworów. 
Sobel tłumaczy, że nazwa albumu jest „metaforą, w której pułapką jest umysł, a myślami motyle, mogące reprezentować również stany emocjonalne, które zostały w mojej głowie na stałe po przeżyciu konkretnych rzeczy, bez znaczenia jak długi czas minął od zdarzenia”.

</doc>
<doc id="5275701" url="https://pl.wikipedia.org/wiki?curid=5275701" title="Aleurodiscus disciformis">
Aleurodiscus disciformis



</doc>
<doc id="5275702" url="https://pl.wikipedia.org/wiki?curid=5275702" title="Aleurocystidiellum disciforme">
Aleurocystidiellum disciforme



</doc>
<doc id="5275703" url="https://pl.wikipedia.org/wiki?curid=5275703" title="Bazy lotnictwa taktycznego">
Bazy lotnictwa taktycznego

Bazy lotnictwa taktycznego ("transportowego, szkolnego") (BLT, BLTr, BLSz) – jednostki lotnicze szczebla taktycznego Sił Powietrznych.
Zadania bazy.
Bazy lotnictwa taktycznego, szkolnego i transportowego realizują zapieczenie bazujących na jej lotnisku pododdziałów (eskadr lotnictwa). Opowiadają za proces szkolenia lotniczego oraz przygotowanie do realizacji zadań lotniczych eskadr zgodnie z ich operacyjnym przeznaczeniem. Bazy pełnią jednocześnie funkcje organizacyjno-logistyczne. Powadzą naprawy i obsługę sprzętu lotniczego i zabezpieczenia naziemnego, a także zapewnia trwałe utrzymanie w gotowości eksploatacyjnej lotniska.&lt;br&gt;Baza lotnictwa taktycznego odpowiada za przygotowanie pododdziałów do realizacji zadań bojowych. W warunkach wojny jej eskadry realizują zadania zwalczania celów powietrznych, niszczenia obiektów naziemnych i nawodnych oraz wykonują zadania na rzecz innych rodzajów sił zbrojnych.&lt;br&gt;Baza lotnictwa szkolnego odpowiadają za praktyczne szkolenie podchorążych na samolotach szkolno-treningowych i śmigłowcach.&lt;br&gt;Baza lotnictwa transportowego odpowiada za zabezpieczenie i realizację transportu lotniczego na korzyść innych jednostek wojskowych.
Struktura organizacyjna bazy lotnictwa taktycznego.
Struktura organizacyjna bazy składa się z czterech podstawowych elementów: sztabu, grupy działań lotniczych, grupy obsługi technicznej oraz grupy wsparcia.&lt;br&gt;Struktura w 2013

</doc>
<doc id="5275704" url="https://pl.wikipedia.org/wiki?curid=5275704" title="Jezioro Rudzieńskie">
Jezioro Rudzieńskie



</doc>
<doc id="5275705" url="https://pl.wikipedia.org/wiki?curid=5275705" title="Jezioro Orchowe">
Jezioro Orchowe



</doc>
<doc id="5275707" url="https://pl.wikipedia.org/wiki?curid=5275707" title="Marek Wójcik">
Marek Wójcik



</doc>
<doc id="5275711" url="https://pl.wikipedia.org/wiki?curid=5275711" title="Janusz Wójcik (ujednoznacznienie)">
Janusz Wójcik (ujednoznacznienie)



</doc>
<doc id="5275712" url="https://pl.wikipedia.org/wiki?curid=5275712" title="Eugeniusz Wójcik">
Eugeniusz Wójcik



</doc>
<doc id="5275720" url="https://pl.wikipedia.org/wiki?curid=5275720" title="Brygady rakietowe Obrony Powietrznej">
Brygady rakietowe Obrony Powietrznej

Brygady rakietowe Obrony Powietrznej (BROP) – organa dowodzenia szczebla taktycznego zabezpieczające od strony wykonawczej sprawowanie funkcji dowodzenia i zarządzania podległymi dywizjonami w procesie ich przygotowania do realizacji zadań na okres zagrożenia bezpieczeństwa państwa i wojny.
Zadania brygady.
W okresie pokoju brygada przygotowuje podległe pododdziały do wykonywania zadań specjalistycznych oraz wynikających z ich operacyjnego przeznaczenia. Organizuje też zabezpieczenie logistyczne, proces szkolenia oraz działalność bieżącą własną i podległych jednostek.
W okresie wojny dowództwo brygady realizuje proces dowodzenia w stosunku po podległych pododdziałów. Podejmuje decyzje zapewniające właściwą realizację nałożonych zadań i przekazuje w formie rozkazów do podwładnych.
W ramach unowocześnia systemu dowodzenia i kierowania ogniem poszczególnych dywizjonów, brygada wyposażona została w system Surface to Air Miss ile Operation Centre (SAMOC). Wyposażone w system transmisji danych Link-1 IB stanowisko dowodzenia brygady posiada możliwość współpracy z sojuszniczymi środkami ogniowymi w ramach Zintegrowanego Systemu Obrony Powietrznej NATINADS. Siły brygady mogą być wykorzystane w całości lub jako zgrupowania zadaniowe dywizjonów rakietowych OP.
Struktura organizacyjna BROP.
&lt;br&gt;Struktura w 2013

</doc>
<doc id="5275721" url="https://pl.wikipedia.org/wiki?curid=5275721" title="Lista rosyjskich generałów zabitych podczas inwazji na Ukrainę">
Lista rosyjskich generałów zabitych podczas inwazji na Ukrainę

Lista zawiera spis generałów Sił Zbrojnych Federacji Rosyjskiej oraz Gwardii Narodowej, poległych podczas rosyjskiej inwazji na Ukrainę w 2022. Według stanu na 4 maja 2022 r. źródła ukraińskie podały, że zginęło dwunastu rosyjskich generałów. Straty oficerów wysokiego stopnia są rzadkie. To sprawia, że skala tych strat (od II wojny światowej) jest bezprecedensowa.
Lista poległych rosyjskich generałów.
23 kwietnia 2022 roku, Ministerstwo Obrony Ukrainy poinformowało o ataku na stanowisko dowodzenia 49 Armii Ogólonowojskowej w obwodzie chersońskim, w którym zginęło dwóch generałów, a jednego poważnie raniono. Nazwiska dwóch generałów nie zostały ujawnione w momencie publikacji raportu.
Uwagi.
Szarym kolorem oznaczono generałów, których śmierć została zdementowana przez stronę rosyjską.

</doc>
<doc id="5275722" url="https://pl.wikipedia.org/wiki?curid=5275722" title="Dywizjony rakietowe Obrony Powietrznej">
Dywizjony rakietowe Obrony Powietrznej

Dywizjony rakietowe Obrony Powietrznej (dr OP) – zasadnicze, samodzielne pododdziały taktyczno-ogniowe.
Głównym zadaniem dywizjonów rakietowych jest zwalczanie środków napadu powietrznego przeciwnika, a w wyjątkowych przypadkach również celów naziemnych i nawodnych.
Struktura organizacyjna dr OP.
Struktura w 2013
Dowództwo
Pododdziały
Strukturę dywizjonów rakietowych stanowią (2018) trzy zespoły ogniowe wyposażone w zestawy rakietowe S-125 „Newa-S.C.”, a 36 dr OP posiada dwa zestawy rakietowe „Newa-S.C.” i jeden zestaw dalekiego zasięgu S-200 „Wega”. Na wyposażeniu dywizjonów znajdują się także przenośne przeciwlotnicze zestawy rakietowe, wykorzystywane do bezpośredniej osłony obiektów.

</doc>
<doc id="5275724" url="https://pl.wikipedia.org/wiki?curid=5275724" title="Ligat ha’Al (1999/2000)">
Ligat ha’Al (1999/2000)

Ligat ha’Al 1999/2000 (hebr. "ליגת העל" albo zwana "Izraelską Ekstraklasą" lub ze względów sponsorskich "Ligat Pelephone") – była 1. edycją najwyższej klasy rozgrywkowej piłki nożnej w Izraelu pod tą nazwą. 
Brało w niej udział 14 drużyn, które w okresie od 14 sierpnia 1999 do 27 maja 2000 rozegrały 39 kolejek meczów. 
Obrońcą tytułu była drużyna Hapoel Hajfa.
Mistrzostwo po raz dziesiąty w historii zdobyła drużyna Hapoel Tel Awiw.

</doc>
<doc id="5275725" url="https://pl.wikipedia.org/wiki?curid=5275725" title="Alternatera krokodylowa">
Alternatera krokodylowa



</doc>
<doc id="5275727" url="https://pl.wikipedia.org/wiki?curid=5275727" title="Emre Çaltılı">
Emre Çaltılı

Emre Çaltılı (ur. 17 sierpnia 1988 w Akşehirze) – turecki aktor teatralny, filmowy i telewizyjny, reżyser, scenarzysta oraz producent filmowy.
Życiorys.
Emre Çaltılı urodził się 17 sierpnia 1988 w Akşehirze. W 2013 ukończył studia na Wydziale Teatralnym Uniwersytetu Yeditepe. W 2009 zadebiutował w filmie pełnometrażowym "Szczekanie czarnych psów", który wyreżyserowali Mehmet Bahadır Er i Maryna Er Gorbach. W 2014 wcielił się w rolę Yusufa w serialu telewizyjnym "Aşktan Kaçılmaz" w reżyserii Metina Balekoğlu. W następnym roku wystąpił w miniserialu pt. "Kronos Dizi", który wyreżyserował Can Selman. W 2016 otrzymał nagrodę "DenizBank En İyi İlk Senaryo İlk Film Yarışması" za "najlepszy pierwszy scenariusz". W tym samym roku został zaangażowany do roli Ümita Koroğlu w telenoweli "Elif", w której występował do 2017. W 2017 zagrał rolę Gerda w sztuce teatralnej pt. "Bir Başkadır A." w reżyserii Kemala Aydoğana. W 2018 wystąpił w miniserialu "Yeni Dalga" oraz w roli Nasera Orica w produkcji "Alija". W 2019 wcielił się w postać Hayraniego w komedii "Hayatta Olmaz", którą także wyreżyserował. W tym samym roku został zaangażowany do roli Cemila Başara w serialu telewizyjnym "Zranione ptaki". W 2022 pełnił funkcję reżysera zdjęć podczas realizacji sztuki teatralnej pt. "Dünden Kalan".
Życie prywatne.
W maju 2017 zawarł związek małżeński z Esrą Yıldırım, z którą ma córkę Senę (ur. 21 marca 2018).

</doc>
<doc id="5275728" url="https://pl.wikipedia.org/wiki?curid=5275728" title="Dragan Apić">
Dragan Apić

Dragan Apić (cyr. Драган Апић; ur. 3 października 1995 w Nowym Sadzie) – serbski koszykarz, występujący na pozycji silnego skrzydłowego lub środkowego, aktualnie zawodnik Zastalu Enea BC Zielona Góra.

</doc>
<doc id="5275730" url="https://pl.wikipedia.org/wiki?curid=5275730" title="Jonoczułe sensory optyczne">
Jonoczułe sensory optyczne



</doc>
<doc id="5275731" url="https://pl.wikipedia.org/wiki?curid=5275731" title="Optody">
Optody



</doc>
<doc id="5275732" url="https://pl.wikipedia.org/wiki?curid=5275732" title="Optrody">
Optrody



</doc>
<doc id="5275734" url="https://pl.wikipedia.org/wiki?curid=5275734" title="Lidia Minticz-Skarżyńska">
Lidia Minticz-Skarżyńska

Lidia Minticz-Skarżyńska (ur. 14 stycznia 1920, zm. 20 lipca 1994) – polska scenograf, żona i współpracowniczka Jerzego Skarżyńskiego.
Życiorys.
Ukończyła w 1948 malarstwo na krakowskiej ASP. Studiowała też architekturę na Politechnice Krakowskiej i była słuchaczką krakowskiego Instytutu Filmowego. Od 1970 wraz z mężem Jerzym wykładała w Podyplomowym Studium Scenografii Teatralnej, Filmowej i Telewizyjnej przy krakowskiej Akademii Sztuk Pięknych. Oboje byli również profesorami scenografii ASP. Była autorką lalek dla Teatru „Groteska” . Tworzyła również scenografię dla Teatru Telewizji.
Wraz z Jerzym Skarżyńskim stworzyła duet scenografów, który przez wiele lat wykonywał dekoracje dla licznych polskich teatrów: Teatru Starego w Krakowie, Teatru im. Juliusza Słowackiego w Krakowie, Teatru Rozmaitości we Wrocławiu, Teatru "Wybrzeże" w Gdańsku, Teatru Ateneum oraz Teatru Dramatycznego w Warszawie, Teatru 13 Rzędów w Opolu i teatru Jerzego Grotowskiego.

</doc>
<doc id="5275735" url="https://pl.wikipedia.org/wiki?curid=5275735" title="Brygady radiotechniczne">
Brygady radiotechniczne

Brygady radiotechniczne (BRt) – związki taktyczne wojsk radiotechnicznych.
Przeznaczeniem brygad radiotechnicznych jest prowadzenie rozpoznania radiolokacyjnego przestrzeni powietrznej oraz radiolokacyjne zabezpieczenie działań bojowych jednostek sił powietrznych - jednostek lotnictwa taktycznego oraz pododdziałów wojsk obrony przeciwlotniczej.&lt;br&gt;Do ich głównych zadań należy wykrywanie, identyfikacja elektroniczna i śledzenie obiektów powietrznych i przekazywanie informacji do centrów dowodzenia Siłami Powietrznymi oraz zabezpieczenie radiolokacyjne szkolenia lotniczego. 
Struktura organizacyjna.
W skład struktury organizacyjnej brygady radiotechnicznej w 2013 wchodziły następujące elementy: dowództwo, sztab, sekcja wychowawcza oraz piony: szkolenia, ochrony informacji niejawnych oraz technicznego

</doc>
<doc id="5275738" url="https://pl.wikipedia.org/wiki?curid=5275738" title="WrestleMania XXV">
WrestleMania XXV



</doc>
<doc id="5275741" url="https://pl.wikipedia.org/wiki?curid=5275741" title="Bataliony radiotechniczne">
Bataliony radiotechniczne

Bataliony radiotechniczne (brt) – pododdziały wojsk radiotechnicznych.
Przeznaczeniem batalionów radiotechnicznych jest prowadzenie rozpoznania radiolokacyjnego przestrzeni powietrznej. Informacja o sytuacji powietrznej przekazywana jest w czasie rzeczywistym z posterunków radiolokacyjnych bezpośrednio do właściwych centrów dowodzenia.
Struktura organizacyjna brt.
Struktura w 2013

</doc>
<doc id="5275743" url="https://pl.wikipedia.org/wiki?curid=5275743" title="Mistrzostwa Świata w Narciarstwie Szybkim 2022">
Mistrzostwa Świata w Narciarstwie Szybkim 2022

Mistrzostwa Świata w narciarstwie szybkim 2022 rozegrane zostały w dniach 28 - 30 stycznia 2022 w Vars. Odbyły się dwie konkurencje, przejazd kobiet i przejazd mężczyzn. Mistrzostwa świata po raz czwarty odbyły się we Francji.
Początkowo zmagania miały odbyć się w 2021 roku, lecz zostały odwołane.

</doc>
<doc id="5275744" url="https://pl.wikipedia.org/wiki?curid=5275744" title="Park Narodowy Bosques Petrificados de Jaramillo">
Park Narodowy Bosques Petrificados de Jaramillo

Park Narodowy Bosques Petrificados de Jaramillo (hiszp. "Parque nacional Bosques Petrificados de Jaramillo") – park narodowy w Argentynie położony w departamencie Deseado w prowincji Santa Cruz. Utworzony został 27 grudnia 2012 roku na bazie istniejącego tu od 1954 roku pomnika przyrody. Zajmuje obszar 785,43 km². 
Opis.
Park obejmuje niskie płaskowyże bazaltowe na patagońskim stepie z położonym na południowym zachodzie wzgórzem Madre e Hija. Znajduje się tu największy w Ameryce Południowej skamieniały las (hiszp. "bosque petrificado"). 150 milionów lat temu obszar zajmowany przez park miał stabilny klimat. Rozwinęły się tutaj gęste lasy, które tworzyły głównie drzewa z wymarłego gatunku "Araucaria mirabilis" z rodziny araukariowate. Około 18 milionów lat temu erupcje wulkaniczne, które zapoczątkowały wypiętrzanie Andów, pokryły lasy popiołem i lawą. Część z nich uległa procesom petryfikacji. 
Klimat jest suchy i wietrzny. Średnia temperatura waha się od 18 do 20 °C. Latem osiąga maksymalnie 40 °C, a zimą –15 °C.
Flora.
Flora jest tu typowa dla stepu patagońskiego. Rośnie tu m.in. "Schinus patagonica", jadłoszyn, "Tunilla albisaetacens", poziomka chilijska, "Acantholippia seriphioi", "Mulinum spinosum", "Anarthrophyllum rigidum, Cortaderia araucana", "Berberis cuneata".
Fauna.
Na terenie parku żyją co najmniej 22 gatunki ssaków. Są to m.in.: nibylis argentyński, puma płowa, "Leopardus pajeros", nibylis andyjski, mara patagońska, opośnik patagoński, skunksowiec patagoński, pancernik mały i gwanako andyjskie.
Żyje tu też 85 gatunków ptaków, takich jak np.: nandu plamiste, karakara czubata, czajka miedziana, aguja rdzawogrzbieta, kusoń patagoński, puchacz magellański"."

</doc>
<doc id="5275746" url="https://pl.wikipedia.org/wiki?curid=5275746" title="Ptaki w Księdze Mormona">
Ptaki w Księdze Mormona

Ptaki w Księdze Mormona – opis wystąpień ptaków w teologii ruchu świętych w dniach ostatnich, powiązanych bezpośrednio z Księgą Mormona.
Ptaki są wspominane wielokrotnie na kartach Księgi Mormona, jednego z pism świętych ruchu świętych w dniach ostatnich (mormonów). Wykorzystywane jako metafora troski rodzicielskiej oraz gromadzenia bogactw, pojawiają się także w roli zwierząt ofiarnych. Znalazły odzwierciedlenie w kulturze świętych w dniach ostatnich, dotyczące ptaków fragmenty wykorzystywane są też przez mormońskich teologów i apologetów.
Ptaki jako narzędzia symboliczne.
Ptaki przewijają się w Księdze Mormona w różnych kontekstach, często w metaforach oraz porównaniach.
Metafora kokoszy.
Zgodnie z zapisem przechowanym w wersetach od czwartego do szóstego dziesiątego rozdziału 3. Księgi Nefiego Jezus Chrystus zestawił pragnienie do zgromadzenia swego ludu z instynktem kokoszy gromadzącej swe pisklęta.
Metafora ta była szeroko komentowana. Uznano, iż odzwierciedla ona dążenie Boga do zapewnienia ochrony i opieki swemu ludowi. Zasugerowano nadto, że Chrystus użył tej konkretnej metafory, pragnąc odnowić wiarę i zaufanie do siebie pośród Nefitów. Zamierzał też w ten sposób przypomnieć im o prawdziwej naturze opartej na przymierzu relacji z Bogiem. Zwrócono uwagę, że w metaforze tej Chrystus ma pewne cechy łączone zazwyczaj z kobiecością czy też macierzyństwem. John W. Welch zgodził się z tym wnioskiem, choć dodał też, że transcendentalny Chrystus, wieczny odkupiciel i obrońca, ucieleśnia tutaj wszelkie cnoty. Analizowano także symboliczną wymowę skrzydeł w tym obrazie. Skrzydła te chronią wierzących, stanowiąc stworzone z miłości Chrystusowej okrycie. Pełnią więc tę samą funkcję co pióra kokoszy chroniącej swoje pisklęta przed drapieżnikami.
W innym źródle zwrócono również na literacki aspekt tego porównania oraz na jego funkcję doktrynalną, zwłaszcza w kontekście zadośćuczynienia. Przywoływano je nadto w analizie struktury przemów Chrystusa zawartych w 3. Księdze Nefiego. Osadzano je przy tym głębiej w pismach świętych wchodzących w skład mormońskiego kanonu. Zestawiano opisywane wersety 3. Księgi Nefiego tak z trzydziestym siódmym wersetem dwudziestego trzeciego rozdziału Ewangelii Mateusza, jak i dwoma fragmentami Nauk i Przymierzy, mianowicie wersetem pierwszym i drugim rozdziału dwudziestego dziewiątego oraz wersetem sześćdziesiątym piątym rozdziału dziesiątego.
Metafora kokoszy komentowana była także przez członków władz naczelnych Kościoła. Starszy Marvin J. Ashton, członek Kworum Dwunastu Apostołów powiązał ją z koniecznością podejmowania wysiłków misjonarskich przez aktywnych i praktykujących świętych w dniach ostatnich. Praca taka powinna uwzględniać szczególnie ludzi zagubionych i zbaczających ze ścieżki przymierzy, w duchu wspierania Chrystusa i jego przepełnionych miłością pragnień.
Inne użycia symboliczne.
Izajasz powtórzył przechwałki króla asyryjskiego, który twierdził, że zagarnął bogactwa podbitych przez siebie ludzi podobnie do jajek zabieranych z porzuconego gniazda. Tekst ten miał zostać przechowany na mosiężnych płytach i trafić później do czternastego wersetu dwudziestego rozdziału 2. Księgi Nefiego. W tej samej partii materiału Izajasz wspomina o sowach, opisując opustoszałe, niezamieszkane przez człowieka miejsca. Dwudziesty siódmy werset jedenastego rozdziału 1. Księgi Nefiego naucza o Duchu Świętym, który zstąpił na Chrystusa w postaci gołębicy, tuż po chrzcie, w zgodności z przekazem ewangelicznym. Jeredyckie barki wspomniane w wersecie szesnastym drugiego rozdziału Księgi Etera unosiły się na wodzie właśnie niczym ptak.
Ptaki w pozostałych kontekstach.
Ptaki pojawiają się w mormońskim świętym tekście również w sensie dosłownym. Wspomina się je jako zwierzęta ofiarne w wersecie dziesiątym trzydziestego czwartego rozdziału Księgi Almy oraz jako stworzenia Boże w piętnastym wersecie drugiego rozdziału 2. Księgi Nefiego. Księga napomyka także, że ptaki żywione są przez Boga – zgodnie z dwudziestym szóstym wersetem trzynastego rozdziału 3. Księgi Nefiego. Jeredyci łowili ptactwo – zgodnie z przekazem drugiego wersetu drugiego rozdziału Księgi Etera. Przewozili je także podczas swych podróży – zgodnie z czwartym wersetem szóstego rozdziału Księgi Etera. Abinadi przestrzegał, że lud króla Noego zostanie zniszczony, a sępy pożerać będą ciała należących do niego ludzi. Podobny los spotkał wielu z walczących przeciwko Almie Lamanitów oraz Amlikitów, co zostało wspomniane w trzydziestym ósmym wersecie drugiego rozdziału Księgi Almy.
W mormońskiej teologii i badaniach Księgi Mormona.
Ptaki w Księdze Mormona stanowią jeden z punktów wyjściowych do dyskusji na gruncie mormońskiej teologii. Joseph Smith, pierwszy prezydent Kościoła Jezusa Chrystusa Świętych w Dniach Ostatnich, komentując wspomniany wyżej zapis z 1. Księdze Nefiego o Duchu Świętym zstępującym na ochrzczonego Chrystusa w postaci gołębicy, powiedział "Jan miał przywilej ujrzenia Świętego Ducha zstępującego w postaci gołębicy, albo raczej pod znakiem gołębicy, jako świadka tego obrzędu". Znak ten miał zostać ustanowiony przed stworzeniem świata i służyć wyłącznie do poświadczenia chrztu Jezusa. Duch Święty jest w mormońskich wierzeniach osobą, występującą jedynie pod postacią osoby. Nie mógł zatem przybrać postaci gołębicy.
Uwzględniono ptaki w spekulacjach dotyczących tego, jakie zwierzęta mogli zabrać ze sobą na kontynent amerykański Jeredyci, jakie natomiast już na nim zastali. Zauważono, że problem jest złożony – głównie ze względu na rozbieżności znaczeniowe między poszczególnymi partiami tekstu źródłowego wspominającymi ptaki. Ponownie, ściśle na gruncie rozważań teologicznych, postulowano, że ziemie amerykańskie przed migracją na nie Jeredytów mogły być pozbawione rodzimych gatunków ptactwa.
Podobne spekulacje powinno się jednak bezwzględnie odczytywać w kontekście, do którego przynależą. Istotnym składnikiem mormońskiej koncepcji rzeczywistości jest materializm. Joseph Smith nauczał, że nawet duch jest ostatecznie jedynie formą materii. Inny wczesny mormoński przywódca i jednocześnie prominentny specjalista w zakresie doktryny, Orson Pratt stwierdził, że jakakolwiek teologia, która nie odwołuje się do materializmu jest absurdem. Materializm, wraz ze stanowiącym fundamentalny element mormońskiej doktryny przekonaniem o historyczności Księgi Mormona, prowadzi świętych w dniach ostatnich do wykorzystywania w swych dociekaniach teologicznych innych nauk, w tym nauk ścisłych.
Analizowano potencjalną rolę ptaków w podróży rodziny patriarchy Lehiego oraz ich towarzyszy po opuszczeniu Jerozolimy. Wskazywano, że większość ptaków lądowych stara się trzymać blisko źródeł wody pitnej. Ptaki mogły być wykorzystywane zatem przez karawanę pod przewodnictwem Lehiego do lokalizowania naturalnych źródeł świeżej wody. Pochylano się też nad związkiem między gatunkami ptaków występującymi na terenach, które miała ta karawana przemierzać, a prawem mojżeszowym. Zgodnie bowiem ze starotestamentalną Księgą Powtórzonego Prawa Żydzi mogli spożywać jedynie gatunki ptaków uznane za "czyste", wobec których dokonano prawidłowego uboju rytualnego. Lehi, w mormońskiej perspektywie posiadacz kapłaństwa Melchizedeka, mógł takiego uboju dokonywać.
Odwoływano się do ptaków w apologetycznych próbach umiejscowienia kultur opisywanych w Księdze Mormona w kontekście historycznym. Odnosząc się do obecnych w mormońskim dyskursie intelektualnym spekulacji o związkach Jeredytów z Sumerami, zauważono, że w kulturze sumeryjskiej występowali myśliwi polujący na ptaki przy pomocy sieci. Łączono ten fakt ze wspomnianym wyżej wersetem drugim drugiego rozdziału Księgi Etera. Na ten sam ustęp powołano się, wskazując, że przedstawienia ptaków odnaleziono przynajmniej w jednym olmeckim stanowisku archeologicznym. Wychodząc od wspomnianego wyżej ustępu o Chrystusie gromadzącym swój lud niczym kokosz gromadząca swoje pisklęta zastanawiano się również, czy Nefici znali i wykorzystywali kurczaki. Przyznawano, że mogli rozumieć tę metaforę bez znajomości konkretnego ptaka. Niemniej mormońska apologetyka powołuje się na badanie, zgodnie z którym kurczaki mogły być obecne w prekolumbijskiej Ameryce dzięki sprowadzeniu ich tam ze wschodniej Azji.
Wymieniano szereg gatunków ptaków, które mogły istnieć w środowisku opisywanym w Księdze Mormona. Podejmowano też wyprawy terenowe mające na celu ich identyfikację, w tym w 2000 oraz w 2004.
Nad ptakami pojawiającymi się w Księdze Mormona pochylano się już przeszło sto lat temu, we wczesnych systematycznych pracach poświęconym temu tekstowi. Zarówno starszy George Reynolds w swoim opublikowanym w 1891 " A Dictionary of the Book of Mormon, Comprising Its Biographical, Geographical and Other Proper Names", jak i Alvin Knisley ze Zreorganizowanego Kościoła Jezusa Chrystusa Świętych w Dniach Ostatnich w swoim "Dictionary of the Book of Mormon" z 1909 poświęcili ptakom lakoniczne notki.
W mormońskiej kulturze.
Niektóre z wymienionych w Księdze Mormona gatunków ptaków pojawiły się w kościelnych materiałach edukacyjnych przeznaczonych dla dzieci, w tym w numerze pisma „Friend” z sierpnia 2008.

</doc>
<doc id="5275747" url="https://pl.wikipedia.org/wiki?curid=5275747" title="Tenki no ko (ścieżka dźwiękowa)">
Tenki no ko (ścieżka dźwiękowa)

 – album studyjny japońskiego zespołu Radwimps zawierający ścieżkę dźwiękową do filmu o tym samym tytule, wydany w Japonii 19 lipca 2019 nakładem EMI Records.
Album zadebiutował na 2. pozycji w rankingu Oricon i pozostał na liście przez 29 tygodni. Sprzedał się w nakładzie egzemplarzy i zdobył status złotej płyty Recording Industry Association of Japan.

</doc>
<doc id="5275749" url="https://pl.wikipedia.org/wiki?curid=5275749" title="Spółdzielnia Koronka-Bobowa">
Spółdzielnia Koronka-Bobowa

Spółdzielnia Koronka-Bobowa – spółdzielnia założona w Bobowej w 1949 roku zajmująca się produkcją i sprzedażą koronek klockowych, kilimów, gobelinów, sumaków i narzut.
Historia.
5 maja 1949 roku odbyło się w Bobowej spotkanie założycielskie Spółdzielni Pracy Rękodzieła Ludowego i Artystycznego „Koronka” w Bobowej. Początkowo należało do niej 28 koronczarek. Spółdzielnia była członkiem Centrali Przemysłu Ludowego i Artystycznego.
W najlepszym okresie działalności Spółdzielni (lata 70. XX wieku) pracowało w niej 250 koronczarek, a 500 wykonywało koronki chałupniczo, w domach. W 1964 został oddany budynek produkcyjny mieszczący się przy ul. Kościelnej, a w 1969 kolejny przy ul. Grunwaldzkiej. Budynek farbiarni, tkalni i przędzalni zbudowano w 1972 roku w Jankowej.
Na początku lat 90. XX wieku sytuacja Spółdzielni była na tyle zła, że w czerwcu 1992 roku walne zgromadzenie podjęło decyzję o likwidacji Spółdzielni. Na wniosek Rady Spółdzielni likwidatorem został Jerzy Abram. Nie przystąpił on jednak do likwidacji, a opracował i zrealizował program naprawczy. W 1994 roku likwidacja została odwołana. W nowym zarządzie znaleźli się: Jerzy Abram, Helena Szwarga i Stanisława Gałysa. Ponieważ aby ratować Spółdzielnię w latach 90. budynki w Bobowej sprzedano, siedzibę Spółdzielni przeniesiono do Jankowej. W 2018 roku w Spółdzielnia liczyła 35 członków, a zatrudnionych było 15 osób. Obecnie (2022) siedziba Spółdzielni mieści się w Bobowej przy ulicy Węgierskiej 25.
O ile początkowo Spółdzielnia sprzedawała głównie koronki klockowe z czasem uruchomiono produkcję tkanin artystycznych: kilimów, gobelinów, sumaków i narzut dekoracyjnych.
Zespół Pieśni i Tańca.
Przy Spółdzielni od 1953 roku działał Zespół Pieśni i Tańca „Koronka”. Założyła go Zofia Wojna. Opiekunem artystycznym był kierownik szkoły w Siedliskach Tomasz Wysowski, a po nim Bogumiła Kowalska i Aniela Kołacz. Zespół wystąpił w filmie Andrzej Wajdy Wesele. Pod koniec lat 80. XX wieku, w związku z problemami finansowymi Spółdzielni, zawiesił działalność. Wznowił działalność w 2002 roku przy Centrum Kultury i Promocji Gminy Bobowa.

</doc>
<doc id="5275754" url="https://pl.wikipedia.org/wiki?curid=5275754" title="600 Gunners Party">
600 Gunners Party

600 Gunners Party, także Gunners 600 – kontyngent brytyjskich jeńców wojennych, w większości żołnierzy Royal Artilery, który w czasie wojny na Pacyfiku został wysłany przez Japończyków do niewolniczej pracy na wyspach południowego Pacyfiku.
Kontyngent, liczący 600 jeńców, sformowano jesienią 1942 roku w Singapurze. Po wielodniowym rejsie na jednym z japońskich „piekielnych statków” jeńcy znaleźli się na Nowej Brytanii, gdzie spędzili kilka tygodni. Następnie 517 Brytyjczyków zostało wysłanych na Balalae na wyspach Shortland do pracy przy budowie japońskiego lotniska wojskowego. W ciągu siedmiu miesięcy większość zmarła na skutek głodu, chorób i złego traktowania lub zginęła w nalotach amerykańskiego lotnictwa. Ostatnich jeńców, w liczbie około stu, Japończycy zamordowali na początku lipca 1943 roku.
82 członków "600 Gunners Party" pozostawiono na Nowej Brytanii w charakterze robotników przymusowych. Z tej grupy tylko osiemnastu doczekało wyzwolenia.
Sformowanie kontyngentu i rejs na Nową Brytanię.
Kontyngent został sformowany w obozie jenieckim Changi w Singapurze. W jego skład weszło 600 brytyjskich żołnierzy, których wzięto do niewoli podczas bitwy o Singapur. Ze względu na fakt, że wielu z nich było żołnierzami Royal Artilery, nadali swej grupie nieformalną nazwę "600 Gunners Party" (w źródłach pojawia się też nazwa "Gunners 600"). Większość artylerzystów pochodziła ze Szkocji.
Wśród historyków nie ma pełnej zgody w sprawie daty odesłania "600 Gunners Party" z Singapuru. Część źródeł podaje, że jeńcy wypłynęli z tamtejszego portu 29 września 1942 roku. Do portu docelowego, którym był Rabaul na Nowej Brytanii, mieli dotrzeć 19 października. Inne źródła sugerują, że jeńcy pozostali w Singapurze co najmniej do 18 października, a do Rabaulu dotarli około 5–6 listopada.
Jeńcy prawdopodobnie byli transportowani statkiem „Nagara Maru” (według innych źródeł – „Kengon Maru”). Podobnie jak miało to miejsce w przypadku innych japońskich „piekielnych statków”, warunki, w których ich przewożono, były bardzo ciężkie. Zostali umieszczeni w niewentylowanych ładowniach, w których panował zaduch i wysoka temperatura. Dopiero trzy dni po wypłynięciu z Singapuru Japończycy zezwolili na otworzenie włazów do ładowni. Większość jeńców cierpiała na rozmaite choroby układu pokarmowego, jednakże tylko sześciu mogło jednorazowo wyjść na pokład, aby skorzystać z prowizorycznych latryn. Na wyżywienie składała się ryżowa kulka i niespełna litr słabej herbaty, które wydawano 2-3 razy dziennie. Mimo iż podróż odbywała się w strefie tropikalnej, dzienna racja wody wynosiła niespełna pół litra. Przez pewien odcinek rejsu na górnych pokładach podróżowali japońscy żołnierze. Ich „rozrywką” było wylewanie kubłów uryny na stłoczonych w ładowniach jeńców.
Statek, zatrzymując się po drodze w Belawanie i Surabai, dowiózł jeńców do japońskiej bazy w Rabaulu. W trakcie rejsu zmarł na dyzenterię jeden z Brytyjczyków – sierż. Tommy Lambourne. 
Pierwsze dni na Nowej Brytanii.
Pierwszą noc na Nowej Brytanii jeńcy spędzili u podnóża wulkanu Matupi, bez żadnej osłony przed deszczem. Następnego poranka zabrano ich ciężarówkami do prowizorycznego obozu jenieckiego w wiosce Kokopo. Panujące tam warunki również były bardzo ciężkie. Dla niektórych jeńców zabrakło miejsca w namiotach, które zresztą regularnie przeciekały, dając pozostałym jedynie iluzoryczną osłonę przed deszczem.
Przez kolejne trzy tygodnie jeńcy pracowali przy kopaniu okopów oraz przy rozładunku statków w porcie Simpson Harbour w Rabaulu. Praca trwała od zmierzchu do świtu, a Brytyjczykom wydawano minimalne racje żywności i wody. Zabroniono im nawiązywać jakichkolwiek kontaktów z rdzenną ludnością, a także z misjonarzami, których przetrzymywano w pobliskim obozie dla internowanych.
Tragiczny los spotkał jednego z Brytyjczyków, który usiłował powstrzymać japońskiego strażnika przed pobiciem innego jeńca. Za karę przywiązano go do drzewa na całą noc – bez wody i pożywienia. Gdy następnego popołudnia ofiara zaczęła prosić o wodę, japoński strażnik rozlał ją pod jej stopami, a następnie zaoferował do wypicia kubek uryny. Gdy jeniec odmówił, strażnik wylał zawartość kubka na jego głowę. Następnie zdarł z niego ubranie, po czym wysmarował jego głowę, twarz i genitalia zwierzęcym łajnem, które momentalnie zwabiło roje much i mrówek. Ostatecznie następnej nocy jeńca zabrano w nieznanym kierunku. Jego kolegom oznajmiono, że zmarł „z powodu gorączki”.
Pod koniec listopada jeńcom oznajmiono, że zostaną wysłani na inną wyspę do pracy przy budowie lotniska. Gdy jeden z brytyjskich oficerów zaprotestował, wskazując, że konwencja genewska zabrania zmuszania jeńców do pracy związanej bezpośrednio z działaniami wojennymi, został pobity do nieprzytomności. Niedługo później japońscy lekarze przebadali jeńców. Większość chorowała na dyzenterię, malarię, beri-beri lub błonicę, niemniej tylko 82 jeńców uznano za nieprzydatnych ze względu na zły stan zdrowia.
Pozostałych 517 Brytyjczyków przetransportowano na Balalae na wyspach Shortland. Pod nadzorem tamtejszego garnizonu Cesarskiej Marynarki Wojennej, wraz z nieco mniejszą grupą chińskich "Rōmusha" oraz kilkuset robotnikami z Korei, jeńcy mieli pracować przy budowie japońskiego lotniska wojskowego.
Losy jeńców wysłanych na Balalae.
Żaden z jeńców, których wysłano na Balalae, nie doczekał końca wojny. Ich losy można zrekonstruować wyłącznie na podstawie zeznań, które złożyli po wojnie japońscy żołnierze oraz chińscy i koreańscy robotnicy.
Rejs z Rabaulu na Balalae trwał dwa dni. Brytyjczyków ulokowano w trzech dużych chatach – pozbawionych ścian i pokrytych dachami z liści palmowych. Były one ściśle odizolowane od sektorów, w których mieszkali Chińczycy i Koreańczycy. Jeńcy byli zmuszeni spać w błocie, narażeni na nieustanne ataki moskitów. Na wyżywienie składały się ryżowe kulki i cienka zupa, które wydawano trzy razy dziennie. Do picia i mycia służyła wyłącznie deszczówka.
Komandor podporucznik Norihiko Ozaki, który służył w garnizonie Cesarskiej Marynarki Wojennej na Balalae, zeznał, że jeńcy przybyli na wyspę w bardzo złym stanie fizycznym. Większość cierpiała z powodu błonicy lub różnych chorób układu pokarmowego. Niektórzy nie byli w stanie poruszać się o własnych siłach. Każdego dnia umierało średnio trzech jeńców. Ich zwłoki były wrzucane do morza.
Japońscy strażnicy traktowali Brytyjczyków bardzo brutalnie. Z zeznań jednego z Koreańczyków wynika, że zaraz po przybyciu na Balalae jeden z jeńców został ścięty mieczem przez por. Ozakiego, gdyż rzekomo okazał nieposłuszeństwo. Jeńcy, którzy osłabli z powodu chorób i wyczerpania, byli brutalnie bici bambusowymi kijami, co miało zmusić ich do bardziej wydajnej pracy. Tych, których uznano za całkowicie niezdolnych do pracy, zakłuwano bagnetami. Trzech chińskich robotników twierdziło, że w maju 1943 roku było świadkami tortur, którym poddano jednego z jeńców. Zeznali, że ofiarę związano, po czym japońscy żołnierze kolejno wylewali na nią chochle wrzącej wody.
W 1943 roku amerykańskie lotnictwo rozpoczęło naloty na Balalae. W japońskiej bazie znajdowały się prowizoryczne schrony, lecz żołnierze nie pozwalali jeńcom z nich skorzystać. W czasie nalotów ci ostatni musieli więc pozostawać w swych chatach. Wielu zginęło, a tych którzy odnieśli ciężkie obrażenia, dobijano bagnetami lub pozwalano im umrzeć bez opieki medycznej. Po jednym z nalotów japoński żołnierz ciężko pobił ocalałych jeńców przy użyciu bambusowego kija.
C. Kenneth Quinones podaje, że w ciągu siedmiu miesięcy 147 członków "600 Gunners Party" zmarło z powodu głodu i chorób, a kolejnych 280 zginęło w nalotach amerykańskiego lotnictwa. Na początku lata 1943 roku pozostawało przy życiu jeszcze około 90–100 jeńców. Tymczasem 30 czerwca 1943 roku nieukończone lotnisko zostało ostrzelane przez amerykańskie okręty wojenne. Japończycy najprawdopodobniej uznali ten atak za wstęp do nieprzyjacielskiego desantu. Jeden z koreańskich robotników zeznał, że następnego dnia wszystkich pozostających jeszcze przy życiu Brytyjczyków zakłuto bagnetami lub ścięto mieczami.
Losy jeńców pozostawionych na Nowej Brytanii.
82 Brytyjczyków pozostawiono na Nowej Brytanii, gdyż uznano, że ze względu na zły stan zdrowia nie będą przydatni podczas robót budowalnych na Balalae. Niemniej co do zasady Japończycy nadal uznawali ich za zdolnych do pracy. Codziennie pięćdziesięciu jeńców zabierano z Kokopo i zmuszano do rozładunku statków w Simpson Harbour. Kierowano ich także do pracy przy rozładunku samochodów ciężarowych w bazie Cesarskiej Armii Japońskiej.
Choroby, brak opieki medycznej, niedożywienie, praca ponad siły oraz złe traktowanie także i tu przełożyły się na wysoką śmiertelność wśród jeńców. Sześciu zmarło przed końcem 1942 roku. W listopadzie 1943 roku tylko 57 pozostawało jeszcze przy życiu.
Po pewnym czasie jeńców przeniesiono na wyspę Watom przy północnym wybrzeżu Nowej Brytanii. Pracowali tam przy budowie umocnień i podziemnych tuneli. Ostatecznie tylko osiemnastu Brytyjczyków z "600 Gunners Party" doczekało kapitulacji Japonii i wyzwolenia przez wojska alianckie.
Epilog.
W listopadzie 1945 roku członkowie Komisji ds. Grobów Wojennych odnaleźli na Balalae szczątki 438 osób pochodzenia europejskiego. Zostały one ekshumowane i pogrzebane na cmentarzu wojennym Bomana w Port Moresby.
Po kapitulacji Japonii członkowie japońskiego garnizonu Balalae spreparowali fałszywą wersję wydarzeń, wedle której wszyscy jeńcy zginęli, gdy transportujący ich statek został zatopiony przez amerykańskie lotnictwo.
Mimo świadectw wskazujących na zupełnie inny przebieg wydarzeń, brytyjskie władze nie zdecydowały się na rozpoczęcie śledztwa w sprawie śmierci członków "600 Gunners Party". Sprawę tę przekazano władzom Australii, które również nie podjęły żadnych działań. W konsekwencji żaden z 42 japońskich oficerów i żołnierzy, którzy mogli być zamieszani w śmierć 517 jeńców na Balalae, nie został pociągnięty do odpowiedzialności karnej.

</doc>
<doc id="5275756" url="https://pl.wikipedia.org/wiki?curid=5275756" title="Guy Nardulli">
Guy Nardulli

Guy Nardulli, właśc. Gaetano Marco Nardulli (ur. 31 maja 1974 w Norridge) – amerykański amerykański aktor, producent filmowy, scenarzysta i kaskader.
Życiorys.
Urodził się i dorastał w Norridge w stanie Illinois, gdzie uczęszczał do Ridgewood High School. Jego rodzina była pochodzenia włoskiego. Pasjonował się futbolem amerykańskim i podnoszeniem ciężarów. Naukę kontynuował w Elmhurst College w Elmhurst, gdzie jako piłkarz grał z takimi zespołami jak Chicago Thunder i Chicago Barnstormers oraz w sezonie 1996/97 we włoskiej lidze piłkarskiej Bolzano Giants z północnych Włoch. W 2016 został wprowadzony do sali sław klubu futbolu amerykańskiego The Chicago Thunder Hall Of Fame.
Dorabiał także jako model fitness.Podczas zdjęć na Jamajce zasugerowano, żeby rozważył wyjazd do Hollywood. Później jako Nicky D. dołączył do trupy tanecznej Chippendales, a następnie trafił do branży aktorskiej, biorąc udział w przesłuchaniach do ról w telewizji i filmie. Po przybyciu do Los Angeles został zatrudniony do opery mydlanej ABC "Szpital miejski", gdzie zagrał swoją pierwszą rolę włoskiego przestępcy. Wystąpił obok Debbie Reynolds w komediodramacie "Fingers Walking" (2005). W filmie sensacyjnym "And Then It Breaks" (2006) z Anne Dudek wcielił się w postać ulicznego wojownika, który stał się zawodowym zawodnikiem MMA. W komedii romantycznej "Moja dziewczyna wychodzi za mąż" (2008) był koszykarzem. Użyczył głosu Edwardowi Hemmingsowi w grze komputerowej "L.A. Noire" (2011).

</doc>
<doc id="5275758" url="https://pl.wikipedia.org/wiki?curid=5275758" title="Mikołaj Smogulecki (misjonarz)">
Mikołaj Smogulecki (misjonarz)



</doc>
<doc id="5275761" url="https://pl.wikipedia.org/wiki?curid=5275761" title="Lincoln Zephyr (2022)">
Lincoln Zephyr (2022)

Lincoln Zephyr – samochód osobowy klasy średniej produkowany pod amerykańską marką Lincoln od 2022 roku.
Historia i opis modelu.
W kwietniu 2021 roku podczas targów samochodowych Shanghai Auto show chiński oddział koncernu Ford przedstawił prototyp zapowiadający nową, średniej wielkości luksusową limuzynę na wewnętrzny rynek o nazwie Lincoln Zephyr Reflection. Produkcyjny model, w obszernym zakresie odtwarzający stylizację studium, zaprezentowany został pół roku później podczas innej chińskiej wystawy motoryzacyjnej Auto Guangzhou 2021 w listopadzie tego samego roku.
Samochód rozwinął dotychczasową estetykę amerykańskiej firmy, wyróżniając się dużym przednim wlotem powietrza z świetlistym pasem LED, a także łagodnie opadającą linią dachu. Samochód zyskał wydłużony rozstaw osi zapewniający obszerną przestrzeń w tylnym rzędzie siedzeń. Lincoln Zephyr powstał jako bliźniacza konstrukcja wobec innego, średniej wielkości sedana debiutującego w międzyczasie - kolejnej generacji Forda Mondeo, wraz z opartym na nim Fordem Evos. 
Kabina pasażerska Zephyra z charakterystycznym dwuramiennym kołem kierownicy utrzymana została w minimalistyczno-cyfrowym wzornictwie, wyróżniając się zredukowaną do minimum liczbą przełączników oraz dużym, rozciągającym się na całą szerokość kokpitu wyświetlaczem. Utworzył go 12,3-calowy ekran wskaźników przed kierowcą oraz szeroki, 27-calowy ekran systemu multimedialnego.
Pod kątem układu napędowego producent nie umożliwił modyfikacji ani zmian w konfiguracji, która jest stała. Czterocylindrowy, turbodoładowany 2-litrowy silnik benzynowy z serii EcoBoost współpracuje z ośmiobiegową, automatyczną prekładnią biegów.
Sprzedaż.
Choć pierwotnie Lincoln planował powrócić do stosowanej już w przeszłości nazwy "Zephyr" dla następcy modelu MKZ na rodzimym rynku amerykańskim, to jednak tam samochód ostatecznie zniknął z produkcji w 2020 roku bez następcy. Nowy Lincoln Zephyr powstał jako samochód wyłącznie z myślą o rynku chińskim, na potrzeby którego produkcję uruchomiono w 2022 roku w zakładach Changan Ford w Chongqing, bez planów eksportowych na inne rynki zbytu.

</doc>
<doc id="5275762" url="https://pl.wikipedia.org/wiki?curid=5275762" title="Kamienica przy Placu Uniwersyteckim 7 we Wrocławiu">
Kamienica przy Placu Uniwersyteckim 7 we Wrocławiu

Kamienica przy Placu Uniwersyteckim 7 – kamienica o rodowodzie średniowiecznym znajdująca się w centrum Wrocławia, na Placu Uniwersyteckim. 
Historia.
W średniowieczu na działkach 7-10 znajdowały się drewniane budynki o konstrukcji plecionkowej lub szkieletowej. Pierwsze budynki murowane pojawiły się tutaj w późnym średniowieczu, choć na tylnej części działek wciąż znajdowały się drewniane oficyny o konstrukcji szkieletowej.
Obecna sześciokondygnacyjna kamienica kalenicowa wzniesiona została w miejsce jednopiętrowego budynku drewnianego, przed 1870 rokiem lub jak podaje Zabłocka-Kos w 1887 roku w stylu neomanierystycznym i/lub neorenesansowym. Jej projektantem był W. Tilgner. Kamienica ma sześcioosiową elewację, przy czym w dwóch osiach środkowych znajduje się trzykondygnacyjny, o szerokości dwóch osi wykusz po jednym oknem na każdej kondygnacji. Całość bryły budynku zamyka wydatny gzyms. Wielkość kamienicy, znacznie odbiegająca od sąsiednich kamienic, wskazuję na jej przeznaczenie: kamienicy czynszowej z luksusowymi mieszkaniami. Mieszkańcami kamienicy byli bogaci kupcy. 
Po 1945.
Podczas działań wojennych w 1945 roku kamienica nie została poważnie uszkodzona. Od marca 2017 do czerwca 2018 roku była kompleksowo rewitalizowana. Prace pochłonęły ponad 3 mln 200 tys. zł. Ich wykonawcą było Przedsiębiorstwo Budowlane Sawrem s.c. Danuta Sawińska Tomasz Sawiński. 

</doc>
<doc id="5275768" url="https://pl.wikipedia.org/wiki?curid=5275768" title="Adam Molski (koszykarz)">
Adam Molski (koszykarz)

Adam Molski (ur. 9 stycznia 1971) – polski koszykarz występujący na pozycjach środkowego. Rozegrał pięć sezonów w koszykarskiej ekstraklasie, reprezentując Bobry Bytom (38 spotkań), Legię Warszawa (32 spotkania) oraz Pogoń Szczecin (36 spotkań).

</doc>
<doc id="5275777" url="https://pl.wikipedia.org/wiki?curid=5275777" title="Jadwiga Czarnecka">
Jadwiga Czarnecka

Jadwiga Czarnecka (ur. 27 września 1914 w  Łodzi, zm. 9 stycznia 2008 w Warszawie) – polska bibliotekarka. 
Życiorys.
Córka Franciszka i Marianny z Proznerów. Urodziła się w 1914 r. w rodzinie robotniczej. Po śmierci ojca w 1916 r. matka przeniosła się z Łodzi do Warszawy. Tu w 1929 r. J. Czarnecka ukończyła 7-klasową szkołę powszechną i podjęła naukę w Prywatnym Seminarium Nauczycielskim Żeńskim Katolickiego Związku Polek, które ukończyła w 1934 r., otrzymując dyplom, uprawniający do nauczania w szkołach powszechnych. Nie pracowała jednak w szkolnictwie. W 1935 r. podjęła naukę w prywatnej Jednorocznej Koedukacyjnej Szkole Bibliotekarskiej Zarządu Miejskiego m.st. Warszawy, prowadzonej przez Bibliotekę Publiczną m.st. Warszawy. W latach 1957-1961 uzupełniła wykształcenie bibliotekarskie, studiując na Uniwersytecie Warszawskim. Tytuł magistra bibliotekoznawstwa otrzymała w 1961 r. na podstawie rozprawy "Bibliografia pracy kulturalno-oświatowej 1932-1939". Pracę zawodową podjęła 1 września 1935 r. w Poradni Bibliotecznej Warszawskiego Koła Związku Bibliotekarzy Polskich, którą kierowała znana bibliotekarka i propagatorka czytelnictwa Wanda Dąbrowska. J. Czarnecka pracowała jako bibliotekarka i jednocześnie sekretarka wydawnictw Poradni, w tym „Przewodnika Literackiego i Naukowego”, który ukazywał się cyklicznie od 1935 r. jako bibliografia adnotowana książek dla bibliotek oświatowych. Od 1 listopada 1939 do 1 sierpnia 1944, do wybuchu Powstania Warszawskiego pracowała w Wypożyczalni Książek Eugenii Malinowskiej. W czasie Powstania prowadziła gospodę żołnierską, ewakuowana do Pruszkowa, zbiegła z transportu i schroniła się we Włochach pod Warszawą. Po wojnie pracowała w instytucjach oświatowych i bibliotekach. Od 1 września 1945 do 15 sierpnia 1946 była zatrudniona w Bibliotece Centralnej Zarządu Głównego Związku Nauczycielstwa Polskiego, następnie do 1949 r. pracowała jako sekretarz wznowionego „Przewodnika Literackiego i Naukowego” w Ludowym Instytucie Oświaty i Kultury. Od grudnia 1949 do kwietnia 1950 pracowała w Dziale Kultury i Oświaty Centralnej Rady Związków Zawodowych na stanowisku starszego instruktora, gdzie prowadziła referat doboru książek dla bibliotek związkowych. Od 1 kwietnia 1950 do 31 grudnia 1951 była zatrudniona jako wizytator ds. bibliotek w Naczelnej Dyrekcji Bibliotek w Ministerstwie Oświaty. Po przeniesieniu spraw bibliotekarskich do Centralnego Zarządu Bibliotek w Ministerstwie Kultury i Sztuki (MKiS) pracowała do 1958 r. na stanowisku wizytatora ds. bibliotek oraz p.o. naczelnika Wydziału Planowania. Od września 1958 do września 1962 r. była naczelnikiem Wydziału Organizacji Bibliotek w Departamencie Pracy Kulturalno-Oświatowej i Bibliotek MKiS. Od 1 września 1962 do 30 kwietnia 1969 jako kustosz dyplomowany była zatrudniona w Bibliotece Publicznej m.st. Warszawy na stanowisku kierownika Ośrodka Instrukcyjno-Metodycznego Bibliotek dla Dorosłych, a następnie instruktora w Dziale Instrukcyjno-Metodycznym ds. sieci bibliotecznej miejskiej i bibliotek szpitalnych. Od 1 maja 1969 do 31 grudnia 1993 pracowała w Instytucie Książki i Czytelnictwa Biblioteki Narodowej na stanowisku st. kustosza dyplomowanego i adiunkta naukowo-badawczego, kierując Sekcją Metodyki Pracy Bibliotek w Zakładzie Bibliotekoznawstwa. 31 lipca 1979 r. przeszła na emeryturę, pracując w niepełnym wymiarze do 31 grudnia 1993 r.   
Jako instruktorka bibliotek publicznych oraz autorka skryptów, poradników i podręczników dla bibliotek ma istotne zasługi w kształceniu bibliotekarzy. Prowadziła wykłady z zakresu organizacji bibliotek, warsztatu pracy bibliotecznej, gromadzenia, opracowania i klasyfikacji zbiorów na kursach bibliotekarskich i seminariach, organizowanych przez Ministerstwo Oświaty, MKiS, Państwowy Ośrodek Kształcenia Bibliotekarzy w Jarocinie, Bibliotekę Publiczną m.st. Warszawy. 
Jest autorką/współautorką ponad 60 publikacji (w tym 12 książek) wielokrotnie wznawianych poradników dla Państwowego Ośrodka Kształcenia Korespondencyjnego Bibliotekarzy, bibliotek fachowych i publicznych. Publikowała na łamach „Poradnika Bibliotekarza” oraz „Bibliotekarza”. Główny kierunek jej zainteresowań to opracowanie treściowe dokumentów i katalogi rzeczowe. Wraz z Henrykiem Sawoniakiem podjęła prace nad uporządkowaniem katalogów rzeczowych według Uniwersalnej Klasyfikacji Dziesiętnej (UKD) w polskich bibliotekach publicznych, przygotowując na podstawie tablic międzynarodowych (Universal Decimal Classification) wykazy symboli UKD i schematy katalogów.  W latach 1959-1962 (z przerwą w 1960) była redaktorem naczelnym czasopisma „Bibliotekarz”. Aktywnie działała w Związku Bibliotekarzy Polskich i Stowarzyszeniu Bibliotekarzy Polskich - w kadencji 1963-1966 była członkiem Zarządu Głównego oraz przewodniczącą Sekcji Bibliotek Powszechnych i Związkowych. W 1997 r. otrzymała godność Członka Honorowego SBP.
Zmarła 9 stycznia 2008 r. Pochowana została na cmentarzu parafialnym w Pyrach k. Warszawy, kwatera I, rząd 7, grób 15.

</doc>
<doc id="5275780" url="https://pl.wikipedia.org/wiki?curid=5275780" title="Matheus Dória Macedo">
Matheus Dória Macedo



</doc>
<doc id="5275782" url="https://pl.wikipedia.org/wiki?curid=5275782" title="Łuk papieski w Suchowoli">
Łuk papieski w Suchowoli

Łuk papieski w Suchowoli – stalowy element przestrzenny w formie łuku, stojący w centrum Suchowoli (powiat sokólski, województwo podlaskie), w parku miejskim, w sąsiedztwie pomnika wskazującego miejsce środka Europy oraz pomnika księdza Jerzego Popiełuszki.
Charakterystyka.
Łuk stanowi część ołtarza polowego, przy którym papież Jan Paweł II celebrował mszę świętą w Białymstoku (na lotnisku w Krywlanach), podczas swojej podróży apostolskiej do Polski w 1991. Ołtarz był zaprojektowany przez architekta Andrzeja Chwaliboga. Został wykonany przez Kolejowe Zakłady Konstrukcji Stalowych i Urządzeń Dźwigowych w Starosielcach (Białystok). Ma 43 metry rozpiętości, 22 metry wysokości i waży 18 ton. Obiekt przeniesiono do Suchowoli w 1993. 
Element herbu.
Łuk stanowi element herbu miasta, wraz z koniem rasy sokólskiej (symbolem czwartkowych targów odbywających się w mieście od 1698).

</doc>
<doc id="5275783" url="https://pl.wikipedia.org/wiki?curid=5275783" title="Melchior Stamirowski">
Melchior Stamirowski

Melchior (Malcher) Stamirowski herbu Półkozic (zm. w 1667 roku) – cześnik lwowski w latach 1662-1667, łowczy sanocki w latach 1646-1662, podczaszy lwowski w 1642 roku.
Poseł na sejm 1646 roku.

</doc>
<doc id="5275784" url="https://pl.wikipedia.org/wiki?curid=5275784" title="Yoo In-soo">
Yoo In-soo

Yoo In-soo (hangul: 유인수; ur. 25 marca 1998 w Cheonan) – południowokoreański aktor. Jest znany z ról w produkcjach takich jak: "Strong Girl Bong-soon" (2017), "Nae ID-neun Gangnammiin" (2018) oraz "All of Us Are Dead" (2022).

</doc>
<doc id="5275788" url="https://pl.wikipedia.org/wiki?curid=5275788" title="Rząd Wysp Owczych">
Rząd Wysp Owczych

Rząd Wysp Owczych (far. Landsstýrið) – jeden z organów władzy wykonawczej Wysp Owczych; kolegialny centralny organ władzy państwowej. Na czele rządu stoi premier.
Obecny rząd Bárðura Nielsena został zaprzysiężony 16 września 2019 roku.

</doc>
<doc id="5275790" url="https://pl.wikipedia.org/wiki?curid=5275790" title="Rząd Bárðura Nielsena">
Rząd Bárðura Nielsena

Rząd Bárðura Nielsena – Rada Ministrów Wysp Owczych, pod kierownictwem premiera Bárðura Nielsena. Jest koalicyjnym rządem Farerskiej Partii Unii, Farerskiej Partii Ludowej i Farerskiej Partii Centralnej. Funkcjonuje od 16 września 2019 roku.

</doc>
<doc id="5275791" url="https://pl.wikipedia.org/wiki?curid=5275791" title="Nemanja Nenadić">
Nemanja Nenadić

Nemanja Nenadić (serb. Немања Ненадић; ur. 2 stycznia 1994 w Belgradzie) – serbski koszykarz, występujący na pozycjach rozgrywającego lub rzucającego obrońcy, aktualnie zawodnik Enei Zastalu BC Zielona Góra.
9 lipca 2021 został zawodnikiem Zastalu Enea BC Zielona Góra.
W sezonie 2021/2022 uzyskał dwunaste w historii Polskiej Lidgi Koszykówki triple-double (18 punktów, 11 zbiórek, 10 asyst), w spotkaniu ze PGE Spójnią Stargard.

</doc>
<doc id="5275795" url="https://pl.wikipedia.org/wiki?curid=5275795" title="Kim Byung-chul">
Kim Byung-chul

Kim Byung-chul (hangul: 김병철; ur. 5 lipca 1974) – południowokoreański aktor. Znany z ról w produkcjach takich jak: "Sky Castle", "Taeyang-ui huye", "Goblin" oraz "All of Us Are Dead".

</doc>
<doc id="5275796" url="https://pl.wikipedia.org/wiki?curid=5275796" title="Peter Aldous">
Peter Aldous

Peter Aldous (ur. 26 sierpnia 1961 w Ipswich) − brytyjski polityk, członek Partii Konserwatywnej. Od 2010 roku poseł do Izby Gmin z okręgu Waveney.
Życiorys.
Urodził się w 1961 roku w Ipswich. Ukończył Harrow School a następnie zdobył wyższe wykształcenie na University of Reading. Przed rozpoczęciem kariery politycznej pracował jako geodeta.
Był radnym dystryktu Waveney w latach 1999-2002 i radnym hrabstwa Suffolk w latach 2001-2005.
W 2005 roku kandydował do Izby Gmin z okręgu Waweney, przegrywając z kandydatem Partii Pracy, Bobem Blizzardem.
W 2010 roku został wybrany posłem do Izby Gmin z okręgu Waveney. Uzyskał reelekcję w 2010, 2015, 2017 i 2019 roku.

</doc>
<doc id="5275800" url="https://pl.wikipedia.org/wiki?curid=5275800" title="Andrzej Karol Stankiewicz">
Andrzej Karol Stankiewicz

Andrzej Karol Stankiewicz Billewicz herbu Mogiła (zm. 1647) – pisarz ziemski kowieński w 1639 roku, cześnik żmudzki w latach 1635–1643, podstarości kowieński w latach 1635–1639.
Poseł na sejm 1638 roku.

</doc>
<doc id="5275801" url="https://pl.wikipedia.org/wiki?curid=5275801" title="Stosunki polsko-serbskie">
Stosunki polsko-serbskie

Stosunki polsko-serbskie – relacje międzynarodowe łączące Polskę i Serbię. 
Historyczne stosunki między Królestwem Polskim a Serbią sięgają XV wieku i okresu podboju Bałkanów przez Turków osmańskich. W obronie Europy uczestniczyło m.in. rycerstwo polskie - świadczy o tym m.in. śmierć Zawiszy Czarnego upamiętniona tablicą na terenie Twierdzy Golubac. Również zmagania między wojskami Władysława Warneńczyka a Murada II dotyczyły m.in. losu terytoriów serbskich.
Formalnie relacje pomiędzy Rzeczpospolitą Polską a Serbią sięgają roku 1919, gdy doszło do nawiązania stosunków dyplomatycznych między odrodzoną po I wojnie światowej niepodległą Polską a nowym krajem na Bałkanach w postaci Królestwa Serbów, Chorwatów i Słoweńców. Współpraca dwustronna w dwudziestoleciu międzywojennym nie była intensywna, gdyż polski rząd utrzymywał w tym czasie dobre stosunku z Królestwem Węgier, zaś Królestwo SHS (od 1929 Królestwo Jugosławii) uczestniczyło w Małej Entencie, która była przeciwwagą dla węgierskich aspiracji terytorialnych. Współpraca nasiliła się w odmiennych warunkach geopolitycznych po II wojnie światowej - rząd PRL i rząd Jugosławii podpisały wówczas łącznie kilkadziesiąt różnych wspólnych dokumentów, na podstawie których zacieśniano wzajemne relacje. Proces rozpadu Jugosławii poskutkował chwilowym osłabieniem relacji dwustronnych. Polska w tym czasie koncentrowała się na akcesji do Wspólnot Europejskich oraz NATO, jednak uczestniczyła też w działaniach na rzecz stabilności i pokoju na Bałkanach. Ponadto wsparcia dla ludności cywilnej udzielała Polska Akcja Humanitarna. Od początku XXI wieku kolejne polskie rządy wspierały demokratyzację Serbii oraz jej starania o akcesję do Unii Europejskiej - wyrazem tego było m.in. przekazywanie doświadczeń z zakresu transformacji ustrojowej, integracji europejskiej oraz procesów pojednania. 
Od 16 maja 2012 współpracę gospodarczą między obydwoma krajami reguluje "Umowa między Rządem Rzeczypospolitej Polskiej a Rządem Republiki Serbii o współpracy gospodarczej". Na podstawie przepisów tej umowy funkcjonuje m.in. Wspólna Komisja ds. Współpracy Gospodarczej. Od 10 września 2014 obowiązuje "Umowa między Rządem Rzeczypospolitej Polskiej a Rządem Republiki Serbii o współpracy w dziedzinie kultury, edukacji i nauki". Przykładem współpracy na polu kultury jest organizacja międzynarodowego festiwalu muzycznego "Belgrade Chopin Fest" w serbskiej stolicy.
Obydwa państwa utrzymują swoje ambasady - w Belgradzie działa Ambasada Rzeczypospolitej Polskiej, zaś w Warszawie Ambasada Republiki Serbii. Od 2018 Polska uczestniczy w Procesie Berlińskim, czyli inicjatywie współpracy regionalnej Bałkanów Zachodnich związanej z rozszerzeniem Unii Europejskiej. W Sejmie IX kadencji od 29 września 2021 działa Polsko-Serbska Grupa Parlamentarna.

</doc>
<doc id="5275802" url="https://pl.wikipedia.org/wiki?curid=5275802" title="Ptina">
Ptina

Ptina () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad rzeką Rieutiec (lewy dopływ Rieuta w dorzeczu Sejmu), 7 km od centrum administracyjnego sielsowietu (Wierchnij Rieutiec), 8,5 km na południowy zachód od centrum administracyjnego rejonu (Miedwienka), 36 km na południowy zachód od Kurska, 11 km od drogi magistralnej (federalnego znaczenia) M2 «Krym».
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5275804" url="https://pl.wikipedia.org/wiki?curid=5275804" title="Kamienica przy Placu Uniwersyteckim 8 we Wrocławiu">
Kamienica przy Placu Uniwersyteckim 8 we Wrocławiu

Kamienica przy Placu Uniwersyteckim 8 – kamienica o rodowodzie średniowiecznym znajdująca się w centrum Wrocławia, na Placu Uniwersyteckim.
Historia.
W średniowieczu na działkach 7-10 znajdowały się drewniane budynki o konstrukcji plecionkowej lub szkieletowej. Pierwsze budynki murowane pojawiły się tutaj w późnym średniowieczu, choć na tylnej części działek wciąż znajdowały się drewniane oficyny o konstrukcji szkieletowej.
Obecna czterokondygnacyjna kamienica szczytowa jest jedynym budynkiem w tej części pierzei placu Uniwersyteckiego wzniesionym jeszcze w okresie baroku, w XVIII wieku. Trzyosiowa skromna fasada zakończona jest jednokondygnacyjnym szczytem z trójkątnym tympanonem Przed 1939 rokiem wejście do budynku znajdowało się w zachodniej osi, a w skrajnej wschodniej było wejście do sklepu. Pomiędzy wejściami znajdowała się duża witryna sklepowa. 
Po 1945.
Podczas działań wojennych w 1945 roku kamienica nie została poważnie uszkodzona. Od 1948 roku na parterze budynku znajduje się antykwariat, obecnie pod nazwą "Pod Szermierzem". Od marca 2017 roku do marca 2018 roku miała miejsce rewitalizacja budynku. 

</doc>
<doc id="5275805" url="https://pl.wikipedia.org/wiki?curid=5275805" title="Okręg wyborczy Ochil and South Perthshire">
Okręg wyborczy Ochil and South Perthshire

Okręg wyborczy Ochil and South Perthshire powstał w 2005 r. na bazie zlikwidowanych okręgów Ochil, Perth i okręg wyborczy North Tayside oraz części nadal istniejącego okręgu Angus.

</doc>
<doc id="5275806" url="https://pl.wikipedia.org/wiki?curid=5275806" title="Mistrzostwa Świata w Narciarstwie Dowolnym i Snowboardingu 2017 – skicross mężczyzn">
Mistrzostwa Świata w Narciarstwie Dowolnym i Snowboardingu 2017 – skicross mężczyzn

Rywalizacja mężczyzn w skicrossie podczas mistrzostw świata w Sierra Nevada została rozegrana na trasie Sierra Nevada Cross Course. Kwalifikacje rozegrano 18 marca 2017 roku o 11:20, z kolei biegi finałowe tego samego dnia o 14:00. Złoty medal wywalczył Szwed Victor Öhling Norberg, który wyprzedził Jamiego Prebble'a z Nowej Zelandii oraz Francuza François Place'a.
Finały.
"Opracowano na podstawie materiału źródłowego": 

</doc>
<doc id="5275810" url="https://pl.wikipedia.org/wiki?curid=5275810" title="Skansen w Puńsku">
Skansen w Puńsku

Skansen w Puńsku (Muzeum Litewskiego Centrum Kultury Ludowej) – prywatna placówka muzealna w formie skansenu ludowej kultury litewskiej, zlokalizowana w południowo-wschodniej części Puńska (województwo podlaskie), około pół kilometra od centrum w stronę Trakiszek.
Historia.
Skansen otwarto w 1986. Składa się z okazałej zagrody litewskiej (75% mieszkańców Puńska stanowią Litwini) z przełomu XIX i XX wieku, na którą składają się: domy mieszkalne, obory, stodoły, spichlerz i studnia z żurawiem. Zagroda ma drewniane ogrodzenie ze sztachet i żelazny kierat za stodołą. Przy chacie urządzono tradycyjny wiejski ogródek. Wszystkie budynki są drewniane. W stodole utworzono scenę teatralną, tzw. teatr stodolany, w przeszłości popularna forma rozrywki organizowana dla mieszkańców wsi i miast tego regionu. Organizowane są tutaj imprezy kulturalne, jak również festiwal teatrów stodolanych. W poszczególnych budynkach umieszczono charakterystyczne dla niego narzędzia i sprzęty użytku domowego, eksponaty związane z uprawą roli, narzędzia rolnicze, w tym widły, cepy, nosiłki, siekacze i sierpy. Niektóre z nich stanowią zabytki sztuki ludowej.
Budynki i wyposażenie zostały przeniesione ze wsi Wojtokiemie. Jest to charakterystyczna dla Sejneńszczyzny zagroda wielobudynkowa średniozamożnego rolnika.
Skansen organizuje wystawy czasowe związane z tradycją, życiem codziennym i czasem wolnym dawnej wsi litewskiej. Przy skansenie funkcjonuje karczma serwująca tradycyjne potrawy kuchni litewskiej. Możliwe jest zwiedzanie skansenu online.

</doc>
<doc id="5275812" url="https://pl.wikipedia.org/wiki?curid=5275812" title="Zajegorjewskij">
Zajegorjewskij

Zajegorjewskij () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest w dorzeczu rzeki Rieutiec (lewy dopływ Rieuta w dorzeczu Sejmu), 6,5 km od centrum administracyjnego sielsowietu (Wierchnij Rieutiec), 10 km na południowy zachód od centrum administracyjnego rejonu (Miedwienka), 38 km na południowy zachód od Kurska, 12,5 km od drogi magistralnej (federalnego znaczenia) M2 «Krym».
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5275818" url="https://pl.wikipedia.org/wiki?curid=5275818" title="Zamaleńkij">
Zamaleńkij

Zamaleńkij () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest w dorzeczu rzeki Rieutiec (lewy dopływ Rieuta w dorzeczu Sejmu), 7 km od centrum administracyjnego sielsowietu (Wierchnij Rieutiec), 10 km na południowy zachód od centrum administracyjnego rejonu (Miedwienka), 37 km na południowy zachód od Kurska, 12,5 km od drogi magistralnej (federalnego znaczenia) M2 «Krym».
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5275819" url="https://pl.wikipedia.org/wiki?curid=5275819" title="Rafaela Spanudaki-Chadziriga">
Rafaela Spanudaki-Chadziriga

Rafaela Spanudaki-Chadziriga (ur. 7 czerwca 1994) – grecka lekkoatletka specjalizująca się w biegach sprinterskich.
Uczestniczka igrzysk olimpijskich w Tokio rozgrywanych w 2021 roku, podczas których startowała w biegu na 100 metrów, gdzie odpadła w eliminacjach oraz w biegu na 200 metrów, w którym doszła do półfinału. Medalistka igrzysk europejskich, igrzysk śródziemnomorskich, mistrzostw krajów bałkańskich oraz halowych mistrzostw krajów bałkańskich. 
Multimedalistka mistrzostw Grecji oraz halowych mistrzostw Grecji.

</doc>
<doc id="5275821" url="https://pl.wikipedia.org/wiki?curid=5275821" title="Rafaela Spanudaki–Chadzirija">
Rafaela Spanudaki–Chadzirija



</doc>
<doc id="5275823" url="https://pl.wikipedia.org/wiki?curid=5275823" title="Kamienica przy Placu Uniwersyteckim 10 we Wrocławiu">
Kamienica przy Placu Uniwersyteckim 10 we Wrocławiu

Kamienica przy Placu Uniwersyteckim 10 – kamienica o rodowodzie średniowiecznym znajdująca się w centrum Wrocławia, na Placu Uniwersyteckim.
Historia.
W średniowieczu, na działkach 7-10 znajdowały się drewniane budynki o konstrukcji plecionkowej lub szkieletowej. Pierwsze budynki murowane pojawiły się tutaj w późnym średniowieczu, choć na tylnej części działek wciąż znajdowały się drewniane oficyny o konstrukcji szkieletowej. Pierwotna kamienica gotycka o szerokości 21 łokci posiadała jeden podpiwniczony trakt. Pod koniec XV wieku dokonano rozbudowy kamienicy o drugi trakt. W XVIII wieku jak i około 1870 roku miały miejsce poważne przebudowy budynku. Ostatni remont nadał kamienicy neoklasycystychny styl. Budynek był wówczas pięciokondygnacyjny, pięcioosiowy pokryty dachem kopertowym . 
Po 1945.
Podczas działań wojennych w 1945 roku kamienica nie została poważnie uszkodzona. Pod koniec lat siedemdziesiątych lub na początku osiemdziesiątych XX wieku dokonano remontu budynku, w wyniku czego obniżono go o jedną kondygnację. 

</doc>
<doc id="5275828" url="https://pl.wikipedia.org/wiki?curid=5275828" title="Mistrzostwa Polski w Short Tracku 2022">
Mistrzostwa Polski w Short Tracku 2022

Mistrzostwa Polski w Short Tracku 2022 – 26. edycja mistrzostw, która odbyła się w dniach 25–27 marca 2022 roku w Hali Olivia w Gdańsku.

</doc>
<doc id="5275841" url="https://pl.wikipedia.org/wiki?curid=5275841" title="Miercałowka">
Miercałowka

Miercałowka () – wieś (ros. деревня, trb. dieriewnia) w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest w dorzeczu Lubacza (lewy dopływ Rieuta w dorzeczu Sejmu), 8 km od centrum administracyjnego sielsowietu (Wierchnij Rieutiec), 14 km na południowy zachód od centrum administracyjnego rejonu (Miedwienka), 40 km na południowy zachód od Kurska, 16 km od drogi magistralnej (federalnego znaczenia) M2 «Krym».
We wsi znajduje się 25 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 57 osób.

</doc>
<doc id="5275845" url="https://pl.wikipedia.org/wiki?curid=5275845" title="Jacob Vestergaard">
Jacob Vestergaard

Jacob Vestergaard (ur. 7 kwietnia 1961 w Tvøroyri) – farerski polityk, od 2019 do 2022 roku minister rybołówstwa. Ministrem rybołówstwa był także w latach 2003–2004, 2008–2011 oraz 2012–2015. Od 2005 do 2007 roku pełnił obowiązki ministra spraw wewnętrznych.
Życiorys.
Od 1985 do 1987 roku szkolił się na policjanta, następnie pracował w tym zawodzie.
Kariera polityczna.
W 1993 roku został wybrany burmistrzem gminy Sumba. Stanowisko to pełnił do 2003 roku, kiedy to premier Anfinn Kallsberg powołał go w skład rządu na stanowisko ministra rybołówstwa, na którym pozostał do 2004 roku. Od 2005 do 2007 roku był ministrem spraw wewnętrznych. W wyborach parlamentarnych w 2008 roku został wybrany deputowanym do Løgtingu z ramienia Farerskiej Partii Ludowej, uzyskał wówczas 869 głosów. W tym samym roku 26 września ponownie został powołany na stanowisko ministra rybołówstwa, którym pozostał do 2011 roku.
W wyborach parlamentarnych w 2011 roku uzyskał reelekcję na stanowisku deputowanego z wynikiem 1048 głosów. Od 19 stycznia 2011 do 14 listopada tego samego roku był ministrem spraw zagranicznych. W 2012 roku ponownie został ministrem rybołówstwa. We wrześniu 2015 roku na tym stanowisku zastąpił go Høgni Hoydal. 16 września 2019 został ponownie powołany na ministra rybołówstwa. 5 stycznia 2022 roku Farerska Partia Ludowa ogłosiła, że kolejną nominację na stanowisko ministra rybołówstwa uzyskał Árni Skaale. Dzień później premier powołał go w skład rządu, a tym samym zastąpił on Vestergaarda na tej funkcji.
Życie prywatne.
Jest żonaty z Sólfríð Vestergaard, z którą ma czworo dzieci: Jana, Rói, Guðrið i Vára.

</doc>
<doc id="5275848" url="https://pl.wikipedia.org/wiki?curid=5275848" title="Osada jaćwiesko-pruska w Oszkiniach">
Osada jaćwiesko-pruska w Oszkiniach

Osada jaćwiesko-pruska w Oszkiniach – prywatna, ekoturystyczna placówka kulturalna w formie skansenu rekonstruującego budowle kultury jaćwieskiej i pruskiej, zlokalizowana na terenie wsi Oszkinie (powiat sejneński, województwo podlaskie). 
Charakterystyka.
Około ośmiohektarowe zabudowania osady (położone głównie na terenie leśnym) tworzone są ze środków własnych prywatnego właściciela, Piotra Łukaszewicza, od 2001. Sceneria obiektów odzwierciedla życie plemion jaćwiesko-pruskich na terenach pogranicza polsko-żmudzkiego. Do budowy wykorzystywane są tradycyjne technologie (domy z bali budowane be zużycia gwoździ, płoty, wieże strażnicze, palisady, wrota, kamienne mosty, fosy, stawy i inne). W obrębie osady zgromadzono głazy narzutowe, na których wyryto nazewnictwo plemienne w kilku językach. Prezentowane są tradycje Sudawi (Jaćwingów oraz Prusów). W sezonie pracownicy przebrani w tradycyjne stroje serwują potrawy charakterystyczne dla kuchni regionalnych. W osadzie odbywają się cykliczne święta plemienne i rodzimowiercze, takie jak np. Noc Kupały. Obrzędom tym służy m.in. kamienny ołtarz na jednej z polan. Oferowane są noclegi w surowych warunkach, możliwości rekreacji, obserwacji ptaków z wieży widokowej oraz strzelania z łuku na specjalnie przygotowanej strzelnicy. 
Popularność i nagrody.
O osadzie nakręcono półtoragodzinny film fabularny emitowany w telewizji polskiej. Filmy dokumentalne o obiekcie nakręciły też ekipy z Ameryki Północnej, Południowej, Hiszpanii i Korei Południowej. 
Osadę uhonorowano nagrodą II stopnia w ramach Inicjatyw na rzecz rozwoju społeczności lokalnych konkursu „Sposób na Sukces”. 

</doc>
<doc id="5275849" url="https://pl.wikipedia.org/wiki?curid=5275849" title="Riazancewka">
Riazancewka

Riazancewka () – wieś (ros. деревня, trb. dieriewnia) w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 8,5 km od centrum administracyjnego sielsowietu (Wierchnij Rieutiec), 15 km na południowy zachód od centrum administracyjnego rejonu (Miedwienka), 41 km na południowy zachód od Kurska, 17 km od drogi magistralnej (federalnego znaczenia) M2 «Krym».
We wsi znajduje się 25 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 28 osób.

</doc>
<doc id="5275851" url="https://pl.wikipedia.org/wiki?curid=5275851" title="Sherlock Holmes Chapter One">
Sherlock Holmes Chapter One

Sherlock Holmes Chapter One - komputerowa gra przygodowa wydana w 2021 roku przez ukraińskie studio Frogwares na system Windows oraz konsole PlayStation 4, PlayStation 5, Xbox series X i Xbox series S. Premiera odbyła się 16 litstopada 2021 roku. Gra jest prequelem serii o przygodach Sherlocka Holmesa. Akcja dzieje się na fikcyjnej śródziemnomorskiej wyspie Cordona. Jest to pierwszy tytuł z serii z otwartym światem.

</doc>
<doc id="5275854" url="https://pl.wikipedia.org/wiki?curid=5275854" title="Kościół Ścięcia św. Jana Chrzciciela w Piaskach">
Kościół Ścięcia św. Jana Chrzciciela w Piaskach

Kościół Ścięcia świętego Jana Chrzciciela w Piaskach – rzymskokatolicki kościół parafialny należący do parafii pod tym samym wezwaniem (dekanat kruszwicki archidiecezji gnieźnieńskiej).
Obecny kościół w stylu neobarokowym został zbudowany na wzgórzu w 1932 roku. Świątynia jest bardzo okazała, orientowana, trzynawowa z wieżą umieszczoną po północnej stronie. Konsekracja budowli miała miejsce w 1934 roku. Do zabytków kościoła należą: obraz Matki Bożej Pocieszenia, namalowany w 1. połowie XVII wieku, rokokowy ołtarz, wykonany w 2. połowie XVIII wieku, XVI-wieczna rzeźba głowy świętego Jana Chrzciciela na misie z relikwią, rzeźba świętego Sebastiana powstała zapewne w 2. połowie XVIII wieku oraz XVII-wieczny ołtarz w stylu manierystycznym, ozdobiony rokokową mensą sarkofagową.

</doc>
<doc id="5275855" url="https://pl.wikipedia.org/wiki?curid=5275855" title="Kamienica przy Placu Uniwersyteckim 11/12 we Wrocławiu">
Kamienica przy Placu Uniwersyteckim 11/12 we Wrocławiu

Kamienica przy Placu Uniwersyteckim 12 – kamienica o rodowodzie średniowiecznym znajdująca się w centrum Wrocławia, na Placu Uniwersyteckim, obecnie siedziba Instytutu Informacji Naukowej i Bibliotekoznawstwa.
Historia.
Kamienica została wzniesiona w XVIII wieku jako czterokondygnacyjny, trzyosiowy budynek. Około 1870 roku kamienica została przebudowana; nadano jej neomanierystyczną fasadę z naczółkami nad oknami w środkowej osi (półkolisty na drugiej kondygnacji i trójkątny na trzeciej) oraz pokryto dachem mansardowym z trzema lukarnami . 
Po 1945.
Podczas działań wojennych w 1945 roku kamienica nie została poważnie uszkodzona. Pod koniec lat siedemdziesiątych lub na początku osiemdziesiątych XX wieku dokonano remontu budynku, w wyniku czego zlikwidowano lukarny i dopasowano poziom dachu do sąsiedniej kamienicy. 

</doc>
<doc id="5275856" url="https://pl.wikipedia.org/wiki?curid=5275856" title="Ferdinand Brunetière">
Ferdinand Brunetière

Ferdinand Brunetière (ur. 19 lipca 1849 w Tulon, zm. 9 grudnia 1906 w Paryżu) – francuski krytyk i historyk literatury, eseista, członek Akademii Francuskiej od 1893 r. (zajmował fotel 28).
Życiorys.
Ukończył Lycée Louis-le-Grand w Paryżu. Chciał rozpocząć studia na École normale supérieure, lecz nie zdał egzaminów wstępnych. Po opublikowaniu kilku artykułów w "La Revue politique et littéraire" zaczął publikować w "Revue des Deux Mondes", a od 1893 lub 1894 r. był redaktorem tego pisma. Dwukrotnie nagradzany przez Akademię Francuską, otrzymał Prix Bordin za "Le roman naturaliste. Études critiques sur l’histoire de la littérature française" w 1893 r. oraz Prix Jean Reynaud w 1909 r. Od 1886 r. był profesorem języka francuskiego oraz literatury na École normale supérieure, później wykładał także na Sorbonie.
Jest twórcą teorii ewolucji gatunków literackich. Publikował prace historycznoliterackie oraz krytyczne opracowania dzieł współczesnych, był przeciwnikiem romantyzmu oraz naturalizmu, opowiadał się za klasycyzmem. 
Kawaler Legii Honorowej.

</doc>
<doc id="5275857" url="https://pl.wikipedia.org/wiki?curid=5275857" title="Kurasy">
Kurasy

Kurasy () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 9 km od centrum administracyjnego sielsowietu (Wierchnij Rieutiec), 15,5 km na południowy zachód od centrum administracyjnego rejonu (Miedwienka), 41 km na południowy zachód od Kurska, 18 km od drogi magistralnej (federalnego znaczenia) M2 «Krym».
W chutorze znajduje się 27 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 16 osób.

</doc>
<doc id="5275861" url="https://pl.wikipedia.org/wiki?curid=5275861" title="Tormented Souls">
Tormented Souls

Tormented Souls – gra komputerowa z gatunku survival horror wydana w 2021 roku na platformach PlayStation 4, PlayStation 5, Xbox Series X/S, Nintendo Switch oraz Microsoft Windows. Producentami gry są studia Dual Effect i Abstract Digital, a wydawcą PQube. Gracz wciela się w postać Caroline Walker, która bada zniknięcie sióstr w tajemniczej rezydencji Winterlake. Produkcja została zainspirowana seriami "Alone in the Dark", "Resident Evil" i "Silent Hill".
"Tormented Souls" spotkał się z pozytywnym odbiorem recenzentów, uzyskując w wersji na konsolę PlayStation 5 średnią z ocen wynoszącą 72/100 według agregatora Metacritic.

</doc>
<doc id="5275862" url="https://pl.wikipedia.org/wiki?curid=5275862" title="Aleksiej Kozyriew">
Aleksiej Kozyriew

Aleksiej Pawłowicz Kozyriew (; ur. 16 sierpnia 1968 w Moskwie) – rosyjski historyk filozofii, kandydat nauk filozoficznych, zastępca dziekana Wydziału Filozofii Moskiewskiego Uniwersytetu Państwowego im. M.W. Łomonosowa. 
Życiorys.
W 1992 roku ukończył studia na wydziale filozofii Moskiewskiego Uniwersytetu Państwowego. Następnie odbył staż naukowy na Uniwersytecie Genewskim (1992) i w w Paryżu (1997). Od roku 2001 pracuje jako docent w Katedrze Dziejów , a w październiku 2020 roku na podstawie rozkazu rektora uczelni Wiktora Sadowniczego został mianowany na stanowisko dziekana. Jest jednym z autorów Wielkiej Encyklopedii Rosyjskiej.

</doc>
<doc id="5275863" url="https://pl.wikipedia.org/wiki?curid=5275863" title="Mistrzostwa Polski w Narciarstwie Alpejskim 2022">
Mistrzostwa Polski w Narciarstwie Alpejskim 2022

Mistrzostwa Polski w Narciarstwie Alpejskim 2022, właśc. Międzynarodowe Mistrzostwa Polski w Narciarstwie Alpejskim 2022 – edycja mistrzostw Polski w narciarstwie alpejskim, zorganizowana w dniach od 11 do 13 stycznia w Szczawnicy oraz 11 marca w Szczyrku w celu wyłonienia medalistów mistrzostw Polski na rok 2022. Rozegrano zawody w slalomie, slalomie gigancie i slalomie równoległym, superkombinacji i superkombinacji. Na starcie nie pojawiły się Maryna Gąsienica-Daniel i Magdalena Łuczak, które skupiły się na przygotowaniach do igrzysk olimpijskich w Pekinie.

</doc>
<doc id="5275867" url="https://pl.wikipedia.org/wiki?curid=5275867" title="Paston (Northumberland)">
Paston (Northumberland)



</doc>
<doc id="5275869" url="https://pl.wikipedia.org/wiki?curid=5275869" title="Dwór w Niwiskach">
Dwór w Niwiskach

Dwór w Niwiskach – zabytkowy dwór znajdujący się w Niwiskach.
Historia.
Pierwotnie w miejscu obiektu znajdował się drewnaniny dwór. Dzisiejszy murowany budynek wybudował w połowie XIX wieku Franciszek Hupka. W 2. poł. XIX wieku rozbudowano dwór m.in. o znajdujące się we wschodniej elewacji podcienia filarowe oraz dobudowano piętro. W 1896 roku Jan Hupka zmodernizował budowlę. Podczas przebudowy dobudowano południowe skrzydło wraz z gankiem kryjącym nowe wejście do dworu. 
W 1912 roku wewnątrz budynku wykonano polichromię, której autorem był Karol Frycz. 
W 1942 roku mieszkańców obiektu wysiedlono. Zakwaterowano w nim wówczas oddziały SS, które miały za zadanie nadzorować pobliskie poligony. 
Dwór wraz z całym majątkiem Jana Hupki rozparcelowano na podstawie dekretu PKWN z 6 września 1944 roku. Po wojnie w budynku mieściła się szkoła, poczta oraz kino. Znajdowały się tutaj również mieszkania.
29 sierpnia 1978 rok dwór wraz z zespołem dworskim wpisano do rejestru zabytków pod numerem A-1154. W latach 70 i 80 wykonano konserwację części polichromii, a w 1984 odkryto ją w niektórych salach. 
W 2011 rozpoczęto rewitalizację dworu. Podczas prac wykonanych przez Piotra Konczarka odsłonięto fryzy umieszczone w dwóch salach i na klatce schodowej. Oprócz tego zrekonstruowano znajdującą się przy wejściu ceramiczną posadzkę i taflowy parkiet w sali balowej. Wykonano również prace konserwacyjne schodów. 
W 2021 roku w południowym skrzydle budynku mieściła się biblioteka, natomiast w pozostałej jego części znajdował się gminny dom kultury. Niektóre pomieszczenia wykorzystywała wówczas szkoła muzyczna.
Architektura.
Dwór w stylu eklektyczno-secesyjnym, wybudowany na planie prostokąta, piętrowy. Na skrzydle południowym znajduje się dach dwuspadowy, natomiast na reszcie budynku dach łamany. 
Większość wyposażenia dworu przepadło podczas drugiej wojny światowej. Do czasów współczesnych przetrwały drewniane schody, trzy piece kaflowe, posadzka i parkiety znajdujące się w korytarzu i niektórych salach oraz secesyjna polichromia.
Otoczenie.
W pobliżu dworu znajduje się oficyna z XVIII wieku, którą przebudowano w połowie XIX wieku. Dawniej znajdował się w niej posterunek policji, a w 2021 roku szkoła muzyczna. W skład zespołu dworskiego wchodzi również neogotycki spichlerz i pozostałości parku z aleją bukowo-grabową.

</doc>
<doc id="5275870" url="https://pl.wikipedia.org/wiki?curid=5275870" title="Goliewka">
Goliewka

Goliewka () – wieś (ros. деревня, trb. dieriewnia) w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad ruczajem Chołodnyj (lewy dopływ Lubacza w dorzeczu Rieuta), 10,5 km od centrum administracyjnego sielsowietu (Wierchnij Rieutiec), 16,5 km na południowy zachód od centrum administracyjnego rejonu (Miedwienka), 41 km na południowy zachód od Kurska, 18,5 km od drogi magistralnej (federalnego znaczenia) M2 «Krym».
We wsi znajduje się 13 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 7 osób.

</doc>
<doc id="5275873" url="https://pl.wikipedia.org/wiki?curid=5275873" title="Dejan Aleksić">
Dejan Aleksić

Dejan Aleksić (, ur. 1 maja 1972 w Kraljevie) – serbski pisarz i poeta.
Ukończył filologię serbską na Uniwersytecie w Nowym Sadzie. Mieszka w Kraljevie, pracuje jako redaktor czasopisma literackiego "Povelja". a także w Bibliotece im. Stefana Pierwszego Koronowanego w Kraljevie. Jest autorem dziesięciu tomów wierszy oraz jednej sztuki teatralnej, ale największą popularność przyniosły mu liczne wiersze i opowiadania dla dzieci i młodzieży. 
W 2015 roku jego książka "Koga se tiče kako žive priče" została wpisana na listę Białych Kruków Międzynarodowej Biblioteki Młodzieżowej. 

</doc>
<doc id="5275874" url="https://pl.wikipedia.org/wiki?curid=5275874" title="Kościół Najświętszej Maryi Panny Królowej Rodzin w Ostrołęce">
Kościół Najświętszej Maryi Panny Królowej Rodzin w Ostrołęce

Kościół Najświętszej Maryi Panny Królowej Rodzin w Ostrołęce – rzymskokatolicki kościół parafialny należący do parafii pod tym samym wezwaniem (dekanat Ostrołęka – św. Antoniego diecezji łomżyńskiej). Znajduje się w ostrołęckiej dzielnicy Kaczyny-Wypychy.
Budowa świątyni została rozpoczęta w 2000 roku dzięki staraniom księdza proboszcza Janusza Tyszki. Kościół został pobłogosławiony w dniu 19 czerwca 2003 roku przez biskupa łomżyńskiego Stanisława Stefanka.

</doc>
<doc id="5275878" url="https://pl.wikipedia.org/wiki?curid=5275878" title="Retroville">
Retroville

Retroville – centrum handlowe w rejonie podilskim w Kijowie. Wybudowane w 2020 roku, zostało zniszczone przez rosyjski ostrzał 20 marca 2022 roku podczas rosyjskiej inwazji na Ukrainę. Budowa trwała 6 lat i zakończyła się pod koniec czerwca 2020 r.
Wieczorem 20 marca 2022 Retroville zostało zniszczone przez rosyjski atak rakietowy. Budynek uległ częściowemu zniszczeniu, tak samo jak dawny parking i zaparkowane samochody; siła eksplozji była tak silna, że w pobliskich blokach wyleciały szyby. Zginęło co najmniej 8 osób. Rosyjskie Ministerstwo Obrony oświadczyło, że ukraińscy żołnierze przechowywali w centrum handlowym m.in. wyrzutnię rakiet.

</doc>
<doc id="5275879" url="https://pl.wikipedia.org/wiki?curid=5275879" title="Szkoły Sióstr Zmartwychwstanek w Warszawie">
Szkoły Sióstr Zmartwychwstanek w Warszawie



</doc>
<doc id="5275881" url="https://pl.wikipedia.org/wiki?curid=5275881" title="Kamienica przy Placu Uniwersyteckim 13 we Wrocławiu">
Kamienica przy Placu Uniwersyteckim 13 we Wrocławiu

Kamienica przy Placu Uniwersyteckim 13 – kamienica znajdująca się w centrum Wrocławia, na Placu Uniwersyteckim, siedziba Wrocławskiego Instytutu Informacji Naukowej i Bibliotekoznawstwa. 
Historia.
Kamienica została wzniesiona w XVIII wieku jako pięciokondygnacyjny, trzyosiowy budynek o fasadzie w stylu neogotyckim. Trzy okna ostatniej kondygnacji mają formę ostrołucznych otworów okiennych. 
Po 1945.
W 2008 i w 2013 roku kamienica została wyremontowana. 

</doc>
<doc id="5275883" url="https://pl.wikipedia.org/wiki?curid=5275883" title="Turniej o Złoty Kask 2022">
Turniej o Złoty Kask 2022

Turniej o Złoty Kask 2022 – cykl zawodów żużlowych, organizowanych corocznie przez Polski Związek Motorowy.
Podczas zawodów nowy rekord opolskiego toru ustanowił Bartosz Zmarzlik (59,39).

</doc>
<doc id="5275884" url="https://pl.wikipedia.org/wiki?curid=5275884" title="Puchar Świata w Rugby 7 (2009) – turniej mężczyzn">
Puchar Świata w Rugby 7 (2009) – turniej mężczyzn

Męski turniej Pucharu Świata w Rugby 7 2009 odbył się w Dubaju w kompleksie The Sevens w dniach od 5 do 7 marca 2009 roku i rywalizowały w nim dwadzieścia cztery reprezentacje.
Otwierające turniej spotkania przebiegły po myśli wyżej rozstawionych zespołów. Fazę grupową z kompletem zwycięstw zakończyły Nowa Zelandia, Fidżi, RPA, Samoa, Anglia i Argentyna, do nich w ćwierćfinałach dołączyły Walia i Kenia. W sensacyjnej pierwszej rundzie fazy pucharowej wszystkie cztery faworyzowane zespoły uległy niżej klasyfikowanym rywalom – z turniejem na etapie ćwierćfinału pożegnały się zatem Nowa Zelandia, Anglia, RPA i Fidżi, które przegrały odpowiednio z Walią, Samoa, Argentyną i Kenią – wobec tego w półfinałach zmierzyły się reprezentacje, które nigdy wcześniej nie awansowały do meczu finałowego Pucharu Świata. Ostatecznie w zawodach triumfowali Walijczycy w finale pokonując Argentyńczyków rewanżując się tym razem za porażkę w fazie grupowej, trofea niższej rangi zdobyły natomiast Szkocja i Zimbabwe. Najwięcej punktów zdobył Szkot Colin Gregor, zaś w klasyfikacji przyłożeń z siedmioma zwyciężyli "ex aequo" jego rodak Andrew Turnbull i Anglik Tom Varndell.
Informacje ogólne.
Terminarz gier, które odbyły się na dwóch stadionach nowo wybudowanego kompleksu The Sevens, został opublikowany na miesiąc przed rozpoczęciem turnieju, sędziowie zawodów zostali zaś wyznaczeni 18 grudnia 2008 roku. Składy zespołów podano dzień przed zawodami.
System rozgrywek.
Wyłonione we wcześniejszych kwalifikacjach zespoły zostały podzielone na sześć czterozespołowych grup. Przez pierwsze dwa dni rywalizowały one systemem kołowym, po czym ustalony został ranking przed zaplanowaną na trzeci dzień fazą pucharową – pierwsze osiem zespołów awansowało do ćwierćfinałów ("Cup"), kolejna ósemka do rozgrywek o "Plate", zaś pozostałe walczyły o "Bowl".
W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci".
Jedynie mecz finałowy składał się z dwóch dziesięciominutowych części, w pozostałych zaś spotkaniach połowa meczu obejmowała siedem minut.
Grupy.
W wyniku przeprowadzonego 19 stycznia 2009 roku losowania powstało sześć czterozespołowych grup.

</doc>
<doc id="5275887" url="https://pl.wikipedia.org/wiki?curid=5275887" title="Fundacja Civis Polonus">
Fundacja Civis Polonus

Fundacja Civis Polonus – utworzona w 2004 polska organizacja pozarządowa zajmująca się tematyką edukacji obywatelskiej, partycypacji społecznej i aktywizowania mieszkańców w sprawy życia publicznego. W ramach swojej działalności fundacja angażuje się m.in. w rozwijanie młodzieżowych rad gmin, popularyzację budżetów obywatelskich oraz innych narzędzi partycypacji - np. współorganizowała "Warszawski Panel Klimatyczny". Za tę ostatnią inicjatywę otrzymała nagrodę specjalną w konkursie na najlepszą inicjatywę pozarządową "S3KTOR 2020/21". Fundacja Civis Polonus jest również realizatorem programu "Równać Szanse" Polsko-Amerykańskiej Fundacji Wolności (do 2021 rolę tę pełniła Polska Fundacja Dzieci i Młodzieży).

</doc>
<doc id="5275893" url="https://pl.wikipedia.org/wiki?curid=5275893" title="Tour of the Alps 2022">
Tour of the Alps 2022

Tour of the Alps 2022 – 45. edycja wyścigu kolarskiego Tour of the Alps, która odbyła się w dniach od 18 do 22 kwietnia 2022 na liczącej ponad 729 kilometrów trasie biegnącej z miejscowości Cles do miasta Lienz. Impreza kategorii 2.Pro była częścią UCI ProSeries 2022.

</doc>
<doc id="5275894" url="https://pl.wikipedia.org/wiki?curid=5275894" title="Wiktor Sadowniczi">
Wiktor Sadowniczi

Wiktor Antonowicz Sadowniczi (, ur. 3 kwietnia 1939 we wsi Krasnopawliwka w obwodzie charkowskim) – radziecki i rosyjski matematyk, doktor nauk fizyczno-matematycznych, rektor Moskiewskiego Uniwersytetu Państwowego (od 1992), członek partii Jedna Rosja. 
Życiorys.
Syn robotnika i kołchoźniczki. Zamierzał wstąpić do Białoruskiej Państwowej Akademii Gospodarstwa Wiejskiego, ale przyjaciel doradził mu Wydział Matematyczno-Mechaniczny Moskiewskiego Uniwersytetu Państwowego, który Sadowniczi ukończył z wyróżnieniem w 1963 roku. W latach 70. i 80. XX wieku piastował czołowe stanowiska w komisji rekrutacyjnej () Wydziału Matematyczno-Mechanicznego i, jak utrzymuje wielu matematyków (, i in.), był jedną z głównych osób, którzy ugruntowywali politykę antysemityzmu na tym wydziale. Ponieważ za czasów ZSRR był aktywnym działaczem Komunistycznej Partii Związku Radzieckiego, ówczesny prezydent kraju Borys Jelcyn był przeciwny mianowaniu Sadowniczego na stanowisko rektora Moskiewskiego Uniwersytetu Państwowego. 
W 1997 roku został członkiem rzeczywistym Rosyjskiej Akademii Nauk. 19 listopada 2004 roku Prezydent Rzeczypospolitej Polskiej Aleksander Kwaśniewski, przyjął w Pałacu Prezydenckim Profesora Wiktora Sadowniczego, aby porozmawiać o współpracy między środowiskami naukowymi Federacji Rosyjskiej i Rzeczypospolitej Polskiej oraz o współpracy Uniwersytetu im. M. Łomonosowa z polskimi ośrodkami akademickimi. Od roku 2008 Sadowniczi był wiceprezydentem Rosyjskiej Akademii Nauk. Jest członkiem Rady Powierniczej Rosyjskiego Towarzystwa Geograficznego. Podczas pandemii COVID-19 zaproponował prognozę opartą o matematyczny model rozwoju tej pandemii. 6 marca 2022 podpisał oświadczenie Związku Rektorów Federacji Rosyjskiej () o poparciu Inwazji Rosji na Ukrainę.
Jego nazwiskiem została nazwana planetoida (7075) Sadovnichij.

</doc>
<doc id="5275896" url="https://pl.wikipedia.org/wiki?curid=5275896" title="Obsada serii filmów Harry Potter">
Obsada serii filmów Harry Potter



</doc>
<doc id="5275898" url="https://pl.wikipedia.org/wiki?curid=5275898" title="Rzeźba Wacława Niżyńskiego i Bronisławy Niżyńskiej">
Rzeźba Wacława Niżyńskiego i Bronisławy Niżyńskiej

Rzeźba Wacława Niżyńskiego i jego siostry Bronisławy Niżyńskiej została wykonana i odlana w brązie w gdańskiej pracowni Gennadija Jerszowa w 2011 roku, z inicjatywy choreografa, dyrektora Polskiego Baletu Narodowego, Krzysztofa Pastora i Bronisława Albrecht Prądzyńskiego, dyrektora szkoły baletowej im. Wojciecha Wiesiołłowskiego w Gdańsku.
Rzeźba stanowi sobą dwufigurową kompozycje ustawioną na dębowym postumencie.
11 czerwca 2011 roku, w przerwie premierowego przedstawienia trzech różnych wersji choreograficznych Święta wiosny (w tym także odtworzonej wersji Niżyńskiego) w wykonaniu Polskiego Baletu Narodowego, w foyer Teatru Wielkiego – Opery Narodowej została odsłonięta pierwsza w Polsce rzeźba legendarnych polskich tancerzy-choreografów: Wacława Niżyńskiego i jego siostry Bronisławy w rolach Fauna i Nimfy z baletu "Popołudnie fauna". Na zamówienie Polskiego Baletu Narodowego wykonał ją w brązie ukraiński rzeźbiarz Gennadij Jerszow
Rzeźba ta stała się odtąd stałym elementem wystroju sal recepcyjnych Teatru Wielkiego, przypominając dwa najwybitniejsze polskie talenty baletowe, które rozkwitły i zdobyły światową sławę jako tancerze i choreografowie Baletów Rosyjskich Siergieja Diagilewa.

</doc>
<doc id="5275903" url="https://pl.wikipedia.org/wiki?curid=5275903" title="Nikola Rebić">
Nikola Rebić

Nikola Rebić (serb. Никола Ребић; ur. 22 stycznia 1995 w Belgradzie) – serbski koszykarz, występujący na pozycji rozgrywającego, aktualnie zawodnik Mitteldeutscher BC.

</doc>
<doc id="5275905" url="https://pl.wikipedia.org/wiki?curid=5275905" title="Kamienica przy Placu Uniwersyteckim 15 we Wrocławiu">
Kamienica przy Placu Uniwersyteckim 15 we Wrocławiu

Kamienica przy Placu Uniwersyteckim 15 – kamienica znajdująca się w centrum Wrocławia, na Placu Uniwersyteckim, obecnie siedziba Wydawnictwa Uniwersytetu Wrocławskiego. 
Historia.
Obecnie jest to XVII-wieczna kamienica kalenicowa, czterokondygnacyjna i czteroosiowa o barokowej fasadzie ujętej po bokach boniowanymi lizenami. Około 1870 roku kamienica została przebudowana. Część parterowa jest boniowana. W 2021 roku kamienica została wyremontowana. 

</doc>
<doc id="5275906" url="https://pl.wikipedia.org/wiki?curid=5275906" title="ZeroZeroZero (album)">
ZeroZeroZero (album)

ZeroZeroZero (A Mogwai Soundtrack) – ścieżka dźwiękowa skomponowana przez szkocki zespół Mogwai do włoskiego serialu telewizyjnego pod tym samym tytułem, opartego na powieści "Zero zero zero. Jak kokaina rządzi światem" włoskiego pisarza Roberta Saviana. Został udostępniony przez zespół w dniach 1–8 maja 2020 roku w serwisie Bandcamp jako digital download na zasadzie „pay-what-you-can” („zapłać ile możesz”). Połowa dochodu z tej sprzedaży została przekazana na rzecz organizacji charytatywnych Help Musicians i NHS jako pomoc w ramach zwalczania skutków COVID-19.
Historia albumu.
Ścieżka dźwiękowa "ZeroZeroZero" została skomponowana przez Mogwai do ośmioodcinkowego włoskiego serialu pod tym samym tytułem, opartego na książce Roberta Saviana, "Zero zero zero. Jak kokaina rządzi światem", traktującej o międzynarodowym handlu narkotykami, prowadzonym przez włoski zorganizowany syndykat przestępczy ’Ndrangheta, wywodzący się z Kalabrii.
Album ze ścieżką został wydany 1 maja 2020 roku przez zespół nakładem własnym za pośrednictwem serwisu Bandcamp jako digital download na zasadzie „pay-what-you-can” przez tydzień. Połowa dochodu ze sprzedaży została przekazana na rzecz organizacji charytatywnych Help Musicians i NHS. 8 maja album został udostępniony w formie cyfrowej we wszystkich innych sklepach detalicznych. Pomoc dla organizacji charytatywnych miała związek z działaniami na rzecz zwalczania skutków COVID-19.
W wywiadzie dla prasy Stuart Braithwaite powiedział:
12 czerwca 2021 roku album został wydany jako podwójny LP, a 26 listopada 2021 roku – jako CD.
Lista utworów.
Digital download i CD.
Lista na podstawie Discogs:
Podwójny LP.
Lista na podstawie Discogs
A:
B:
C:
D:
Album w wersji winylowej został wydany w ograniczonym nakładzie (6 tysięcy egzemplarzy) z płytami w kolorze białym, z przeznaczeniem na Record Store Day 2021 (rozpoczynający się 12 czerwca).
Odbiór.
Opinie krytyków.
Według Cerys Kenneally z magazynu The Line of Best Fit „Mogwai wydali niespodziewanie swoją nową ścieżkę dźwiękową "ZeroZeroZero", aby zebrać pieniądze dla Help Musicians i organizacji charytatywnych NHS na zasadzie pay-what-you-can poprzez Bandcamp”.
Podobnie twierdzi Evan Minsker z magazynu Pitchfork: „ich ścieżka dźwiękowa do najnowszego programu telewizyjnego pomoże muzykom i pracownikom służby zdrowia”.
„Ścieżka dźwiękowa oddaje nastrój spektaklu: czasem podnoszący na duchu, ale często mroczny, z momentami strachu, smutku i udręki. Wszystko to składa się na kolejną piękną ścieżkę dźwiękową szkockiego zespołu” – uważa Ryan Middleton z Magnetic Magazine. 
„W ciągu 21 utworów, z których większość mieści się w przedziale trzech lub czterech minut, a żaden nie przekracza pięciu, zespół zręcznie eksploruje spektrum swojej dźwiękowej palety. 'I'm Not Going When I Don't Get Back' i humorystycznie zatytułowany 'Nose Pints', zagłębiają się w industrialne terytorium, ze złowrogimi liniami syntezatorów, przywodzącymi na myśl kolegów z alternatywnej sceny, (…) Nine Inch Nails. 'Lesser Glasgow' przywołuje na myśl elektroniczne drony Fuck Buttons, podczas gdy w 'Rivers Wanted' zespół wciela się w Johna Carpentera i przechodzi do pełnego horroru lat 80.” – ocenia David Weaver z magazynu Clash.

</doc>
<doc id="5275907" url="https://pl.wikipedia.org/wiki?curid=5275907" title="Dwór w Starej Hańczy">
Dwór w Starej Hańczy

Dwór w Starej Hańczy – ruiny dworu wraz z parkiem w Starej Hańczy (powiat suwalski, województwo podlaskie).
Historia.
Pierwotnie tereny wsi zamieszkiwali Jaćwingowie. Pierwsze wzmianki o majątku Czarna Hańcza, obejmującego tereny północnej części obecnego Suwalskiego Parku Krajobrazowego, pochodzą z XVII wieku. Przebiegał tędy szlak handlowy doliną Czarnej Hańczy. Dwór usytuowano w miejscu z widokiem na jezioro Hańcza, ku któremu zbiegały ozdobne terasy. Teren dzieliła zachowana do dziś aleja lipowa. Budynki gospodarcze ulokowano na zachód od dworu. Stały tam zabudowania dla parobków, stajnie, browar, spichlerz i inne. Całość założenia uzupełniał ogród warzywny, trzy źródła wody pitnej i staw rybny. Przy dworze stała oficyna na kamiennej podmurówce, połączona z dworem drewnianym przejściem. Dwór miał trzy wyjścia: na północ (podwórko), na południe (ogród) i na zachód (oficyna).
Dwór powstał najprawdopodobniej w XVIII wieku. Był podpiwniczony i miał prostą bryłę osadzoną na wysokiej podmurówce z kamienia polnego. Kryty był polskim dachem łamanym. Na parterze miał pięć pokoi, sień, kuchnię i spiżarnię. Przebudowano go prawdopodobnie w XIX wieku. Dobudowano wówczas ryzality, uzyskując dwa dodatkowe pokoje na poddaszu. Od strony jeziora ryzalit posiadał ganek.
W 1831 doszło w parku do potyczki powstańców listopadowych z rosyjskim wojskiem. W trakcie działań I wojny światowej park był miejscem potyczki niemiecko-rosyjskiej. W wyniku walk zniszczeniu uległa część budynków gospodarskich, a sam dwór ostrzelano. Podczas II wojny światowej Niemcy umieścili w dworze leśnictwo. W 1945 zainstalował się tutaj posterunek milicji. W 1946 obiekt zniszczono z nieznanych do końca przyczyn (albo w ramach komunistycznej akcji likwidacji posiadłości, albo w wyniku nieszczęśliwego wypadku podczas pędzenia przez milicjantów bimbru). W 1988 park wpisano do rejestru zabytków. Ruiny dworu poddano konserwacji w latach 1995–1996 przy finansowym współudziale potomków właścicieli, Tomiry i Ingrid Buxell z USA.
Własność.
Kolejnymi właścicielami obiektu byli: 
W 1920 majątek uległ parcelacji.

</doc>
<doc id="5275908" url="https://pl.wikipedia.org/wiki?curid=5275908" title="Archyp Tesłenko">
Archyp Tesłenko

Archyp Juchymowycz Tesłenko, ukr. Архип Юхимович Тесленко (ur. 2 marca 1882 w Charkowcach, zm. 28 czerwca 1911 w Łukach) – ukraiński pisarz.
Życiorys.
Archyp Tesłenko urodził się we wsi Charkowce na Połtawszczyźnie, w bardzo biednej rodzinie chłopskiej Juchyma i Jawdochy (z domu Stroj). Ojciec nie miał lewej ręki i dorywczo przepisywał papiery w ratuszu. Z jego dziesięciu dzieci tylko dwoje pozostały przy życiu: Archyp i Jarema. 
Po ukończeniu szkoły parafialnej w Charkowcach Archyp od 1894 roku kształcił się w miejscowej szkole cerkiewno-nauczycielskiej. W 1898 został wyłączony z powodu «wolnomyślności» i «bezbożności». Dalej pracował jako parobek na gospodarce bogatych chłopów.
Od początku 1899 Tesłenko zatrudniał się jako pisarczyk w zarządzie włośсianym w Łochwicy, a od 12 sierpnia tego samego roku jako pomocnik notariusza powiatowego Kysłowskiego. Na tym stanowisku zmuszany był do pracy w domu notariusza. Ciężka praca, nieznośne warunki życia odbiły się niekorzystnie na jego zdrowiu. Przez te lata dużo pracował nad samokształceniem w miejskiej bibliotece publicznej, a później w nowo powstałej bibliotece Domu Ludowego.
W sierpniu 1901 roku Tesłenko wstąpił na kursy telegrafistów na stacji w Dołynśkiej, ale po czterech miesiącach, zgodnie z decyzją lekarza o rzekomo słabym wzroku, musiał zrezygnować z nauki. Powrócił do Charkowców, gdzie pomagał rodzicom i przygotowywał się do egzaminu nauczycielskiego.
W 1905 roku Archyp Tesłenko został członkiem rewolucyjnej organizacji «Spółka Chłopska» (). Razem z robotnikiem Pymonem Burdą prowadził działalność agitacyjną, za co został na krótko aresztowany.
W grudniu tego samego roku w Łochwicy odbyły się demonstracje polityczne, w których on uczestniczył. Rozpoczęły się aresztowania. Tesłenko opuścił wieś i udał się do Kijowa, gdzie był zmuszony szukać dorywczych dochodów i mieszkania. Stałym schronieniem dla niego stała się redakcja gazety «Myśl Społeczna» (). Tam Tesłenko mógł pracować, czytać i uczyć się.
Tesłenko wrócił do rodzinnej wsi w drugiej połowie sierpnia 1906 roku, a 24 października został aresztowany po raz drugi – za udział w zamieszkach chłopskich. Według sfabrykowanego wyroku publicznego miał on trafić na dwa lata zesłania w Wołogdzie, ale nie zostało jeszcze zakończone śledztwo w sprawie jego udziału w grudniowych demonstracjach w Łochwicy poprzedniego roku. Tesłenkę przeniesiono z łochwickiego więzienia do hadiackiego, a następnie do myrhorodskiego. Ostatecznie na polecenie ministra spraw wewnętrznych przysądzono było mu zesłanie we wsi Biserowo w powiecie głazowskim, co w guberni wiatskiej. Chory pisarz był etapowany przez więzienie Butyrki w Moskwie i Korowniki w Jarosławiu. Nie zdążył jednak przybyć na miejsce zesłania, gdyż w październiku 1908 roku musiał powrócić do Łubniów, gdzie ponownie rozpatrzono sprawę wydarzeń w Łochwicy. Tesłenko został uniewinniony w sądzie, jednak ponownie wysłano go na północ, by odbyć karę do końca. W tym czasie on chorował na tyfus i zapalenie opłucnej. Na początku 1909 został zwolniony i przyjechał do rodzinnej wsi. W końcu tego roku Tesłenko został skazany przez sąd na dwa tygodnie więzienia. Kara była odroczona ze względu na ciężką chorobę matki, która zatem zmarła po Nowym roku. W drugiej połowie stycznia Tesłenko odbył karę w łochwickim więzieniu. Z listów wyczerpanego gruźlicą Tesłenki do Mykoły Hrinczenki wyłania się przygnębiający obraz nędzy, fizycznego i moralnego cierpienia w ostatnich miesiącach jego życia.
28 czerwca 1911 roku Archyp Tesłenko zmarł na gruźlicę w szpitalu wsi Łuki. Pochowany został na cmentarzu w Charkowcach.
Twórczość.
Jeszcze jako chłopak Archyp Tesłenko pod wpływem matczynych piosenek i baśni komponował wiersze o swoich kolegach z klasy. Próbował pisać wiersze w języku rosyjskim podczas nauczania się w szkole cerkiewno-nauczycielskiej. W Łochwicy powstały utwory («Ze świętem!») i («Z duszą pokory pełną»). Pod wpływem «Wieczorów na chutorze w pobliżu Dykańki» Gogola Tesłenko napisał esej etnograficzny «Noc Kupały w Charkowcach» i refleksję liryczno-publicystyczne «Na wieczornicach» (1902). Tesłenko lubił teatr. W 1902 on napisał dramat «Mroczna noc», a wiosną 1903 – dramat «Nie warto żyć». W tym samym roku zorganizował teatr amatorski w swojej rodzinnej wsi. Od początku 1904 roku do wiosny 1905 on napisał swoje pierwsze opowiadania «Chutorzaneczka», «Za paszportem», «Marusia», «Matka», «Dziad Omelko», które nie przyjęli w czasopiśmie «Starowina Kijowska» (), natomiast opublikowali w gazetach «Nowa wspólnota» () i «Rada» («Рада») w 1906 roku.
W tych i następnych utworach pisarz przenikliwie opisywał życie biednych bezprawnych chłopów ukraińskich w Imperium Rosyjskim, tragedię rozwarstwienia klasowego, gnębienia nacjonalnego i próżnego starania chłopów o ziemię, wolność, demokrację i edukację. Niektóre opowiadania są autobiograficzne: «Za paszportem», «Marusia», «Matka», «Dziad Omelko», «Nie ma mamusi», «Jazda do jamy!», «Co by ze mnie było» i «Uczeń». Bohater tego opowiadania, zdolny Mykołka, zmuszony jest porzucić naukę i wodzić ślepego żebraka. Prawie dokumentalnymi są opowiadania więzienne «Na obczyźnie», «We więzieniu» i «W szponach człowieka», napisane na podstawie własnych doświadczeń. Tesłenko krytycznie patrzył na duchowieństwo prawosławne. W opowiadaniach «Miłość do bliźniego» i «U schimnika» on satyrycznie sportretował popów, którym są cudze interesy prostego ludu ukraińskiego. W opowiadaniu «Uciechy» pisarz zdemaskował Dumę Państwową, w komedii «Patrioci» i w napisanym po rosyjsku opowiadaniu «Istny rosyjski człowiek» ujawnił on obrzydliwe oblicze Czarnej Sotni.
Dziełem, które najpełniej odzwierciedla obserwacje życiowe, oceny i poglądy pisarza, jest powieść «Zmarnowane życie», oparta na faktach. Proobrazem bohaterki tego utworu była jego kuzynka Zinaida Stroj, którą spotkał taki samy los jesienią 1908 roku. Na tle życia ubogiej chłopskiej rodziny autor ukazuje losy nauczycielki Ołeny Panasenki, pragnącej nieść ludziom dobro i światło. Świat hipokryzji nie przyjął prawdomównej i uczciwej dziewczyny. Ona straciła pracę i w warunkach okrutnej rzeczywistości popełniła samobójstwo. Tym dziełem Tesłenko potępił społeczeństwo, w którym rządzą ciemiężyciele i hipokryci, a giną uczciwi i prawdomówni ludzie.
Ważne miejsce w dorobku T. zajmują publikowane w gazetach kijowskich «Rada» i «Wieś» () artykuły, skierowane przeciwko władzom carskim: «Chuligani kijowscy», «Demokraci», «Na wsi», «Rozbój», «Więzienie», «Strażnicy porządku».
Tesłenkę uważali za wybitnego przedstawiciela realizmu krytycznego w literaturze ukraińskiej. Krytyki oceniali żywy język narracji, nawiązujący do tradycji klasyków ukraińskich i mieszczący elementy impresjonizmu. Marko Kropywnycki zachęcił Tesłenkę do pisania dramatów. Borys Hrinczenko bardzo przychylnie postawił się do twórczości młodego autora i dopomógł mu wejść w literaturę. Serhij Jefremow stwierdził, że Tesłenko jest zjawiskiem wyjątkowym w literaturze, i to nie tylko w literaturze ukraińskiej. I zwrócił uwagę na talent pisarza do zaglądania w głąb życia i przedstawiania go w obrazach o wielkiej mocy.
Utwory Tesłenki zostały przetłumaczone na angielski, białoruski, esperanto, francuski, gruziński, mołdawski, ormiański, niemiecki, polski, rosyjski, węgierski języki. 
Wybrane utwory.
Opowiadania.
 – Co by ze mnie było?

</doc>
<doc id="5275912" url="https://pl.wikipedia.org/wiki?curid=5275912" title="Bazy lotnictwa transportowego">
Bazy lotnictwa transportowego



</doc>
<doc id="5275913" url="https://pl.wikipedia.org/wiki?curid=5275913" title="Bazy lotnictwa szkolnego">
Bazy lotnictwa szkolnego



</doc>
<doc id="5275915" url="https://pl.wikipedia.org/wiki?curid=5275915" title="Robert Veyron-Lacroix">
Robert Veyron-Lacroix

Robert Veyron-Lacroix (ur. 13 grudnia 1922 w Paryżu, zm. 3 kwietnia 1991 w Garches) – francuski klawesynista.
Życiorys.
Studiował w Konserwatorium Paryskim, gdzie jego nauczycielami byli Yves Nat (fortepian) i Marcel Samuel-Rousseau (teoria). Studia ukończył z I nagrodą w grze na fortepianie i na klawesynie. Zadebiutował w 1949 roku w koncercie transmitowanym na falach francuskiego radia. Występował jako solista i kameralista, wykonując zarówno muzykę dawną, jak i muzykę współczesną. Przez wiele lat koncertował wspólnie z Jeanem-Pierre’em Rampalem. Dokonał licznych nagrań płytowych, kilkukrotnie otrzymując nagrodę Grand Prix du Disque.
Wykładał w Schola Cantorum de Paris (1956), Académie Internationale d’Été w Nicei (1959) i Konserwatorium Paryskim (1967). Opublikował pracę "Recherches de musique ancienne" (Paryż 1955).

</doc>
<doc id="5275916" url="https://pl.wikipedia.org/wiki?curid=5275916" title="Alfred Andrys">
Alfred Andrys

Alfred Jerzy Andrys (ur. w 1937) – polski inżynier i biznesmen.
Pochodził z chorzowskich Azotów. Trzy lata odbywał służbę wojskową w marynarce wojennej, najpierw w Ustce, a następnie na Helu. Przed służbą wojskową chwytał się różnych zawodów, malował między innymi kajaki oraz kopał doły.
Ukończył studia inżynierskie na Akademii Górniczo-Hutnicza im. Stanisława Staszica w Krakowie. Studiował także na Politechnice Śląskiej, jednak został wyrzucony na pierwszym roku studiów za pobicie asystenta. 
Był przyjacielem aktora Zbigniewa Cybulskiego (który nazywał Andrysa "Alfa") i świadkiem jego śmierci 8 stycznia 1967 podczas nieudanej próby wskoczenia do rozpędzającego się pociągu ekspresowego „Odra”. Andrys zatrzymał pociąg, pociągając za hamulec.
W 2007 wystąpił w filmie "Jeszcze za mną zatęsknisz".
W młodości spotykał się z Ewą Demarczyk. Mąż Grażyny Barszczewskiej, z którą wychowywał jej syna Jarosława.

</doc>
<doc id="5275922" url="https://pl.wikipedia.org/wiki?curid=5275922" title="Ewa Różańska">
Ewa Różańska

Ewa Różańska (ur. 22 grudnia 2000) – polska lekkoatletka specjalizująca się w konkurencjach rzutowych.
Karierę międzynarodową rozpoczęła w 2015 roku od startu w letnim olimpijskim festiwalu młodzieży Europy w Tbilisi, podczas którego zajęła 17. miejsce w eliminacjach pchnięcia kulą. Rok później, ponownie w stolicy Gruzji brała udział w mistrzostwach Europy juniorów młodszych, gdzie zajęła 8. miejsce w pchnięciu kulą oraz 10. miejsce w rzucie dyskiem. W 2017 w Nairobi podczas mistrzostw świata juniorów młodszych zajęła 6. miejsce w pchnięciu kulą i 8. miejsce w rzucie dyskiem. W 2019 roku startowała w mistrzostwach Europy juniorów, podczas których zajęła 6. miejsce w pchnięciu kulą oraz 13. miejsce w eliminacjach rzutu młotem. W 2021 zajęła 7. miejsce w rozgrywanych w Tallinnie młodzieżowych mistrzostw Europy w konkurencji rzutu młotem.
W 2022 została wicemistrzynią Europy w rzucie młotem.
Dwukrotna młodzieżowa mistrzyni Polski w rzucie młotem oraz młodzieżowa mistrzyni Polski w pchnięciu kulą.

</doc>
<doc id="5275924" url="https://pl.wikipedia.org/wiki?curid=5275924" title="Wieża widokowa w Stańczykach">
Wieża widokowa w Stańczykach

Wieża widokowa w Stańczykach – turystyczna, drewniano-stalowa, dostępna całorocznie wieża widokowa zlokalizowana w Stańczykach (powiat gołdapski, województwo warmińsko-mazurskie), niedaleko granicy Parku Krajobrazowego Puszczy Rominckiej.
Historia.
Wieża została oddana do użytku w marcu 2020. Ma około 20 metrów wysokości. Platforma widokowa znajduje się na wysokości 15 metrów. Z wieży widoczne są zabytkowe mosty kolejowe w Stańczykach, polodowcowa dolina Błędzianki oraz jeziora wytopiskowe Dobellus Duży i Mały.
Obiekt znajduje się w bezpośrednim sąsiedztwie asfaltowej szosy z Błakął do Maciejowięt. Biegnie tędy Wschodni szlak rowerowy Green Velo i czerwony szlak pieszy. Przy wieży usytuowano parking dla samochodów osobowych i autokarów.
Bliźniacza w formie i konstrukcji jest wieża widokowa w Pobłędziu.

</doc>
<doc id="5275929" url="https://pl.wikipedia.org/wiki?curid=5275929" title="Wiktor Sadowniczy">
Wiktor Sadowniczy



</doc>
<doc id="5275939" url="https://pl.wikipedia.org/wiki?curid=5275939" title="Jawełna">
Jawełna

Jawełna, andryla ("Andryala" ) – rodzaj roślin z rodziny astrowatych ("Asteraceae"). Obejmuje 20–25 gatunków. Występują one w basenie Morza Śródziemnego i na Wyspach Kanaryjskich. W południowej Europie rośnie 5 gatunków. W Polsce uprawiana jest jawełna całolistna "A. integrifolia" oraz jawełna Agardha "A. agardhii". Pierwszy z tych gatunków bywa rejestrowany jako przejściowo dziczejący. 
W środkowej Hiszpanii sok mleczny z korzenia "Andryala ragusina" wykorzystywany jest jako guma do żucia.
Systematyka.
Rodzaj z podplemienia "Hieraciinae", plemienia "Cichorieae" podrodziny "Cichorioideae" w obrębie rodziny astrowatych ("Asteraceae"). 

</doc>
<doc id="5275940" url="https://pl.wikipedia.org/wiki?curid=5275940" title="Andryla">
Andryla



</doc>
<doc id="5275941" url="https://pl.wikipedia.org/wiki?curid=5275941" title="Andryala">
Andryala



</doc>
<doc id="5275943" url="https://pl.wikipedia.org/wiki?curid=5275943" title="Jenis av Rana">
Jenis av Rana

Jenis av Rana (ur. 7 stycznia 1953 w Trongisvági) – farerski polityk, od 2019 roku minister spraw zagranicznych i edukacji.
Jest przewodniczącym Farerskiej Partii Centralnej.
Życiorys.
Jest synem Aslaug i Dánjala av Rana, byłego burmistrza gminy Tvøroyri. W 1983 roku ukończył medycynę na uniwersytecie w Århus. Od 1995 roku pracował jako lekarz w Havn.
Kariera polityczna.
W 1993 roku został członkiem rady miejskiej Havn, w której zasiadał do 1996 roku. W wyborach parlamentarnych w 1994 roku został wybrany deputowanym do Løgtingu, w którym zasiadł w Komisji Gospodarki oraz Komisji ds. Zatrudnienia. Został także delegatem do Rady Zachodnionordyckiej. W 1998 roku został członkiem Komisji Spraw Zagranicznych. Od 2002 do 2004 zasiadał w Komisji Opieki Społecznej. Od 2008 do 2011 roku był delegatem Wysp Owczych do Rady Nordyckiej, w której dołączył do Komisji Ochrony Środowiska, a następnie do Komisji Opieki Społecznej.
16 września 2019 roku został powołany w skład rządu Bárðura Nielsena na stanowisko ministra spraw zagranicznych i edukacji.
Życie prywatne.
Jest żonaty z Anną av Rana.

</doc>
<doc id="5275947" url="https://pl.wikipedia.org/wiki?curid=5275947" title="Mikołaj Stogniew">
Mikołaj Stogniew

Mikołaj Stogniew (Stojgniew) herbu Lubicz (zm. w 1645 roku) – oboźny koronny w latach 1640-1645, starosta chmielnicki.
Poseł na sejm 1640 roku.

</doc>
<doc id="5275950" url="https://pl.wikipedia.org/wiki?curid=5275950" title="Kurmielowo">
Kurmielowo

Kurmielowo – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 11 osób, 1 była wyznania rzymskokatolickiego, 4 prawosławnego a 6 staroobrzędowego. Jednocześnie wszyscy mieszkańcy zadeklarowali białoruską przynależność narodową. Były tu 3 budynki mieszkalne. W 1931 w 2 domach zamieszkiwało 12 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275957" url="https://pl.wikipedia.org/wiki?curid=5275957" title="LAV-300">
LAV-300

LAV-300 – amerykański lekki, kołowy transporter opancerzony produkowany przez spółkę Cadillac Gage (obecną Textron Marine &amp; Land Systems) w latach 1983–1994. Wóz jest w pełni amfibią.
Historia.
Pojazd LAV-300 został opracowana przez spółkę Cadillac Gage Textron jako prywatne przedsięwzięcie firmy, z przeznaczeniem specjalnie na rynek eksportowy pod koniec lat 70. XX wieku. W ramach prac projektowych opracowano 15 wariantów pojazdu. Pierwotnie wóz nosił oznaczenie V-300, które z czasem zmieniono na LAV-300. Przy jego konstruowaniu opierano się na doświadczeniach zdobytych przy produkcji i eksploatacji lekkich pojazdów opancerzonych LAV-150. Pierwsze dwa prototypy LAV-300 ukończono w 1979 roku, a pierwszym klientem była Panama, która w 1982 roku złożyła zamówienie na 12 pojazdów LAV-300 w czterech różnych konfiguracjach. Wszystkie pojazdy zostały dostarczone do końca 1983 roku. W 1984 roku Gwardia Narodowa Kuwejtu zamówiła 62 wozu LAV-300, jednak zostały one utracone podczas irackiej inwazji na Kuwejt w 1990 roku. 
Produkcję pojazdów wznowiono w 1993 roku, kiedy kolejnym klientem eksportowym zostały Filipiny. Produkcja seryjna pojazdów zakończyła się w 1994 roku, jednak wozy znajdowały się w ofercie producenta do 2000 roku. Wyprodukowano łącznie 103 wozy w różnych wersjach. W 2008 roku jeden wóz został nabyty przez Departament Policji Hrabstwa Cobb. Na bazie LAV-300 opracowano także wóz z wieżą czołgu Stingray, który oznaczono jako LAV-600.
Konstrukcja.
Opis ogólny.
LAV-300 ma kadłub całkowicie spawany, wykonany ze specjalnej płyty balistycznej ze stali o wysokiej twardości, która chroni załogę przed ostrzałem z broni ręcznej i odłamkami pocisków artyleryjskich. Osłona ta zapewnia ochronę przed ostrzałem z broni ręcznej o kalibrze 7,62 mm. W razie konieczności istnieje możliwość dopancerzenia pojazdu. Kierowca siedzi z przodu kadłuba po lewej stronie. Ma on do swojej dyspozycji, jednoczęściowy właz, który otwiera się do tyłu. Z przodu ma trzy peryskopy dzienne do obserwacji z przodu, natomiast jeden z nich można zastąpić pasywnym peryskopem noktowizyjnym. W boku kadłuba po lewej stronie kierowcy znajduje się okno kuloodporne do obserwacji. W zależności od zastosowanej wersji, z tyłu za stanowiskiem kierowcy siedzi inny członek załogi, który obsługiwać może zamontowany karabin maszynowy. W wariancie wieżowym z armatą kal. 90 mm 2 członków załogi zajmuje miejsca w jej koszu. Przedział desantowy ulokowany jest z tyłu LAV-300. Po każdej stronie kadłuba znajdują się trzy kuloodporne wizjery, każdy z otworem strzelniczym pod spodem. Na górze przedziału znajdują się dwa prostokątne włazy dachowe przymocowane zawiasami na zewnątrz. Piechota wchodzi i opuszcza pojazd przez dwoje drzwi w tylnej części kadłuba. Każde z tych drzwi ma kuloodporny blok wizyjny z otworem strzelniczym poniżej. W nowszych pojazdach zastosowano z tyłu sterowaną elektrycznie rampę, która jest wyposażona w pojedyncze drzwi po lewej stronie z wizjerem i otworem strzelniczym. 
Wóz jest w pełni amfibią, która nie wymaga wcześniejszego przygotowania do pokonywania przeszkód wodnych. Wóz porusza się w wodzie za pomocą kół z prędkością 3 km/h. Opcjonalnie pojazd może być wyposażony w dysze wodne, które zwiększają prędkość w wodzie do 8 km/h. LAV-300 może być przewożony w ładowniach samolotów transportowych takich jak C-5 Galaxy, C-17 Globemaster III, C-130 Hercules oraz C-141 Starlifter, a także powieszony pod śmigłowcem CH-53 Sea Stallion. 
Układ napędowy.
Komora silnika znajduje się po prawej stronie kadłuba, obok stanowiska kierowcy. Wlot i wylot powietrza znajduje się w dachu, zaś wydech z prawej strony kadłuba. Napęd stanowi silnik wysokoprężny Cummins VT-504 o mocy 270 KM. Jest to jednostka chłodzona cieczą w układzie V8. Silnik sprzężony jest z sześciobiegową automatyczną skrzynią biegów Allison Transmission MT-643. Zawieszenie składa się z kół 6 kół napędowych (6×6) na 3 osiach - przednia oś jest skrętna, zaś tylne osie są zbudowane w układzie niezależnym. 
Uzbrojenie i wyposażenie.
Uzbrojenie różniło się w zależności od wersji. Podstawowa wersja LAV-300 jest uzbrojona w dwuosobową wieżę z gwintowaną armatą Cockrill Mk 3 kal. 90 mm z zapasem 39 pocisków oraz zamontowany współosiowo karabin maszynowy kal. 7,62 mm z zapasem 400 pocisków. W dwuosobowej wieży istniała także możliwość montażu armaty kal. 76 mm lub działka kal. 20, 25 lub 30 mm. Wariant z wieżą jednoosobową uzbrojony był w wielkokalibrowy karabin maszynowy kal. 12,7 mm lub granatnik automatyczny kal. 40 mm. Karabin maszynowy mógłbyć także zainstalowany na jednoosobowej obrotnicy. Powstały także specjalistyczne wersje: samobieżny zestaw przeciwlotniczy z działkiem M61 Vulcan, rakietowy niszczyciel czołgów z PPK BGM-71 TOW, wóz ewakuacji medycznej oraz moździerz samobieżny kal. 81 mm lub 120 mm.
Każdy wóz podstawowo był wyposażony w 19-litrowy kanister na wodę, 19-litrowy kanister na olej napędowy, system przeciwpożarowy, zestaw narzędzi, linę holowniczą oraz wciągarkę o uciągu 9 ton i liną o długości 46 m. Opcjonalnie wóz mógł zostać wyposażony w układ pasywnej noktowizji, system pompowania opon, klimatyzację, ogrzewanie, wyrzutnię granatów dymnych oraz system ochrony przed bronią atomową, biologiczną i chemiczną.
LAV-300 Mk II.
Pod koniec 1999 roku Textron Marine and Land Systems wprowadziły na rynek ulepszoną wersję LAV-300 o nazwie LAV-300 Mk II. Zachowano ogólny układ z poprzedniej wersji, jednak wprowadzono liczne zmiany konstrukcyjne. Zastosowano nowy pancerz z płyt balistycznych, aby zwiększyć poziom ochrony. Poprawiono komfort pracy i bezpieczeństwo kierowcy, zamontowano APU oraz zmodyfikowano wloty powietrza. Zastosowano także nowy, mocniejszy silnik Cummins QSC 8.3 o mocy 279 KM (208 kW), sprzężony z nową przekładnią Allison MD3560. W przedziale desantowym, żołnierze zajmują miejsce na biegnącej równolegle do ścian ławkach. 

</doc>
<doc id="5275958" url="https://pl.wikipedia.org/wiki?curid=5275958" title="Osmia bicolor">
Osmia bicolor



</doc>
<doc id="5275959" url="https://pl.wikipedia.org/wiki?curid=5275959" title="Teatr Narodowy w Suboticy">
Teatr Narodowy w Suboticy

Teatr Narodowy w Suboticy (serb. Народно позориште у Суботици, chorw. "Narodno kazalište u Subotici", węg. "Szabadkai Népszínház") – jeden z serbskich teatrów narodowych, z siedzibą w Suboticy na północy Wojwodiny.
Historia.
Historia życia teatralnego w Suboticy sięga XVIII wieku. Początkowo przedstawienia odgrywane były przez aktorów pochodzenia niemieckiego oraz uczniów miejscowych szkół. Z biegiem czasu występy teatralne budziły coraz większe zainteresowanie wśród mieszkańców Suboticy (wówczas Szabadki), wzwiązku z czym władze miejskie postanowiły wybudować teatr. Pieczę nad wzniesieniem reprezentancyjnego gmachu powierzono węgierskiemu architektowi Jánosowi Skultétiemu. Prace trwały do 1854 roku, kiedy to oddano teatr do użytku.
Wiosną 1915 roku gmach uległ niemal całkowitemu zniszczeniu wskutek pożaru, nienaruszona została mała sala teatralna. Z tego powodu po zakończeniu wojny występy przeniesiono do Hotelu "Beograd". Nowe władze Suboticy (będącej już częścią Królestwa SHS) podjęły decyzję o odbudowie tego ważnego dla miasta obiektu. Prace rekonstrukcyjne trwały od 1924 do 1927 roku.
Po II wojnie światowej w socjalistycznej już Suboticy powstały dwa nowe teatry – chorwacki oraz węgierski. W 1951 roku doszło do połączenia obu instytucji i powstania Teatru Narodowego, gdzie zaczęto odgrywać sztuki w języku serbsko-chorwackim i węgierskim.
Wiosną 2007 roku, decyzją władz lokalnych i pomimo sprzeciwów mieszkańców oraz Międzynarodowej Rady Ochrony Zabytków i Miejsc Historycznych (ICOMOS), doszło do zburzenia gmachu teatru i jego całkowitej rekonstrukcji.
Budynek.
Nowa siedziba Teatru Narodowego wybudowana została w 2007 roku i nawiązuje do architektury neoklasycyzmu. Cechą charakterystyczną elewacji budynku jest sześć kolumn wybudowanych w porządku korynckim. Pod tympanonem umieszczono nazwę teatru w trzech językach – serbskim, węgierskim i chorwackim. Spektakle może jednocześnie oglądać 266 widzów. Scena ma rozmiary 12,2 m x 12,2 m.

</doc>
<doc id="5275960" url="https://pl.wikipedia.org/wiki?curid=5275960" title="Daiotyla">
Daiotyla

Daiotyla – rodzaj roślin z rodziny storczykowatych ("Orchidaceae"). Obejmuje 5 gatunków. Rośliny występujące w Ameryce Południowej (w Kolumbii) i Ameryce Środkowej (w Kostaryce oraz Panamie).
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5275961" url="https://pl.wikipedia.org/wiki?curid=5275961" title="Kurowszczyzna (rejon brasławski)">
Kurowszczyzna (rejon brasławski)

Kurowszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275962" url="https://pl.wikipedia.org/wiki?curid=5275962" title="Echinorhyncha">
Echinorhyncha

Echinorhyncha – rodzaj roślin z rodziny storczykowatych ("Orchidaceae"). Obejmuje 5 gatunków występujących w Ameryce Południowej w Kolumbii i Ekwadorze.
Systematyka.
Rodzaj sklasyfikowany do podplemienia "Zygopetalinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5275965" url="https://pl.wikipedia.org/wiki?curid=5275965" title="Departament Szeryfa Hrabstwa Los Angeles">
Departament Szeryfa Hrabstwa Los Angeles

Los Angeles Sheriff’s Department (LASD), formalnie County of Los Angeles Sheriff’s Department – uzbrojona formacja policyjna w Hrabstwie Los Angeles, w Kalifornii, będąca największym departamentem szeryfa i jedną z największych służb policyjnych w Stanach Zjednoczonych, zatrudniająca blisko 18 000 pracowników. Swoją jurysdykcją, jednostka ta obejmuje 8 210 kilometrów kwadratowych, które zamieszkuje ponad 3 miliony osób.
Prócz ochrony bezpieczeństwa ludzi i mienia oraz utrzymywania porządku publicznego, departament odpowiada także za ochronę Sądu Najwyższego Hrabstwa Los Angeles. Jego zadaniem jest również transport i opieka nad więźniami przebywającymi w zakładach karnych hrabstwa.
Historia.
Organ Los Angeles Sheriff’s Department został utworzony w kwietniu 1850 roku jako jedna z pierwszych profesjonalnych formacji policyjnych w obszarach Los Angeles. Pierwszą osobą pełniącą obowiązki szeryfa został George T. Burrill. W następnych latach wybory na stanowisko szeryfa odbywały się corocznie do 1882 roku, kiedy to jego kadencja została wydłużona do dwóch lat, a w 1894 do czterech lat.
Zabójstwo Szeryfa Jamesa Bartona.
W 1857 roku na stanowisko szeryfa departamentu w Los Angeles zaprzysiężony został ponownie James Barton (pierwszą kadencję rozpoczął we wrześniu 1851 roku). Trzy tygodnie po swoim ponownym mianowaniu, Barton został zamordowany przez członków organizacji przestępczej Flores Daniel. Rankiem 23 stycznia 1857 roku Barton i pozostali zastępcy szeryfa natknęli się na bandytów. W konfrontacji z członkami organizacji przestępczej szeryf i wszyscy oprócz dwóch jego ludzi zostali zastrzeleni, po stronie przeciwnej zginęło natomiast trzech przestępców. W późniejszym czasie schwytano w sumie pięćdziesięciu dwóch bandytów, z czego jedenastu powieszono.
W styczniu 1858 roku odbyły się kolejne wybory na stanowisko szeryfa. Siódmego stycznia na to stanowisko zakwalifikowano Williama C. Getmana, który został zamordowany podczas aresztowania 7 dni później.
Sprzeciw wobec obostrzeń COVID-19.
W czasie pandemii COVID-19 personel LASD odmówił egzekwowania obowiązku zasłaniania twarzy. Szeryf LASD Alex Villanueva zgłosił także sprzeciw wobec obowiązkowemu szczepieniu pracowników organu, stwierdzając, że w przeciwnym razie „straciłby on od 5 do 10% zastępców pracujących na nocnej zmianie”. Villanueva powiedział także, że liczba osób zaszczepionych na COVID-19 w jego departamencie wynosi 42%. W związku z obowiązkiem szczepień 3 137 zastępców szeryfa zagrożonych jest zwolnieniem, część z niezaszczepionych dobrowolnie opuściła już LASD.
Personel.
Los Angeles County Sheriff’s Department jest największym departamentem szeryfa i jedną z największych służb policyjnych w Stanach Zjednoczonych. W 2019 roku liczba zastępców szeryfa wyniosła 9 972 osób, natomiast liczba pracowników administracyjnych 7 954 osób. 
Z 17 926 zatrudnionych wówczas pracowników, 86% było płci męskiej, natomiast 14% żeńskiej. Największą grupą etniczną pracującą w LASD były osoby pochodzenia hiszpańskiego (45%). Osoby białe stanowiły 39%, osoby czarne/pochodzenia afroamerykańskiego stanowiły 9%, natomiast osoby pochodzenia azjatyckiego stanowiły 5%.
Flota pojazdów.
Pojazdy lądowe.
Los Angeles County Sheriff’s Department korzysta z wielu dostępnych na rynku nowoczesnych modeli radiowozów policyjnych. Modele pojazdów mogą być oznakowane („marked cars”), nieoznakowane („unmarked cars”) lub ich oznakowanie może być specjalnie przyciemnione („ghost cars”). LASD korzysta między innymi z policyjnych wersji:
Gangi zastępców.
Począwszy od 1970 roku w Los Angeles Sheriff’s Department potwierdzono istnienie co najmniej 18 organizacji o charakterze przestępczym – wszystkie grupy współtworzone są przez aktywnych funkcjonariuszy organu. Podejrzewa się, że „gangi zastępców” odpowiedzialne są za 19 morderstw dokonanych na terenie hrabstwa Los Angeles. Większość organizacji posiada charakterystyczne znaki wskazujące na przynależność (tatuaże w określonych miejscach ciała lub sygnał niewerbalny). Nowi członkowie werbowani są do grupy po ukazaniu dowodu swojej wierności poprzez złamanie obowiązującego prawa, np. sfałszowanie dokumentacji lub w najcięższych przypadkach morderstwo osoby.
Pierwszym udokumentowaną organizacją zastępców jest gang "„Little Devils”" („Małe Diabły”), o którym wiadomo z wewnętrznych notatek organu powstałych w 1973 roku. Ich znakiem rozpoznawczym była mała karykatura diabła wytatuowana na łydce. Domniema się, że w tej grupie brało udział co najmniej 47 zastępców ze wschodniej stacji LASD w Los Angeles. To właśnie między innymi tę organizację podejrzewa się o udział w morderstwie krytyka służb policyjnych Rubina Salzara. Obecnie podejrzewa się, że przynajmniej jeden „gang zastępców szeryfa” miał znaczący udział w tym morderstwie, który zginął z rąk funkcjonariuszy podczas przemarszu Narodowego Komitetu Moratorium Chicano przeciwko wojnie w Wietnamie 29 sierpnia 1970 roku. Finalnie jednak akt oskarżenia nie został oficjalnie wystosowany wobec żadnego zastępcy. Wiadomo także o przestępczej działalności zastępców z "„Wayside Whities”", którzy mieli dopuszczać się przemocy wobec czarnoskórych więźniów umieszczonych w zakładzie karnym Peter J. Pitchess Detention Center. Szczególnie narażeni na rasistowskie ataki byli więźniowie, którzy mieli konflikt z białymi osadzonymi.
W 2020 roku pełniący funkcję Szeryfa LASD Alex Villanueva ogłosił politykę „zero tolerancji” dla "„klik zastępców”" w strukturach departamentu. Villanueva oznajmił także, że był członkiem organizacji "„Cavemen”" w czasie kiedy pełnił służbę we wschodniej stacji Los Angeles. Szeryf oskarżany był wcześniej o udział w grupie "„Banditos”", która według raportu inspektora generalnego hrabstwa z 2020 roku „charakteryzowała się seksizmem, rasizmem i przemocą”. Niedługo później serwis Knock-LA opublikował bazę danych setek zastępców znalezionych w archiwach sądowych. Dokumenty te zawierają imię i nazwisko, przynależność do gangu, numer sprawy sądowej, stopień w departamencie, a także numer odznaki funkcjonariusza. Wśród kilkuset pracowników LASD odnaleziono między innymi byłego Zastępcę Szeryfa Paula Tanakę (według akt sądowych posiada tatuaż „Lynwood Vikings”), a także obecnego Zastępcę Szeryfa Timothy’ego Murakami (według akt sądowych posiada tatuaż „Cavemen”).
System więziennictwa.
Więzienia hrabstwa Los Angeles obsługiwane przez zastępców z LASD świadczą usługi krótkoterminowych więzień dla całego obszaru hrabstwa Los Angeles (m.in.: dla miasta Los Angeles, Long Beach, które dysponują własnymi jednostkami policji). W skład więzień hrabstwa wchodzą między innymi: Men’s Central Jail, North County Correctional Facility oraz Century Regional Detention Facility.

</doc>
<doc id="5275969" url="https://pl.wikipedia.org/wiki?curid=5275969" title="Leonkowicze">
Leonkowicze

Leonkowicze (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów folwark w powiecie dzisieńskim, w guberni wileńskiej Imperium Rosyjskiego. Pod koniec XIX wieku własność Snitków.
W latach 1921–1945 kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 64 osoby, 1 była wyznania prawosławnego a 63 staroobrzędowego. Jednocześnie 1 mieszkaniec zadeklarował polską, 63 białoruską przynależność narodową. Było tu 9 budynków mieszkalnych. W 1931 w 13 domach zamieszkiwało 78 osób.
Wierni należeli do parafii rzymskokatolickiej w Borodzieniczach i prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5275973" url="https://pl.wikipedia.org/wiki?curid=5275973" title="Marcin Woroniecki">
Marcin Woroniecki

Marcin Robert Woroniecki (ur. 13 marca 2000 we Włocławku) – polski koszykarz, występując na pozycji rozgrywającego, obecnie zawodnik Anwilu Włocławek.
11 czerwca 2021 dołączył do Anwilu Włocławek.

</doc>
<doc id="5275982" url="https://pl.wikipedia.org/wiki?curid=5275982" title="Drzewa w Księdze Mormona">
Drzewa w Księdze Mormona

Drzewa w Księdze Mormona – opis wystąpień drzew w teologii ruchu świętych w dniach ostatnich, powiązanych bezpośrednio z Księgą Mormona.
Drzewa, osiągające znaczne rozmiary rośliny o zdrewniałym pniu, są wielokrotnie wspominane na kartach Księgi Mormona, jednego z pism świętych ruchu świętych w dniach ostatnich (mormonów). Często wykorzystywane w metaforach czy przypowieściach, bezpośrednio wspominane są znacznie rzadziej. Znalazły odzwierciedlenie w kulturze świętych w dniach ostatnich, dotyczące drzew fragmenty wykorzystywane są też przez krytyków mormonizmu.
Tło.
Drzewa opisywane w Księdze Mormona łączono z inspiracjami wywiedzionymi z różnych źródeł. Kosmiczne drzewo, centrum świata, jest rozpowszechnionym motywem w mitach i tradycji ustnej rozmaitych ludów zamieszkujących zwłaszcza Azję, Australię i Amerykę Północną. Wyróżnia się zasadniczo dwie jego formy, które, używając terminologii biblijnej, można określić jako drzewo życia oraz drzewo poznania złego i dobrego. 
Drzewo życia jest bogatym w znaczenia symbolem, który odnaleźć można w sztuce religijnej, architekturze oraz literaturze pochodzącej z różnych okresów historii. W kontekście biblijnym poza Księgą Rodzaju wspominane jest też w wersecie osiemnastym trzeciego rozdziału Księgi Przysłów. Jego bardziej szczegółowe opisy można odszukać w tekstach apokryficznych. Werset piąty trzydziestego drugiego rozdziału 1. Księgi Henocha opisuje je jako pachnące i rodzące owoce podobne do winogron. Tekst odnaleziony w Egipcie w 1945 opisuje drzewo życia jako piękne, ogniste oraz dające owoce podobne do białych winogron.
Zwrócono uwagę na obecność drzew w kilku wizjach czy też snach, których doznawali Joseph Smith starszy (chociażby w 1811 i 1813) oraz Lucy Mack Smith. Mogły one wpłynąć na przedstawienia tych roślin pojawiające się na kartach Księgi Mormona.
Drzewa jako narzędzia symboliczne.
Drzewa przewijają się w Księdze Mormona w różnych kontekstach, często w metaforach, porównaniach, alegoriach oraz przypowieściach. W wizji, którą ujrzeli patriarcha Lehi oraz jego syn Nefi, drzewo życia jest symbolem miłości Bożej. Stanowi też reprezentację Baranka Bożego. Owoc zaś tego drzewa odnosi się do "największego ze wszystkich darów Bożych". Wskazano jednocześnie na rolę wizji drzewa życia w chrystologii Księgi Mormona. Stwierdzono, że pozwala ona ponownie skupić uwagę na Jezusie Chrystusie jako głównym instrumencie zbawczym. Wzywa też do pojednania między wszystkimi żywymi organizmami.
Alma przypomniał ludowi zamieszkującemu Zarahemlę o zaproszeniu Bożym skierowanym do wszystkich śmiertelników. Zaproszenie to dotyczyło spożywania owocu drzewa życia, przyjścia do Chrystusa, odpokutowania oraz ochrzczenia się, zgodnie z przekazem zawartym w wersetach od trzydziestego czwartego do trzydziestego szóstego piątego rozdziału Księgi Almy oraz wersetem sześćdziesiątym drugim tego samego rozdziału. Również Alma nauczał, że drzewo życia wyrasta z nasiona bądź ze słowa Bożego zasadzonego i troskliwie pielęgnowanego w sercu jednostki, co zapisano w wersetach od trzydziestego siódmego do czterdziestego trzeciego trzydziestego drugiego rozdziału Księgi Almy.
Księga Mormona w innym miejscu wspomina także o drzewie życia znajdującym się w ogrodzie Eden. Patriarcha Lehi w błogosławieństwie udzielonym swemu synowi Jakubowi wyjaśnił, że istniało ono jako niezbędne przeciwieństwo drzewa zakazanego owocu – zgodnie z zapisem z wersetu piętnastego drugiego rozdziału 2. Księgi Nefiego. W literaturze zauważono, iż brak bezpośredniego odniesienia do drzewa poznania dobrego i złego w Księdze Mormona wynikać może z mormońskiej interpretacji upadku, szczególnej na tle większości innych wyznań chrześcijańskich, bo w zasadzie wykluczającej grzech pierworodny.
W jeszcze innym metaforycznym odniesieniu do drzew wcześniej wspominany już Jakub mówi o alegorii Zenosa. W alegorii tej dom Izraela zostaje porównany do drzewa oliwnego. Alegoria naucza o wydarzeniach tak z przyszłości jak z przeszłości, w szczególności w odniesieniu do rozproszenia oraz zgromadzenia ludu przymierza, używając do tego opisu okopania, przycinania i pielęgnowania oliwki, między innymi w wersecie jedenastym rozdziału piątego Księgi Jakuba.
Ludy opisywane w Księdze Mormona uznawały się za odciętą gałąź domu Izraela, zgodnie z dwudziestym czwartym wersetem dziewiętnastego rozdziału 1. Księgi Nefiego oraz trzydziestym szóstym wersetem dwudziestego szóstego rozdziału Księgi Almy. Ich prorocy, w tym Józef, syn Jakuba, nauczali, że w dniach ostatnich poganie pomogą im w powrocie do przymierza oraz staniu się prawą gałęzią, zgodnie z rozmaitymi wersetami znajdującymi się w 1. Księdze Nefiego.
Drzewa, jako rośliny przynoszące zarówno złe jak i dobre z punktu widzenia człowieka owoce, wykorzystuje się w mormońskim świętym tekście jako metaforę ludów i jednostek działających zarówno na rzecz zła jak i dobra. Ci, którzy rodzą złe owoce, przestrzegani są, że ostatecznie zostaną ścięci i wrzuceni w ogień, zgodnie z wersetem pięćdziesiątym drugim piątego rozdziału Księgi Almy. 
Pozostałe metaforyczno-alegoryczne odniesienia do drzew zawarte w Księdze Mormona można znaleźć w zapiskach Izajasza. Zostały one przechowane na mosiężnych płytach, z których później skopiowano je na mniejszych płytach Nefiego. Izajasz wielokrotnie wykorzystywał przenośnie o botanicznym wydźwięku nauczając o Mesjaszu oraz o jego poczynaniach z ludem przymierza. Prorokował, że Chrystus będzie "gałązką z pnia Jessego", jak przechowano to w pierwszym wersecie dwudziestego pierwszego rozdziału 2. Księgi Nefiego. Porównywał też dumę oraz hardość ludu do dębu baszańskiego oraz libańskiego cedru. Ostrzegał, że w dniu Pańskim zarozumiałość taka i wyniosłość zostanie poniżona, zgodnie z wersetami dwunastym i trzynastym dwunastego rozdziału 2. Księgi Nefiego. W innej jeszcze botanicznej aluzji porównał przywrócenie ludu na łono przymierza do dębu i terebintu, niszczonych i trawionych chorobą, ale też wciąż zdolnych do odrodzenia i regeneracji, za wersetem trzynastym rozdziału szesnastego 2. Księgi Nefiego. Wskazał, że przywrócona gałąź będzie jednocześnie piękna i owocna, zgodnie z wersetem drugim czternastego rozdziału 2. Księgi Nefiego. Nadto porównał tych, którzy radują się z niewoli szatańskiej, do jodły oraz cedru, które już dłużej nie obawiają się ścięcia, w wersecie ósmym dwudziestego czwartego rozdziału 2. Księgi Nefiego. Zrównał bogactwa oraz cały zdradziecki lud asyryjski z lasem, w którym po zemście Pańskiej pozostanie tak niewiele drzew, że nawet dziecko będzie w stanie je policzyć, zgodnie z wersetami osiemnastym i dziewiętnastym dwudziestego rozdziału 2. Księgi Nefiego. 
Tradycja mormońska z "latoroślą z korzenia Jessego" utożsamia Josepha Smitha, twórcę ruchu świętych w dniach ostatnich. John W. Welch nie wykluczał zresztą pochodzenia Smitha od Jessego, choć zaznaczał przy tym jednocześnie, że na gruncie mormońskiej doktryny nie da się tego ustalić. Takie samo bądź pokrewne stanowisko zajmowali też inni badacze zajmujący się mormońską teologią.
Drzewa w pozostałych kontekstach.
Rzeczywiste, żywe drzewa wspominane są w Księdze Mormona znacznie rzadziej, w kontraście do widocznego wyżej niezwykle częstego przenośnego wykorzystania tych roślin. W całym jej tekście można znaleźć tylko kilka bezpośrednich odniesień do drzew. Zarówno Nefici jak i Jeredyci pozyskali drewno do budowy statków, którymi przemierzyli ocean jeszcze w świecie pozaamerykańskim, zgodnie z wersetami pierwszym i drugim osiemnastego rozdziału 1. Księgi Nefiego oraz siedemnastym wersetem drugiego rozdziału Księgi Etera. Alma ukrył się w gąszczu drzew nieopodal wód Mormon, zgodnie z wersetem piątym osiemnastego rozdziału Księgi Mosjasza. Zemnarihah, jeden ze złoczyńców Gadiantona, został powieszony na drzewie, co zapisano w dwudziestym ósmym wersecie czwartego rozdziału 3. Księgi Nefiego. Z kolei przekaz zawarty w wersetach dziewiątym i dziesiątym trzeciego rozdziału Księgi Helamana mówi o niedoborach drewna na ziemiach przynależnych do wewnętrznej geografii Księgi Mormona.
Drzewa w krytyce Księgi Mormona.
Obecność drzew w Księdze Mormona była wykorzystywana przez krytyków mormonizmu. Opisaną niżej propozycję łączenia znalezionej w Meksyku w latach 40. XX wieku steli z wizją drzewa życia atakowali między innymi Harold W. Hougey, Jerald Tanner, Sandra Tanner i Latayne Scott. Jerald i Sandra Tanner krytykowali wykorzystującą drzewo oliwne alegorię Zenosa jako zarówno plagiat jak i anachronizm. Wskazywali, że została ona zaczerpnięta bezpośrednio z Biblii, konkretnie zaś z wersetów od szesnastego do dwudziestego czwartego jedenastego rozdziału Listu do Rzymian oraz z rozmaitych wypowiedzi Chrystusa zapisanych w ewangeliach. Jako taka ma również pochodzić z I wieku, zamiast, jak to sugeruje Księga Mormona, z okresu wcześniejszego niż VII wieku p.n.e.
Obecność w mormońskiej kulturze.
Opisane w Księdze Mormona drzewa znalazły odzwierciedlenie w kulturze świętych w dniach ostatnich. Fragmenty dotyczące symbolicznych drzew należą do najlepiej znanych i najczęściej cytowanych fragmentów tej mormońskiej świętej księgi. Drzewo życia pozostaje istotnym symbolem wykorzystywanym w tej grupie religijnej, uznawane bywa za jeden z kluczowych elementów całej Księgi Mormona. Witraż przedstawiający drzewo życia zdobi wnętrze świątyni mormońskiej w Waszyngtonie.
Obszerna jest również literatura poświęcona alegorii Zenosa. Alegorię tą zresztą starszy Joseph Fielding Smith określił mianem "jednej z najwspanialszych przypowieści w całej zapisanej historii". Joseph Fielding McConkie zaliczył ją natomiast do "klasycznych alegorii wywiedzionych z pism świętych".
Znaczne zainteresowanie członków Kościoła wzbudziło odkrycie w latach 40. XX wieku w meksykańskim stanie Chiapas tak zwanej steli Izapa 5. Uwagę świętych w dniach ostatnich na stelę zwrócił M. Wells Jakeman, profesor archeologii na Uniwersytecie Brighama Younga (BYU) w latach 50. XX wieku. Ten prekolumbijski artefakt został wykonany pomiędzy 100 p.n.e. a 100 n.e. i przedstawia scenę zdradzającą podobieństwo do wspomnianej wyżej wizji drzewa życia doświadczonej przez Lehiego i Nefiego. Nie wszyscy jednak święci w dniach ostatnich zgadzają się z łączeniem tej steli z Księgą Mormona. W artykule opublikowanym na łamach "" w 1969 Dee F. Green ostro skrytykował ten pomysł, posuwając się nawet do określenia go mianem "pseudonauki". Argumentował, że nie ma możliwości, by w sposób wiarygodny ustalić, czy artysta będący autorem steli przedstawił na niej tą właśnie wizję. Dodawał, iż nie ma nawet wystarczających danych, by ustalić, jakie jest w ogóle prawdopodobieństwo ewentualnej inspiracji wizją Lehiego w tym przypadku. Krytyczny wobec powiązań między stelą Izapa 5 a Księgą Mormona był również Hugh Nibley.
Mormońska apologetyka przywołuje ponadto podobną scenę, tym razem w tak zwanej Świątyni Inskrypcji w Palenque. Twierdzi też, że jedna z grafik zawartych w Kodeksie drezdeńskim, przedstawiająca złożonego w ofierze człowieka, z którego serca wyrasta drzewo, bezpośrednio nawiązuje do wspomnianego wyżej ustępu z trzydziestego drugiego rozdziału Księgi Almy. Źródła związane z mormonizmem nie przesądzają o związku tych dzieł mezoamerykańskiej sztuki z Księgą Mormona, częściowo z uwagi na bardzo ostrożne stanowisko współczesnych przywódców Kościoła w kwestii umiejscowienia geograficznego wydarzeń z mormońskiej świętej księgi.
W mormońskim dyskursie apologetycznym pojawiła się równocześnie sugestia, zgodnie z którą wspomniany wyżej ustęp Księgi Mormona o drzewie życia oraz drzewie zakazanego owocu ma przypominać o naukach zawartych w Popol Vuh, świętej księdze narodu Kicze.

</doc>
<doc id="5275983" url="https://pl.wikipedia.org/wiki?curid=5275983" title="Stanhopeinae">
Stanhopeinae

Stanhopeinae – podplemię roślin z rodziny storczykowatych ("Orchidaceae"). Obejmuje 21 rodzajów. Rośliny te występują w Ameryce Środkowej i Ameryce Południowej.
Systematyka.
Podplemię sklasyfikowane do plemienia "Cymbidieae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5275985" url="https://pl.wikipedia.org/wiki?curid=5275985" title="Leszcz (rejon miorski)">
Leszcz (rejon miorski)

Leszcz – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Ostrów-Leszcz, Wyspa-Leszcz.
Historia.
W czasach zaborów zaścianek w gminie Przebrodź, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwało tu 9 osób, 4 były wyznania prawosławnego a 5 prawosławnego. Jednocześnie wszyscy mieszkańcy zadeklarowali białoruską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Wierni należeli do parafii rzymskokatolickiej w Ikaźni i parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5275986" url="https://pl.wikipedia.org/wiki?curid=5275986" title="Andrzej Witkowski (działacz)">
Andrzej Witkowski (działacz)

Andrzej Witkowski (ur. 9 maja 1949 w Zawierciu) – polski adwokat, działacz sportów motorowych, prezes Polskiego Związku Motorowego w latach 1989–2017.
Życiorys.
Syn Jerzego i Leokadii. W 1965 roku wstąpił do ZMS, a od 1970 roku należał do PZPR. Podjął studia prawnicze na Uniwersytecie Jagiellońskim, które zakończył uzyskaniem tytułu magistra. Ukończył także studia podyplomowe na Akademii Ekonomicznej w Krakowie. W 1971 roku rozpoczął pracę w Sądzie Wojewódzkim w Krakowie. W 1975 roku został członkiem Zarządu Głównego ZMS, a także przewodniczącym Zarządu Krakowskiego ZSMP.
Pod koniec lat 70. został zatrudniony przez PZM. W 1979 roku objął stanowisko wiceprezesa ds. wychowawczych związku. W połowie lat 80. pracował także w FIM, początkowo jako członek Komitetu Prawnego; w 1986 został wiceprezesem FIM, którą to funkcję pełnił do 2002 roku i ponownie w latach 2004–2012. W latach 1996–2010 był skarbnikiem i wiceprezesem UEM.
W październiku 1988 roku został pierwszym zastępcą prezesa PZM. 1 lipca 1989 roku zastąpił Romana Pijanowskiego na stanowisku prezesa związku. Jako prezes PZM w 1992 roku utworzył spółkę PZM Holding, zajmującą się m.in. rzeczoznawstwem i pomocą drogową. Powołał także Ekstraligę Żużlową. Ponadto był inicjatorem przeniesienia w 2005 roku Rajdu Polski do bazy w Mikołajkach, co zaowocowało później wcieleniem rajdu do kalendarza rajdowych mistrzostw świata. 9 września 2017 roku zrezygnował z funkcji prezesa związku PZM i objął funkcję prezesa honorowego. Następcą Witkowskiego został Michał Sikora.
W latach 1996–2013 był przewodniczącym rady nadzorczej Kredyt Banku, a w 2007 roku został delegowany do czasowego wykonywania czynności członka zarządu banku. Był ponadto prezesem TUiR Warta. Pełnił także funkcję przewodniczącego rad nadzorczych w Vienna Insurance Group, PTE Polsat, Texaco Marketing Poland i TU Atu. Był również skarbnikiem PKOl.

</doc>
<doc id="5275990" url="https://pl.wikipedia.org/wiki?curid=5275990" title="Coryanthes">
Coryanthes

Coryanthes – rodzaj roślin z rodziny storczykowatych ("Orchidaceae"). Obejmuje 65 gatunków. Rośliny występują w Ameryce Środkowej i Ameryce Południowej w takich krajach jak: Belize, Boliwia, Brazylia, Kolumbia, Kostaryka, Ekwador, Gujana Francuska, Gwatemala, Gujana, Honduras, Meksyk, Nikaragua, Panama, Peru, Surinam, Trynidad i Tobago, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5275995" url="https://pl.wikipedia.org/wiki?curid=5275995" title="Aito M5">
Aito M5

Aito M5 – hybrydowy i elektryczny samochód osobowy typu SUV klasy średniej produkowany pod chińską marką Aito od 2022 roku.
Historia i opis modelu.
Aito M5 zadebiutowało w ostatnich dniach grudnia 2021 roku, podczas inauguracji powstania nowej firmy samochodowej Aito Auto będącej rezultatem współpracy między chińskim koncernem Sokon Group, a gigantem branży technologicznej Huawei. Samochód nie jest całkowicie nową konstrukcją, lecz bliźniaczą konstrukcją względem innego hybrydowego SUV-a z technologią Huawe - modelu Seres SF5. W stosunku do niego Aito M5 dzieli sylwetkę i proporcje nadwozia, kształt linii szyb czy maski. Charakterystyczną cechą stał się duży przedni wlot powietrza w kształcie trapezu, a także pas świetlny dominujący tylną część nadwozia.
Kabina pasażerska M5 otrzymała inny niż w bliźniaczym Seresie projekt deski rozdzielczej, która utrzymana została w minimalistycznym, prostym wzornictwie. Fotele i kokpit wykończono skórą nappa, a kokpit utworzyło 128-kolorowe oświetlenie ambientowe. Konsola centralna została zdominowana przez duży, 16-calowy dotykowy ekran obsługujący system multimedialny HarmonyOS nowej generacji, który zapewnia natychmiastową synchronizację ze smartfonami Huawei. Chińska firma technologiczna dostarczyła także 19-głośnikowy, 1000-watowy system nagłośnieniowy, który ma współgrać z ponadprzeciętną izolacją, która producent porównuje do tej obecnej w bibliotece.
M5 EV.
We wrześniu 2022 zadebiutowała odmiana w pełni elektryczna Aito M5 EV, która wyróżniła się inną stylizacją pasa przedniego pozbawioną osłony chłodnicy. Samochód zaoferowano w dwóch wariantach, z czego podstawowy napędzany jest jednym silnikiem o mocy 268 KM i baterią 80 kWh od firmy CATL, która pozwala przejechać na jednym ładownaiu ok. 620 kilometrów. według chińskiej procedury pomiarowej. Topowa odmiana napędzana jest dwoma silnikami o łącznej mocy 489 KM, z baterią 80 kWh osiągając zasięg 552 kilometrów na jednym ładowaniu.
Sprzedaż.
Aito M5 opracowane zostało z myślą o wewnętrznym rynku chińskim, gdzie jego sprzedaż rozpoczęła się tuż po premierze z końcem grudnia 2021. Klientom zaoferowano trzy warianty wyposażenia: podstawowy, tylnonapędowy oraz dwa topowe z napędem AWD. Sprzedaż samochodu odbywa się w wybranych salonach sprzedaży Huawei ze specjalnie wydzieloną, dedykowaną sekcją dla produktów Aito. Hybrydowy SUV wzbudził duże zainteresowanie wśród chińskich klientów - w pierwszy dzień od prezentacji zamówienia złożyło 6 tysięcy osób.
Dane techniczne.
Aito M5 to samochód hybrydowy, gdzie jednak podstawowym źródłem napędu jest silnik elektryczny. Czterocylindrowy silnik spalinowy o pojemności 1,5 litra pełni funkcję tzw. range exntendera, razem z układem elektrycznym rozwijając moc 496 KM i pozwalając na rozpędzenie się do 100 km/h w 4,4 sekundy. Producent deklaruje, że łączny zasięg Aito M5 dzięki obecności jednostki spalinowej wynosi łącznie ok. 1195 kilometrów.

</doc>
<doc id="5275996" url="https://pl.wikipedia.org/wiki?curid=5275996" title="Instytut Pamięci Narodowej (Słowacja)">
Instytut Pamięci Narodowej (Słowacja)



</doc>
<doc id="5275999" url="https://pl.wikipedia.org/wiki?curid=5275999" title="Stanhopea">
Stanhopea

Stanhopea – rodzaj roślin z rodziny storczykowatych ("Orchidaceae"). Obejmuje 77 gatunków. Rośliny występują w Ameryce Środkowej i Ameryce Południowej w takich krajach jak: Belize, Boliwia, Brazylia, Kolumbia, Kostaryka, Ekwador, Salwador, Gujana Francuska, Gwatemala, Gujana, Honduras, Meksyk, Nikaragua, Panama, Peru, Surinam, Trynidad i Tobago, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276002" url="https://pl.wikipedia.org/wiki?curid=5276002" title="Konstanty Dąbrowski (ujednoznacznienie)">
Konstanty Dąbrowski (ujednoznacznienie)



</doc>
<doc id="5276003" url="https://pl.wikipedia.org/wiki?curid=5276003" title="Kofanowka (rejon miedwieński)">
Kofanowka (rejon miedwieński)

Kofanowka () – chutor w zachodniej Rosji, w sielsowiecie wysznierieutczanskim rejonu miedwieńskiego w obwodzie kurskim.
Geografia.
Miejscowość położona jest nad Lubaczem (lewy dopływ Rieuta w dorzeczu Sejmu), 10 km od centrum administracyjnego sielsowietu (Wierchnij Rieutiec), 15 km na południowy zachód od centrum administracyjnego rejonu (Miedwienka), 40 km na południowy zachód od Kurska, 17 km od drogi magistralnej (federalnego znaczenia) M2 «Krym».
W chutorze znajduje się 35 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 29 osób.

</doc>
<doc id="5276005" url="https://pl.wikipedia.org/wiki?curid=5276005" title="Kofanowka">
Kofanowka

Kofanowka () – nazwa toponimów w Rosji

</doc>
<doc id="5276009" url="https://pl.wikipedia.org/wiki?curid=5276009" title="Szkoła koronkarska w Kańczudze">
Szkoła koronkarska w Kańczudze

Szkoła koronkarska w Kańczudze – szkoła koronkarska działająca w latach 1882–1935 w Kańczudze.
Historia.
Szkoła została otwarta 18 listopada 1882 roku przez baronową Magdalenę Czechowiczową dzięki wsparciu prezesa Wydziału Powiatowego w Łańcucie Karola Scipio del Campo i marszałka powiatowego Władysława Bzowskiego. Na potrzeby szkoły udostępniła własny dom i przez pierwsze lata pokrywała koszty utrzymania szkoły. W czerwcu 1887 roku przekazała dom i ogród na potrzeby szkoły. W tym samym roku szkoła została „przejęta na fundusz krajowy”. Początkowo szkolę finansował Wydział Powiatowy w Łańcucie, potem Centrala Szkół Koronkarskich w Wiedniu. W 1887 roku w szkole uczyły 2 nauczycielki: Dorota Siwoszanka (wyrób koronek czeskich, weneckich, idrijskich) oraz Marcelina Szczygłówna (wyrób koronek Duchesse, Grund-Spitzen i reticello). Marcelina Szczygłówna ukończyła półroczny kurs w Wiedeńskiej Centrali Szkół Koronkarskich. Koszt kształcenia pokrył Wydział Krajowy, który przydzielił szkole stypendium na pokrycie kosztów podroży do Wiednia, a ministerstwo oświaty przydzieliło stypendium wynoszące 25 złr miesięcznie na pokrycie kosztów kształcenia.
Naukę w szkole zaczynały 8-letnie dziewczyn­ki. Przeciętnie do szkoły uczęszczało 40–50 uczennic. W 1887 roku było ich 37. Uczennicami były córki ubogich rzemieślników z Kańczugi. Potem dołączyły do nich dziewczęta z sąsiedniej wioski Siedleczki, które w zimie musiały zamieszkać w internacie. W szkole funkcjonowały 3 klasy. W pierwszej elementarnej uczennice przez 4 godziny dziennie poznawały podstawy wykonywania koronek, w drugiej nauka trwała 8 godzin dziennie, natomiast w trzeciej uczennice 3 godziny poświęcały na naukę. W pozostałym czasie nadzorowały naukę w pierwszej i drugiej klasie.
Ko­ronkami z Kańczugi ozdabiano ubrania, bieliznę, wykańczano nimi serwety, używano do produkcji wachlarzy, parasolek, firan, pościeli i szat liturgicznych. Opiekunka szkoły Helena Sanguszkówna podarowała wachlarz ozdobiony koronką wykonaną przez uczennice szkoły arcyksiężniczce Marii Walerii Habsburg. Koronki wytwarzane przez uczennice od początku istnienia szkoły sprzedawano. W 1883 dochody wyniosły 319 złr, w 1884 599 złr, w 1885 836 złr dochodząc w 1886 do 1005 złr. W 1887 roku dochody ze sprzedaży koronek wynosiły 1220 złotych i przewyższały dotację przekazaną szkole przez Wydział Powiatowy. Ponieważ nauka w szkole była bezpłatna, pozyskane ze sprzedaży pieniądze rozdzielano pomiędzy uczennice odliczając koszt komisowego od sprzedaży i materiałów do ich wytworzenia. Koronki początkowo sprzedawano w sklepie Markiewicza we Lwowie, potem Matusińskiego w Krakowie. W 1884 roku koronki wysłano do Londynu. W 1887 roku sprzedawano je w Bazarze Wyrobów krajowych w Krakowie.
W latach 30. XX wieku koronki ręcznie wykonywane musiały konkurować z tańszą produkcją fabryczną. Eksport ograniczało nałożone na nie wysokie cło. Dlatego też spadła sprzedaż koronek. Z tych powodów w 1935 roku szkoła koronkarska w Kańczudze została zamknięta.

</doc>
<doc id="5276010" url="https://pl.wikipedia.org/wiki?curid=5276010" title="Thorold Dickinson">
Thorold Dickinson

Thorold Dickinson (ur. 16 listopada 1903 w Bristolu, zm. 14 kwietnia 1984 w Oksfordzie) – brytyjski reżyser, scenarzysta, montażysta i producent filmowy, później również wykładowca akademicki i profesor filmoznawstwa. Ważna postać powojennej kinematografii brytyjskiej. 
Urodził się w rodzinie pochodzenia norweskiego. Jego ojciec był w latach 1921-1927 arcybiskupem Bristolu. Młody Thorold studiował teologię, historię i romanistykę na Uniwersytecie Oksfordzkim.
Wyreżyserował takie filmy, jak m.in. "Gasnący płomień" (1940), "Dama pikowa" (1949), "Tajemniczy ludzie" (1952) i "Wzgórze 24 nie odpowiada" (1955). Po zakończeniu kariery filmowej poświęcił się pracy akademickiej w szkole artystycznej Slade School of Fine Art, działającej przy University College London. W 1960 założył wydział filmoznawstwa, a w 1967 uzyskał tytuł pierwszego w Wielkiej Brytanii profesora tego kierunku.
Zasiadał w jury konkursu głównego na 1. MFF w Moskwie (1959) i na 25. MFF w Wenecji (1964). Przewodniczył obradom jury na 17. MFF w Berlinie (1967).

</doc>
<doc id="5276012" url="https://pl.wikipedia.org/wiki?curid=5276012" title="Wybory samorządowe na Ukrainie w 2020 roku">
Wybory samorządowe na Ukrainie w 2020 roku

Wybory samorządowe na Ukrainie w 2020 roku – pierwsze wybory samorządowe na Ukrainie zorganizowane po przeprowadzeniu reformy decentralizacyjnej. Odbyły się 25 października 2020 przy rekordowo niskiej frekwencji (37%) spowodowanej pandemią COVID-19. Największe poparcie uzyskali kandydaci z komitetów niezależnych oraz partii lokalnych (17,7% w radach wszystkich szczebli samorządu), rządzącej w kraju partii Sługa Ludu (14,57%) oraz partii Batkiwszczyna (10,35%). W komentarzach powyborczych wskazywano m.in. na dobre wyniki komitetów lokalnych, niski wynik (mimo zajęcia 1. miejsca) prezydenckiej partii Sługa Ludu oraz na zauważalny poprawę notowań prorosyjskiego Bloku Opozycyjnego. Wskazywano też na szczególne znaczenie tych wyborów w kontekście zakończenia procesu łączenia hromad oraz wzmocnienia pozycji władz lokalnych w następstwie reformy decentralizacyjnej.

</doc>
<doc id="5276014" url="https://pl.wikipedia.org/wiki?curid=5276014" title="Sievekingia">
Sievekingia

Sievekingia – rodzaj roślin z rodziny storczykowatych ("Orchidaceae"). Obejmuje 14 gatunków. Rośliny występują w Ameryce Środkowej i Ameryce Południowej w takich krajach jak: Boliwia, Kolumbia, Kostaryka, Ekwador, Gujana Francuska, Gujana, Nikaragua, Panama, Peru, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276015" url="https://pl.wikipedia.org/wiki?curid=5276015" title="John Nicolson">
John Nicolson

John Nicolson (ur. 1961 w Glasgow) − szkocki dziennikarz i polityk, członek Szkockiej Partii Narodowej. Od 2019 roku poseł do Izby Gmin z okręgu Ochil and South Perthshire.
Życiorys.
Urodził się w 1961 roku w Glasgow. Ukończył literaturę angielską i politykę na University of Glasgow, a następnie studiował w USA na Uniwersytecie Harvarda. Pisał przemówienia dla amerykańskiego senatora Daniela Patricka Moynihana.
Zanim został wybrany do Izby Gmin, był prezenterem radiowym i telewizyjnym. Pracował dla BBC i ITV. W 2007 roku zagrał samego siebie w filmie The Trial of Tony Blair.
Jest jawnym gejem.
W 2015 roku został wybrany posłem do Izby Gmin z okręgu East Dunbartonshire. Nie uzyskał reelekcji w tymże okręgu w 2017 roku. Został ponownie wybrany posłem do Izby Gmin z okręgu Ochil and South Perthshire w 2019 roku.

</doc>
<doc id="5276019" url="https://pl.wikipedia.org/wiki?curid=5276019" title="Polycycnis">
Polycycnis

Polycycnis – rodzaj roślin z rodziny storczykowatych ("Orchidaceae"). Obejmuje 15 gatunków. Rośliny występują w Ameryce Środkowej i Ameryce Południowej w takich krajach jak: Boliwia, północno-wschodnia Brazylia, Kolumbia, Kostaryka, Ekwador, Gujana Francuska, Gujana, Honduras, Panama, Peru, Surinam, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276024" url="https://pl.wikipedia.org/wiki?curid=5276024" title="Stanisław May">
Stanisław May



</doc>
<doc id="5276025" url="https://pl.wikipedia.org/wiki?curid=5276025" title="Paphinia">
Paphinia

Paphinia – rodzaj roślin z rodziny storczykowatych ("Orchidaceae"). Obejmuje 16 gatunków. Rośliny występują w Ameryce Środkowej i Ameryce Południowej w takich krajach jak: Boliwia, północna Brazylia, Kolumbia, Kostaryka, Ekwador, Gujana Francuska, Gujana, Panama, Surinam, Trynidad i Tobago, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276028" url="https://pl.wikipedia.org/wiki?curid=5276028" title="Simon Caplan">
Simon Caplan

Simpon Caplan (hebr. שמעון קפלן) (ur. 1924 w Polsce, zm. 2017 w Izraelu) – izraelski malarz pochodzenia polskiego.
Życiorys.
Urodził się w Polsce jako Symcha Kapłan, mając rok wyjechał z rodzicami do Francji. W wieku 12 lat rozpoczął naukę rysunku i malarstwa klasycznego w Paryżu, po inwazji Niemiec na Francję razem z rodziną przeniósł się na południe kraju. W 1941 opuścili Francję i przez Portugalię dotarli do Brazylii, gdzie kontynuował studia na Akademii Sztuk Pięknych w Rio de Janeiro i utrzymywał się z malowania portretów. Poznał tam pochodząca z Polski Paulę Łowicz, która przebywała w Brazylii od 1934. Oboje należeli do żydowskiego ruchu młodzieżowego Dror, w 1948 wyemigrowali do Izraela z pierwszą grupą pionierów, początkowo mieszkali w kibucu Mefallesim. W 1952 należeli do grupy założycieli kibucu Beror Chajil, był tam pasterzem, ale nie mógł się realizować jako artysta. W 1956 razem z żoną opuścił kibuc i kupił farmę Victora Buchwalda na północ od Riszponu, Simon założył tam pierwszą pracownię. Ponieważ praca na roli zajmowała mu większość czasu zgłosił się do władz moszawu, które pozwoliły jego żonie pracować w sklepie, a jemu zajmować się sztuką. Otrzymali działkę budowlaną dla pracowników służby publicznej, gdzie zbudowali unikatowo zaprojektowany dom z pracownią malarską, do którego wprowadzili się w 1962. Już w moszawie był znany jako malarz, tworzył portrety mieszkańców, szczególnie podczas Purim, początkowo były to rysunki węglem, później zaczął używać farb olejnych. Po zamieszkaniu w Riszponie poświęcił cały swój czas malarstwu, tworzył głównie w pracowni. Simon Caplan prezentował swoje obrazy na wystawach zbiorowych i indywidualnych, a jednocześnie nadal wnosił swój talent malarski do życia moszawu tworząc scenografię do przedstawień i spektakli. Oprócz swojego głównego zajęcia był jednym z pierwszych w Riszponie, który dostrzegł znaczenie wizerunku moszawu. Osobiście zajmował się ogrodnictwem, projektował i uczestniczył w urządzaniu zieleni w miejscach publicznych. Podczas wojny sześciodniowej walczył w sektorze Jerozolimy.
Twórczość Simona Caplana obejmuje malarstwo portretowe oraz realistyczne sceny rodzajowe w tym krajobrazy i pejzaże. Obrazy i grafiki z pierwszego okresu twórczości były tworzone ołówkiem lub węglem, natomiast po 1962 jako zawodowy malarz posługiwał się techniką olejną. Krytycy doceniają jego portrety jako udokumentowanie życia osadników, którzy tworzyli nowe państwo Izrael.

</doc>
<doc id="5276029" url="https://pl.wikipedia.org/wiki?curid=5276029" title="Drewniane kościoły powiatu kolbuszowskiego">
Drewniane kościoły powiatu kolbuszowskiego

Drewniane kościoły powiatu kolbuszowskiego – cztery zachowane drewniane świątynie rzymskokatolickie znajdujące się na terenie powiatu kolbuszowskiego. Wszystkie obiekty zostały wpisane do rejestru zabytków, a część znajduje się na trasie IX tarnobrzesko-niżańskiej Szlaku Architektury Drewnianej województwa podkarpackiego.
Do tej grupy należą następujące świątynie:

</doc>
<doc id="5276032" url="https://pl.wikipedia.org/wiki?curid=5276032" title="Houlletia">
Houlletia

Houlletia – rodzaj roślin z rodziny storczykowatych ("Orchidaceae"). Obejume 9 gatunków rosnących w Ameryce Środkowej i Ameryce Południowej. Występują w takich krajach jak: Boliwia, Brazylia, Kolumbia, Kostaryka, Ekwador, Gwatemala, Gujana, Honduras, Nikaragua, Panama, Peru, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276033" url="https://pl.wikipedia.org/wiki?curid=5276033" title="Walki o Trostianiec">
Walki o Trostianiec



</doc>
<doc id="5276034" url="https://pl.wikipedia.org/wiki?curid=5276034" title="Zawilec narcyzowaty">
Zawilec narcyzowaty



</doc>
<doc id="5276036" url="https://pl.wikipedia.org/wiki?curid=5276036" title="Tramwaje w Niszu">
Tramwaje w Niszu

Tramwaje w Niszu − zlikwidowany system komunikacji tramwajowej w mieście Nisz na południu Serbii. Funkcjonował on w latach 1930-1958. 
Historia.
Po zakończeniu I wojny światowej władze Niszu postanowiły wybudować linię tramwajową za pieniądze pochodzące z reparacji wojennych, które Królestwo SHS otrzymało od Niemiec
. Łącznie za sumę 21 milionów dinarów postawiono niezbędną infrastrukturę - szyny, przystanki, sieć zasilającą. Prace nad budową linii trwały od 1928 do 1929 roku. 16 listopada 1930 roku miał miejsce pierwszy kurs - tramwaj przejechał trasę od dworca kolejowego do miejscowości Niška Banja.
Długość systemu tramwajowego wynosiła około 12 kilometrów. Linia była jednotorowa. Oferowano 3 rodzaje biletów - z dworca kolejowego do placu Kralja Milana (cena biletu wynosiła 1 dinar), z dworca kolejowego do Wieży Czaszek (2 dinary) i z dworca kolejowego do Niškiej Banji (5 dinarów). 
W latach pięćdziesiątych podjęto decyzję o zlikwidowaniu tramwajów w Niszu. Ostatni kurs odbył się 10 sierpnia 1958 roku. Taboru nie zniszczono, lecz trafił on do Niškiej Banji. 

</doc>
<doc id="5276038" url="https://pl.wikipedia.org/wiki?curid=5276038" title="Schlimia">
Schlimia

Schlimia – rodzaj roślin z rodziny storczykowatych ("Orchidaceae"). Obejmuje 6 gatunków rosnących w Ameryce Środkowej i Ameryce Południowej. Występują w takich krajach jak: Boliwia, Kolumbia, Kostaryka, Ekwador, Peru, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276039" url="https://pl.wikipedia.org/wiki?curid=5276039" title="Muchlisa Bubi">
Muchlisa Bubi

Muchlisa Bubi (ros. Мухлиса Буби, tat. Мөхлисә Бубый, wł. Muchlisa Nigmatullina – Мухлиса Нигматуллина; ur. 1869 w Iż-Bobja, zm. 23 grudnia 1937 w Ufie) – tatarska nauczycielka i działaczka na rzecz oświaty kobiet, związana z ruchem dżadidów. Działaczka na rzecz praw muzułmanek w Rosji radzieckiej, a następnie ZSRR. Pierwsza w nowożytnej historii islamu kobieta pełniąca funkcję kadiego.
Życiorys.
Dzieciństwo i wczesna młodość.
Muchlisa Bubi pochodziła ze wsi Iż-Bobja w guberni wiackiej. Jej ojciec Gabdułgallam i dziadek byli imamami oraz wiejskimi nauczycielami. Babka Hubbidżamal również zajmowała się nauczaniem. Matka, Badralbanat, była córką imama, znała języki arabski, perski i turecki i była uważana za znawczynię prawa islamskiego ("alima"). Rodzice założyli we wsi szkołę, gdzie ojciec uczył miejscowych chłopców, matka – dziewczynki. Bracia Muchlisy, Gobajdułła i Gabdułła należeli do pierwszego pokolenia reformatorskiego ruchu dżadidów. Muchlisa w dzieciństwie uczyła się od rodziców języków arabskiego i perskiego, poznawała podstawy islamu, miała dostęp do biblioteki ojca. Jej żywe zainteresowanie książkami i nauką sprawiło, że ojciec i bracia zaczęli poważniej traktować jej edukację. Jej brat Gabdułła popierał równouprawnienie kobiet i mężczyzn, twierdząc, że Bóg uczynił wszystkich równymi, a obowiązkiem mężczyzn było zwrócić kobietom należne, równe z nimi miejsce w społeczeństwie.
W wieku osiemnastu lat Muchlisa została wydana za mąż za wiejskiego mułłę. Urodziła córkę Mundżiję, adoptowała również córkę zmarłej służącej. Małżeństwo okazało się nieudane – w 1897 r. Muchlisa za zgodą braci porzuciła męża i razem z córkami wróciła do rodzinnej wsi. Jej mąż odmówił jednak rozwodu i związek formalnie trwał aż do 1917 r.
Dyrektorka szkół żeńskich.
W 1895 r. Gabdułła otworzył w Iż-Bobja szkołę przy meczecie i zaczął prowadzić w niej zajęcia według autorskiego programu. Dwa lata później Gabdułła i Gobajdułła założyli szkołę dla dziewczynek i powierzyli swojej siostrze stanowisko jej kierowniczki. Muchlisa równocześnie poszerzała swoją wiedzę pod okiem braci, a następnie przekazywała zdobyte wiadomości uczennicom. Szkoła w Iż-Bobja była pierwszą żeńską szkołą, w której realizowano idee oświatowe dżadidów. Absolwentki otrzymywały dyplom uprawniający do pracy w charakterze nauczycielek. Do szkoły zgłaszały się muzułmanki z terenów dzisiejszego Tatarstanu i Powołża, ale także z Rosji centralnej (w tym z Moskwy), Syberii, z Taszkientu, Samarkandy, Biszkeku i Siemipałatyńska. W 1910 r. szkoła miała osiem klas, a w jej programie znajdowały się takie przedmioty jak gramatyka i literatura turecka, pismo tureckie, język arabski, język rosyjski, recytacja Koranu, kaligrafia, arytmetyka, geografia, nauki ścisłe, historia naturalna, zarządzanie gospodarstwem domowym i rzemiosło. Rok później szkoła została zamknięta przez władze rosyjskie, które uznały ją za ośrodek niepożądanej myśli pantureckiej i panislamskiej. Jeszcze wcześniej zamknięto szkołę męską w Iż-Bobja. Bracia-założyciele placówki zostali skazani na sześć i dwa miesiące więzienia, a po odbyciu kary opuścili Rosję.
Muchlisa Bubi nie została uwięziona i jeszcze w 1911 r. przeniosła się do Troicka, gdzie na zaproszenie zamożnej rodziny Jauszewów została kierowniczką ufundowanej przez nich szkoły żeńskiej, gdzie realizowano program dżadidów. Organizacja placówki faktycznie trwała trzy lata. Otwierając szkołę w sierpniu 1914 r., Muchlisa Bubi wezwała do kształcenia kobiet, które w jej przekonaniu było warunkiem koniecznym dla dalszego rozwoju całej społeczności Tatarów w Rosji. Rok później Jauszewowie ufundowali również szkołę nauczycielską dla muzułmanek. Otwierając ją, Muchlisa Bubi wyraziła życzenie, by placówka przyciągnęła setki lub nawet tysiące uczennic, które mogłyby kształcić się „w ojczystym języku i w duchu narodowym”.
Wybór na kadiego.
Po rewolucji lutowej, 11 maja 1917 r., w Moskwie odbył się I Wszechrosyjski Zjazd Muzułmanów, podczas którego Muchlisa Bubi została wybrana jedną z sześciu osób, którym powierzono urząd kadiego – islamskiego sędziego religijnego. Kobiety-delegatki uczestniczyły w zjeździe na równi z mężczyznami. Wybór kobiety na kadiego odbył się z niewielką przewagą głosów (307 delegatów i delegatek poparło jej kandydaturę, 280 zagłosowało przeciw), a po fakcie został przyjęty z oburzeniem przez konserwatywnych ulemów. Konserwatywne pismo religijne "Dīn wä maʿīszat," wydawane w Orenburgu, nazwało jej wybór „błędem religijnym i politycznym”.
Mimo tych kontrowersji w 1917 r. Muchlisa Bubi zakończyła pracę jako dyrektorka szkoły i zaczęła pracować w wydziale spraw rodzinnych muzułmańskiego Centralnego Zarządu Duchownego. Zajmowała się rozstrzyganiem sporów rodzinnych, kobiety z całego kraju przybywały do niej, by szukać pomocy. Opracowała nowe regulacje z zakresu prawa rodzinnego, radykalnie ograniczające poligamię wśród muzułmanów w Rosji, ustanawiające też zasadę, by zawarcie drugiego małżeństwa było możliwe wyłącznie za zgodą pierwszej żony. Muchlisa Bubi wzywała również kobiety, by nie zgadzały się zostawać drugimi żonami. Opracowała wzór kontraktu małżeńskiego, dający kobiecie prawo do rozwodu w sytuacji, gdyby mąż pozostawił ją bez środków utrzymania na ponad rok, był alkoholikiem lub hazardzistą lub gdyby mimo wszystko bez jej zgody ożenił się z drugą kobietą. Walczyła o zakaz małżeństw dzieci i zmuszania wdów do zawierania małżeństwa z krewnymi zmarłego męża. Wspólnie z pozostałymi sędziami w 1923 r. wydała fatwę pozwalającą rosyjskim muzułmankom wyjść powtórnie za mąż, jeśli ich mężowie zaginęli podczas I wojny światowej i klęsk głodu, jakie po niej nastąpiły. Pisała o roli kobiet w społeczeństwach muzułmańskich, wzywała Tatarki do zachowywania ojczystego języka, podkreślała znaczenie tradycji religijnej. Widząc, iż władze radzieckie zaostrzały swoją politykę antyreligijną, wzywała imamów w całym kraju do kształcenia dziewczynek, także w klasach koedukacyjnych, przewidując, że to kobiety w przyszłości będą przekazywały swoim dzieciom zasady wiary muzułmańskiej.
Została powtórnie wybrana na urząd kadiego w 1923 i 1926 r. W Centralnym Zarządzie Duchownym była prawą ręką i najważniejszą współpracowniczką muftiego Rizyitdina Fachreddinowa.
W 1937 r. została aresztowana przez NKWD. Zarzucano jej członkostwo w „burżuazyjno-nacjonalistycznej organizacji powstańczej w Baszkirii”, działalność kontrrewolucyjną i nacjonalistyczną, związki z obcym wywiadem. Podczas śledztwa nie przyznała się do winy i nikogo nie obciążyła. Została skazana na śmierć i rozstrzelana 23 grudnia 1937 r. Zrehabilitowana w 1960 r.

</doc>
<doc id="5276040" url="https://pl.wikipedia.org/wiki?curid=5276040" title="Cirrhaea">
Cirrhaea

Cirrhaea – rodzaj roślin z rodziny storczykowatych ("Orchidaceae"). Obejmuje 7 endemicznych gatunków występujących w regionach na wschodnim wybrzeżu Brazylii.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276044" url="https://pl.wikipedia.org/wiki?curid=5276044" title="Trevoria">
Trevoria

Trevoria – rodzaj roślin z rodziny storczykowatych ("Orchidaceae"). Obejmuje 5 gatunków. Rośony występują w Ameryce Środkowej i Ameryce Południowej w takich krajach jak: Boliwia, Kolumbia, Kostaryka, Ekwador, Nikaragua.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276047" url="https://pl.wikipedia.org/wiki?curid=5276047" title="Kegeliella">
Kegeliella

Kegeliella – rodzaj roślin z rodziny storczykowatych ("Orchidaceae"). Obejmuje 4 gatunki. Rośliny występują w Ameryce Środkowej i Ameryce Południowej w takich krajach jak: Belize, północna Brazylia, Kolumbia, Kostaryka, Gujana Francuska, Gwatemala, południowo-zachodni Meksyk, Nikaragua, Panama, Surinam, Trynidad i Tobago, Wenezuela.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276048" url="https://pl.wikipedia.org/wiki?curid=5276048" title="Mr. Morale &amp; the Big Steppers">
Mr. Morale &amp; the Big Steppers

Mr. Morale &amp; the Big Steppers – piąty album studyjny amerykańskiego rapera Kendricka Lamara. Został wydany 13 maja 2022 roku nakładem wytwórni pgLang, Top Dawg Entertaiment, Aftermath Entertaiment oraz Interscope Records.
Album jest pierwszym projektem rapera po pięcioletniej przerwie, kiedy to w 2017 roku ukazał się jego czwarty album zatytułowany "Damn""."
Tło.
20 sierpnia 2021 roku Kendrick Lamar za pośrednictwem strony oklama.com udostępnił wpis, w którym wyraził przemyślenia oraz refleksje nad swoim życiem, jak i dalszą przyszłością, wspominając między innymi, że ostatni okres w jego życiu był bardzo ciężki, wiele uczuć zaburzało codzienne funkcjonowanie jego, jak i jego rodziny. Poinformował również, że trwa produkcja jego ostatniego albumu pod szyldem Top Dawg Entertainment, kontynuując tym samym swoje życiowe powołanie, dokładając w ten sposób cegiełkę do kultury, którą kształtował przez siedemnaście lat swojej kariery. Na koniec wspomniał, że modli się za swoich fanów i dziękuje im za ciągłą pamięć o nim.
18 kwietnia 2022 roku za pomocą mediów społecznościowych ogłosił w formie wpisu, którego adresatem była jego spółka pgLang, że 13 maja 2022 roku wyda album zatytułowany „Mr. Morale &amp; The Big Steppers”.

</doc>
<doc id="5276050" url="https://pl.wikipedia.org/wiki?curid=5276050" title="Lueddemannia">
Lueddemannia

Lueddemannia – rodzaj roślin z rodziny storczykowatych ("Orchidaceae"). Obejmuje 3 gatunki występujące w Ameryce Południowej w Kolumbii, Ekwadorze, Peru, Wenezueli.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276051" url="https://pl.wikipedia.org/wiki?curid=5276051" title="Dżafar Tebrizi">
Dżafar Tebrizi

Dżafar Tebrizi, pers. جعفر تبریزی (pełne imię: Dżafar-e Ali Tebrizi Bajsonghori), ur. w Tebrizie, zm. w Heracie, floruit 1412–1431 – perski kaligraf, znany ze swojej roli w rozpowszechnieniu pisma "nastaligh".
Życiorys.
Według przekazu safawidzkiego kaligrafa Dust Mohammada (zm. ok. 1564) Dżafar uczył się sześciu klasycznych duktów arabskiej kaligrafii (tzw. „sześciu piór”) u Szams ad-Dina Ghattabiego, którego kaligraficzny rodowód ("silsila") sięgał Abdollaha Sajrafiego (zm. po 1345/46). Z kolei stylu "nastaligh" miał go uczyć Obejdollah, syn Mir Alego (XIV/XV w.), uważanego za twórcę tego pisma. Po młodości spędzonej w Tebrizie Dżafar udał się do Heratu, gdzie służył na dworze Szahrucha (1405–1447) i objął kierownictwo skryptorium (kitab-chane) księcia Bajsonghora (stąd jego przydomek Bajsonghori). Zachowany w Bibliotece Pałacu Topkapı raport (pers. "arzadaszt") (H2153, f.98a), sporządzony ok. 1429 przez samego Dżafara, pozwala na wgląd w szczegóły działalności skryptorium. Dżafar, któremu miało podlegać czterdziestu kaligrafów, informuje w nim Bajsonghora o postępach w pracy nad rękopisami. Oprócz sporządzania rękopisów kaligrafowie, którzy byli zakwaterowani w specjalnym budynku w pobliżu pałacu, projektowali także inskrypcje. Raport zawiera również informacje o ozdobnych siodłach, malowidłach naściennych i namiotach, za które odpowiedzialni byli malarze.
Dzieło.
Nadzorując pracę innych kaligrafów Dżafar jednocześnie był osobiście odpowiedzialny za sporządzenie wielu iluminowanych rękopisów powstałych w kitab-chane Bajsonghora. Do jego najsłynniejszych datowanych dzieł należą kopia dywanu poety Hasana Dehlawiego z 1421–1422 (Biblioteka Islamskiego Zgromadzenia Konsultatywnego, nr 4017), kopia Gulistanu Sadiego z 1426/1427 (Chester Beatty Library, Per 119), kopia Szahname Ferdousiego (tzw. Szahname Bajsonghora) z 1429/30 (Biblioteka Pałacu Golestan, nr 61) i kopia Kalily i Dimny z 1431 (Biblioteka Pałacu Topkapı, H362). Zachowane przykłady jego twórczości w duktach należących do klasycznych „sześciu piór”, zwłaszcza "suls", "naschi" i "muhakkak" (m.in. Topkapi H. 2153, folio 27r, 58r, 160v), świadczą o mistrzostwie w tym zakresie. Jego "nastaligh" jest typowy dla wczesnych przykładów tego pisma, w których pojedyncze znaki były umieszczane pod kątem 30° względem horyzontalnej linii pisma. Odstępy pomiędzy literami i grupami liter są niezwykle regularne. Kaligrafię Dżafara charakteryzuje także kontrolowana, ale zauważalna wariacja w grubości pociągnięć pióra oraz wydłużone i nieco zakrzywione wznoszące się pociągnięcia litery kaf. Można także zauważyć, iż te górne pociągnięcia litery kaf są często umieszczane pod szerszym kątem niż inne ukośne pociągnięcia. W istocie te cechy definiują dojrzały "nastaligh" Dżafara z okresu jego pobytu w Heracie, „gdzie osiągnął coś, co będzie później uważane za pierwszą «klasyczną formę» "nastaligh"”. "Nastaligh" Dżafara nie osiągnął jednak płynności prezentowanej później przez Soltana Alego (zm. 1520), ani elegancji stylu jego własnych uczniów, takich jak Szejch Mahmud Zarin-ghalam (fl 1442-66) czy Azhar Tebrizi (zm. 1475). Oprócz tej dwójki innym ważnym uczniem Dżafara był jeszcze Abdollah Harawi (fl 1429-61).
Dziedzictwo.
Stworzenie pisma "nastaligh" tradycyjnie przypisywano Mir Alemu, co objawiało się m.in. w fakcie, iż od początku XVI stulecia zaczęto używać w stosunku do niego określenia „wadi al-asl” („wynalazca prototypu”) (przy czym jednocześnie niektórzy autorzy zaczęli twierdzić, iż Dżafar był uczniem bezpośrednio Mir Alego, a nie jego syna Obejdollaha). Rękopisy zawierające autentyczne przykłady kaligrafii Mir Alego były jednak niedostępne (współcześnie znamy tylko jeden rękopis, który niewątpliwie wyszedł spod jego pióra) i w tej sytuacji to dzieło Dżafara służyło jako rzeczywisty pierwotny punkt odniesienia dla wszystkich późniejszych kaligrafów piszących w "nastaligh". To dlatego słynny kaligraf pracujący w królewskim skryptorium Safawidów, Szah Mahmud Niszapuri (zm. 1564/1565), nazwał Dżafara „drugim wynalazcą” "nastaligh", a na jednej z kaligrafii zawartych w albumie z Pałacu Topkapı pisze się o nim jako o „naszym mistrzu Dżafarze Tebrizim” (H. 2153, f.120r). „… Rozpowszechnienie przykładów [kaligrafii] Dżafara Tebriziego i jego bezpośredni związek z Mir Alim, tak jak był opowiadany w historiach kaligrafii, sprawiły, iż ostatecznie uznano go za pierwszego wielkiego mistrza pisma "nastaligh". Dżafar rzeczywiście był tym, który wprowadził w nim zmiany na tyle istotne, by być uważanym za wpływowego innowatora. […] Miejsce zajmowane przez Dżafara być może przyćmiło nawet rolę odgrywaną przez Mir Alego w rozwoju pisma "nastaligh"”.
Styl "nastaligh" zapoczątkowany przez Dżafara w Heracie osiągnął swoją klasyczną formę w twórczości wspomnianego już Soltana Alego, ucznia Azhara (lub być może jednego z jego uczniów). Tymczasem niedługo po śmierci Dżafara odmienny styl "nastaligh" rozwinął się w zachodnim i południowym Iranie. Jego powstanie wiąże się z Abd-ar-Rahmanem Chorezmim, kaligrafem Pir Budaka (1456–1466) Kara Kojunlu, oraz jego synami Abd-al-Karimem i Abd-ar-Rahimem (obaj byli związani z dworem Jakuba (1478–1490) Ak Kojunlu). Ten bardziej kanciasty zachodni styl dominował na początku okresu safawidzkiego, ale później ustąpił bardziej płynnemu wschodniemu stylowi kanonizowanemu przez Soltana Alego, chociaż nadal był często używany na subkontynencie indyjskim. W ten sposób Dżafar stał się protoplastą stylu, który zdominował całą późniejszą historię pisania w "nastaligh".

</doc>
<doc id="5276052" url="https://pl.wikipedia.org/wiki?curid=5276052" title="Wacław Kuczajowski">
Wacław Kuczajowski

Wacław Kuczajowski vel Kuczaj vel Kutiaj ps. „Kossak” (ur. 6 września 1897 w Kaliszu, data i miejsce śmierci nieznane) – major piechoty Wojska Polskiego, kawaler Orderu Virtuti Militari.
Życiorys.
Urodził się 6 września 1897 w Kaliszu, w rodzinie Andrzeja. W czasie I wojny światowej walczył w szeregach 5 pułku piechoty Legionów Polskich. Za czyny męstwa został później odznaczony Orderem Virtuti Militari, Krzyżem Niepodległości i trzykrotnie Krzyżem Walecznych.
Od 1919, w stopniu podchorążego, pełnił służbę w Szkole Podchorążych w Warszawie na stanowisku oficera kompanii, a w 1921 jako podporucznik na stanowisku oficera klasy 1/41. 3 maja 1922 został zweryfikowany w stopniu porucznika ze starszeństwem od 1 czerwca 1919 i 2814. lokatą w korpusie oficerów piechoty, a jego oddziałem macierzystym był 5 pułk piechoty Legionów. Później został przeniesiony do 33 pułku piechoty w Łomży i przydzielony do Powiatowej Komendu Uzupełnień Modlin na stanowisko oficera instrukcyjnego. W listopadzie 1923 został przydzielony do 33 pp. W 1928 służył w 22 pułku piechoty w Siedlcach. Z dniem 20 września 1928 został przydzielony na XII trzymiesięczny normalny kurs w Centralnej Szkole Strzelniczej w Toruniu. 2 kwietnia 1929 prezydent RP nadał mu z dniem 1 stycznia 1929 stopień kapitana w korpusie oficerów piechoty i 14. lokatą. W sierpniu 1929 został przeniesiony do kadry oficerów piechoty z równoczesnym przeniesieniem służbowym do baonu podchorążych rezerwy piechoty nr 10 w Gródku Jagiellońskim na stanowisko instruktora. Od sierpnia 1931 służył w batalionie morskim w Wejherowie. W grudniu 1932 ogłoszono jego przeniesienie do Departamentu Piechoty Ministerstwa Spraw Wojskowych w Warszawie. We wrześniu 1933 został przeniesiony do 21 pułku piechoty w Warszawie. Na stopień majora został mianowany ze starszeństwem z 1 stycznia 1936 i 113. lokatą w korpusie oficerów piechoty. W marcu 1939 pełnił służbę w 30 pułku piechoty w Warszawie na stanowisku II zastępcy dowódcy pułku (kwatermistrza).
W sierpniu 1939, w czasie mobilizacji, objął dowództwo baonu karabinów maszynowych i broni towarzyszących nr 1. Na jego czele walczył w bitwie pod Mławą. W czasie obrony Warszawy dowodził kombinowanym batalionem, który obsadził pierwszy rzut obrony pozycji „Utrata”. Po kapitulacji załogi stolicy dostał się do niemieckiej niewoli. 6 listopada 1939 trafił do Oflagu X A Itzehoe (nr jeńca 75041). 31 marca 1940 został przeniesiony do Oflagu X B Nienburg, a 17 września 1942 do Oflagu VI B Dössel.

</doc>
<doc id="5276055" url="https://pl.wikipedia.org/wiki?curid=5276055" title="Embreea">
Embreea

Embreea – rodzaj roślin z rodziny storczykowatych ("Orchidaceae"). Obejmuje dwa gatunki występujące w Ameryce Południowej w Kolumbii i Ekwadorze.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276056" url="https://pl.wikipedia.org/wiki?curid=5276056" title="Lacaena">
Lacaena

Lacaena – rodzaj roślin z rodziny storczykowatych ("Orchidaceae"). Obejmuje dwa gatunki. Rośliny te występują w Ameryce Środkowej i Ameryce Południowej w takich krajach jak: Belize, Kolumbia, Kostaryka, Salwador, Gwatemala, Honduras, Meksyk, Nikaragua, Panama.
Systematyka.
Rodzaj sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276061" url="https://pl.wikipedia.org/wiki?curid=5276061" title="David Malpass">
David Malpass

David Robert Malpass (ur. 8 marca 1956 roku w Petoskey) – amerykański ekonomista, od 2019 roku prezes Banku Światowego.
Wykształcenie.
Ukończył fizykę na Colorado College w 1976 roku, następnie w 1978 uzyskał tytuł MBA na Uniwersytecie w Denver. Studiował również ekonomię międzynarodową w Szkole Służby Zagranicznej Uniwersytetu Georgetown.
Kariera.
Był asystentem sekretarza skarbu za czasów prezydentury Ronalda Reagana, w późniejszych latach zastępcą sekretarza stanu w czasie prezydentury George'a H.W. Busha. Pełnił również przez sześć lat funkcję głównego ekonomisty w Bear Stearns. Podczas wyborów prezydenckich w USA w 2016 roku Malpass był doradcą ekonomicznym Donalda Trumpa, a po jego wyborze na prezydenta USA, został nominowany na stanowisko podsekretarza skarbu ds. międzynarodowych w Departamencie Skarbu. Na prezesa Banku Światowego został wybrany 4 kwietnia 2019 roku, po nominacji na to stanowisko dwa miesiące wcześniej przez administrację Trumpa. Oficjalnie objął urząd 9 kwietnia 2019 roku.

</doc>
<doc id="5276072" url="https://pl.wikipedia.org/wiki?curid=5276072" title="Wykładnia systematyczna">
Wykładnia systematyczna



</doc>
<doc id="5276080" url="https://pl.wikipedia.org/wiki?curid=5276080" title="Hala Stoły">
Hala Stoły



</doc>
<doc id="5276081" url="https://pl.wikipedia.org/wiki?curid=5276081" title="Hala Iwanówka">
Hala Iwanówka



</doc>
<doc id="5276082" url="https://pl.wikipedia.org/wiki?curid=5276082" title="Hala Kominy Tylkowe">
Hala Kominy Tylkowe



</doc>
<doc id="5276083" url="https://pl.wikipedia.org/wiki?curid=5276083" title="Hala Kominy Dudowe">
Hala Kominy Dudowe



</doc>
<doc id="5276084" url="https://pl.wikipedia.org/wiki?curid=5276084" title="Małżeństwo i moralność">
Małżeństwo i moralność

Małżeństwo i moralność () – książka autorstwa Bertranda Russella, opublikowana po raz pierwszy po angielsku w 1929 roku i wydana w języku polskim w 1931 roku. Przekładu dokonała Helena Bołoz-Antoniewiczowa (1898-1934).
Treść.
Autor kwestionował rygorystyczną moralność Epoki wiktoriańskiej i opowiedział się za swobodą seksualną. Russell głosił pogląd, że monogamiczne, trwałe związki małżeńskie to piękny ideał, do którego większość ludzi po prostu się nie nadaje.
Nagrody.
W 1950 roku Bertrand Russell otrzymał nagrodę Nobla w dziedzinie literatury za tę książkę.

</doc>
<doc id="5276088" url="https://pl.wikipedia.org/wiki?curid=5276088" title="Powłocznica czerwonawa">
Powłocznica czerwonawa

Powłocznica czerwonawa ("Peniophora rufa" (Fr.) Boidin) – gatunek grzybów z rodziny powłocznicowatych ("Peniophoraceae").
Systematyka i nazewnictwo.
Pozycja w klasyfikacji według Index Fungorum: "Peniophora, Peniophoraceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1828 r. Elias Fries, nadając mu nazwę "Thelephora rufa". Obecną, uznaną przez Index Fungorum nazwę nadał mu w 1958 r. Jacques Boidin.
Synonimy.:
Polską nazwę zaproponował Władysław Wojewoda w 2003 r.
Morfologia.
Rozpostarty, ściśle przylegający do podłoża, o okrągłym lub zbliżonym do okrągłego kształcie i średnicy 3–10 mm. Powierzchnia brodawkowata i nieregularnie bulwiasta, czerwona do czerwonawo-brązowej, w stanie dojrzałym białawo oprószona. Brzeg w większości przypadków niezróżnicowany, czasami białawy. Konsystencja jędrna, po wysuszeniu twarda.
System strzępkowy monomityczny, wszystkie strzępki ze sprzążkami, gęsto rozgałęzione i splecione, te przy podłożu o szerokości 3–4 µm, brązowe i nie pęczniejące w KOH. Strzępki z głównej części owocnika szkliste, pęczniejące mniej więcej do szerokości 5–8 µm lub nawet więcej, często z ziarnistą warstwą kryształów na powierzchni. Strzępki hymenium o szerokości 2–3 µm, cienkościenne, nie pęczniejące. Cystydy dwojakiego rodzaju:
Podstawki maczugowate, 40–50 × 5–6 µm, z 4 sterygmami i sprzążką bazalną. Ich część bazalna jest przedłużona i spleciona, co utrudnia obserwację pojedynczych całych podstawek. Zarodniki w przybliżeniu kiełbaskowate, 7–9 × 2,5–3 µm, w masie bladoczerwone.
Występowanie.
Powłocznica czerwonawa występuje w Ameryce Północnej, Europie i Azji. W Polsce W. Wojewoda w 2003 r. przytoczył tylko dwa stanowiska, obydwa w Międzyrzeczu Podlaskim i obydwa już historyczne. Jedno z nich podał Giacomo Bresàdola w 1903 r., drugie Bogumir Eichler w 1904 r. (jako "Stereum rufum"). Według W. Wojewody rozprzestrzenienie tego gatunku i stopień jego zagrożenia w Polsce nie są znane. Bardziej aktualne stanowiska podaje internetowy atlas grzybów. Zaliczona w nim jest do gatunków zagrożonych i wartych objęcia ochroną.
Nadrzewny grzyb saprotroficzny. Występuje na gałęziach topoli osiki.

</doc>
<doc id="5276089" url="https://pl.wikipedia.org/wiki?curid=5276089" title="Peniophora rufa">
Peniophora rufa



</doc>
<doc id="5276090" url="https://pl.wikipedia.org/wiki?curid=5276090" title="Stereum rufum">
Stereum rufum



</doc>
<doc id="5276094" url="https://pl.wikipedia.org/wiki?curid=5276094" title="Stanisław Muszyński">
Stanisław Muszyński

Stanisław Muszyński (ur. 1936, zm. 31 sierpnia 2021) – polski agronom, prof. dr hab.
Życiorys.
W 1958 ukończył studia w Szkole Głównej Gospodarstwa Wiejskiego w Warszawie. Obronił pracę doktorską, następnie uzyskał stopień doktora habilitowanego. W 1991 nadano mu tytuł profesora w zakresie nauk rolniczych.
Został zatrudniony w Katedrze Fizjologii Roślin na Wydziale Rolniczym Szkole Głównej Gospodarstwa Wiejskiego.
Zmarł 31 sierpnia 2021.

</doc>
<doc id="5276101" url="https://pl.wikipedia.org/wiki?curid=5276101" title="Powłocznica świerkowa">
Powłocznica świerkowa

Powłocznica świerkowa ("Peniophora pithya" (Pers.) J. Erikss.) – gatunek grzybów z rodziny powłocznicowatych ("Peniophoraceae").
Systematyka i nazewnictwo.
Pozycja w klasyfikacji według Index Fungorum: "Peniophora, Peniophoraceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1822 r. Christiaan Hendrik Persoon nadając mu nazwę "Thelephora pithya". Obecną, uznaną przez Index Fungorum nazwę nadał mu w 1958 r. Jacques Boidin.
Synonimy:
Polską nazwę zaproponował Władysław Wojewoda w 2000 r.
Morfologia.
O średnicy do 15 (25) cm, rozpostarty, z wiekiem o odstającym brzegu. Powierzchnia woskowata, liliowa, różowoszara, szaroniebieska, oprószona. Miąższ szary. Zapach przyjemny, brak wyraźnego smaku. Zarodniki w masie białe, o wymiarach 9–12 × 2,3–3,8 µm, w kształcie banana.
Rozróżnienie go od niektórych innych gatunków powłocznic możliwe jest tylko badaniami mikroskopowymi.
Występowanie.
Powłocznica świerkowa występuje w Ameryce Północnej i Południowej, Europie i Azji. Najwięcej stanowisk podano w Europie. W Polsce W. Wojewoda w 2003 r. przytoczył tylko trzy stanowiska, w tym jedno dawne. Znajduje się na "Czerwonej liście roślin i grzybów Polski". Ma kategorię E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia.
Nadrzewny grzyb saprotroficzny. Występuje w lasach i zaroślach, głównie na drewnie iglastym.

</doc>
<doc id="5276102" url="https://pl.wikipedia.org/wiki?curid=5276102" title="Peniophora pithya">
Peniophora pithya



</doc>
<doc id="5276106" url="https://pl.wikipedia.org/wiki?curid=5276106" title="Real Love (album Oh My Girl)">
Real Love (album Oh My Girl)

Real Love – drugi koreański album studyjny południowokoreańskiej grupy Oh My Girl, wydany 28 marca 2022 roku przez wytwórnię WM Entertainment i dystrybuowany przez Kakao M. Płytę promował singel o tym samym tytule. Ukazał się w trzech edycjach: dwóch fizycznych („Drawing ver.” i „Photography ver.”) oraz cyfrowej. Sprzedał się w nakładzie egzemplarzy w Korei Południowej (stan na kwiecień 2022).

</doc>
<doc id="5276107" url="https://pl.wikipedia.org/wiki?curid=5276107" title="Real Love">
Real Love



</doc>
<doc id="5276111" url="https://pl.wikipedia.org/wiki?curid=5276111" title="Krajowa Szkoła Koronkarska w Bobowej">
Krajowa Szkoła Koronkarska w Bobowej

Krajowa Szkoła Koronkarska w Bobowej – szkoła działająca w latach 1899–1912 w Bobowej.
Historia.
Pod koniec XIX wieku na terenie Galicji działo kilka szkół zajmujących się rękodziełem. Między innymi: działająca od 1883 roku szkoła koronkarska w Zakopanem, Szkoła koronkarska w Starym Sączu (otwarta jako Krajowa Szkoła Koronkarska 16 listopada 1887 roku w Muszynie i przeniesiona w 1895 roku do Starego Sącza), Szkoła koronkarska w Kańczudze, szkoła haftów w Krakowie, szkoła koronkarska w Przemyślu prowadzona przez siostry Miłosierdziai inne.
Już w październiku 1887 roku podjęto decyzję o zorganizowaniu w Bobowej półrocznego kursu koronkarskiego. Szkołę koronkarską otwarto dopiero 15 października 1899 roku. Początkowo zapisało się 25 dziewcząt, większość z Bobowej, a trzy z sąsiednich miejscowości. Szkola pracowała w systemie jednozmianowym od 8 do 14–tej. Kierowniczką szkoły była Zofia Matecka. Pierwszym kuratorem szkoły był lekarz Wincenty Wróblewski. Kolejnymi kuratorami byli: Edmund Górski, ks. Antoni Mamak, Bolesław Wieniawa Długoszowski (1843–1912). W 1900 roku kuratorem szkoły był starosta Wiktor Sas Tustanowski, a jego zastępcą właściciel Siedlisk pod Bobową Maciej Mączyński. 
Z pisma burmistrza Bobowej Jana Magiery opublikowanego w prasie w 1901 roku dowiadujemy się, że gmina nie tylko wspomagała szkołę finansowo, ale również bezpłatnie udostępniła jej pomieszczenia. W 1902 roku szkoła otrzymała stypendium przemysłowe dla uczniów wynoszące 300 koron. Od 1906 roku nauczycielką i kierowniczką szkoły była żona burmistrza miasta Helena Rzeczycka Dzikiewiczowa. 
W 1906 roku kuratorem został miejscowy proboszcz Antoni Mamak, który wcześniej odradzał dziewczętom naukę w szkole, zachęcając je do "„pójścia do służby”. W 1912 roku szkoła została zamknięta, chociaż szkolne kroniki prowadzone przez Antoniego Stanka jako datę likwidacji szkoły podają rok 1927
Za jej spadkobiercę uważa się działającą od 1949 Publiczną Dokształcającą Szkołę Zawodową przemianowaną na Zespół Szkół Zawodowych im. Stanisława Wyspiańskiego w Bobowej. W 1999 roku w szkole zostały zlikwidowane klasy koronkarskie z powodu braku chętnych do nauki tego zawodu.

</doc>
<doc id="5276113" url="https://pl.wikipedia.org/wiki?curid=5276113" title="Okręg wyborczy Vale of Glamorgan">
Okręg wyborczy Vale of Glamorgan

Okręg wyborczy Vale of Glamorgan powstał w 1983 roku i wysyła do brytyjskiej Izby Gmin jednego deputowanego. Okręg obejmuje głównie tereny wiejskie wzdłuż południowego wybrzeża Walii, położone na południowy zachód od Cardiff. Głównym miastem w okręgu jest Barry.

</doc>
<doc id="5276119" url="https://pl.wikipedia.org/wiki?curid=5276119" title="Starodub (ujednoznacznienie)">
Starodub (ujednoznacznienie)



</doc>
<doc id="5276124" url="https://pl.wikipedia.org/wiki?curid=5276124" title="Zbroja pikinierska">
Zbroja pikinierska



</doc>
<doc id="5276125" url="https://pl.wikipedia.org/wiki?curid=5276125" title="Zbroja landsknechtowska">
Zbroja landsknechtowska



</doc>
<doc id="5276126" url="https://pl.wikipedia.org/wiki?curid=5276126" title="Proces izentalpowy">
Proces izentalpowy



</doc>
<doc id="5276131" url="https://pl.wikipedia.org/wiki?curid=5276131" title="Chropiatka pędzelkowata">
Chropiatka pędzelkowata

Chropiatka pędzelkowata ("Thelephora penicillata" (Pers.) Fr.) – gatunek grzybów z rodziny chropiatkowatych ("Thelephoraceae").
Systematyka i nazewnictwo.
Pozycja w klasyfikacji według Index Fungorum: "Thelephora, Thelephoraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go w 1797 r. Christiaan Hendrik Persoon, nadając mu nazwę "Merisma penicillatum". Obecną, uznaną przez Index Fungorum nazwę nadał mu w 1821 r. Elias Fries.
Ma 23 synonimy. Niektóre z nich:
Nazwy polskie: pleśniak pędzelkowaty (Franciszek Błoński 1889), chropiatka piórowata (Władysław Wojewoda 1999), chropiatka pędzelkowata (W. Wojewoda 2003).
Morfologia.
Krótkotrwały, wachlarzowaty przypominający rozetę, tworzony nisko na dnie lasu. Ma szerokości od 4 do 15 cm, a pojedyncze kolce osiągają długość od 2 do 7 cm. Barwa fioletowobrązowa u nasady i biała lub kremowa w kierunku rozgałęzionych i spiczastych końcówek. Starsze owocniki brązowieją od środka. Zapach ziemisty, ale słaby, smak łagodny, nie charakterystyczny.
Strzępki tramy monomityczne, zwykle o szerokości 4–7 µm, ze sprzążkami. Zarodniki kanciasto-elipsoidalne, 7–10 × 5–7 µm z nieregularnymi brodawkami, w masie fioletowobrązowe.
Występowanie.
Chropiatka pędzelkowata występuje w Ameryce Północnej, Europie i Azji. Najwięcej stanowisk podano w Europie. W Polsce W. Wojewoda w 2003 r. przytoczył kilkanaście stanowisk. Znajduje się na "Czerwonej liście roślin i grzybów Polski". Ma kategorię V – gatunek narażony, który zapewne w najbliższej przyszłości przesunie się do kategorii wymierających, jeśli nadal będą działać czynniki zagrożenia. Bardziej aktualne stanowiska podaje internetowy atlas grzybów.
Grzyb mykoryzowy, ale prawdopodobnie może żyć także jako saprotrof, czerpiąc składniki z rozkładającego się drewna, liści i igieł. Występuje w liściastych lasach na leżących na ziemi liściach i martwych gałęziach drzew, notowany także na pniu świerka. Owocniki pojawiają się od późnego lata do końca jesieni, najczęściej pod świerkami.

</doc>
<doc id="5276132" url="https://pl.wikipedia.org/wiki?curid=5276132" title="Thelephora penicillata">
Thelephora penicillata



</doc>
<doc id="5276134" url="https://pl.wikipedia.org/wiki?curid=5276134" title="Ligat ha’Al (2000/2001)">
Ligat ha’Al (2000/2001)

Ligat ha’Al 2000/2001 (hebr. "ליגת העל" albo zwana "Izraelską Ekstraklasą" lub ze względów sponsorskich "Ligat Pelephone") – 
była 2. edycją najwyższej klasy rozgrywkowej piłki nożnej w Izraelu pod tą nazwą. 
Brało w niej udział 12 drużyn, które w okresie od 12 sierpnia 2000 do 26 maja 2001 rozegrały w dwóch rundach 38 kolejek meczów. 
Obrońcą tytułu była drużyna Hapoel Tel Awiw.
Mistrzostwo po raz szósty w historii zdobyła drużyna Maccabi Hajfa.

</doc>
<doc id="5276135" url="https://pl.wikipedia.org/wiki?curid=5276135" title="Sławomir Owczarek">
Sławomir Owczarek

 Sławomir Paweł Owczarek (ur. 6 grudnia 1963 w Wieluniu) – generał dywizji Wojska Polskiego; dowódca 5 Pułku Artylerii w latach 2007–2013; Inspektor Rodzajów Wojsk Dowództwa Generalnego Rodzajów Sił Zbrojnych od 2017. 
Przebieg służby wojskowej.
Sławomir Owczarek ukończył Wyższą Szkołę Oficerską Wojsk Rakietowych i Artylerii w Toruniu i mianowany został na pierwszy stopień oficerski podporucznika. W 1987 rozpoczął zawodową służbę w 20 pułku przeciwpancernym w Pleszewie, gdzie objął stanowisko dowódcy plutonu. W roku 1990 wyznaczony na dowódcę baterii. W 1993 został skierowany na studia w Akademii Obrony Narodowej. W 1995 po ukończeniu studiów został skierowany do Wrocławia, gdzie rozpoczął służbę na stanowisku starszego oficera w szefostwie Wojsk Rakietowych i Artylerii Śląskiego Okręgu Wojskowego. W 2001 wyznaczony został na stanowisko dowódcy dywizjonu w 23 Brygadzie Artylerii w Bolesławcu. W latach 2002–2003 pełnił służbę na stanowisku szefa wydziału w PKW Syria w misji pokojowej UNDOF na Wzgórzach Golan. 1 listopada 2005 został wyznaczony na stanowisko szefa sztabu 23 BA. 
W 2006 rozpoczął podyplomowe studia operacyjno – strategiczne w Akademii Obrony Narodowej, po ukończeniu których objął funkcję dowódcy 5 Pułku Artylerii w Sulechowie. W 2007 został mianowany na stopień pułkownika. W latach 2010–2011 uczestniczył w realizacji zadań w ramach VIII zmiany PKW w Afganistanie na stanowisku zastępcy dowódcy kontyngentu po których do roku 2013 dowodził 5 pułkiem artylerii. W tym samym roku został skierowany na podyplomowe studia polityki obronnej w AON. W 2014 objął obowiązki szefa oddziału szkolenia – zastępcy szefa zarządu Wojsk Rakietowych i Artylerii Inspektoratu Wojsk Lądowych Dowództwa Generalnego Rodzajów Sił Zbrojnych. Od 1 grudnia 2015 sprawował służbę na stanowisku szefa zarządu Wojsk Rakietowych i Artylerii IWL DG RSZ.
29 listopada 2016 postanowieniem prezydenta Rzeczypospolitej Polskiej z dnia 21 listopada 2016 nominowany był na stopień generała brygady. Akt mianowania odebrał z rąk prezydenta Rzeczypospolitej Polskiej Andrzeja Dudy. 3 lipca 2017 decyzją Ministra Obrony Narodowej wyznaczony został na stanowisko Inspektora Rodzajów Wojsk DG RSZ. 1 marca 2020 awansowany na stopień generała dywizji. Akt mianowania został mu wręczony przez prezydenta RP Andrzeja Dudy w trakcie obchodów Narodowego Dnia Pamięci „Żołnierzy Wyklętych”.

</doc>
<doc id="5276136" url="https://pl.wikipedia.org/wiki?curid=5276136" title="Okręg wyborczy South West Wiltshire">
Okręg wyborczy South West Wiltshire

Okręg wyborczy South West Wiltshire powstał w 2010 roku i wysyłał do brytyjskiej Izby Gmin jednego deputowanego. Obejmuje rzadko zaludnione tereny wiejskie w południowo-zachodniej części hrabstwa Wiltshire.

</doc>
<doc id="5276138" url="https://pl.wikipedia.org/wiki?curid=5276138" title="Kamienny pielgrzym">
Kamienny pielgrzym



</doc>
<doc id="5276140" url="https://pl.wikipedia.org/wiki?curid=5276140" title="Al Arbour">
Al Arbour

Al Arbour, właśc. Alger Joseph Arbour (ur. 1 listopada 1932 w Greater Sudbury, zm. 28 sierpnia 2015 w Sarasocie) – kanadyjski hokeista grający na pozycji obrońcy, trener, działacz hokejowy.
Jeden z najbardziej utytułowanych ludzi w historii hokeja na lodzie. Reprezentował barwy: Windsor Spitfires, Detroit Hettche, Washington Lions, czterokrotnie Edmonton Flyers (dwukrotny zdobywca Lester Patrick Cup), Sherbrooke Saints, Detroit Red Wings (zdobywca Pucharu Stanleya), Quebec Aces, Chicago Blackhawks (zdobywca Pucharu Stanleya), Toronto Maple Leafs (dwukrotny zdobywca Pucharu Stanleya), trzykrotnie Rochester Americans (dwukrotny zdobywca Pucharu Caldera) oraz St. Louis Blues. Jest wraz z wieloletnim klubowym kolegą, Edem Litzenbergerem, jednym z 11 zawodników, którzy zdobyli dwukrotnie z rzędu Puchar Stanleya z dwoma różnymi klubami, a także jednym z 11 zawodników, którzy zdobyli Puchar Stanleya z trzema różnymi klubami. Był jednym z niewielu zawodników grających w okularach, a także z ostatnich zawodników grających w nich w lidze NHL. Arbour był także znany z tego, iż kładł się przed bramkarzem w celu blokowania strzałów zawodników drużyn przeciwnych na bramkę swoim ciałem.
Jako trener dwukrotnie prowadził St. Louis Blues oraz trzykrotnie New York Islanders (czterokrotny zdobywca Pucharu Stanleya). Zajmuje 6. miejsce względem liczby prowadzonych meczów w roli trenera (1607 meczów): za Scottym Bowmanem, Barrym Trotzem, Joelem Quenneville’em, Paulem Maurice’em oraz Lindym Ruffem, a także 5. miejsce względem liczby wygranych meczów w roli trenera (782 wygrane mecze): za Scottym Bowmanem, Joelem Quenneville’em, Barrym Trotzem i Kenem Hitchcockiem.
Był także nagradzany indywidualnie: zdobywca Jack Adams Award, członek Hockey Hall of Fame (1996), członek Galerii Sław New York Islanders (1997) oraz członek Nassau County Sports Hall of Fame (2000).
Jako działacz był w latach 1986–1988 wiceprezesem ds. rozwoju zawodników w New York Islanders.
Kariera.
Al Arbour karierę sportową rozpoczął w 1949 roku w występującym w lidze OHA-Jr. Windsor Spitfires, w którym grał do 1953 roku, grając równocześnie na wypożyczeniach w: występującym w lidze IHL Detroit Hettche (1949–1950), występującym w lidze EAHL Washington Lions (1952) oraz w występującym w lidze WHL Edmonton Flyers (1953 – zdobywca Lester Patrick Cup 1953). Następnie w sezonie 1953/1954 był zawodnikiem w występującym w lidze QHL Sherbrooke Saints, po czym jeszcze w tym samym sezonie został zawodnikiem występującego w lidze NHL Detroit Red Wings, z którym zdobył pierwszy w swojej karierze Puchar Stanleya, po wygranej rywalizacji 4:3 z Montreal Canadiens. Jednak z powodu zbyt silnej wówczas konkurencji z drużynie "Czerwonych Skrzydeł", grał na wypożyczeniach: trzykrotnie w występującym w lidze WHL Edmonton Flyers (1954–1955, 1955–1956, 1956–1957 – zdobywca Lester Patrick Cup 1955) oraz w występującym w lidze QHL Quebec Aces (1954–1955), aż w sezonie 1957/1958 stał się podstawowym zawodnikiem drużyny "Czerwonych Skrzydeł".
Po sezonie 1957/1958 został zawodnikiem Chicago Black Hawks, z którym w sezonie 1960/1961 zdobył swój drugi w karierze Puchar Stanleya, po wygranej rywalizacji 4:2 w finale ze swoim byłym klubem, Detroit Red Wings. Po sezonie 1960/1961, w latach 1961–1966 reprezentował barwy Toronto Maple Leafs, z którym dwukrotnie zdobył Puchar Stanleya (1962, 1964), a także grał na trzykrotnie najpierw na wypożyczeniu, a od sezonu 1966/1967, na zasadzie wolnego transferu, w występującym w lidze AHL Rochester Americans, z którym dwukrotnie zdobył Puchar Caldera (1965, 1966).
6 czerwca 1967 roku został wybrany przez władze klubu ligi NHL, St. Louis Blues, w 5 rundzie draftu NHL z numerem 30. Wkrótce został pierwszym w historii klubu kapitanem, z którym trzykrotnie dotarł do finału Pucharu Stanleya (1968, 1969, 1970), które wszystkie drużyna "Niebieskich" przegrała 0:4 kolejno: dwukrotnie z Montreal Canadiens oraz z Boston Bruins. Po sezonie 1970/1971 Arbour zakończył karierę sportową.
Łącznie w lidze OHA-Jr., w fazie zasadniczej rozegrał 145 meczów, w których zdobył 40 punktów (17 goli, 23 asysty) oraz spędził 205 minut na ławce kar, natomiast w fazie play-off rozegrał 1 mecz, w lidze IHL, w fazie zasadniczej rozegrał 33 mecze, w których zdobył 22 punkty (14 goli, 8 asyst) oraz spędził 10 minut na ławce kar, natomiast w fazie play-off rozegrał 3 mecze, w których spędził 4 minuty na ławce kar, w lidze EAHL, w fazie zasadniczej rozegrał 4 mecze, w których zdobył 2 punkty (2 asysty), w lidze WHL, w fazie zasadniczej rozegrał 143 mecze, w których zdobył 37 punktów (10 goli, 27 asyst) oraz spędził 174 minuty na ławce kar, natomiast w fazie play-off rozegrał 18 meczów, w których zdobył 5 punktów (5 asyst) oraz spędził 14 minut na ławce kar, w lidze QHL, w fazie zasadniczej rozegrał 39 meczów, w których zdobył 13 punktów (5 goli, 8 asyst) oraz spędził 79 minut na ławce kar, natomiast w fazie play-off rozegrał 6 meczów, w których spędził 4 minuty na ławce kar, w lidze NHL, w fazie zasadniczej rozegrał 626 meczów, w których zdobył 70 punktów (12 goli, 58 asyst) oraz spędził 617 minut na ławce kar, natomiast w fazie play-off rozegrał 86 meczów, w których zdobył 9 punktów (1 gol, 8 asyst) oraz spędził 92 minuty na ławce kar, natomiast w lidze AHL, w fazie zasadniczej rozegrał 324 mecze, w których zdobył 101 punktów (15 goli, 86 asyst) oraz spędził 381 minut na ławce kar, natomiast w fazie play-off rozegrał 39 meczów, w których zdobył 7 punktów (1 gol, 6 asyst) oraz spędził 42 minuty na ławce kar.
Kariera trenerska.
Wczesna kariera.
Al Albour jeszcze w trakcie kariery sportowej rozpoczął karierę trenerską. W 1967 roku został trenerem uniwersyteckiej drużyny hokejowej z University of Iowa w Iowa City, Iowa Hawkeyes, w którym zaliczył rekord 50% wygranych meczów. W 1970 roku zastąpił Scotty’ego Bowmana na stanowisku trenera swojego klubu, St. Louis Blues, zostając tym samym grającym trenerem drużyny "Niebieskich". Jednak jeszcze w trakcie sezonu 1970/1971 został zastąpiony przez Scotty’ego Bowmana. Po sezonie 1970/1971 ponownie został trenerem drużyny "Niebieskich", zastępując na tym stanowisku Billa McCreary’ego, jednak 1972 roku został zwolniony z powodu słabego początku sezonu 1972/1973 (2 zwycięstwa, 5 remisów, 6 porażek) oraz zastąpiony przez Jeana-Guya Talbota.
New York Islanders (1973–1986).
Po sezonie 1972/1973 menedżer generalny New York Islanders, Bill Torrey powołał Arboura na stanowisko trenera drużyny "Wyspiarzy". W sezonie 1973/1974 roku klub pod wodzą Arboura ponownie zajął ostatnie 8. miejsce w Dywizji Wschodniej, jednak w porównaniu z sezonem 1972/1973 klub stracił 182 goli (100 goli mniej) oraz zdobył 56 punktów (30 punktów więcej). Wkrótce obrońca lokalnego rywala drużyny "Wyspiarzy" – New York Rangers, Brad Park, po tym jak "Wyspiarze" w sezonie 1973/1974 po raz pierwszy wygrał mecze z klubami z innych miast, stwierdził: „Mają system. Wyglądają jak drużyna hokejowa”.
W sezonie 1974/1975 drużyna Wyspiarzy z 88 punktami zajęła 3. miejsce w Dywizji Patrick, dzięki czemu po raz pierwszy w swojej historii awansowała do fazy play-off ligi NHL. W pierwszej rundzie wygrała rywalizację 2:1 (3:2, 3:8, 4:3 p.d.) z New York Rangers, w ćwierćfinale wygrała rywalizację 4:3 (4:5, 1:3, 4:6, 3:1, 4:2, 4:1, 1:0) z Pittsburgh Penguins (po raz drugi w historii sportu, po raz pierwszy od 1942 roku, drużyna wygrywa rywalizację w fazie play-off, przy stanie przegranej 3:0). W półfinale przegrała rywalizację 4:3 (0:4, 4:5 p.d., 0:1, 4:3 p.d., 5:1, 2:1, 1:4) z obrońcą i późniejszym zdobywcą Pucharu Stanleya, Philadelphią Flyers, kończąc tym samym sezon 1974/1975.
Po dwóch przegranych rywalizacjach w półfinałach z Montrealem Canadiens w sezonie 1975/1976 (1:4) oraz w sezonie 1976/1977 (2:4), oraz w ćwierćfinale z Toronto Maple Leafs (3:4 – zwycięski gol Lanny’ego McDonalda w 4. minucie dogrywki, w 7. meczu) w sezonie 1977/1978, w sezonie 1978/1979 drużyna "Wyspiarzy" udanie zaliczyła fazę zasadniczą (1. miejsce w Dywizji Patrick z 116 punktami), w ćwierćfinale wygrała rywalizację 4:0 z Chicago Blackhawks, jednak w półfinale przegrała rywalizację 4:2 z lokalnym rywalem, New York Rangers, kończąc tym samym sezon 1978/1979, natomiast Arbour otrzymał nagrodę Jack Adams Award, przeznaczoną dla najlepszego trenera sezonu w lidze NHL.
W sezonie 1979/1980, drużyna "Wyspiarzy" zajęła 2. miejsce w Dywizji Patrick z 91 punktami, a po przybyciu do drużyny "Wyspiarzy" Butcha Goringa, w 12 ostatnich meczach, nie przegrała żadnego z nich, natomiast 24 maja 1980 roku, po wygraniu 5:4 po dogrywce z Pliladelphią Flyers oraz wygraniu rywalizacji 4:2 (4:3 p.d., 3:8, 6:2, 5:2, 3:6, 5:4 p.d.), w finale Pucharu Stanleya, drużyna "Wyspiarzy" po raz pierwszy w swojej historii zdobyła te trofeum. Później drużyna "Wyspiarzy" jeszcze trzykrotnie z rzędu zdobyła Puchar Stanleya (1981, 1982, 1983), natomiast w sezonie 1983/1984 została zdetronizowana, po przegranej rywalizacji 4:1 w finale z Edmonton Oilers, z Wayne’em Gretzkym na czele, przerywając tym samym rekord 19 wygranych rywalizacji w fazie play-off (rekord lig NBA, NFL, NHL oraz MLB). Od tego momentu żadna drużyna z lig NBA, NFL, NHL oraz MLB nie zdobyła mistrzostwa czterokrotnie z rzędu (najbliżej powtórzenia tego wyczynu była drużyna baseballowa ligi MLB, New York Yankees w sezonie 2001, jednak przegrała rywalizację 4:3 w finale World Series 2001 z Arizoną Diamondbacks).
Po sezonie 1985/1986 Arboura odszedł z funkcji trenera drużyny "Wyspiarzy" (jego następcą został Terry Simpson), przyjmując funkcję wiceprezesa ds. rozwoju zawodników w New York Islanders, którym był do 1988 roku.
New York Islanders (1988–1994).
Po nieudanym początku sezonu 1988/1989, menedżer generalny New York Islanders, Bill Torrey zwolnił Terry’ego Simpsona, czym samym Arbour ponownie został trenerem drużyny "Wyspiarzy", jednak nie był w stanie już nawiązać do czasów z początku lat 80. (większość zawodników z tego okresu już nie grała w klubie), zajmując ostatnie, 6. miejsce w Dywizji Patrick, nie awansując tym samym po raz pierwszy od 1975 roku do fazy play-off ligi NHL. W sezonie 1989/1990, drużyna "Wyspiarzy" w półfinale Dywizji przegrała rywalizację 4:1 (4:1, 4:3 p.d., 1:2 p.d., 1:4, 5:2) z lokalnym rywalem, New York Rangers, natomiast w sezonach 1990/1991 oraz 1991/1992 nie awansowała do fazy play-off ligi NHL. W sezonie 1992/1993 przegrała w finale Konferencji Księcia Walii rywalizację 4:1 z późniejszym zdobywcą Pucharu Stanleya, Montrealem Canadiens (w półfinale Dywizji z Washington Capitals, gwiazda drużyny "Wyspiarzy", Pierre Turgeon, został poważnie kontuzjowany po uderzeniu zawodnika drużyny przeciwnej, Dale’a Huntera, w wyniku czego potrzebne były zmiany na rywalizację w finale Dywizji z faworyzowanym Pittsburgh Penguins, której ówczesną gwiazdą był Mario Lemieux, jednak drużyna "Wyspiarzy" wygrała rywalizację 4:3 (3:2, 0:3, 1:3, 6:5, 3:6, 7:5, 4:3 p.d.)). W sezonie 1993/1994 przegrali rywalizację 4:0 (6:0, 6:0, 5:1, 5:2) z późniejszym zdobywcą Pucharu Stanleya, New York Rangers, po czym Arbour przeszedł na emeryturę.
Za swoje osiągnięcia w 1996 roku został włączony do Hockey Hall of Fame, 25 stycznia 1997 roku do Galerii Sław New York Islanders, natomiast w 2000 roku do Nassau County Sports Hall of Fame.
Powrót z emerytury.
3 listopada 2007 roku, Al Arbour w wieku 75 lat, wróćił na ławkę trenerską New York Islanders na mecz domowy z Pittsburgh Penguins, by zastąpić w jednym meczu ówczesnego trenera drużyny "Wyspiarzy", Teda Nolana, prowadząc tym samym swój 1500. mecz w fazie zasadniczej w drużynie "Wyspiarzy" oraz będąc tym samym najstarszym trenerem w historii ligi NHL. Mecz zakończył się wygraną drużyny "Wyspiarzy" 3:2, Arbiur tym samym odniósł 739. zwycięstwo w fazie zasadniczej jako trener drużyny "Wyspiarzy".
Łącznie w lidze NHL, w fazie zasadniczej prowadził 1607 meczów (782 zwycięstwa, 248 remisów, 577 porażek), natomiast w fazie play-off prowadził 201 meczów (118 zwycięstw, 83 porażki).
Życie prywatne.
Al Arbour miał żonę Claire i czwórkę dzieci, z którymi mieszkał w Longboat Key, stanie Floryda, ponadto wraz z żoną utrzymywał letni domek w Greater Sudbury. W 2015 roku leczył chorobę Parkinsona oraz demencję w Sarasocie, stanie Floryda, po czym ostatecznie trafił do tamtejszego hospicjum, w którym zmarł 28 sierpnia 2015 roku.

</doc>
<doc id="5276141" url="https://pl.wikipedia.org/wiki?curid=5276141" title="Mark Stone">
Mark Stone

Mark Stone (ur. 13 maja 1992 w Winnipeg) – kanadyjski hokeista grający na pozycji napastnika (lewego skrzydłowego), reprezentant kraju. Jeden z najlepszych dwukierunkowych napastników w lidze NHL.
Kariera.
Brandon Wheat Kings.
Mark Stone karierę sportową rozpoczął w występującym w lidze Manitoba U-18 'AAA' Hockey League Winnipeg Thrashers, z którym brał udział w Teles Cup 2008, po czym w 2008 roku został zawodnikiem występującego w lidze WHL Brandon Wheat Kings. W sezonie 2008/2009 w fazie zasadniczej rozegrał 56 meczów, w których zdobył 39 punktów (17 goli, 22 asysty) oraz spędził 27 minut na ławce kar, natomiast w fazie play-off rozegrał 12 meczów, w których zdobył 4 punkty (1 gol, 3 asysty) oraz spędził 4 minuty na ławce kar, ponadto zajął 12. miejsce w rankingu debiutantów ligi WHL. W sezonie 2009/2010 z powodu wstrząsu mózgu oraz kontuzji kciuka, w fazie zasadniczej rozegrał zaledwie 39 meczów, w których zdobył 28 punktów (11 goli, 17 asyst) oraz spędził 25 minut na ławce kar, natomiast w fazie play-off rozegrał 15 meczów, w których zdobył 4 punkty (1 gol, 3 asysty) oraz spędził 4 minuty na ławce kar, co miało wpływ na miejsce w drafcie NHL 2010, w którym został wybrany w szóstej rundzie z numerem 178 przez władze Ottawa Senators, został rozpoznany jako silny napastnik ze słabą jazdą na łyżwach. W fazie play-off "Królowie Pszenicy" przegrali w finale Konferencji Wschodniej rywalizację 4:1 z Calgary Hitmen (zawodnikiem klubu był starszy brat Stone’a, Michael). Mimo tego wystąpili w Memorial Cup 2010, którego byli gospodarzem. W finale turnieju, rozegranym 23 maja 2010 roku na Westman Place w Brandon przegrali z Windsor Spitfires 1:9.
We wrześniu 2010 roku brał udział w swoim pierwszym obozie treningowym Ottawa Senators, po czym wrócił do drużyny "Królów Pszenicy". W sezonie 2010/2011, w fazie zasadniczej rozegrał 71 meczów, w których zdobył 106 punktów (37 goli, 69 asyst) oraz spędził 28 minut na ławce kar, co dało mu 1. miejsce w klubie oraz 3. miejsce w klasyfikacji ligi WHL względem liczby zdobytych punktów, a także miejsce w drużynie gwiazd Konferencji Wschodniej WHL. W pierwszej rundzie fazy play-off "Królowie Pszenicy" przegrali rywalizację 4:2 z Medicine Hat Tigers, kończąc tym samym swoje zmagania w sezonie 2010/2011. Wkrótce wziął udział w swoim drugim obozie treningowym Ottawa Senators, a po podpisaniu 3-letniego kontraktu podstawowego wrócił do drużyny "Królów Pszenicy", w której został kapitanem, zastępując w tej funkcji Shayne'a Wiebe, który został zawodnikiem występującego w lidze AHL St. John’s IceCaps, natomiast nowym trenerem klubu został Cory Clouston, który był poprzednio trenerem Ottawa Senators (trenował Stone’a podczas pierwszego obozu treningowego w 2010 roku). Chwalił Stone’a za inteligencję oraz poprawę siły rdzenia w sezonie 2010/2011. W trakcie sezonu 2011/2012 został wybrany do składu drużyny WHL przeciwko drużynie rosyjskich zawodników U-20 podczas Subway Super Series 2011, w którym drużyna WHL wygrała rywalizację 30:26 (0:2, 4:5 – 1:2 po serii rzutów karnych), 10:7, 6:3, 5:2, 5:7 – asysta, zawodnik meczu). W grudniu 2011 roku Stone został wybrany do grona 16 nominowanych do nagrody H. L. (Krug) Crawford Memorial Award za doskonałość sportową w południowo-zachodniej Manitobie.
W sezonie 2011/2012, w którym w fazie zasadniczej rozegrał 66 meczów, w których zdobył 123 punkty (41 goli, 82 asysty) oraz spędził 22 minuty na ławce, natomiast w fazie play-off rozegrał 8 meczów, w których zdobył 6 punktów (2 gole, 4 asysty) oraz spędził 6 minut na ławce kar, zdobył Brad Hornung Trophy, nagrodę dla najbardziej wysportowanego zawodnika ligi WHL oraz wybrany do "Drużyny Gwiazd Konferencji Wschodniej WHL", a po zakończeniu sezonu 2011/2012 odszedł z klubu.
Ottawa Senators.
20 kwietnia 2012 roku władze klubu ligi NHL, Ottawa Senators ogłosiły o dołączeniu Stone’a do drużyny "Senatorów", w brwach której 21 kwietnia 2012 roku zadebiutował w lidze NHL, w 5 meczu rywalizacji pierwszej rundy fazy play-off, u siebie z New York Rangers (2:0 – asysta Stone’a i Filipa Kuby w 9. minucie przy golu Jasona Spezzy na 1:0). Jednak z powodu zbyt silnej konkurencji w drużynie "Senatorów" w latach grał dwukrotnie na wypożyczeniu (2012–2013, 2013–2014) w filialnym klubie Ottawa Senators: w występującym w lidze AHL Binghamton Senators. 6 marca 2013 roku zadebiutował w sezonie zasadniczym ligi NHL, w przegranym 4:5 meczu domowym z Toronto Maple Leafs, natomiast swojego pierwszego gola w lidze NHL zdobył 4 stycznia 2014 roku w wygranym 4:3 po dogrywce meczu domowym z Montreal Canadiens (gol w 14. minucie na 3:1 po pokonaniu bramkarza drużyny przeciwnej Careya Price'a. Łącznie w sezonie 2013/2014, w fazie zasadniczej rozegrał 19 meczów, w których zdobył 8 punktów (4 gole, 4 asysty) oraz spędził 4 minuty na ławce kar.
Natomiast w sezonie 2014/2015 był już podstawowym zawodnikiem drużyny "Senatorów", w której wraz z Mikiem Hoffmanem i Curtisem Lazarem stanowił o sile ofensywy. Świetna gra Stone’a spowodowała, że władze klubu 7 listopada 2014 roku ogłosiły o pozostaniu zawodnika w klubie co najmniej do końca sezonu 2014/2015. W fazie zasadniczej rozegrał 80 meczów, w których zdobył 64 punkty (26 goli, 38 asyst, najlepszy wynik wśród debiutantów ex aequo z Johnnym Gaudreau z Calgary Flames) oraz spędził 14 minut na ławce kar, a także wygrał klasyfikację tzw. "na wynos" (ang. "takeaway") – 98, co 23 kwietnia 2015 roku dało mu nominację do Calder Memorial Trophy, nagrody dla najlepszego debiutanta w lidze NHL (nagrodę zdobył Aaron Ekblad z Florida Panthers). 15 kwietnia 2015 roku, podczas domowego meczu pierwszej rundy fazy play-off z Montreal Canadiens (3:4) w starciu z zawodnikiem drużyny przeciwnej P.K. Subbanem, doznał złamania nadgarstka od slashingu (cięcie kijem), w wyniku czego P.K. Subban trafił na 5 minut na ławkę kar, jednak pomimo kontuzji Stone zagrał we wszystkich 6 meczach rywalizacji (2:4), w których zdobył 4 punkty (4 asysty) oraz spędził 2 minuty na ławce kar.
25 czerwca 2015 roku Stone przedłużył kontrakt z "Senatorami" o 3 lata o wartości 3 500 000 dolarów, przy czym dyrektor generalny klubu, Bryan Murray, nazwał Stone’a „jednym z lepszych graczy drużyny, jeśli nie jednym z najlepszych”.
W sezonie 2015/2016, w fazie zasadniczej rozegrał 75 meczów, w których zdobył 61 punktów (23 punkty, 38 asyst) oraz spędził 38 minut na ławce kar oraz był jednym z najlepszych zawodników, którzy 31 stycznia 2016 roku nie wystąpili w Meczu Gwiazd NHL. 30 marca 2016 roku w wygranym 2:1 meczu domowym z Winnipeg Jets, zawodnik drużyny przeciwnej, Dustin Byfuglien wykonał druzgocący test ciała Stone’owi, który zmusił go do natychmiastowego opuszczenia lodowiska w celu przeprowadzenia testów wstrząsu mózgu. Choć powrócił do gry w tym meczu, w pozostałych meczach sezonu 2015/2016 już nie zagrał.
W sezonie 2016/2017 rozegrał 71 meczów, w których zdobył 54 punkty (22 gole, 32 asysty) oraz spędził 25 minut na ławce kar, a także wygrał klasyfikację tzw. "na wynos" (ang. "takeaway") – 98 (po raz trzeci w rzędu), wyprzedzając o 13 Nicka Schmaltza z Chicago Blackhawks, natomiast w fazie play-off rozegrał 19 meczów, w których zdobył 8 punktów (5 goli, 3 asysty) oraz spędził 20 minut na ławce kar. sezon 2017/2018 mimo długiej przerwy w grze, spowodowanej kontuzją, Stone mógł zaliczyć do udanych (58 meczów, 62 punkty (20 goli, 42 asysty), 10 minut na ławce kar), jednak nie mógł dojść do porozumienia z władzami klubu, Stone złożył wniosek o arbitraż i ostatecznie kontrakt został przedłużony do końca sezonu 2018/2019, po czym mógł odejść z klubu jako wolny agent.
Vegas Golden Knights.
W 2019 roku, po długich spekulacjach i braku porozumienia z Ottawa Senators, wraz z Tobiasem Lindbergiem przeniósł się na zasadzie wymiany do Vegas Golden Knights w zamian za Erika Brannstroma, Oscara Lindberga oraz zawodnika wybranego w drugiej rundzie draftu NHL 2020. 8 marca 2019 roku, w celu pozostania w klubie, oficjalnie podpisał 8-letnie przedłużenie konktaktu o wartości 76 000 000 dolarów (w tym 48 000 000 dolarów premii za podpisanie umowy). Łącznie w sezonie 2018/2019, w fazie zasadniczej rozegrał 77 meczów, w których zdobył 73 punkty (33 gole, 40 asyst) oraz spędził 27 minut na ławce kar, a także wygrał klasyfikację tzw. "na wynos" (ang. "takeaway") – 122, natomiast w fazie play-off rozegrał 7 meczów, w których zdobył 12 punktów (6 goli, 6 asyst) oraz spędził 2 minuty na ławce kar. Za doskonałą dwustronną grę w fazie zasadniczej, 17 kwietnia 2019 roku wraz z Patricem Bergeronem z Boston Bruins oraz Ryanem O’Reillym z St. Louis Blues został nominowany do Frank J. Selke Trophy, nagrody na najlepszego napastnika ligi NHL. Nagrodę zdobył Ryan O’Reilly. 14 kwietnia 2019 roku w wygranym 6:3 meczu domowym z San Jose Sharks pierwszej rundy fazy play-off (3. mecz rywalizacji), po raz pierwszy w swojej karierze zdobył hat tricka (pierwszy hat trick w fazie play-off w historii klubu). Ostatecznie "Złoci Rycerze" przegrali rywalizację 4:3, kończąc tym samym swoje zmagania w sezonie 2018/2019.
13 stycznia 2021 roku został pierwszym w historii kapitanem Vegas Golden Knights.
5 lutego 2022 roku wystąpił w Meczu Gwiazd NHL.
Kariera reprezentacyjna.
Mark Stone grał w reprezentacji Kanady Zachodniej U-17 podczas World U-17 Hockey Challenge 2009 w Kanadzie, w którym rozegrał 6 meczów, w których zdobył 7 punktów (2 gole, 5 asyst), natomiast reprezentacja Kanady Zachodniej U-17 zakończyła rozgrywki na 4. miejsce.
Z reprezentacją Kanady U-20 wziął udział w mistrzostwach świata juniorów 2012 Elity w Kanadzie. Drużyna "Klonowego Liścia" rozpoczęła od wygranej 8:1 z reprezentacją Finlandii U-20, 26 grudnia 2011 roku w Rexall Place w Edmonton, w którym Stone zdobył hat tricka (2., 23., 44.minuta) oraz został zawodnikiem meczu swojej drużyny. Drużyna "Klonowego Liścia" zajęła 3. miejsce po wygranej 4:0 w meczu o 3. miejsce z reprezentacją Finlandii U-20 5 stycznia 2012 roku w Scotiabank Saddledome w Calgary, a Stone zaliczył asystę przy golu Quintona Howdena na 4:0, ustalającego wynik meczu. Łącznie na tym turnieju Stone rozegrał 6 meczów, w których zdobył 10 punktów (3 gole, 7 asyst) oraz spędził 2 minuty na ławce kar, dzięki czemu został uznany przez trenerów za jednego z trzech najlepszych kanadyjskich zawodników turnieju.
Natomiast z seniorską reprezentacją Kanady dwukrotnie uczestniczył w mistrzostwach świata. Na mistrzostwach świata 2016 Elity wraz z drużyną "Klonowego Liścia" zdobył mistrzostwo świata po wygranej w finale 2:0 z reprezentacją Finlandii 22 maja 2016 roku na CSKA Arena w Moskwie, a Stone na tym turnieju rozegrał 10 meczów, w których zdobył 10 punktów (4 gole, 6 asyst) oraz spędził 6 minut na ławce kar, a także 26 kwietnia 2019 roku został powołany na mistrzostwach świata 2019 Elity na Słowacji, podczas których 10 maja 2019 roku został mianowany następcą kapitana drużyny "Klonowego Liścia", Seana Couturiera. Na tym turnieju drużyna "Klonowego Liścia" przegrała w finale 3:1 z reprezentacją Finlandii 26 maja 2016 roku na Zimný štadión Ondreja Nepelu w Bratysławie, w wyniku czego zdobyła wicemistrzostwo świata, a Stone, który na turnieju rozegrał 10 meczów, w których zdobył 14 punktów (6 goli, 8 asyst) – 5. miejsce ex aequo z Anthonym Manthą, został wybrany MVP oraz do "Drużyny Gwiazd" turnieju.
Życie prywatne.
Mark Stone jest synem Roba i Jackie. Ma starszego brata Michaela (ur. 1990), również hokeistę, z którym grał podczas Memorial Cup 2010 (Mark grał w barwach Brandon Wheat Kings, Michael w barwach Calgary Hitmen). Uczęszczał do Westwood Collegiate w Winnipeg. Po raz pierwszy grali przeciwko sobie w lidze NHL 31 stycznia 2015 roku. Drużyna "Senatorów" (w której wówczas grał Mark) wygrał Arizona Coyotes (w której wówczas grał Michael) 7:2.

</doc>
<doc id="5276143" url="https://pl.wikipedia.org/wiki?curid=5276143" title="Tenki no ko (ujednoznacznienie)">
Tenki no ko (ujednoznacznienie)



</doc>
<doc id="5276151" url="https://pl.wikipedia.org/wiki?curid=5276151" title="Boeing Airpower Teaming System">
Boeing Airpower Teaming System



</doc>
<doc id="5276154" url="https://pl.wikipedia.org/wiki?curid=5276154" title="Mathieu Pruski">
Mathieu Pruski



</doc>
<doc id="5276158" url="https://pl.wikipedia.org/wiki?curid=5276158" title="Tadeusz Słowakiewicz">
Tadeusz Słowakiewicz

Tadeusz Słowakiewicz (ur. 8 lutego 1953 w Nowym Targu) – polski hokeista grający na pozycji bramkarza, reprezentant kraju. Zawodnik Podhala Nowy Targ.
Kariera.
Tadeusz Słowakiewicz przez całą swoją karierę sportową grał w Podhalu Nowy Targ, którego reprezentował w latach 1972–1984. Zdobył z tym klubem 8-krotnie mistrzostwo Polski (1972–1979), trzykrotnie wicemistrzostwo Polski (1980–1982), 3. miejsce w ekstraklasie w sezonie 1983/1984 oraz dotarł do finału Pucharu „Sportu” i PZHL 1982, w którym przegrał rywalizację z Naprzodem Janów (3:1, 3:7).
Kariera reprezentacyjna.
Tadeusz Słowakiewicz z reprezentacją Polski U-19 wystąpił na mistrzostwach Europy juniorów 1972 Grupy B w szwajcarskim Lyss, na których "Biało-Czerwoni" wygrali Grupę A z kompletem 8 punktów, jednak w decydującym meczu przegrali 4:2 z reprezentacją Szwajcarii U-19, która tym samym awansowała do Grupy A mistrzostwach Europy juniorów 1973 w radzieckim Leningradzie.
Natomiast w seniorskiej reprezentacji Polski w latach 1975–1978 rozegrał 7 meczów oraz 4-krotnie wystąpił na mistrzostwach świata (1973 – rezerwowy, 1975, 1977 – rezerwowy, 1978 – awans). Na mistrzostwach świata 1975 w RFN, 6 kwietnia 1975 roku w Monachium, podczas przegranego 13:2 meczu z reprezentacją ZSRR, w 41. minucie zaliczył asystę przy golu Walentego Ziętary na 10:1.

</doc>
<doc id="5276160" url="https://pl.wikipedia.org/wiki?curid=5276160" title="Błażej Kulikowski">
Błażej Kulikowski

Błażej Kulikowski (ur. 3 stycznia 2001) – polski koszykarz, występujący na pozycjach rozgrywającego lub rzucającego obrońcy, obecnie zawodnik Trefla Sopot. 
24 czerwca 2020 został wypożyczony do zespołu Grupa Sierleccy-Czarni Słupsk.

</doc>
<doc id="5276162" url="https://pl.wikipedia.org/wiki?curid=5276162" title="Sears Centre">
Sears Centre



</doc>
<doc id="5276166" url="https://pl.wikipedia.org/wiki?curid=5276166" title="Lipaza żołądkowa">
Lipaza żołądkowa

Lipaza żołądkowa – enzym zawierający się w soku żołądkowym, wydzielany przez komórki gruczołowe ściany żołądka. Substratami są tłuszcze w postaci naturalnej emulsji, np. w mleku, śmietanie, jajach, dzięki saponifikacji tłuszczów produktami są diglicerydy, monoglicerydy, glicerol i kwasy tłuszczowe.

</doc>
<doc id="5276168" url="https://pl.wikipedia.org/wiki?curid=5276168" title="Paniki (obwód kurski)">
Paniki (obwód kurski)

Paniki () – wieś (ros. село, trb. sieło) w zachodniej Rosji, centrum administracyjne sielsowietu panikinskiego w rejonie miedwieńskim (obwód kurski).
Geografia.
Miejscowość położona jest nad ruczajem Paniki (lewy dopływ rzeki Połnaja w dorzeczu Sejmu), 6,5 km na południowy wschód od centrum administracyjnego rejonu (Miedwienka), 38 km na południe od Kurska, 2 km od drogi magistralnej (federalnego znaczenia) M2 «Krym».
We wsi znajdują się ulice: Brigada 1-ja, Brigada 3-ja, Brigada 5-ja, Brigada 6-ja, Brigada 7-ja, Koptiewka, Mołodiożnaja i Szełkowskaja (381 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 841 osób.

</doc>
<doc id="5276169" url="https://pl.wikipedia.org/wiki?curid=5276169" title="Julian Platt">
Julian Platt

Julian Platt (ur. 26 października 1923; zm. 14 marca 1997) – polski polonista i historyk, specjalizujący się w literaturze oświecenia (m.in. w temacie prac Adama Naruszewicza). Pracownik Zakładu Historii Literatury Polskiego Oświecenia Instytutu Badań Literackich PAN, Uniwersytetu Wrocławskiego i Uniwersytetu Gdańskiego. W 1986 uzyskał stopień doktora habilitowanego, w 1992, profesora.

</doc>
<doc id="5276171" url="https://pl.wikipedia.org/wiki?curid=5276171" title="Paniki">
Paniki

Paniki () – nazwa toponimów i hydronimów w Rosji

</doc>
<doc id="5276172" url="https://pl.wikipedia.org/wiki?curid=5276172" title="Alun Cairns">
Alun Cairns

Alun Cairns (ur. 30 lipca 1970 w Swansea) − brytyjski polityk, członek Partii Konserwatywnej. Od 2010 poseł do Izby Gmin. Od 19 marca 2016 do 6 listopada 2019 zajmował stanowisko ministra ds. Szkocji w pierwszym gabinecie Borisa Johnsona.
Życiorys.
Ukończył . Zdobył wyższe wykształcenie w dziedzinie biznes i administracja na . Przed rozpoczęciem kariery politycznej pracował w Lloyds Bank.
W 1997 bez powodzenia kandydował do Izby Gmin z . W latach 1999-2011 zasiadał w Parlamencie Walijskim. W 2005 roku bez powodzenia kandydował do Izby Gmin z okręgu Vale of Glamorgan.
W 2010 roku został wybrany posłem do Izby Gmin z okręgu Vale of Glamorgan. Uzyskał reelekcję w 2015, 2017 i 2019 roku.
W okresie od 19 marca 2016 do 6 listopada 2019 pełnił funkcję ministra ds. Walii.

</doc>
<doc id="5276173" url="https://pl.wikipedia.org/wiki?curid=5276173" title="Franciszek Dąbrowski (ujednoznacznienie)">
Franciszek Dąbrowski (ujednoznacznienie)



</doc>
<doc id="5276174" url="https://pl.wikipedia.org/wiki?curid=5276174" title="Tye Dillinger">
Tye Dillinger



</doc>
<doc id="5276176" url="https://pl.wikipedia.org/wiki?curid=5276176" title="Rusev">
Rusev



</doc>
<doc id="5276179" url="https://pl.wikipedia.org/wiki?curid=5276179" title="Kwas 4,4′-bifenylodikarboksylowy">
Kwas 4,4′-bifenylodikarboksylowy

Kwas 4,4'-bifenylodikarboksylowy, H2BPDC – organiczny związek chemiczny z grupy dikarboksylowych kwasów aromatycznych, pochodna bifenylu. W warunkach pokojowych jest beżowym ciałem stałym.
Można go otrzymać z bifenylu w dwuetapowej syntezie wykorzystując acylowanie Friedela-Craftsa, a następnie utlenianie powstałego produktu.
Kwas znalazł zastosowanie jako organiczny linker w syntezie szkieletów metalo-organicznych.

</doc>
<doc id="5276185" url="https://pl.wikipedia.org/wiki?curid=5276185" title="Andrade Cien Almas">
Andrade Cien Almas



</doc>
<doc id="5276187" url="https://pl.wikipedia.org/wiki?curid=5276187" title="Jeffrey Fleming">
Jeffrey Fleming

Jeffrey Michael Fleming (ur. 10 lutego 1966 w Billings) – amerykański duchowny katolicki, od 2022 biskup koadiutor Great Falls-Billings.
Życiorys.
Urodził się 10 lutego 1966 w Billings, Montana, USA. W 1988 roku został maturę w Carroll College w Helenie. W 1992 ukończył studia w seminarium Mount Angel w Saint Benedict w stanie Oregon, uzyskując tytuł magistra teologii. Następnie uzyskał licencjat z prawa kanonicznego na The Catholic University of America w Waszyngtonie (1998).
Święcenia kapłańskie przyjął w diecezji Helena 19 maja 1992 r.
Po święceniach pełnił następujące funkcje: wikariusza parafialnego katolickiej wspólnoty Anakonda (1992) i katedry św. Heleny (1996); kapelana Carroll College w Helenie (1998); proboszcza parafii św. Róży z Limy w Dillon (2003), Chrystusa Króla w Missoula (2006), św. Jana Chrzciciela we Frenchtown (2013), św. Michała w Drummond i Św. Filipa w Philipsburg (2016); administratora parafii św. Tomasza Apostoła w Helmville i parafii św. Judy w Lincoln (2019). Był członkiem Rady Kapłańskiej i Kolegium Konsultorów. Od 2020 był kanclerzem, moderatorem kurii i wikariuszem sądowym.
19 kwietnia 2022 papież Franciszek mianował go biskupem koadiutorem Great Falls-Billings. Sakry udzielił mu 22 czerwca 2022 biskup Michael Warfel.

</doc>
<doc id="5276188" url="https://pl.wikipedia.org/wiki?curid=5276188" title="Jeffrey M. Fleming">
Jeffrey M. Fleming



</doc>
<doc id="5276190" url="https://pl.wikipedia.org/wiki?curid=5276190" title="Bronisław Drozdz">
Bronisław Drozdz

Bronisław Mikołaj Drozdz (ur. 6 grudnia 1956, zm. 17 kwietnia 2022 w Miasteczku Śląskim) – polski sztangista i samorządowiec, burmistrz Miasteczka Śląskiego w latach 2006–2010.
Życiorys.
W wieku 15 lat zaczął trenować podnoszenie ciężarów w HKS Odra Miasteczko Śląskie, następnie przeszedł do KS Śląsk Tarnowskie Góry. W 1976 został wicemistrzem Europy juniorów (kat. do lat 20) w dwuboju, w kategorii 56 kg. Zawody te miały równocześnie rangę mistrzostw świata w tej kategorii wiekowej. W klasyfikacji mistrzostw świata B. Drozdz zajął 4. miejsce w dwuboju. W 1984 został mistrzem Polski seniorów kategorii 67,5 kg. Był też mistrzem świata kolejarzy (1980) i drużynowym mistrzem Polski seniorów (1989).
W latach 2006–2010 był burmistrzem Miasteczka Śląskiego.

</doc>
<doc id="5276193" url="https://pl.wikipedia.org/wiki?curid=5276193" title="Piotr Podlipni">
Piotr Podlipni

Piotr Podlipni (ur. 15 maja 1967 w Nowym Targu) – polski hokeista grający na pozycji napastnika (lewoskrzydłowego), reprezentant kraju, trener.
Kariera.
Piotr Podlipni jest absolwentem AWF im. Jerzego Kukuczki w Katowicach. Karierę sportową rozpoczął w 1986 roku w Podhalu Nowy Targ, którego był wieloletnim kapitanem oraz reprezentował do końca sezonu 1999/2000. Zdobył z tym klubem 6-krotnie mistrzostwo Polski (1987, 1993–1997), trzykrotnie wicemistrzostwo Polski (1990, 1998, 2000), czterokrotnie 3. miejsce w ekstraklasie (1989, 1991, 1992, 1999), dotarł do finału Pucharu Polski 2000, w którym 11 listopada 2000 roku w hali widowiskowo-sportowej w Krynicy-Zdroju przegrał 4:0 z Unią Oświęcim oraz zdobył Puchar „Sportu” i PZHL 1987 oraz dotarł do finału Pucharu „Sportu” i PZHL 1987/1988, w którym przegrał rywalizację z Polonią Bytom (2:3, 2:5).
W sezonie 2000/2001 reprezentował barwy występującego w Superlidze hiszpańskiej CH Gasteiz, w którym, po zajęciu 3. miejsca w rozgrywkach ligowych, zakończył karierę sportową.
Kariera reprezentacyjna.
Piotr Podlipni z reprezentacją Polski w latach 1965–1996 dwukrotnie wystąpił na mistrzostwach świata (1995, 1996), na których rozegrał 14 meczów, w których zdobył 7 punktów (2 gole, 5 asyst) oraz spędził 47 minut na ławce kar.
Po zakończeniu kariery.
Piotr Podlipni po zakończeniu kariery sportowej rozpoczął karierę trenerską oraz otworzył klub fitness w Nowym Targu pn. "Studio Fitness".
Życie prywatne.
Piotr Podlipni ma młodszego brata, Zbigniewa (ur. 1973), również hokeistę.

</doc>
<doc id="5276194" url="https://pl.wikipedia.org/wiki?curid=5276194" title="Kap">
Kap



</doc>
<doc id="5276195" url="https://pl.wikipedia.org/wiki?curid=5276195" title="Fundacja Krzyżowa">
Fundacja Krzyżowa



</doc>
<doc id="5276197" url="https://pl.wikipedia.org/wiki?curid=5276197" title="Roman Pijanowski">
Roman Pijanowski

Roman Pijanowski (ur. 6 marca 1921 r. w Warszawie, zm. 12 lipca 1993 r. tamże) – polski działacz sportowy, prezes Polskiego Związku Motorowego w latach 1956–1989.
Życiorys.
Syn Romana i Bronisławy. W wieku 16 lat uzyskał prawo jazdy. Uczęszczał do Gimnazjum im. Stefana Batorego w Warszawie, a w 1938 roku zdał maturę i latem odbył służbę w junackich hufcach pracy. W 1939 roku ukończył Szkołę Podchorążych Rezerwy w Równem.
Podczas II wojny światowej brał udział w kampanii wrześniowej jako dowódca plutonu ciężkich karabinów maszynowych. Działał w konspiracji AK pod pseudonimem „Oksza” i uczestniczył w powstaniu warszawskim w batalionie „Ruczaj”. Po upadku powstania został osadzony w obozie jenieckim w Lubece.
Po zakończeniu wojny podjął studia na Politechnice Łódzkiej. Zakończył je w 1947 roku uzyskaniem tytułu inżyniera mechanika. Następnie podjął pracę w przemyśle motoryzacyjnym, obejmując takie stanowiska, jak dyrektor ekonomiczny Warszawskiej Fabryki Motocykli, zastępca dyrektora Fabryki Samochodów Osobowych i główny inżynier Zjednoczenia Przemysłu Motoryzacyjnego.
W 1948 roku wstąpił do Automobilklubu Polski. W 1951 roku podjął pracę w Polskim Związku Motorowym jako członek komisji sportowej. Rok później uzyskał licencję sportową, a w 1954 roku otrzymał uprawnienia rzeczoznawcy w zakresie „techniki pojazdów samochodowych, ruchu drogowego, kalkulacji warsztatowej i analizy rachunków oraz gospodarki samochodowej”. W czerwcu 1956 roku został mianowany społecznym prezesem związku. W latach 1956–1983 był członkiem Międzynarodowej Komisji Sportowej CSI, a w latach 1967–1976 pełnił urząd członka Międzynarodowej Komisji Technicznej FIA oraz Międzynarodowej Komisji Ruchu Drogowego. W 1967 roku został członkiem Międzynarodowej Komisji Ruchu Drogowego FIA.
W 1968 roku został urzędującym prezesem Polskiego Związku Motorowego. Za jego kadencji umocniono działalność usługową związku (stacje kontroli pojazdów, ośrodki nauki jazdy, rzeczoznawstwo), wybudowano pierwszy stały tor wyścigowy (Kielce), wcielono Rajd Polski do rajdowych mistrzostw świata (1973) i nadano mu najwyższy współczynnik trudności mistrzostw Europy (1989).
W 1972 roku został mianowany wiceprezydentem FIA i przewodniczącym Komisji Koordynacyjnej, zaś od 1985 roku był pierwszym zastępcą prezydenta FIA i przewodniczącym Komisji Finansowej. 1 lipca 1989 roku złożył rezygnację z funkcji prezesa PZM i uzyskał status członka honorowego. Następcą Pijanowskiego został Andrzej Witkowski.
Upamiętnienie.
Od 14 stycznia 1995 roku jest patronem Zespołu Szkół Samochodowych i Licealnych nr 1 w Warszawie.

</doc>
<doc id="5276198" url="https://pl.wikipedia.org/wiki?curid=5276198" title="Roman Maciej Pijanowski">
Roman Maciej Pijanowski



</doc>
<doc id="5276199" url="https://pl.wikipedia.org/wiki?curid=5276199" title="Konfederacja generalna (1696)">
Konfederacja generalna (1696)

Konfederacja generalna – zawiązana w 1696 roku konfederacja'. Powodem zawiązania konfederacji było zerwanie sejmu przez jednego posła, Łukasza Horodyńskiego. Był to pierwszy taki przypadek zerwania jednostkowego w Rzeczypospolitej'. 
Franciszek Salezy Jezierski w swoim traktacie z 1790 roku opisał zerwanie sejmu w sposób następujący"":

</doc>
<doc id="5276200" url="https://pl.wikipedia.org/wiki?curid=5276200" title="Całoroczny Zegar Słoneczny w Łodzi">
Całoroczny Zegar Słoneczny w Łodzi

Całoroczny Zegar Słoneczny – zegar słoneczny znajdujący się w Parku Staromiejskim w Łodzi, wybudowany w latach 1973–1975 według projektu Andrzeja Jocza.
Historia.
W 1973 w Polsce obchodzono 300-lecie urodzin Mikołaja Kopernika, a w Łodzi 550-lecie nadania praw miejskich. Z tej okazji zorganizowano konkurs na rzeźbę, którą odsłonięto w 1975. Całoroczny Zegar Słoneczny prawdopodobnie był pierwszą rzeźbą w Parku Staromiejskim. Powstał we współpracy naukowej z geodetą i nawigatorem – Janem Werszczyńskim.
Architektura.
Rzeźbę zaprojektował Andrzej Jocz. Wykonana jest z żelbetowego rdzenia pokrytego żółtymi i niebieskimi ceramicznymi płytkami, epoksydowego materiału kompozytowego oraz włókna szklanego dodanego podczas renowacji obiektu. Strzałka gnomonu została wykonana z brązu. 6 otworów w rzeźbie symbolizuje planety, których liczba zgodna jest ze stanem wiedzy w okresie życia Mikołaja Kopernika. Każda z planet została podpisana na ceramicznych kafelkach symbolizujących orbity ciał niebieskich. Półkoliste wcięcie w narożniku jest symbolem słońca.
Na zegarze umieszczono opis lokalnej szerokości geograficznej (51 stopni 47 minut), ze znaków wykonanych z brązu. Dookoła zegara usytuowane są szare, granitowe bloki, na których wyrzeźbiono godziny. Podstawa zegara ma wymiar 16,5 × 16,5 m i wyłożona jest granitem oraz ciemniejszym sjenitem, z którego zostały wykonane paski łączące centralną rzeźbę i granitowe bloki.

</doc>
<doc id="5276205" url="https://pl.wikipedia.org/wiki?curid=5276205" title="Ruby Riott">
Ruby Riott



</doc>
<doc id="5276213" url="https://pl.wikipedia.org/wiki?curid=5276213" title="Gaetana Tolomeo">
Gaetana Tolomeo

Gaetana Tolomeo (ur. 10 lub 19 kwietnia 1936 w Catanzaro, zm. 24 stycznia 1997 tamże) – włoska dziewica, błogosławiona Kościoła katolickiego.
Gaetana Tolomeo, znana jako Nuccia, urodziła się 19 kwietnia 1936 roku w Catanzaro Sala jako dziecko Salvatora i Carmeli Palermo. Z aktu chrztu wynika, że ​​faktyczna data urodzenia to 10 kwietnia. Ojciec Salvatore prowadził firmę przewozową i miał się dobrze ekonomicznie. Matka, gospodyni domowa, pełna wiary, dobra, cierpliwa, z miłością i oddaniem poświęciła się córce.
Kiedy zaczęła stawiać pierwsze kroki, Nuccia z trudem trzymała się na nogach: niejasna choroba, wtedy prawie nieznana, dotknęła ją nieubłaganie. Ojciec, nie akceptując choroby swojej jedynej córki, upił się, przeklął ją i stał się agresywny.
Podczas gdy Nuccia przebywała w Asti podczas wojny jako gość u ciotki, zmarł jej brat. W wieku dziewięciu lat przystąpiła do pierwszej komunii i prawdopodobnie tego samego dnia otrzymała bierzmowanie.
Do czwartej klasy uczęszczała do szkoły podstawowej. Dorastała w domu, otoczona miłością i czułością swoich kuzynek Anny, Idy, Teresy i Silvany Chiefari.
Do 30 roku życia zawsze uczęszczała na mszę św. do pobliskiego kościoła Różańcowego, niesiona na ramionach. Była również zarejestrowana w Akcji Katolickiej.
30 grudnia 1980 chory i cierpiący na prostatę ojciec Nuccii zmarł po wielu modlitwach i błaganiach córki o zbawienie duszy. Ubóstwo, godność i trzeźwość splotły się ze sobą, a Nuccia stała się osią, wokół której wszystko się obracało w tym domu. Szczególnie opiekowała się dwójką dzieci swojej kuzynki Anny: Cristiną i Gabrielą. 20 listopada 1993 roku zmarła jej matka z czego a Nuccia bardzo cierpiała.
Zmarła 24 stycznia 1997. 8 kwietnia 2019 papież Franciszek podpisał dekret o heroiczności jej cnót zaś 29 września 2020 upoważnił Kongregację do ogłoszenia dekretu dotyczącego cudu, co otworzyło drogę do jej beatyfikacji. 3 października 2021 razem z Mariantonią Samà została beatyfikowana i wpisana w poczet błogosławionych. 
Jej wspomnienie liturgiczne obchodzone jest 24 stycznia.

</doc>
<doc id="5276215" url="https://pl.wikipedia.org/wiki?curid=5276215" title="All Out (2021)">
All Out (2021)

All Out (2021) – gala wrestlingu wyprodukowana przez federację i dla zawodników All Elite Wrestling (AEW). Odbyła się 5 września 2021 w Now Arena w Hoffman Estates w stanie Illinois. Emisja była przeprowadzana na żywo przez serwis strumieniowy B/R Live w Ameryce Północnej oraz za pośrednictwem FITE TV poza Ameryką Północną w systemie pay-per-view. Była to trzecia gala w chronologii cyklu All Out.
Na gali odbyło się dziesięć walk, w tym jedna podczas pre-show Buy In. W walce wieczoru, Kenny Omega pokonał Christiana Cage’a broniąc AEW World Championship. W innych ważnych walkach, CM Punk pokonał Darby’ego Allina (co było pierwszą walką Punka w AEW, a także pierwszą walką Punka w profesjonalnym wrestlingu od siedmiu lat), Chris Jericho pokonał MJF-a, Lucha Brothers (Penta El Zero Miedo i Rey Fénix) pokonali The Young Bucks (Matta Jacksona i Nicka Jacksona) w Steel Cage matchu zdobywając AEW World Tag Team Championship, Dr. Britt Baker, D.M.D. pokonała Kris Statlander i obroniła AEW Women’s World Championship, oraz Miro obronił AEW TNT Championship pokonując Eddiego Kingstona. Na gali zobaczyliśmy kilka debiutów w AEW takich jak: Minoru Suzuki, Adam Cole, Ruby Soho (która wygrsła Casino Battle Royale) oraz Bryan Danielson (ostatnia dwójka była wcześniej znana odpowiednio jako Ruby Riott i Daniel Bryan, w WWE).
Produkcja.
All Out oferowało walki profesjonalnego wrestlingu z udziałem wrestlerów należących do federacji All Elite Wrestling. Oskryptowane rywalizacje (storyline’y) kreowane są podczas cotygodniowych gal "Dynamite", "Rampage" i "Dark" oraz podczas odcinków serii "Being The Elite". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Kenny Omega jest posiadaczem AEW World Championship od 2 grudnia 2020 roku, kiedy to zdobył tytuł od Jona Moxleya na Winter Is Coming. W marcu 2021 roku, kiedy Christian Cage miał wystąpić po raz pierwszy w Dynamite, Omega i jego menedżer Don Callis przerwali segment, co ostatecznie doprowadziło do konfrontacji między Omegą i Christianem. Po tym, jak Christian zdobył osiem zwycięstw, został namaszczony w sierpniu 2021 roku jako pretendent numer jeden do AEW World Championship. Walka została następnie ustalona na All Out. Przed galą, Christian pokonał Omegę i wygrał Impact World Championship na debiutanckim odcinku "Rampage" 13 sierpnia, który był pierwszą przegraną Omegi od czasu gali Full Gear w 2019 roku.
Począwszy od lipca 2021 roku zaczęły krążyć plotki, że były wrestler WWE CM Punk, który przeszedł na emeryturę z profesjonalnego wrestlingu od 2014 roku, podpisał kontrakt z AEW. Podczas Fight for the Fallen 28 lipca, Darby Allin ogłosił, że chce zmierzyć się z "best in the world", pseudonim, którego używał Punk podczas swojego pobytu w WWE. Na The First Dance 20 sierpnia, Punk zadebiutował z niecierpliwością w AEW i wyzwał Allina na pojedynek na All Out.
We wrześniu 2020 roku, Maxwell Jacob Friedman (MJF) wraz z Chrisem Jericho rozpoczął opowieść o tym, czy MJF może dołączyć do frakcji Jericho, The Inner Circle. Na gali Full Gear 7 listopada 2020 roku, MJF pokonał Jericho, tym samym zgodnie z warunkami walki dołączył do frakcji Jericho. 10 marca 2021 na "Dynamite", gdy Jericho miał zamiar wyrzucić MJF z frakcji za spiskowanie przeciwko niemu, MJF ujawnił, że zamiast tego potajemnie zbudował własną frakcję: The Pinnacle, która zaatakowała The Inner Circle. Na gali Blood and Guts 5 maja, The Pinnacle pokonał The Inner Circle w walce Blood and Guts, kiedy MJF zagroził, że zrzuci Jericho ze stalowej klatki, co doprowadziło do poddania się The Inner Circle. Mimo to MJF wyrzucił Jericho z klatki. Kiedy Jericho prowadził pojedynek z MJF, ten ostatni w lipcu postawił Jericho wyzwanie, dzięki któremu MJF mógł wybrać typy walk i przeciwników Jericho w serii pięciu walk, ale Jericho nie mógł przegrać żadnej walki, gdyby chciał zmierzyć się z MJF-em w piątej walce. W fabule "Labors of Jericho" Jericho pokonał Shawna Spearsa, Nicka Gage’a, Juventud Guerrerę i Wardlowa, ale przegrał finałową walkę z MJF-em na "Dynamite" 18 sierpnia, gdzie wszystko, co "Judas" zostało zakazane, w tym jego popisowy ruch, efekt Judasza, którego MJF użył na Jericho. W następnym tygodniu, Jericho wyzwał MJF-a na kolejną walkę na All Out, zastrzegając, że jeśli Jericho przegra, już nigdy nie zawalczy w AEW; MJF zaakceptował wyzwanie.
Podczas inauguracyjnego wydarzenia All Out w 2019 roku, The Lucha Brothers (Penta El Zero Miedo i Rey Fénix) pokonali The Young Bucks (Matta Jacksona i Nicka Jacksona) w Ladder matchu. 7 listopada 2020 roku na Full Gear, The Young Bucks zdobyli AEW World Tag Team Championship od FTR (Cash Wheeler i Dax Harwood). Po tym, jak The Young Bucks przeprowadzili kilka udanych obron tytułu z powodu nielegalnej ingerencji ich frakcji, The Elite, na odcinku "Dynamite" z 18 sierpnia 2021 roku ogłoszono, że The Young Bucks będzie bronić mistrzostwa na All Out w Steel Cage matchu, aby zapobiec jakiejkolwiek ingerencji z zewnątrz, a ich rywale zostaną wyłonieni przez turniej eliminacyjny składający się z czterech tag teamów. W następnym tygodniu, The Lucha Brothers pokonali Varsity Blonds (Brian Pillman Jr. i Griff Garrison) i awansowali do finału turnieju, który miał miejsce 27 sierpnia na odcinku "Rampage", gdzie The Lucha Brothers pokonali Jurassic Express (Jungle Boy i Luchasaurus), aby zakwalifikować się do walki o tytuł.
30 maja, Dr. Britt Baker, D.M.D. pokonała Hikaru Shidę na Double or Nothing, aby zdobyc AEW Women’s World Championship. Tymczasem Kris Statlander wróciła do telewizji w marcu 2021 roku po tym, jak od czerwca 2020 roku cierpiała na kontuzję więzadła krzyżowego przedniego. Statlander miała azwycięską passę i ostatecznie została zawodniczką numer jeden w dywizji kobiet; w związku z tym AEW ogłosił 25 sierpnia, że Statlander zmierzy się z Baker o tytuł na All Out.
Miro pokonał Darby'ego Allina o tytuł AEW TNT Championship 12 maja na odcinku "Dynamite". 25 sierpnia na odcinku Dynamite, Miro, jako "Odkupiciel", wyzwał Eddiego Kingstona do walki o bycie "grzesznikiem". 27 sierpnia na odcinku "Rampage", po tym, jak Miro zaatakował i zdemaskował Fuego Del Sol, Kingston zaatakował Miro. Walka o TNT Championship pomiędzy nimi została ustalona na All Out.
W lutym 2021 roku, AEW nawiązał współpracę z New Japan Pro-Wrestling (NJPW). 25 sierpnia na odcinku "Dynamite", Jon Moxley powiedział, że wysłał otwarte wyzwanie do japońskich zapaśników, ale tylko zapaśnik NJPW Satoshi Kojima zaakceptował, dlatego on i Kojima będą walczyć na All Out.
11 sierpnia na odcinku Dynamite, kiedy QT Marshall i jego sojusznicy zaatakowali syna komentatora Tony’ego Schiavone’a, także komentator Paul Wight przyszedł z pomocą Schiavonom. W następnym tygodniu Wight ogłosił, że zmierzy się z Marshallem na All Out, zaznaczając swoją pierwszą walkę w AEW po podpisaniu kontraktu z firmą jako komentator w lutym.
2 września, 10-man Tag Team match, w którym Best Friends (Orange Cassidy, Chuck Taylor i Wheeler Yuta) oraz Jurassic Express (Jungle Boy i Luchasaurus) zmierzą się z Hardy Family Office (Matt Hardy, Private Party (Isiah Kassidy i Marq Quen) oraz The Hybrid 2 (Angélico i Jack Evans)), która została ogłoszona na pre-show. 
Odwołana walka.
11 sierpnia na odcinku Dynamite, na All Out ustalono walkę pomiędzy Andrade El Idolo i Pac-iem. 1 września ogłoszono, że walka odbędzie się w przyszłym odcinku "Rampage", ponieważ Pac ma problemy z podróżą związane z pandemią COVID-19.

</doc>
<doc id="5276217" url="https://pl.wikipedia.org/wiki?curid=5276217" title="Časopis Maćicy Serbskeje">
Časopis Maćicy Serbskeje

Časopis Maćicy Serbskeje – łużyckie czasopismo wydawane w Budziszynie w latach 1848–1937.
Czasopismo ukazywało się dwa razy w roku w Budziszynie. Pierwszy numer ukazał się w 1848 roku. Na łamach pisma poruszana była tematyka związana z łużycką etnografią, historią, literaturą i zagadnieniami językoznawczymi. Autorzy drukowali rozprawy i teksty naukowe oraz utwory literackie w górnołużyckim i dolnołużyckim. Do 1937 roku ukazało się 170 zeszytów.

</doc>
<doc id="5276219" url="https://pl.wikipedia.org/wiki?curid=5276219" title="Strzelanina w FedEx w Indianapolis">
Strzelanina w FedEx w Indianapolis



</doc>
<doc id="5276227" url="https://pl.wikipedia.org/wiki?curid=5276227" title="Kościół Chrystusa Dobrego Pasterza w Ostrowi Mazowieckiej">
Kościół Chrystusa Dobrego Pasterza w Ostrowi Mazowieckiej

Kościół Chrystusa Dobrego Pasterza w Ostrowi Mazowieckiej – rzymskokatolicki kościół parafialny należący do parafii pod tym samym wezwaniem (dekanat Ostrów Mazowiecka – Chrystusa Dobrego Pasterza diecezji łomżyńskiej).
Jest to świątynia murowana wzniesiona w latach 1993–2001 dzięki staraniom proboszcza Mirosława Mierzejewskiego. 18 września 1994 został wmurowany przez biskupa łomżyńskiego Juliusza Paetza kamień węgielny pobłogosławiony przez papieża Jana Pawła II 4 czerwca 1991 w Łomży podczas IV pielgrzymki do Polski. Świątynia została poświęcona 16 maja 2010 przez biskupa łomżyńskiego Stanisława Stefanka z towarzyszeniem biskupa pomocniczego Tadeusza Zawistowskiego.

</doc>
<doc id="5276236" url="https://pl.wikipedia.org/wiki?curid=5276236" title="Parafia św. Augustyna w Kapatkiewiczach">
Parafia św. Augustyna w Kapatkiewiczach

Parafia św. Augustyna w Kapatkiewiczach – rzymskokatolicka parafia znajdująca się w diecezji pińskiej, w dekanacie mozyrskim, na Białorusi.
Historia.
Parafia istniała co najmniej od XVIII w. W 1775 konstytucja sejmowa zapewniła legat na Kopatkiewiczach bazylianom. W 1796 właściciele tutejszych dóbr Jeleńscy ufundowali drewniany kościół pw. św. Augustyna.
W II poł. XIX w. parafia liczyła ok. 1000 wiernych. Należała wówczas do dekanatu mozyrsko-rzeczyckiego archidiecezji mohylewskiej. 4 marca 1871 proboszcz Kopatkiewicz ks. Józef Przesmycki został osadzony przez władze carskie w przerobionym na więzienie byłym klasztorze dominikanów w Nieświeżu za opór przy wprowadzaniu języka rosyjskiego w nabożeństwach i kazaniach.
Po włączeniu tych ziem w skład Związku Sowieckiego w 1921 parafia zanikła. W 1935 władze komunistyczne zburzyły XVIII-wieczny kościół. Parafia odrodziła się w 1995. W 1998 rozpoczęto budowę kościoła, ufundowanego głównie przez wiernych z Niemiec i Austrii. 23 czerwca 2003 został on konsekrowany.

</doc>
<doc id="5276237" url="https://pl.wikipedia.org/wiki?curid=5276237" title="Krajowa Szkoła Koronkarska w Zakopanem">
Krajowa Szkoła Koronkarska w Zakopanem

Krajowa Szkoła Koronkarska w Zakopanem – szkoła działająca w latach 1883–2008 w Zakopanem.
Historia.
Pod koniec XIX wieku na terenie Galicji działo kilka szkół zajmujących się rękodziełem. Między innymi: działająca od 1882 roku szkoła koronkarska w Kańczudze, szkoła koronkarska w Starym Sączu (otwarta jako Krajowa Szkoła Koronkarska 16 listopada 1887 roku w Muszynie i przeniesiona w 1895 roku do Starego Sącza), Krajowa Szkoła Koronkarska w Bobowej (otwarta w 1899 roku), szkoła haftów w Krakowie, szkoła koronkarska w Przemyślu prowadzona przez siostry Miłosierdzia i inne.
Otwarcie szkoły w Zakopanem było związane z darowizną 1200 złr, które Tytusowi Chałubińskiemu na ten cel powierzyła Helena Modrzejewska. Z Różą Krasińską opracowały też założenia programowe, a Chałubiński był autorem statutu oraz uzyskał w galicyjskim rządzie krajowym zabezpieczenia prawne i finansowe placówki. Wszyscy troje znaleźli się następnie w komitecie nadzorczym ośrodka jako „protektorzy”. Otwarcie szkoły miało miejsce 1 maja 1883 roku w lokalu wynajętym od Macieja Gąsienicy, być może brał w nim udział Mikołaj Zyblikiewicz. Uczennicami były dziewczęta z Zakopanego i okolicznych wsi. Jako uczennice nadzwyczajne wyrobu koronek uczyły się panny i panie przebywające na kuracji w Zakopanem. W 1883 roku uczennic było 14, w 1884 – 46, w 1885 – 74, a w 1886 – 90.
Nauka w szkole była bezpłatna. Niektóre uczennice otrzymywały zasiłki wynoszące 5 złr miesięcznie, a trzy najlepsze miały możliwość ukończenia centralnego kursu koronkarstwa w Wiedniu i uzyskania uprawnień nauczycielki koronkarstwa. W 1887 roku na taki kurs zakwalifikowały się: Ludwika Rajówna, Anna Ustupska i Anna Tomkówna. Wytwarzane przez uczennice koronki były sprzedawane, a dochód z nich po potrąceniu kosztów materiału wypłacany uczennicom. W 1884 roku wyniósł on 514 złr, 1115 złr w 1885 i 1460 złr w 1886.
Pierwsza kierowniczką i nauczycielką szkoły była Józefa Stelcerówna, potem Neużilowa, od roku 1887 żona Franciszka Neużila, który w szkole prowadził zajęcia z rysunku.
Dziewczęta uczyły się również czytania, pisania i rachunków. Nauka w szkole trwała około 10 godzin dziennie. W pierwszej klasie uczono wytwarzania koronek klockowych. W drugiej klasie techniki wyrobu gipiury czeskiej i francuskiej, a w trzeciej koronek weneckich i reticello. W 1915 szkoła przyniosła 5 tysięcy, w 1916 12 tysięcy, a w 1917 ponad 20 tysięcy koron. 
W latach 1913–1932 nauczycielem rysunku i kompozycji w szkole był Karol Kłosowski, który opracowywał projekty nowych koronek. Po nim stanowisko to objął Mieczysław Szopiński. 
1 stycznia 1931 roku rozporządzeniem Ministra Wyznań Religijnych i Oświecenia Publicznego z 31 grudnia 1930 szkołę zreorganizowano dodając kierunek hotelarski. Zmieniono nazwę szkoły na Państwowa Szkoła Hotelarsko-Przemysłowa Żeńska w Zakopanem. 
W roku szklonym 1940/1941 szkołę włączono do "Berufsfachschule fur Goralische Volkskunst" (Szkoły Drzewnej).
Po II wojnie światowej.
Po II wojnie światowej, w 1947 roku, szkoła otrzymała nazwę Państwowej Podhalańskiej Szkoły Żeńskiej, a potem zmieniała ją jeszcze kilkakrotnie. Dyrektorem placówki w latach 1946–1969 była Maria Bujakowa, a potem Jerzy Wędołowski. W 1949 roku przeszła pod zarząd Centralnego Urzędu Szkolenia Zawodowego, a potem resortu Przemysłu Drobnego i Rzemiosła. W 1954 nadzór nad szkolą przejął Centralny Związek Spółdzielczości Pracy. W 1959 roku szkole nadano imię Heleny Modrzejewskiej. W 1962 roku powstało Technikum Tkactwa Artystycznego. W 1973 roku oddano nowy pawilon warsztatów, a w 1983 nowy budynek szkoły. Uczennice szkoły wykonały kostiumy do filmu Janosik i Ród Gąsieniców, a w roku szkolnym 2002/2003 hafty na kierpcach góralskich według projektu Xymeny Zaniewskiej. W 2008 roku Zespół Szkół Zawodowych nr 2 im. H. Modrzejewskiej został zlikwidowany, a budynek szkoły przy ulicy Kasprusie sprzedany. W 1983 roku szkoła została odznaczona Medalem Komisji Edukacji Narodowej.

</doc>
<doc id="5276238" url="https://pl.wikipedia.org/wiki?curid=5276238" title="Mistrzostwa Polski w Łucznictwie 2021">
Mistrzostwa Polski w Łucznictwie 2021

Mistrzostwa Polski w Łucznictwie 2021 – 85. edycja mistrzostw, która odbyła się w dniach 1–14 lipca 2021 roku na torach łuczniczych w Gdańsku.

</doc>
<doc id="5276239" url="https://pl.wikipedia.org/wiki?curid=5276239" title="Parafia św. Augustyna w Kopatkiewiczach">
Parafia św. Augustyna w Kopatkiewiczach



</doc>
<doc id="5276241" url="https://pl.wikipedia.org/wiki?curid=5276241" title="Draczоwka">
Draczоwka

Draczоwka () – wieś (ros. село, trb. sieło) w zachodniej Rosji, w sielsowiecie panikinskim rejonu miedwieńskiego w obwodzie kurskim.
Geografia.
Miejscowość położona jest nad ruczajem Paniki (lewy dopływ rzeki Połnaja w dorzeczu Sejmu), 2,5 km od centrum administracyjnego sielsowietu (Paniki), 9,5 km na południowy wschód od centrum administracyjnego rejonu (Miedwienka), 41 km na południe od Kurska, 3 km od drogi magistralnej (federalnego znaczenia) M2 «Krym».
We wsi znajduje się 369 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 332 osoby.

</doc>
<doc id="5276243" url="https://pl.wikipedia.org/wiki?curid=5276243" title="Mediacje">
Mediacje



</doc>
<doc id="5276246" url="https://pl.wikipedia.org/wiki?curid=5276246" title="Florian Dąbrowski (ujednoznacznienie)">
Florian Dąbrowski (ujednoznacznienie)



</doc>
<doc id="5276247" url="https://pl.wikipedia.org/wiki?curid=5276247" title="Archivea kewensis">
Archivea kewensis

Archivea kewensis – gatunek roślin z monotypowego rodzaju Archivea z rodziny storczykowatych ("Orchidaceae"). Jest to endemit występujący w Brazylii.
Systematyka.
Gatunek sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276248" url="https://pl.wikipedia.org/wiki?curid=5276248" title="Archivea">
Archivea



</doc>
<doc id="5276249" url="https://pl.wikipedia.org/wiki?curid=5276249" title="Metro w Cleveland">
Metro w Cleveland

Metro w Cleveland to system metra funkcjonujący w amerykańskim mieście Cleveland. Obecnie (kwiecień 2022) składa się z jednej linii, oznaczonej kolorem czerwonym.
Budowa pierwszej i jak dotąd jedynej linii metra w Cleveland rozpoczęła się w latach 50. XX wieku. W 1968 roku metro dotarło na miejskie lotnisko.
Czerwona linia (ang. "Red Line") liczy 31 kilometrów długości, z czego tylko 1 kilometr przebiega pod ziemią i liczy 18 stacji, średnia odległość między nimi wynosi ok. 1820 metrów. Od 1990 roku dwie trzecie stacji na linii zostało przebudowanych lub odnowionych, a reszta stacji ma zostać odnowiona w przyszłości. Do ostatniego rozszerzenia linii doszło 12 sierpnia 2015, kiedy to otwarto stację Little Italy-University Circle. Tego samego dnia zamknięto na stałe stację Euclid-E. 120 th.

</doc>
<doc id="5276250" url="https://pl.wikipedia.org/wiki?curid=5276250" title="Włodzimierz Dąbrowski (ujednoznacznienie)">
Włodzimierz Dąbrowski (ujednoznacznienie)



</doc>
<doc id="5276251" url="https://pl.wikipedia.org/wiki?curid=5276251" title="Deputowani do Løgtingu XXXVI kadencji (2019–2023)">
Deputowani do Løgtingu XXXVI kadencji (2019–2023)

Deputowani do Løgtingu (2019–2023) – lista 33 deputowanych do Parlamentu Wysp Owczych, wybranych w wyborach parlamentarnych 31 sierpnia 2019 roku.

</doc>
<doc id="5276257" url="https://pl.wikipedia.org/wiki?curid=5276257" title="Hylaeus">
Hylaeus



</doc>
<doc id="5276258" url="https://pl.wikipedia.org/wiki?curid=5276258" title="Braemia vittata">
Braemia vittata

Braemia vittata – gatunek roślin z monotypowego rodzaju Braemia z rodziny storczykowatych ("Orchidaceae"). Rośliny rosną na wysokościach 200-700 m n.p.m. Występują w Ameryce Południowej
w takich krajach jak: Kolumbia, północna Brazylia, Ekwador, Gujana Francuska, Gujana, Peru, Surinam, Wenezuela.
Systematyka.
Gatunek sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276259" url="https://pl.wikipedia.org/wiki?curid=5276259" title="Braemia">
Braemia



</doc>
<doc id="5276269" url="https://pl.wikipedia.org/wiki?curid=5276269" title="Ligat ha’Al (2001/2002)">
Ligat ha’Al (2001/2002)

Ligat ha’Al 2001/2002 (hebr. "ליגת העל" albo zwana "Izraelską Ekstraklasą" lub ze względów sponsorskich "Ligat Pelephone") – 
była 3. edycją najwyższej klasy rozgrywkowej piłki nożnej w Izraelu pod tą nazwą. 
Brało w niej udział 12 drużyn, które w okresie od 25 sierpnia 2001 do 18 maja 2002 rozegrały 33 kolejki meczów. 
Maccabi Hajfa zdobył drugi tytuł z rzędu, a siódmy w swojej historii.

</doc>
<doc id="5276270" url="https://pl.wikipedia.org/wiki?curid=5276270" title="Horichia">
Horichia



</doc>
<doc id="5276272" url="https://pl.wikipedia.org/wiki?curid=5276272" title="Kwas 2-aminotereftalowy">
Kwas 2-aminotereftalowy

Kwas 2-aminotereftalowy – organiczny związek chemiczny z grupy dikarboksylowych kwasów aromatycznych, aminowa pochodna kwasu tereftalowego. W warunkach pokojowych jest jasnożółtym ciałem stałym.
Można go otrzymać w dwuetapowej syntezie z kwasu tereftalowego, który w pierwszym etapie nitruje się, a następnie otrzymany produkt redukuje się za pomocą wodoru z użyciem palladu jako katalizatora:
Ze względu na obecność reaktywnej grupy aminowej związek ten jest wykorzystywany do syntezy szkieletów metalo-organicznych.

</doc>
<doc id="5276273" url="https://pl.wikipedia.org/wiki?curid=5276273" title="Horichia dressleri">
Horichia dressleri

Horichia dressleri – gatunek roślin z monotypowego rodzaju Horichia z rodziny storczykowatych ("Orchidaceae"). Jest to endemit Panamy.
Systematyka.
Gatunek sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276275" url="https://pl.wikipedia.org/wiki?curid=5276275" title="Soterosanthus shepheardii">
Soterosanthus shepheardii

Soterosanthus shepheardii – gatunek roślin z monotypowego rodzaju Soterosanthus z rodziny storczykowatych ("Orchidaceae"). Rośliny występują w lasach na wysokościach do 100 m n.p.m. w Ekwadorze i Kolumbii.
Systematyka.
Gatunek sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276276" url="https://pl.wikipedia.org/wiki?curid=5276276" title="Soterosanthus">
Soterosanthus



</doc>
<doc id="5276277" url="https://pl.wikipedia.org/wiki?curid=5276277" title="Marina Munćan">
Marina Munćan

Marina Munćan (ur. 6 listopada 1982 w Pančevie) – serbska lekkoatletka specjalizująca się w biegach średniodystansowych oraz długodystansowych.
Uczestniczka igrzysk olimpijskich w Londynie w 2012 roku, podczas których odpadła w eliminacjach biegu na 1500 metrów. Mistrzyni uniwersjady z 2009 roku w biegu na 1500 metrów. W 1999 roku, reprezentując Jugosławię, zdobyła złoty medal olimpijskiego festiwalu młodzieży Europy w biegu na 3000 metrów. W latach 2002 – 2005 studiowała w Stanach Zjednoczonych i reprezentowała uczelnię Villanova w rozgrywkach NCAA.
Mistrzyni Jugosławii w biegu na 800 metrów oraz 1500 metrów oraz mistrzyni Serbii w biegu na 800 metrów.

</doc>
<doc id="5276281" url="https://pl.wikipedia.org/wiki?curid=5276281" title="Charles Osborne (1894–1991)">
Charles Osborne (1894–1991)



</doc>
<doc id="5276287" url="https://pl.wikipedia.org/wiki?curid=5276287" title="Dwór Skarbków">
Dwór Skarbków

Dwór Skarbków lub Dwór Mokronoskich – zabytkowy budynek przy ulicy gen. L. Okulickiego w Grodzisku Mazowieckim. Dwór powstał w 1782 roku i od 2004 roku jest siedzibą Państwowej Szkoły Muzycznej im. Tadeusza Bairda.
Położenie.
Budynek mieści się po wschodniej stronie ulicy gen. L. Okulickiego (DW 579) w środkowej części Grodziska Mazowieckiego. W pobliżu dworu znajduje się Osiedle Mikołaja Kopernika oraz Stawy Goliana.
Historia.
Dwór został wybudowany w 2 poł. XVIII wieku dla rodziny Mokronoskich, którzy byli właścicielami dóbr Jordanowice i Grodzisk. Inicjatorem budowy dworu był Andrzej Mokronoski. Autorem projektu był Jan Sękowski, nadworny architekt Branickich. Możliwe jest to, że projektując budynek opierał się on na projektach z 1761 r. autorstwa Charlesa Pierre’a Coustou. W 1782 roku rozpoczęto ozdabianie malarskie dworu, głównymi autorami fresków byli Jan Bogumił Plersch oraz Antoni Herliczka. 
Dwór początkowo znajdował się na niewielkim wzniesieniu otoczonym parkiem, w którym mieściły się dwie oficyny, lamusy, oranżeria i stajnia. W 1869 roku posiadłość zakupił hr. Henryk Skarbek, który rozparcelował majątek na letnisko. 
W 1911 roku, resztki majątku zostały sprzedane przez spadkobierców hr. Henryka Skarbka, zakupił je Józef Jemiołkowski. Jemiołkowski w 1920 roku odsprzedał obiekt Pawłowi Smoleńskiemu. 
Dwór przetrwał II wojnę światową, lecz zamieszkujący go uchodźcy podzielili jego wnętrza. Po wojnie w 1953 spadkobiercy ostatniego właściciela dworu zostali wywłaszczeni. Budynek stał się siedzibą Dyrekcji Okręgowej Szkolnictwa Zawodowego. W latach 50 XX w. przeprowadzono konserwację malunków i fresków oraz samego obiektu, po czym w 1956 roku w dworze ulokowano Muzeum Regionalne PTTK. 
W latach 60 XX w. w pobliżu dworu zbudowano drogę tranzytową. W latach 70 XX w. rozebrano pozostałości zabudowy rezydencjonalnej wokół dworu. W 1976 roku ocalały lamus został rozebrany, a w miejscu parku rozpoczęto budowę Osiedla Mikołaja Kopernika. W latach 90 XX w. obiekt stanowił własność prywatnego właściciela, który doprowadził dwór do ruiny. W 1999 budynek został przejęty przez gminę. Po przejęciu obiektu przeszedł on gruntowny remont. Ratowania zniszczonych fresków podjął się zespół konserwatorów pod kierownictwem Anny Doroty Potockiej. 
Od 2004 roku dwór jest siedzibą Państwowej Szkoły Muzycznej im. Tadeusza Bairda.

</doc>
<doc id="5276290" url="https://pl.wikipedia.org/wiki?curid=5276290" title="Double Backflip">
Double Backflip



</doc>
<doc id="5276291" url="https://pl.wikipedia.org/wiki?curid=5276291" title="Marian Grabowski (polityk)">
Marian Grabowski (polityk)

Marian Józef Grabowski (ur. 7 kwietnia 1897 w Królowej Niwie, zm. 4 września 1942 w Oświęcimiu) – polski samorządowiec, prezydent elekt Siedlec, radny miasta Siedlce z ramienia Polskiej Partii Socjalistycznej.
Życiorys.
Urodził się 7 kwietnia 1897 w osadzie Królowa Niwa koło Zbuczyna, jako syn Józefa Grabowskiego i Marianny z d. Pływacz. Został ochrzczony w kościele św. Stanisława w Zbuczynie. Kształcił się w Gimnazjum im. T. Radlińskiego w Siedlcach (późniejsze I Liceum Ogólnokształcące im. B. Prusa) oraz w Szkole Inżynierskiej im. H. Wawelberga i S. Rotwanda w Warszawie. W czasie I wojny światowej wraz z rodziną został ewakuowany w głąb Rosji. Działał w samorządzie Charkowa, a będąc w opozycji do bolszewików został przez nich aresztowany i uwięziony. Skazany na karę śmierci, ale ze względu na dużą popularność wśród robotników, został zwolniony. Do Polski powrócił w 1925.
Dyrektor Komunalnej Kasy Oszczędnościowej w Siedlcach, pracownik Zarządu Miejskiego, inicjator przebudowy i rozwoju Siedlec. Do jego zasług można zaliczyć m.in. wybudowanie osiedla robotniczego im. B. Limanowskiego w Siedlcach (stare domy przy obecnej ul. Daszyńskiego). Współorganizował Towarzystwo Uniwersytetu Robotniczego oraz Kasę Chorych. Działał w związkach zawodowych, współpracował ze Spółdzielnią Spożywców „Społem” oraz Kasą im. S. Stefczyka. Po światowym kryzysie gospodarczym w 1929 był inicjatorem robót publicznych, które w pewien sposób umożliwiały uzyskanie dochodów przez bezrobotnych i poprawę ich sytuacji bytowej.
Był radnym miejskim z ramienia Polskiej Partii Socjalistycznej, pełnił funkcję ławnika. W 1939 został wybrany na stanowisko prezydenta Siedlec. Wybuch II wojny światowej uniemożliwił mu objęcie funkcji. Po wkroczeniu wojsk sowieckich aresztowany i wywieziony na wschód. Zbiegł z transportu i wrócił do Siedlec. Włączył się w działalność konspiracyjną. Na polecenie władz podziemnych w styczniu 1940 objął stanowisko wiceburmistrza Siedlec.
Za działalność konspiracyjną został aresztowany i przywieziony do KL Auschwitz 6 kwietnia 1941 transportem z Warszawy. W obozie został oznaczony numerem 12757. W Auschwitz działał w ruchu oporu więźniów. W dniu 4 września 1942 odnotowano jego zgon w obozie. Zgon stwierdził SS-Obersturmführer Johann Paul Kremer, akt zgonu wydał SS-Oberscharführer Walter Quakernack. Jako oficjalną przyczynę śmierci podano "fleckfieber" (dur plamisty).
Upamiętnienie.
Na Cmentarzu Centralnym w Siedlcach znajduje się jego symboliczny nagrobek. Uchwałą Rady Miasta Siedlce nr XXXIV/466/2008 z 30 października 2008 jego imieniem nazwano ulicę w Siedlcach, biegnącą od wiaduktu garwolińskiego wzdłuż torów w kierunku ulicy Warszawskiej.

</doc>
<doc id="5276292" url="https://pl.wikipedia.org/wiki?curid=5276292" title="Andrzej Terlecki (zm. 1646)">
Andrzej Terlecki (zm. 1646)

Andrzej Terlecki herbu Sas (zm. w 1646 roku) – podstarości piński w latach 1645-1646, stolnik piński w latach 1641-1646, sędzia grodzki piński w latach 1634-1644.
Poseł na sejm 1634 roku, sejm 1640 roku.

</doc>
<doc id="5276296" url="https://pl.wikipedia.org/wiki?curid=5276296" title="Félix Torres">
Félix Torres

Félix Eduardo Torres Caicedo (ur. 11 stycznia 1997 w San Lorenzo) – ekwadorski piłkarz występujący na pozycji środkowego obrońcy, reprezentant Ekwadoru, od 2019 roku zawodnik meksykańskiego Santosu Laguna.

</doc>
<doc id="5276297" url="https://pl.wikipedia.org/wiki?curid=5276297" title="Park Narodowy Perito Moreno">
Park Narodowy Perito Moreno

Park Narodowy Perito Moreno (hiszp. "Parque nacional Perito Moreno") – park narodowy w Argentynie położony w departamencie Río Chico w zachodniej części prowincji Santa Cruz. Utworzony został 11 maja 1937 roku. Zajmuje obszar 1421,2 km². Jest jednym z największych i najstarszych parków narodowych w Argentynie. Rzadko odwiedzany. Najbliższe miasto, Gobernador Gregores, znajduje się w odległości 220 km od parku. Zwiedzać go można od 1 października do 1 maja.
Opis.
Park położony jest przy granicy z Chile i obejmuje wschodnie zbocza Andów Patagońskich. Przez teren parku przechodzą dwa pasma górskie. Jedno pasmo biegnie ze wschodu na zachód, a drugie z północy na południe. Najwyższym szczytem jest Heros Hill (2770 m n.p.m.). W dolinach, o średniej wysokości 900 m n.p.m., znajduje się osiem jezior polodowcowych, m.in. Belgrano, Nansen, Mogote, Burmeister.
Flora.
Na najniższej, wschodniej części parku, rozciąga się step. Wyżej na zboczach gór rosną lasy. Dominującą roślinnością na stepie jest ostnica, natomiast lasy tworzą głównie Nothofagus pumilio, bukan chilijski i "Nothofagus betuloides".  
Fauna.
Z ssaków na terenie parku żyją m.in.: huemal chilijski (zagrożony wyginięciem), gwanako andyjskie, puma płowa, nibylis andyjski, nibylis argentyński, ocelot argentyński, ocelot pampasowy, grizon mniejszy, skunksowiec patagoński, pancernik patagoński, wiskaczan wielki, wiskacza skalna, tukotuko magellański.
Ptaki żyjące w parku to m.in.: nandu plamiste, kondor wielki (narażony na wyginięcie), magelanówka, chloephaga melanoptera, perkoz argentyński (krytycznie zagrożony wyginięciem).

</doc>
<doc id="5276301" url="https://pl.wikipedia.org/wiki?curid=5276301" title="Jákup Andreasen">
Jákup Andreasen

Jákup Biskopstø Andreasen (ur. 31 maja 1998) – farerski piłkarz występujący na pozycji pomocnika w klubie KÍ Klaksvík oraz w reprezentacji Wysp Owczych.
Kariera klubowa.
Andreasen zadebiutował w KÍ Klaksvík 1 października 2014 w meczu przeciwko Skála ÍF. Grał również w rezerwach klubu.
Kariera reprezentacyjna.
Zadebiutował w reprezentacji U-17, występował również w reprezentacjach U-19 i U-21. W reprezentacji Wysp Owczych zadebiutował 6 września 2020 w meczu przeciwko reprezentacji Andory.

</doc>
<doc id="5276302" url="https://pl.wikipedia.org/wiki?curid=5276302" title="Czytelnia Teatru Miejskiego w Krakowie">
Czytelnia Teatru Miejskiego w Krakowie

Czytelnia Teatru Miejskiego w Krakowie – czytelnia zlokalizowana przy Teatrze Miejskim (obecnie Teatr im. Juliusza Słowackiego) w Krakowie, działająca od 1903 do (prawdopodobnie) 1913.
Historia.
Prawdopodobnym inicjatorem założenia czytelni był Adolf Walewski. Decyzję o powstaniu placówki podjęto na zebraniu aktorów 6 grudnia 1902. W skład Komitetu Tymczasowego, oprócz przewodniczącego Walewskiego, weszli: Michał Tarasiewicz, Michał Przybyłowicz (sekretarz), Aleksander Zelwerowicz (skarbnik), Bolesław Puchalski oraz Ada Kosmowska jako bibliotekarka. Otwarcie czytelni nastąpiło 8 stycznia 1903 w obecności goszczącej wówczas w Krakowie Heleny Modrzejewskiej, której od razu nadano członkostwo honorowe. Statut został zatwierdzony przez władze zaborcze nieco później, 6 lutego 1903. Organizacja liczyła 57 członków, zgromadziła początkowo około trzysta książek i zapewniła prenumeratę trzydziestu czasopism, w tym 23 bezpłatnie. Celem działania stowarzyszenia było "rozbudowywanie i popieranie między członkami ruchu i życia umysłowego, ułatwienie im zawodowego kształcenia się, stworzenie i utrzymanie ogniska koleżeńskiego". Działalność polityczna została wykluczona. W celu realizacji zadań statutowych utrzymywano lokal czytelni, urządzano odczyty i pogadanki, a także wspólne zabawy. Zwyczajnym członkiem czytelni mógł być każdy pracownik teatru miejskiego po opłaceniu sumy czterech koron wpisowego i składki miesięcznej w wysokości dwóch koron. Członkami nadzwyczajnymi mogli być pracownicy innych scen krakowskich, a członkami wspierającymi – darczyńcy 50 koron lub ich równowartości w woluminach.
Początkowo czytelnia funkcjonowała w pomieszczeniach zlokalizowanych dwieście metrów od teatru, z końcem września 1903 przeniesiona została do nieogrzewanych suteren teatru, a jesienią 1906 do odpowiedniego pomieszczenia tamże.
Począwszy od inauguracji działalności placówki, organizowano w niej odczyty. Prelegentami byli m.in. Józef Kotarbiński, Konrad Rakowski, Wilhelm Feldman, Juliusz Tenner, czy Adam Grzymała-Siedlecki. W czytelni udostępniano czasopisma, a książki wypożyczano do domów. Bibliotekarzami byli kolejno: Ada Kosmowska (grudzień 1902 – sierpień 1903), Michał Przybyłowicz (do października 1903), Bolesław Zawierski (do września 1904), Franciszek Frączkowski i Leonard Bończa-Stępiński, który chciał bibliotekę przeprofilować i rozwinąć. W 1908 zaproponowano nadanie czytelni imienia Karola Estreichera.
Księgozbiór pozyskiwano najczęściej w drodze darowizn od autorów, wydawców, członków i sympatyków (m.in. Odo Bujwid, Michał Tarasiewicz, Stanisława Wysocka, Ludwik Solski, Juliusz Tenner, Bolesław Gorczyński, Adolf Nowaczyński). W 1906 dysponowano 402 publikacjami w 535 tomach, a w 1908 było ich 616 w 817 tomach. Kompletowano i oprawiano w roczniki czasopisma: "Kraj", "Tygodnik Ilustrowany", "Wędrowiec", "Głos Warszawski", "Poradnik Językowy", "Przegląd Polski", "Krytykę", "Miesięcznik Towarzystwa Szkoły Ludowej", "Czas", "Naprzód", "Echo", "Bühne und Welt" oraz "Teatr i Iskustwo". Placówka sprzyjała zaznajamianiu się czytelników z bieżącym ruchem literackim, jednak pojawiały się głosy, że nie spełniała zadań, które wiązali z nią ambitniejsi członkowie.
Organizacja podejmowała również wątki społeczne – postulowano poprawę warunków pracy i płacy aktorów, a także kwestie emerytalne. Zespół czytelni przyczynił się do powstania w 1910 pierwszego na ziemiach polskich związku zawodowego aktorów. 
Sytuacja placówki zaczęła się pogarszać około 1910, czego przyczyną był narastający konflikt między dyrektorem a zespołem, widoczny zwłaszcza na linii Ludwik Solski – Maksymilian Węgrzyn. Nie jest znana data zakończenia działalności czytelni. Być może nastąpiło to w 1913, wraz z odejściem Solskiego z Krakowa.
Członkowie i zarząd.
Nie zachowały się listy członków zarządu ze wszystkich sezonów, jednak należeli doń m.in. Lucyna Kotarbińska, Aleksander Zelwerowicz, Bolesław Zawierski, Michał Przybyłowicz, Franciszek Frączkowski, Marian Jednowski, Maksymilian Węgrzyn, Józef Nowicki, Leonard Bończa. Po Adolfie Walewskim, jesienią 1906, funkcję przewodniczącego czytelni objął Ludwik Solski, który złożył bezskuteczną rezygnację z tej funkcji we wrześniu 1908, kierując placówką do końca jej istnienia.

</doc>
<doc id="5276312" url="https://pl.wikipedia.org/wiki?curid=5276312" title="Zmiana nazwy strony">
Zmiana nazwy strony



</doc>
<doc id="5276314" url="https://pl.wikipedia.org/wiki?curid=5276314" title="Jola Shkodrani">
Jola Shkodrani

Jola Shkodrani (ur. 1988 w Tiranie) - niemiecko-albańska wiolonczelistka.
Życiorys.
W 2007 lub 2008 roku ukończyła studia na Uniwersytecie Sztuk Folkwang.
W 2013 otrzymała tytuł magistra na Uniwersytecie Muzyki i Tańca w Kolonii.
Shkodrani jest wielokrotną laureatką konkursów muzycznych, m.in. zobyła główną nagrodę na Konkursie im. Pjetëra Gaciego w Szkodrze.
Pracuje w Kolonii, gdzie jest członkiem zespołu kameralnego Vivazza, który tworzy z Bernhardem Rathem i od września 2015 uczy w jednej z akademii muzycznych.

</doc>
<doc id="5276316" url="https://pl.wikipedia.org/wiki?curid=5276316" title="Victor de la Peña Pérez">
Victor de la Peña Pérez

Victor de la Peña Pérez OFM (ur. 14 września 1933 w Villaldemiro, zm. 1 lipca 2015) – hiszpański duchowny rzymskokatolicki działający w Peru, franciszkanin, wikariusz apostolski Requeny.
Biografia.
3 lipca 1959 otrzymał święcenia prezbiteriatu i został kapłanem Zakonu Braci Mniejszych.
17 grudnia 1982 papież Jan Paweł II mianował go biskupem pomocniczym wikariat apostolskiego Requeny oraz biskupem tytularnym Avitta Bibba. 3 lipca 1983 w katedrze św. Antoniego Padewskiego w Requenie przyjął sakrę biskupią z rąk nuncjusza apostolskiego w Peru abpa Mario Tagliaferriego. Współkonsekratorami byli wikariusz apostolski Requeny Odorico Leovigildo Sáiz Pérez OFM oraz wikariusz apostolski San José de Amazonas Lorenzo Rodolfo Guibord Lévesque OFM.
15 maja 1987 został mianowany wikariuszem apostolskim Requeny. Z urzędu zrezygnował 30 lipca 2005.

</doc>
<doc id="5276318" url="https://pl.wikipedia.org/wiki?curid=5276318" title="Mistrzostwa Świata w Narciarstwie Dowolnym i Snowboardingu 2017 – skoki akrobatyczne kobiet">
Mistrzostwa Świata w Narciarstwie Dowolnym i Snowboardingu 2017 – skoki akrobatyczne kobiet

Rywalizacja kobiet w skokach akrobatycznych podczas mistrzostw świata w Sierra Nevada została rozegrana na skoczniach o nazwie Sierra Aerials. Kwalifikacje rozegrano 9 marca o 18:15, z kolei finały 10 marca 2017 roku o 20:30. Złoty medal wywalczyła Ashley Caldwell z USA, która pokonała Australijkę Danielle Scott oraz Xu Mengtao z Chin.

</doc>
<doc id="5276319" url="https://pl.wikipedia.org/wiki?curid=5276319" title="Krasnyj Kut (obwód kurski)">
Krasnyj Kut (obwód kurski)

Krasnyj Kut () – chutor w zachodniej Rosji, w sielsowiecie panikinskim rejonu miedwieńskiego w obwodzie kurskim.
Geografia.
Miejscowość położona jest nad Miedwienką (zwaną także "Miedwienskij Kołodieź") (lewy dopływ rzeki Połnaja w dorzeczu Sejmu), 5 km od centrum administracyjnego sielsowietu (Paniki), 7 km na wschód od centrum administracyjnego rejonu (Miedwienka), 34 km na południe od Kurska, 6,5 km od drogi magistralnej (federalnego znaczenia) M2 «Krym».
W chutorze znajduje się 15 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 16 osób.

</doc>
<doc id="5276320" url="https://pl.wikipedia.org/wiki?curid=5276320" title="Krasnyj Kut (ujednoznacznienie)">
Krasnyj Kut (ujednoznacznienie)

Krasnyj Kut – nazwa toponimów w Rosji i na Ukrainie

</doc>
<doc id="5276321" url="https://pl.wikipedia.org/wiki?curid=5276321" title="Higinio Marín">
Higinio Marín

Higinio Marín Escavy (ur. 19 października 1993 w Calasparra) – hiszpański piłkarz, występujący na pozycji napastnika. Zawodnik Albacete Balompié.
Życiorys.
Wychowanek Realu Murcia. Seniorską karierę rozpoczynał w 2011 roku w rezerwach tego klubu, w których występował do 2014 roku. 15 września 2012 roku wystąpił również w jednym meczu ligowy w pierwszej drużynie Murcii, rozgrywając trzy minuty w zremisowanym 2:2 spotkaniu z CD Mirandés. W lipcu 2014 roku został na zasadzie wolnego transferu pozyskany przez Cultural y Deportiva Leonesa. Higinio Marín nie wystąpił jednak w żadnym oficjalnym meczu klubu i 1 września przeszedł do La Hoya Lorca. W sezonie 2014/2015 zdobył trzy gole w 24 spotkaniach Segunda División B. Po zakończeniu sezonu przeszedł do UCAM Murcia, gdzie rozegrał pięć meczów i po zakończeniu rundy jesiennej ponownie zmienił pracodawcę, zasilając skład rezerw Realu Valladolid. Przez półtora roku zdobył dla rezerw 18 goli w 45 spotkaniach. W 2017 roku przeszedł do CD Numancia. W Numancii występował przez trzy sezony jako podstawowy napastnik, zdobywając łącznie 18 goli w Segunda División.
W 2020 roku przeszedł do Łudogorca Razgrad. W PPF lidze zadebiutował 14 sierpnia w wygranym 3:0 spotkaniu ze Sławią Sofia. Na początku sezonu 2020/2021 grał regularnie w składzie, zdobywając w ośmiu meczach cztery gole. Pod koniec października doznał złamania kości piszczelowej i strzałki, co wykluczyło go z gry do końca sezonu. Mimo to został w tamtym sezonie mistrzem Bułgarii. Kontuzję wyleczył latem 2021 roku i wrócił do gry w sierpniu. W lutym 2022 roku został wypożyczony do końca sezonu do Górnika Zabrze. Po sezonie w Polsce, wrócił do Bułgarii.

</doc>
<doc id="5276322" url="https://pl.wikipedia.org/wiki?curid=5276322" title="Krasnyj Kut">
Krasnyj Kut



</doc>
<doc id="5276327" url="https://pl.wikipedia.org/wiki?curid=5276327" title="Most kolejowy w Moszczance">
Most kolejowy w Moszczance

Most kolejowy w Moszczance ("Wiadukt Cesarzowej") – most kolejowy nad przełomem Złotego Potoku w Moszczance koło Prudnika. Został otwarty w 1906 roku w miejscu dawnego mostu, zniszczonego przez powódź w 1903 roku. Przez most przebiega linia kolejowa nr 333, jest użytkowany przez kolej czeską.
Historia.
Pierwszy wiadukt kolejowy nad Złotym Potokiem w Moszczance został wzniesiony w drugiej połowie XIX wieku. Miał postać mostu o trzech murowanych podporach w kształcie arkad, z których środkowa podpora stała w nurcie rzeki. Linia kolejowa "Głuchołazy – Pokrzywna (– Jindřichov ve Slezku)" przebiegająca przez most została otwarta 1 grudnia 1875. Most został zniszczony przez powódź 10 lipca 1903. Od strony Pokrzywnej, woda podmyła przęsła mostu, który osunął się w dół i zaczął spiętrzać wodę w wąskiej dolinie. W końcu zapora pękła i powódź zalała Moszczankę i Łąkę Prudnicką.
Cesarzowa Niemiec Augusta Wiktoria przekazała wsi pomoc finansową, dzięki której w 1906 most został odbudowany. W związku z tym, otrzymał on nazwę "Wiadukt Cesarzowej". Most został ponownie zniszczony przez amerykańskie lotnictwo podczas II wojny światowej.
Charakterystyka.
Most jest unikalny ze względu na swoją oryginalną formę – kratowy dźwigar łukowy spina podpory mostu od dołu. Przebiega nad przełomem rzeki Złoty Potok.

</doc>
<doc id="5276328" url="https://pl.wikipedia.org/wiki?curid=5276328" title="Franciszek Rutkowski">
Franciszek Rutkowski



</doc>
<doc id="5276331" url="https://pl.wikipedia.org/wiki?curid=5276331" title="Mistrzostwa Świata w Narciarstwie Dowolnym i Snowboardingu 2017 – jazda po muldach kobiet">
Mistrzostwa Świata w Narciarstwie Dowolnym i Snowboardingu 2017 – jazda po muldach kobiet

Rywalizacja kobiet w jeździe po muldach podczas mistrzostw świata w Sierra Nevada została rozegrana na trasie o nazwie Visera. Kwalifikacje rozegrano 8 marca 2017 roku o 9:50, z kolei finały tego samego dnia o 15:10. Złoty medal wywalczyła Australijka Britteny Cox, która pokonała Francuzkę Perrine Laffont oraz Justine Dufour-Lapointe z Kanady.

</doc>
<doc id="5276333" url="https://pl.wikipedia.org/wiki?curid=5276333" title="Ildar Achmadijew">
Ildar Achmadijew

Ildar Achmadijew (ur. 1 marca 2000 w Hisarze) – tadżycki lekkoatletka specjalizujący się w biegach sprinterskich oraz skoku w dal. Z pochodzenia jest Tatarem.
Uczestnik igrzysk olimpijskich w Tokio rozgrywanych w 2021 roku, podczas których odpadł w biegu preeliminacyjnym na 100 metrów. W 2018 roku brał udział mistrzostwach Azji juniorów, zajmując 10. miejsce w konkursie skoku w dal oraz odpadając w eliminacjach biegu na 100 metrów.
Mistrz Tadżykistanu w biegu na 100 metrów, skoku w dal oraz sztafecie 4 x 100 metrów.

</doc>
<doc id="5276339" url="https://pl.wikipedia.org/wiki?curid=5276339" title="Valeriano Ludovico Arroyo Paniego">
Valeriano Ludovico Arroyo Paniego

Valeriano Ludovico Arroyo Paniego OFM (ur. 29 listopada 1890 w Jaramillo Quemado, zm. 2 sierpnia 1976) – hiszpański duchowny rzymskokatolicki działający w Peru, franciszkanin, wikariusz apostolski Requeny.
Biografia.
14 kwietnia 1917 otrzymał święcenia prezbiteriatu i został kapłanem Zakonu Braci Mniejszych.
26 stycznia 1957 papież Pius XII mianował go wikariuszem apostolskim Requeny oraz biskupem tytularnym gompijskim. 28 kwietnia 1957 przyjął sakrę biskupią z rąk arcybiskupa limskiego Juana Landázuriego Rickettsa OFM. Współkonsekratorami byli arcybiskup Arequipy Leonardo José Rodriguez Ballón OFM oraz wikariusz apostolski San Ramón León Buenaventura de Uriarte Bengoa OFM.
Jako ojciec soborowy wziął udział w soborze watykańskim II. Na emeryturę przeszedł 26 listopada 1973.

</doc>
<doc id="5276341" url="https://pl.wikipedia.org/wiki?curid=5276341" title="Helgi Abrahamsen">
Helgi Abrahamsen

Helgi Abrahamsen (ur. 24 listopada 1966 w Fuglafjørður) – farerski polityk i dziennikarz, od 2019 do 2021 roku minister handlu i przemysłu w rządzie Bárðura Nielsena. Deputowany do Løgtingu XXXIII, XXXIV i XXXVI kadencji, a tymczasowo także deputowany do duńskiego parlamentu w 2021 roku.
Życiorys.
Urodził się jako syn gospodyni domowej i stolarza, ma siostrę i dwóch braci. W młodości brał udział w zakładaniu młodzieżówki Partii Unii w Eysturoy, został następnie przewodniczącym tejże organizacji. Ukończył Duńską Szkołę Mediów i Dziennikarstwa. W maju 1999 roku rozpoczął pracę jako dziennikarz w gazecie.
Kariera polityczna.
W 1999 roku został sekretarzem Partii Unii. W wyborach parlamentarnych w 2008 roku został po raz pierwszy wybrany deputowanym do parlamentu Wysp Owczych uzyskując 280 głosów. Dołączył wówczas do Komisji Opieki Społecznej. W wyborach w 2011 roku uzyskał reelekcję na stanowisku deputowanego, uzyskał 404 głosy. Dołączył do Komisji Sądownictwa, a także Komisji Spraw Zagranicznych. Został również delegatem Wysp Owczych do Rady Nordyckiej. W wyborach w 2015 roku bezskutecznie ubiegał się o reelekcję z wynikiem 350 głosów. W 2018 roku został wiceprzewodniczącym Farerskiej Partii Unii.
W wyborach parlamentarnych w 2019 roku został ponownie wybrany deputowanym do Løgtingu, uzyskując 498 głosów. 16 września tego samego roku premier powołał go na stanowisko ministra handlu i przemysłu. 19 sierpnia 2021 roku na tym stanowisku zastąpił go Magnus Rasmussen. 7 grudnia 2021 roku został tymczasowym deputowanym do duńskiego parlamentu (zastąpił Edmunda Joensena), pełnił tę funkcję do 14 grudnia tego samego roku.
Życie prywatne.
W 1991 roku ożenił się z Oddbjørg, z domu Frederiksberg.

</doc>
<doc id="5276342" url="https://pl.wikipedia.org/wiki?curid=5276342" title="2-ja Kitajewka">
2-ja Kitajewka

2-ja Kitajewka, także Wtoraja Kitajewka () – wieś (ros. деревня, trb. dieriewnia) w zachodniej Rosji, centrum administracyjne sielsowietu kitajewskiego w rejonie miedwieńskim (obwód kurski).
Geografia.
Miejscowość położona jest nad ruczajem Galiczij (lewy dopływ rzeki Połnaja w dorzeczu Sejmu), 16 km na północny wschód od centrum administracyjnego rejonu (Miedwienka), 27 km na południowy wschód od Kurska, 15,5 km od drogi magistralnej (federalnego znaczenia) M2 «Krym».
We wsi znajduje się 36 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 85 osób.

</doc>
<doc id="5276349" url="https://pl.wikipedia.org/wiki?curid=5276349" title="Leszek Klajnert">
Leszek Klajnert



</doc>
<doc id="5276351" url="https://pl.wikipedia.org/wiki?curid=5276351" title="Paul Bassim">
Paul Bassim

Paul Bassim OCD (ur. 14 listopada 1922 w Zagharcie, zm. 21 sierpnia 2012) – libański duchowny rzymskokatolicki, karmelita bosy, wikariusz apostolski Bejrutu.
Biografia.
29 czerwca 1946 otrzymał święcenia prezbiteriatu i został kapłanem Zakonu Braci Bosych Najświętszej Maryi Panny z Góry Karmel.
8 września 1974 papież Paweł VI mianował go wikariuszem apostolskim Bejrutu oraz biskupem tytularnym laodicejskim. 24 listopada 1974 w katedrze św. Ludwika w Bejrucie przyjął sakrę biskupią z rąk nuncjusza apostolskiego w Libanie abpa Alfredo Bruniery. Współkonsekratorami byli maronicki wikariusz patriarchalny patriarchatu Antiochii Nasr Allah Butrus Sufajr oraz wikariusz apostolski Aleppo Bonaventure Akiki OFM.
Na emeryturę przeszedł 30 lipca 1999.

</doc>
<doc id="5276352" url="https://pl.wikipedia.org/wiki?curid=5276352" title="Mistrzostwa Świata w Narciarstwie Dowolnym i Snowboardingu 2017 – muldy podwójne kobiet">
Mistrzostwa Świata w Narciarstwie Dowolnym i Snowboardingu 2017 – muldy podwójne kobiet

Rywalizacja kobiet w muldach podwójnych podczas mistrzostw świata w Sierra Nevada została rozegrana na trasie o nazwie Visera. Fazy 1/16 oraz 1/8 finału rozegrano 9 marca 2017 roku o 9:55, z kolei pozostałe rundy tego samego dnia o 12:00. Złoty medal wywalczyła Francuzka Perrine Laffont, która pokonała w dużym finale Juliję Gałyszewą z Kazachstanu. W małym finale triumfowała Jaelin Kauf z USA, zdobywając tym samym brązowy medal.

</doc>
<doc id="5276355" url="https://pl.wikipedia.org/wiki?curid=5276355" title="Red Dead Revolver">
Red Dead Revolver



</doc>
<doc id="5276357" url="https://pl.wikipedia.org/wiki?curid=5276357" title="Muzeum Dom Stiepana Erzia">
Muzeum Dom Stiepana Erzia

Muzeum Dom S.D. Erzii (ros. Дом-музей С. Д. Эрьзи) – muzeum w rodzinnej wsi Bajewo Stiepana Erzyi rzeźbiarza pochodzenia mordwińskiego, oddział Muzeum Sztuk Pięknych Republiki Mordwińskiej.
Historia.
Muzeum zostało otwarte w stulecie urodzin rzeźbiarza w 1976 roku. Zostało umieszczone w parterowym drewnianym budynku zbudowanym w pobliżu miejsca gdzie znajdowała się chata w której urodził się artysta. Składa się z jednego pomieszczenia z przedsionkiem. Na elewacji budynku znajduje się sześć okien zdobionych płaskorzeźbami. 
Zbiory.
W kolekcji muzeum znajdują się: dokumenty fotograficzne, rzeczy osobiste Stiepana Erzyi oraz 4 jego rzeźby. Ponadto ekspozycje poświęcone sztuce ludowej i życiu codziennemu w Mordowii.

</doc>
<doc id="5276358" url="https://pl.wikipedia.org/wiki?curid=5276358" title="Eustace John Smith">
Eustace John Smith

Eustace John Smith OFM (ur. 22 sierpnia 1908 w Medford, zm. 13 czerwca 1975) – amerykański duchowny rzymskokatolicki, franciszkanin, misjonarz, wikariusz apostolski Bejrutu.
Biografia.
12 czerwca 1934 otrzymał święcenia prezbiteriatu i został kapłanem Zakonu Braci Mniejszych.
8 grudnia 1955 papież Pius XII mianował go wikariuszem apostolskim Bejrutu oraz biskupem tytularnym Apamea Cibotus. 2 lutego 1956 przyjął sakrę biskupią z rąk delegata apostolskiego w Stanach Zjednoczonych abpa Amleto Giovanniego Cicognaniego. Współkonsekratorami byli biskup pomocniczy archidiecezji waszyngtońskiej John Michael McNamara oraz biskup pomocniczy diecezji Buffalo Leo Richard Smith.
Jako ojciec soborowy wziął udział w soborze watykańskim II. Na emeryturę przeszedł w 1973.

</doc>
<doc id="5276359" url="https://pl.wikipedia.org/wiki?curid=5276359" title="Mistrzostwa Świata w Narciarstwie Dowolnym i Snowboardingu 2017 – slopestyle kobiet (narciarstwo dowolne)">
Mistrzostwa Świata w Narciarstwie Dowolnym i Snowboardingu 2017 – slopestyle kobiet (narciarstwo dowolne)

Rywalizacja kobiet w narciarskim slopestyle'u podczas mistrzostw świata w Sierra Nevada została rozegrana na torze Sierra Nevada Slopestyle. Kwalifikacje rozegrano 18 marca o 15:25, z kolei finał odbył się 19 marca 2017 roku o 13:48. Złoty medal wywalczyła Francuzka Tess Ledeux, która wyprzedziła Szwedkę Emmę Dahlström oraz Isabel Atkin z Wielkiej Brytanii.

</doc>
<doc id="5276361" url="https://pl.wikipedia.org/wiki?curid=5276361" title="Daniel Bielica">
Daniel Bielica

Daniel Bielica (ur. 30 kwietnia 1999 w Zabrzu) – polski piłkarz występujący na pozycji bramkarza, zawodnik Górnika Zabrze.
Życiorys.
Wychowanek MKS Zaborze Zabrze, gdzie jego trenerem był Tomasz Włoka. W 2015 roku z rekomendacji Jerzego Machnika został zawodnikiem juniorów Górnika Zabrze. W 2016 roku został wcielony do rezerw Górnika Zabrze. Jego pierwszym meczem ligowym na poziomie seniorskim było spotkanie z KS Polkowice, które 10 czerwca 2017 roku jego klub przegrał 1:3.
W marcu 2018 roku został wcielony do pierwszej drużyny Górnika Zabrze, którego trenerem był wówczas Marcin Brosz. W drużynie zadebiutował 2 września w meczu Pucharu Polski, w którym Górnik pokonał Unię Hrubieszów 9:0. W sezonie 2018/2019 przeważnie występował w rezerwach (14 spotkań w III lidze). W pierwszej drużynie zagrał jeszcze w meczu Pucharu Polski z Rozwojem Katowice (6 grudnia, 4:1 po dogrywce). 15 grudnia jako zastępca Tomasza Loski zadebiutował w ekstraklasie, rozgrywając pełne spotkanie przeciwko Arce Gdynia (1:1).
Po pozyskaniu przez Górnika Zabrze Martina Chudego Bielica został przez klub udostępniony do wypożyczenia. W ten sposób w lipcu 2019 bramkarz przeszedł na zasadzie wypożyczenia do pierwszoligowej Sandecji Nowy Sącz. W nowosądeckim klubie Bielica był podstawowym zawodnikiem, rozgrywając 33 ligowe mecze w sezonie 2019/2020; w sześciu z nich nie stracił bramki. W sierpniu 2020 roku został wypożyczony do Warty Poznań. W Warcie przegrywał rywalizację z Adrianem Lisem, rozgrywając łącznie siedem spotkań w sezonie (dwa w Pucharze Polski i pięć w lidze). Po zakończeniu sezonu powrócił do Górnika Zabrze.

</doc>
<doc id="5276365" url="https://pl.wikipedia.org/wiki?curid=5276365" title="Jefimija Kriwoszejewa">
Jefimija Kriwoszejewa

Jefimija Pietrowna Kriwoszejewa (; ur. w , zm. 24 czerwca 1936 w Sarańsku) – erzjańska pisarka i baśniarka ludowa.
Życiorys.
Urodziła się w erzjańskiej rodzinie chłopskiej. Nie posiadała wykształcenia, wykonywała zarobkowo ciężkie prace fizyczne. W młodości układała piosenki, w późniejszych latach stała się znawczynią i wykonawczynią folkloru. Jej utwory były zapisywane przez jej syna Ilię Pietrowicza od 1922 roku. Stała się bardziej rozpoznawalna po opublikowaniu jej utworu "Лайшема Кировдо" (; ) w dzienniku „Prawda”. Ostatnie lata życia spędziła w mieszkaniu jej syna w Sarańsku. Upamiętniono ją tablicą na tymże domu w 2014 roku (ul. Mokszanskaja 14). Rękopisy jej prac pióra jej syna oraz literatura przedmiotu są przechowywane w Centralnym Archiwum Państwowym Republiki Mordowii. W 150. rocznicę jej urodzin – w 2017 roku w sarańskim zaprezentowano wystawę pt. "Голос матери" (), poświęconą jej osobie.
Twórczość.
Jest znanych ponad 50 utworów Jefimiji Kriwoszejewej. Wydano je w zbiorach:

</doc>
<doc id="5276366" url="https://pl.wikipedia.org/wiki?curid=5276366" title="Posłowie na Løgting XXXV kadencji">
Posłowie na Løgting XXXV kadencji



</doc>
<doc id="5276367" url="https://pl.wikipedia.org/wiki?curid=5276367" title="Deputowani do Løgtingu (2019–2023)">
Deputowani do Løgtingu (2019–2023)



</doc>
<doc id="5276369" url="https://pl.wikipedia.org/wiki?curid=5276369" title="Jelovarnik">
Jelovarnik

Jelovarnik (serb. "Јеловарник") – wodospad na Zaplanińskiej Rece, w masywie Kopaonik i Parku Narodowym Kopaonik w Serbii (okręg raski), w rezerwacie przyrody Jelovarnik (57,14 hektara), we wschodnich stokach Pančićev vrhu.
Charakterystyka.
Wokół wodospadu, który ma wysokość 70 metrów, występują naturalne lasy bukowe, bukowo-świerkowe, świerkowe i klonowe. Awifaunę reprezentują m.in.: pliszka górska, pluszcz zwyczajny, sikora uboga, gąsiorek, strzyżyk zwyczajny i gil zwyczajny. Przepływ wody przez wodospad wynosi około 25 litrów na sekundę, a wiosną, gdy śnieg topnieje, jak również w trakcie ulewnych deszczów, wzrasta do 450 litrów na sekundę. 
Turystyka i badania naukowe.
Przed powstaniem na terenie Kopaoniku parku narodowego (1981) wodospad nie był szerzej znany, ani opisywany w przewodnikach, czy broszurach dotyczących masywu. Pomijali go nawet znawcy tych terenów. Obiekt był znany przede wszystkim miejscowym pasterzom. Również obecnie nie prowadzą do niego znakowane szlaki turystyczne. Pierwsze naukowe badania obiektu przeprowadzili geolodzy, Ivan Đokić i Nataša Vučetić po 8 sierpnia 1998. Oni też opublikowali na jego temat pierwszą pracę naukową.

</doc>
<doc id="5276370" url="https://pl.wikipedia.org/wiki?curid=5276370" title="Mistrzostwa Świata w Narciarstwie Dowolnym i Snowboardingu 2017 – half-pipe kobiet (narciarstwo dowolne)">
Mistrzostwa Świata w Narciarstwie Dowolnym i Snowboardingu 2017 – half-pipe kobiet (narciarstwo dowolne)

Rywalizacja kobiet w narciarskim half-pipe'ie podczas mistrzostw świata w Sierra Nevada została rozegrana na obiekcie o nazwie Sierra Nevada Halfpipe. Kwalifikacje rozegrano 16 marca o 17:35, z kolei finały 18 marca 2017 roku o 21:29. Złoty medal wywalczyła Ayana Onozuka z Japonii, która pokonała Francuzkę Marie Martinod oraz Devin Logan z USA.

</doc>
<doc id="5276373" url="https://pl.wikipedia.org/wiki?curid=5276373" title="Fundacja Nasz Wybór">
Fundacja Nasz Wybór

Fundacja Nasz Wybór (ukr. "Фонд «Наш вибір»") – utworzona w 2009 polska organizacja pozarządowa zajmująca wspieraniem rozwoju kontaktów między Polską i Ukrainą, budowaniem społeczeństwa obywatelskiego oraz wspieraniem działań na rzecz imigrantów. Za swoje działania otrzymała m.in. Warszawską Nagrodę Edukacji Kulturalnej za "Kurs polsko-ukraiński „Miejskie historie wielokulturowe”" (2021, II Nagroda) - wspólnie z Muzeum Historii Żydów Polskich Polin. Od 2014 Fundacja prowadzi "Ukraiński Dom w Warszawie" - miejsce, w którym organizuje spotkania i wydarzenia kulturalne, prowadzi kursy języka polskiego oraz udziela porad prawnych. Ukraiński Dom jest jednocześnie siedzibą "Klubu Ukraińskich Kobiet" oraz "Klubu Dziecięcego "Rękawiczka"". Fundacja wydaje też gazetę "Nasz Wybór" skierowaną do ukraińskich imigrantów w Polsce oraz prowadzi portal internetowy naszwybir.pl. 

</doc>
<doc id="5276378" url="https://pl.wikipedia.org/wiki?curid=5276378" title="Mistrzostwa Świata w Narciarstwie Dowolnym i Snowboardingu 2017 – skicross kobiet">
Mistrzostwa Świata w Narciarstwie Dowolnym i Snowboardingu 2017 – skicross kobiet

Rywalizacja kobiet w konkurencji skicross podczas mistrzostw świata w Sierra Nevada została rozegrana na trasie o nazwie Sierra Nevada Cross Course. Kwalifikacje rozegrano 18 marca 2017 roku o 12:35, z kolei biegi finałowe tego samego dnia o 14:00. Złoty medal zdobyła Szwedka Sandra Näslund, która wyprzedziła Fanny Smith ze Szwajcarii oraz Francuzkę Ophélie David.

</doc>
<doc id="5276388" url="https://pl.wikipedia.org/wiki?curid=5276388" title="Władimir Siemienow">
Władimir Siemienow



</doc>
<doc id="5276389" url="https://pl.wikipedia.org/wiki?curid=5276389" title="Jan Tolibowski">
Jan Tolibowski

Jan Tolibowski (Tulibowski) herbu Nałęcz (zm. w 1650 roku) – podsędek inowrocławski w latach 1643-1648, skarbnik inowrocławski w latach 1633-1642.
Poseł na sejm zwyczajny 1635 roku.

</doc>
<doc id="5276391" url="https://pl.wikipedia.org/wiki?curid=5276391" title="FIDE Grand Prix 2008-2010">
FIDE Grand Prix 2008-2010



</doc>
<doc id="5276392" url="https://pl.wikipedia.org/wiki?curid=5276392" title="Indywidualne Międzynarodowe Mistrzostwa Ekstraligi 2016">
Indywidualne Międzynarodowe Mistrzostwa Ekstraligi 2016

Indywidualne Międzynarodowe Mistrzostwa Ekstraligi 2016  – ("PGE Indywidualne Międzynarodowe Mistrzostwa Ekstraligi") trzecia edycja corocznego żużlowego turnieju indywidualnego mającego na celu wyłonienie najlepszego zawodnika Speedway Ekstraligi w sezonie. Zawody zostały rozegrane 28 sierpnia 2016 na Stadionie im. Zbigniewa Podleckiego w Gdańsku.
Obrońcą tytułu z poprzedniej edycji był Grigorij Łaguta. Rosjanin w tegorocznym turnieju zajął drugie miejsce za plecami startującego z dziką kartą Krystiana Pieszczka. Pieszczek został pierwszym polskim zwycięzcą turnieju IMME.
Zawodnicy nominowani.
Do udziału w zawodach nominowano 15. zawodników Speedway Ekstraligi z najwyższą średnią biegową po 10. kolejkach meczowych. Stawkę uzupełnił Krystian Pieszczek, który otrzymał Dziką kartę od organizatorów.
Lista zawodników nominowanych:
Lista startowa.
Zawodnikom wylosowano następujące numery startowe:
Finał.
Pierwotnie zawody miały zostać rozegrane 14 sierpnia. Jednak ze względu na przełożenie rundy Grand Prix w Malilli na ten dzień, finał IMME przesunięto na 28 sierpnia. Zeszłoroczny triumfator Grigorij Łaguta z 11 punktami wygrał rundę zasadniczą. Bezpośredni awans do biegu finałowego zdobył również Krystian Pieszczek. O pozostałe dwa wolne miejsca rozegrano dwa półfinały. W pierwszym z nich zmierzyli się Niels Kristian Iversen, Bartosz Zmarzlik, Nicki Pedersen oraz Piotr Protasiewicz. Gonitwa zakończyła się zwycięstwem Protasiewicza. Uczestnikami drugiego półfinału byli Tai Woffinden, Václav Milík, Patryk Dudek oraz Przemysław Pawlicki. Czech zwyciężył i zajął ostatnie wolne miejsce finale. W wielkim finale najlepiej ze startu ruszył Pieszczek, który do końca wyścigu utrzymał prowadzenie i zwyciężył w IMME jako pierwszy polski zawodnik. Podium uzupełnili Grigorij Łaguta oraz Piotr Protasiewicz.

</doc>
<doc id="5276398" url="https://pl.wikipedia.org/wiki?curid=5276398" title="Hieronim Konstanty Trojanowski">
Hieronim Konstanty Trojanowski

Hieronim Konstanty Trojanowski herbu Szeliga – chorąży większy łęczycki w latach 1640-1644.
Poseł na sejm 1642 roku.

</doc>
<doc id="5276403" url="https://pl.wikipedia.org/wiki?curid=5276403" title="Lueckelia">
Lueckelia



</doc>
<doc id="5276404" url="https://pl.wikipedia.org/wiki?curid=5276404" title="Lueckelia breviloba">
Lueckelia breviloba

Lueckelia breviloba – gatunek roślin z monotypowego rodzaju Lueckelia z rodziny storczykowatych ("Orchidaceae"). Występuje w Ameryce Południowej w Boliwii, Brazylii, Peru.
Systematyka.
Gatunek sklasyfikowany do podplemienia "Stanhopeinae" w plemieniu "Cymbidieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276409" url="https://pl.wikipedia.org/wiki?curid=5276409" title="Gonzalo Plata">
Gonzalo Plata

Gonzalo Jordy Plata Jiménez (ur. 1 listopada 2000 w Guayaquil) – ekwadorski piłkarz występujący na pozycji skrzydłowego, reprezentant kraju, obecnie zawodnik hiszpańskiego Realu Valladolid.

</doc>
<doc id="5276412" url="https://pl.wikipedia.org/wiki?curid=5276412" title="Mariantonia Samà">
Mariantonia Samà

Mariantonia Samà (ur. 2 marca 1875 w Sant’Andrea Apostolo dello Ionio, zm. 27 maja 1953 tamże) – włoska błogosławiona Kościoła katolickiego.
Mariantonia Samà urodziła się jako córka Bruno i Marianny Vivino. Jej rodzice byli biedakami, analfabetami, wyróżniając się pobożnością, gdzie do kościoła przychodzili boso. Jej ojciec zmarł kilka dni przed jej narodzinami. Żyła w złych warunkach materialnych, w jednopokojowej ruderze, bez usług i światła słonecznego.
W dzieciństwie Mariantonia zarabiała na swoje utrzymanie, pracując na wsi z matką; towarzyszyła osiołkowi obładowanemu zbożem do młyna, a następnie zabierała go z powrotem do wsi z workami mąki, otrzymując w zamian jeden bochenek chleba tygodniowo. W wieku 7 lat przyjęła sakramenty Komunii św. i bierzmowania.
Gdy miała 11 lat, wydarzyło się coś, co zmieniło jej życie. Idąc ze swoją mamą wybrać w rzece Saluro ubrania, wracając do domu poczuła pragnienie i z napotkanej kałuży, napiła się z niej wody, nie wiedząc, że nie nadawała się do spożycia. Mariantonia dostała konwulsji i uległa zakażeniu.
Po śmierci matki, 24 lutego 1920 Mariantonia była wspierana we wszystkich potrzebach przez wiele osób, zwłaszcza przez siostry reparatorki i proboszcza. Miała zapewnioną stałą obecność starszej kobiety, która się nią opiekowała. Mieszkańcy św. Andrzeja przynosili jej jedzenie, którym dzieliła się z potrzebującymi.
Kiedy zmarła 27 maja 1953 w wieku 78 lat, patrząc na krucyfiks i wymawiając święte imię Jezusa i Maryi, ówczesny proboszcz, ks. Andrea Samà, zanotował na marginesie aktu zgonu: "zmarła w poczuciu świętości". Jej pogrzeb był jak procesja. Na jej grobie widnieje napis: "Żyła tylko dla miłości, cierpiała przez sześćdziesiąt lat z miłości, oczyściła się w miłości, teraz z nieba wskazuje wszystkim drogę miłości".
3 sierpnia 2003 doczesne szczątki Mariantonii zostały przeniesione z cmentarza do kościoła parafialnego w obecności księdza prałata Antonio Cantisaniego, duchowieństwa wikariatu i wielu wiernych.
18 grudnia 2017 papież Franciszek podpisał dekret o heroiczności jej cnót zaś 10 lipca 2020 upoważnił Kongregację do ogłoszenia dekretu dotyczącego cudu, co otworzyło drogę do jej beatyfikacji. 3 października 2021 razem z Gaetaną Tolomeo została beatyfikowana i wpisana w poczet błogosławionych.
Jej wspomnienie liturgiczne obchodzone jest 27 maja.

</doc>
<doc id="5276426" url="https://pl.wikipedia.org/wiki?curid=5276426" title="Julio José González">
Julio José González



</doc>
<doc id="5276432" url="https://pl.wikipedia.org/wiki?curid=5276432" title="Felicjan Tyszkiewicz">
Felicjan Tyszkiewicz



</doc>
<doc id="5276433" url="https://pl.wikipedia.org/wiki?curid=5276433" title="Sarghis Der-Abrahamian">
Sarghis Der-Abrahamian

Sarghis Der-Abrahamian (; ur. 13 lutego 1868 w Aleksandropolu, zm. 6 lipca 1952 w Rzymie) – ormiański duchowny katolicki, prowikariusz generalny Rzymu, ordynariusz wiernych obrządku ormiańskiego na Kaukazie i w Rzymie.
Biografia.
W 1909 Stolica Apostolska mianowała go administratorem apostolskim dla wiernych obrządku ormiańskiego na Kaukazie (faktycznie jego misja obejmowała całe Imperium Rosyjskie). Był pierwszym ordynariuszem dla zamieszkujących carskie imperium ormiańskich katolików, dotychczas podlegających łacińskiemu biskupowi tyraspolskiemu. Jego siedzibą był Tyflis. W 1916 wysłał list do papieża Benedykta XV, informując go o ludobójstwie Ormian. Urząd ten pełnił do inwazji Sowietów na republiki zakaukaskie w 1921, po której wyjechał.
13 czerwca 1933 papież Pius XI mianował go prowikariuszem generalnym Rzymu, będącym ordynariuszem wiernych obrządku ormiańskiego w Rzymie oraz biskupem tytularnym cucuzyjskim. 16 lipca 1933 w kościele św. Mikołaja z Tolentino w Rzymie (ormiańskim kościele rektorskim) przyjął sakrę biskupią z rąk patriarchy Cylicji Awedisa Bedrosa XIV Arpiariana. Współkonsekratorami byli przełożony generalny marianów bp Piotr Franciszek Buczys oraz etiopskokatolicki wikariusz apostolski Erytrei Kidanè-Maryam Cassà.
15 stycznia 1938 otrzymał arcybiskupstwo tytularne Chalcedon dei Armeni. Prowikariuszem generalnym Rzymu i ordynariuszem wiernych obrządku ormiańskiego w Rzymie był do śmierci 6 lipca 1952.

</doc>
<doc id="5276434" url="https://pl.wikipedia.org/wiki?curid=5276434" title="Sergio Der Abrahamian">
Sergio Der Abrahamian



</doc>
<doc id="5276435" url="https://pl.wikipedia.org/wiki?curid=5276435" title="Serge Der Abrahamian">
Serge Der Abrahamian



</doc>
<doc id="5276437" url="https://pl.wikipedia.org/wiki?curid=5276437" title="Patrik Johannesen">
Patrik Johannesen

Patrik Johannesen (ur. 7 września 1995) – farerski piłkarz występujący na pozycji napastnika w klubie Knattspyrnudeild Keflavík oraz w reprezentacji Wysp Owczych.
Kariera reprezentacyjna.
W reprezentacji Wysp Owczych zadebiutował w 2017.

</doc>
<doc id="5276439" url="https://pl.wikipedia.org/wiki?curid=5276439" title="Ana Ristović">
Ana Ristović

Ana Ristović (; ur. 5 kwietnia 1972 w Belgradzie) – serbska poetka, prozaiczka, tłumaczka.
Życiorys.
Ukończyła studia z zakresu literatury i języka serbskiego na Wydziale Filologicznym Uniwersytetu w Belgradzie. Przekłada prozę i poezję z języka słoweńskiego. Pracuje i mieszka w Belgradzie.

</doc>
<doc id="5276440" url="https://pl.wikipedia.org/wiki?curid=5276440" title="Malla Carl">
Malla Carl

Malla Carl (hebr. מלה קרל) (ur. 1926 w Kaliszu) – izraelska malarka i graficzka pochodzenia polskiego.
Życiorys.
Urodziła się jako Malka Blumenkrantz, jej ojciec był kaliskim rabinem, a matka Trina Lubinsky Blumenkrantz prowadziła dom, znała kaligrafię i uczyła jej swoje dzieci. W 1930 jej ojciec został dyrektorem banku w Szwajcarii i rok później sprowadził rodzinę do siebie. Poza nauką w szkole w domu uczoną ją jidysz i hebrajskiego. Dorastała w Lucernie, studiowała grafikę w miejskiej Kunstgewerbeschule. Wykłady z kaligrafii prowadził Max von Moosa, który szczególną uwagę przykładał do liternictwa. Erich Muller uczył rysunku, jego wykłady były dla niej inspiracją. W 1949 Malla była pierwszą kobietą, która otrzymała dyplom tej uczelni. W 1950 wyjechała do Izraela, początkowo pracowała dla firmy projektowej Rothschild and Lippman w Tel Awiwie, następnie wykonywała zlecenia z zakresu grafiki. Wykonała skrypty do książki o kaligrafii hebrajskiej dla początkujących autorstwa Ludwiga Fritza Tobyego. W 1957 wyszła za mąż i wyjechała do Stanów Zjednoczonych, zamieszkała w Chicago, gdzie uczęszczała do Chicago Art Institute. Od 1969 mieszka w Jerozolimie.
Malla Carl jest znana jako ilustratorka i twórczyni niezwykle ozdobnego liternictwa, jej prace znajdują się w zbiorach Muzeum Izraela w Jerozolimie, w Muzeum Sztuki w Tel Awiwie, Instytucie Naukowym Weizmana w Rechowot i Rubin Museum w Tel Awiwie.

</doc>
<doc id="5276448" url="https://pl.wikipedia.org/wiki?curid=5276448" title="Felicjan Tyszkiewicz (zm. 1649)">
Felicjan Tyszkiewicz (zm. 1649)

Felicjan Tyszkiewicz Łohojski (zm. 15 sierpnia 1649 pod Zborowem) – cześnik kijowski w latach 1644-1649, rotmistrz królewski.
Poseł na sejm 1640 roku.

</doc>
<doc id="5276449" url="https://pl.wikipedia.org/wiki?curid=5276449" title="Henryk Płóciennik">
Henryk Płóciennik

Henryk Płóciennik (ur. 5 marca 1933 w Łodzi, zm. 8 lipca 2020, tamże) – polski malarz.
Życiorys.
Henryk Płóciennik nie ukończył żadnej szkoły związanej ze sztuką. Jego zainteresowanie malarstwem rozwinęło się gdy podczas wagarów szkolnych udawał się do Muzeum Sztuki w Łodzi, w którym w 1953 został zatrudniony przez dyrektora Mariana Mnicha w charakterze woźnego. W trakcie pracy podziwiał dzieła oraz potajemnie tworzył autorskie obrazy. Następnie pracował aranżując witryny sklepowe na ul. Piotrkowskiej, był pracownikiem Towarzystwa Przyjaźni Polsko-Radzieckiej. Następnie pracował jako grafik w Klubie Międzynarodowej Prasy i Książki – projektował plakaty związane z wydarzeniami. Pierwsza wystawa jego prac odbyła się w 1958. W 1962 został członkiem Związku Polskich Artystów Plastyków (ZPAP).
Swoje prace wystawiał na wystawach zagranicznych, zarówno w krajach europejskich: Belgii, Czechach, Danii, Francji, Hiszpanii, Holandii, Norwegii, Niemczech, Szwajcarii, Szwecji, Tunezji, Wielkiej Brytanii, Węgrzech, Włoszech i Rosji, a także na Filipinach, Japonii, Kanadzie, Kubie, Maroko, Meksyku, Urugwaju, Stanach Zjednoczonych i Wenezueli. Właścicielami jego prac są liczne ośrodki kulturalne, w tym: Muzeum Narodowe w Warszawie, Muzeum Sztuki w Łodzi i Muzeum Okręgowe w Bydgoszczy, Biblioteka Jagiellońska w Krakowie i Muzeum w Skopje. Jego prace w swojej kolekcji ma Wiesław Ochman.
Henryk Płóciennik zmarł 8 lipca 2020 w Łodzi. Został pochowany 15 lipca 2020 na cmentarzu katolickim św. Wojciecha w Łodzi.
Twórczość.
Płóciennik był malarzem, rysownikiem oraz grafikiem, tworzył m.in. ekslibrisy. Jego twórczość stanowiła abstrakcję i była inspirowana m.in. sztuką 20-lecia międzywojennego, w szczególności konstruktywizmem, kubizmem i abstrakcją z tego okresu. Z czasem jego dzieła ewoluowały w kierunku dadaizmu i surrealizmu. W wyniku inspiracji wieloma stylami wykształcił indywidualny styl. W jego twórczości można wyróżnić zarówno obrazy złożone z geometrycznych kształtów, kobiece akty, linoryty, litografie, akwaforty i monotypie.

</doc>
<doc id="5276450" url="https://pl.wikipedia.org/wiki?curid=5276450" title="Aito Auto">
Aito Auto

Aito Auto – chiński producent hybrydowych SUV-ów z siedzibą w Chongqing działający od 2021 roku. Należy do joint venture między chińskimi koncernami: motoryzacyjnym Sokon Group i technologicznym Huawei.
Historia.
Pod koniec grudnia 2021 chiński koncern technologiczny Huawei ogłosił powstanie nowego producenta samochodów Aito, będącej rezultatem trwającej już poprzez markę Seres współpracy z koncernem motoryzacyjnym Sokon Group. Debiutujący podczas inauguracji powstania firmy model Aito Mi powstał jako rozwinięcie istniejącego już SUV-a Seres SF5, stanowiąc wobec niego bardziej luksusową, bliźniaczą wariację z wydajniejszym układem hybrydowym wyróżniającym się dużym zasięgiem ok. 1195 kilometrów.
Debiut rynkowy marki Aito, który odbył się z ograniczeniem do wewnętrznego rynku chińskiego z końcem grudnia 2021 roku, okazał się sukcesem. Zainteresowanie wokół hybrydowego SUV-a przełożyło się na relatywnie dużą liczbę zamówień, która w ciągu 5 dni od premiery wyniosła 6 tysięcy. Masowa produkcja samochodu ruszyła na początku 2022 roku.
W marcu 2022 Aito ogłosiło plany rozbudowy zarówno swojej oferty modelowej, jak i sieci dealerskiej - samochody sprzedawane mają być docelowo w sieci 400 salonów, zarówno niezależnych, jak i będących częścią placówek sprzedaży Huawei. W połowie kwietnia 2022 pojawiły się pierwsze informacje o drugim modelu firmy, tym razem przyjmującemu postać dużego, nieco ponad 5-metrowego hybrydowego SUV-a Aito M7.

</doc>
<doc id="5276452" url="https://pl.wikipedia.org/wiki?curid=5276452" title="Kościół Chrystusa Króla w Gdyni-Małym Kacku">
Kościół Chrystusa Króla w Gdyni-Małym Kacku

Kościół Chrystusa Króla w Gdyni-Małym Kacku – rzymskokatolicki kościół parafialny znajdujący się w Gdyni w dzielnicy Mały Kack. Należy do dekanatu Gdynia-Orłowo archidiecezji gdańskiej. 
Dzwonnica.
Przy kościele znajduje się 26-metrowa dzwonnica, wraz z trzema dzwonami:

</doc>
<doc id="5276455" url="https://pl.wikipedia.org/wiki?curid=5276455" title="Jest jedna rzecz">
Jest jedna rzecz

Jest jedna rzecz – utwór Pei, wydany w 2001 roku jako singel promujący album "Na legalu?".
Treść.
W utworze raper przedstawił swoją miłość do hip-hopu, wiarę w siebie i upór w dążeniu do tego, aby ta pasja była dla niego źródłem sławy.
Peja wyznał, że podczas koncertów w zakładach karnych zamienia występujące w refrenie słowo „hip-hop” na „wolność”.
Odbiór.
Do utworu nagrany został teledysk.
Utwór przyczynił się popularyzacji albumu "Na legalu"?, który uzyskał status platynowej płyty. Utwór zajął piętnaste miejsce na liście 30 ton oraz siódme na Szczecińskiej Liście Przebojów.
Wykorzystanie.
Utwór był kilkunastokrotnie samplowany, m.in. przez DJ Decksa („Za mikrofonem” z Vienio i Pelem, 2003), Sistars („Fala”, 2003), Onara („Ceglane ściany”, 2003), Miuosha („Pierwsze pokolenie”, 2012) czy Dixon37 („Cena marzeń”, 2013). W 2015 roku Zbigniew Wodecki nagrał cover utworu w aranżacji swingowej na potrzeby albumu "Albo Inaczej".

</doc>
<doc id="5276456" url="https://pl.wikipedia.org/wiki?curid=5276456" title="Kościół św. Wojciecha Biskupa i Męczennika w Puchałach">
Kościół św. Wojciecha Biskupa i Męczennika w Puchałach

Kościół św. Wojciecha Biskupa i Męczennika w Puchałach – rzymskokatolicki kościół parafialny należący do parafii pod tym samym wezwaniem (dekanat Łomża – św. Michała Archanioła diecezji łomżyńskiej) w Puchałach. Budowę kościoła rozpoczęto w 1975 r. a zakończono w 1981.
Historia.
Historia parafii pw. św Wojciecha sięga 1411 r., kiedy to miało miejsce jej erygowanie.
W 1914 r. dzięki działaniom proboszczów wybudowano murowany kościół. Trzydzieści lat później, podczas II wojny światowej, kościół został całkowicie zniszczony. Po tym zdarzeniu, msze odprawiano w drewnianej kaplicy. W 1975 r. w wyniku starań proboszcza Lucjana Godlewskiego i wikariusza Kazimierza Gackiego rozpoczęto budowę nowego murowanego kościoła, umiejscowionego częściowo na fundamentach poprzedniego. W 1981 zakończono budowę. Projekt kościoła wykonali prof. Wiktor Zin i prof. Andrzej Kadłuczka. Konsekracja świątyni miała miejsce 5 sierpnia 2018 z rąk biskupa Janusza Stepnowskiego. 1 maja 2022 do kościoła zostały wprowadzone relikwie św. Wojciecha.

</doc>
<doc id="5276459" url="https://pl.wikipedia.org/wiki?curid=5276459" title="Aquilegia einseleana">
Aquilegia einseleana



</doc>
<doc id="5276461" url="https://pl.wikipedia.org/wiki?curid=5276461" title="Mistrzostwa Europy w Łyżwiarstwie Szybkim na Dystansach 2022">
Mistrzostwa Europy w Łyżwiarstwie Szybkim na Dystansach 2022

3. Mistrzostwa Europy w łyżwiarstwie szybkim na dystansach – zawody w łyżwiarstwie szybkim, które odbyły się w dniach 7–9 stycznia 2022 roku w holenderskim mieście Heerenveen w hali Thialf. Rozegranych zostało po siedem konkurencji dla kobiet i mężczyzn.

</doc>
<doc id="5276464" url="https://pl.wikipedia.org/wiki?curid=5276464" title="Leśno (rejon miorski)">
Leśno (rejon miorski)

Leśno (; ) – chutor na Białorusi, w obwodzie witebskim, w rejonie miorskim, w sielsowiecie Nowy Pohost.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, od 1926 roku w powiecie brasławskim, w gminie Przebrodzie.
Według Powszechnego Spisu Ludności z 1921 roku zamieszkiwały tu 3 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 9 domach zamieszkiwało 55 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. 
Od 1991 w składzie niepodległej Białorusi.

</doc>
<doc id="5276469" url="https://pl.wikipedia.org/wiki?curid=5276469" title="Zofia Pędziwilk">
Zofia Pędziwilk

Zofia Pędziwilk de domo Giebel (ur. 6 marca 1925 w Poznaniu, zm. 7 kwietnia 2022 tamże) – polska gleboznawczyni, biolog gleby, profesor doktor habilitowana.
Życiorys.
Była córką Jana i Salomei z domu Jankowskiej. W 1939 ukończyła szkołę podstawową w Poznaniu, a po agresji niemieckiej na Polskę podjęła zatrudnienie w zakładach amunicyjnych. W 1947 zdała maturę w Liceum Klaudyny Potockiej. W latach 1947-1952 studiowała na Wydziale Matematyczno-Przyrodniczym Uniwersytetu Poznańskiego. Pracę magisterską ("Roślinność wysokich brzegów Warty okolic Kiszewa") napisała pod kierunkiem prof. Zygmunta Czubińskiego. 2 lipca 1964 doktoryzowała się na podstawie pracy "Mykolityczne właściwości bakterii glebowych" (promotorem był docent Karol Zodrow). Od 1964 do 1976 była adiunktem i w 1975 habilitowała się na podstawie pracy "Wytwarzanie substancji mykolitycznych przez drobnoustroje glebowe". 1 lipca 1976 została docentem w Instytucie Gleboznawstwa i Chemii Rolnej Akademii Rolniczej w Poznaniu, a 1 lipca 1991 profesorem nadzwyczajnym w Katedrze Mikrobiologii Rolnej tej samej uczelni. 30 września 1995 udała się na emeryturę. 
Pochowana została na cmentarzu św. Jana Vianneya w Poznaniu.
Zainteresowania naukowe.
Do jej głównych zainteresowań naukowych należały:
Jej badania otwierały możliwość praktycznego wykorzystania zjawiska mykolizy w walce z grzybowymi patogenami roślin uprawnych.
Odznaczenia.
Odznaczono ją m.in.:

</doc>
<doc id="5276470" url="https://pl.wikipedia.org/wiki?curid=5276470" title="Śmiałkowie Ludu">
Śmiałkowie Ludu

Śmiałkowie Ludu (wł. "Arditi del Popolo") – była włoską bojową organizacją antyfaszystowską założoną pod koniec czerwca 1921, w celu przeciwstawienia się powstającej Narodowej Partii Faszystowskiej Benito Mussoliniego i rosnącej przemocy ze strony paramilitarnych czarnych koszul. Grupowała rewolucyjnych związkowców, socjalistów, komunistów, anarchistów, republikanów, antykapitalistów, a także niektórych byłych oficerów wojskowych. Jednymi ze współzałożycieli byli Argo Secondari, Gino Lucetti (który 11 września 1926 próbował zamordować Mussoliniego) oraz Guido Picelli.
Trzon Śmiałków Ludu stanowili byli członkowie Arditi, ochotniczej elitarnej włoskiej jednostki wojskowej z okresu I wojny światowej, która m.in. w 1919 okupowała Fiume pod dowództwem Gabriele d'Annunzio, który proklamował tam Regencję Carnaro. Weterani włączeni w tworzenie Śmiałków Ludu, byli blisko związani z anarchistą Argo Secondarim, który również walczył w szeregach Arditi. Niedługo po założeniu organizacji przyłączyła się do niej Formacja Obrony Proletariatu (wł. "Formazioni di difesa proletaria"). Latem 1921 Śmiałkowie grupowali około 20 000 członków.
Śmiałkowie Ludu byli prawdopodobnie pierwszą bojową organizacją antyfaszystowską w historii.
Historia.
Złożeni z socjalistów, anarchistów i komunistów Śmiałkowie Ludu nie byli wspierana przez żadną partię lewicową (w tym ani przez Włoską Partię Socjalistyczną - PSI, ani przez Włoską Partię Komunistyczną - PCI). Natomiast działający w latach 1921-1922 rząd Ivanoe Bonomi z niepokojem przyglądał się powstaniu antyfaszystowskiej bojówki, którą traktował jako przeszkodę w zawarciu rozejmu z rosnącymi w siłę faszystami.
10 lipca 1921 Włodzimierz Lenin napisał w „Prawdzie” artykuł wychwalający "Arditi" i poddający krytyce działania PCI pod kierownictwem Amadeo Bordiga. 3 sierpnia 1921 będąca u władzy PSI, a także związek zawodowy Powszechna Konfederacja Pracy (CGT) podpisały "pakt pacyfikacji" (wł. "patto di pacificazione") z Mussolinim i jego Związkami Kombatanckimi. Dokument ten wzywał do „natychmiastowych działań w celu położenia kresu gróźb, napaści, odwetu, aktów zemsty i przemocy osobistej wszelkiego rodzaju” przez każdą ze stron w celu „wzajemnego szacunku” przez „wszystkie organizacje gospodarcze”. Włoscy futuryści, syndykaliści oraz inni faworyzowali pakt pokojowy Mussoliniego jako próbę „pojednania z socjalistami”.  Inni postrzegali to jako sposób na utworzenie „wielkiej koalicji nowych partii masowych” w celu „obalenia systemów liberalnych” za pośrednictwem parlamentu lub społeczeństwa obywatelskiego.
CGT i PSI odmówiło oficjalnego uznania milicji antyfaszystowskiej, natomiast PCI nakazała swoim członkom opuścić organizację z powodu obecności w jej szeregach niekomunistów.
Działaniom Bordiga sprzeciwił się marksistowski filozof Antonio Gramsci oraz wielu działaczy komunistycznych, którzy popierali Śmiałków Ludu. W październiku 1921 Komintern skrytykował „sekciarską politykę” PCI, która objawiała się m.in. środkami dyscyplinarnymi wobec członków popierającym Śmiałków Ludu"." Jednak po podporządkowaniu się Gramsci i „L'Ordine Nuovo” PCI, anarchistyczna gazeta „Umanità Nova” pozostała jedynym rzecznikiem ruchu robotniczego, który wspierał organizację antyfaszystów.
6 lipca 1921 w Rzymie Śmiałkowie w liczbie 3 batalionów po 1000 członków każdy, niosąc proporce i pod dowództwem byłego porucznika Argo Secondariego, wzięli udział w liczącej ok. 50 tys. ludzi demonstracji antyfaszystowskiej. Organizacja antyfaszystowska brała udział m.in. w obronie Viterbo 10-12 lipca 1921 przed wkroczeniem do miasta czarnych koszul czy starciach 21 lipca w Sarzana, kiedy śmierć poniosło ok. 20 członków organizacji faszystowskich.
Jeden z najważniejszych sukcesów Śmiałków Ludu miał miejsce w Parmie w sierpniu 1922, kiedy 350 antyfaszystów, kierowanych przez weteranów I wojny światowej – Antonio Cieriego i Guido Picelliego, skutecznie obroniło miasto przed 10-tysięczną faszystowską ofensywą kierowaną przez Roberto Farinacciego, który w 1935 stał się członkiem Wielkiej Rady Faszyzmu, i Italo Balbo, jednego z czterech głównych planistów Marszu na Rzym. Śmierć poniosło wówczas 5 Śmiałków oraz 40 faszystów.
Działalność Śmiałków całkowicie zaniknęła w 1924, w efekcie agresywnych działań faszystów, którzy przy udziale państwa zdołali aresztować bądź zamordować liderów ruchu antyfaszystowskiego. Niektórzy byli członkowie antyfaszystowskiej organizacji walczyli potem po stronie republikańskiej podczas hiszpańskiej wojny domowej.
Struktura organizacyjna.
Zdecydowana większość członków Śmiałków Ludu była robotnikami (przede wszystkim kolejarzami, pracownikami metalurgii, robotnikami budowlanymi, pracownikami portów, stoczniowcami, robotnikami rolnym oraz listonoszami). Poza robotnikami do organizacji dołączali także chłopi, urzędnicy, adwokaci oraz studenci. Zazwyczaj były to młode osoby, które nie osiągnęły nawet wieku poborowego.
Wśród Śmiałków w północnych Włoszech dominowali komuniści, zaś w środkowych anarchiści, szczególnie w regionach o silnych tradycjach anarchistycznych, jak: Livorno, La Spezia, Parma, Ancona, Bari, Pisa, Piombino oraz Rzym. Same zaś struktury organizacji przypominały wojskowe: podstawową jednostką był oddział (drużyna), który składał się z 10 członków i dowódcy, 4 oddziały (drużyny) tworzyły kompanie, zaś 3 kompanie tworzyły batalion. Struktura była jednak na tyle elastyczna, iż pozwalała na szybką reakcję w razie zagrożenia ze strony przeciwników.
Śmiałkowie Ludu nie posiadali centralnych organów, a każda Dyrekcja Komitetu Regionalnego posiadała dużą autonomię.
Do końca 1921 powstało 144 sekcji Śmiałków Ludu, które grupowały ponad 20 tys. osób. Niektóre stanowiły zupełnie nowe twory organizacyjne, inne zaś powstawały na bazie już istniejących ugrupowań, jak np. lokalne komórki PCI, Lega Proletaria lub Arditi Rossi w Trieście czy Figli di Nessuno w Genewie oraz Vercelli.

</doc>
<doc id="5276471" url="https://pl.wikipedia.org/wiki?curid=5276471" title="Oncidiinae">
Oncidiinae

Oncidiinae – podplemię roślin z rodziny storczykowatych ("Orchidaceae"). Obejmuje 66 rodzajów, 2 hybrydy oraz ponad 1660 gatunków. Rośliny te występują w Ameryce Północnej, Ameryce Środkowej i Ameryce Południowej.
Systematyka.
Podplemię sklasyfikowane do plemienia "Cymbidieae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="5276477" url="https://pl.wikipedia.org/wiki?curid=5276477" title="Trizeuxis">
Trizeuxis



</doc>
<doc id="5276479" url="https://pl.wikipedia.org/wiki?curid=5276479" title="Rzeżusznik Hallera">
Rzeżusznik Hallera



</doc>
<doc id="5276482" url="https://pl.wikipedia.org/wiki?curid=5276482" title="Janusz R. Kowalczyk">
Janusz R. Kowalczyk

Janusz R. Kowalczyk (ur. 1953 w Krakowie) – polski recenzent teatralny i literacki, satyryk, scenarzysta, autor słuchowisk radiowych; w XX w. artysta Piwnicy pod Baranami.
Życiorys.
Urodził się w Krakowie. W latach 1974–1979 studiował teatrologię i filmoznawstwo na Uniwersytecie Jagiellońskim. W 1985 ukończył Studium Scenariuszowe PWSFTviT w Łodzi.
Debiut literacki Janusza R. Kowalczyka, nowelkę "Wbrew woli", wydrukował tygodnik „Przekrój” za pośrednictwem redaktor Wandy Błońskiej. Od 1978 do 1987 występował w krakowskim kabarecie Piwnica pod Baranami wykonując monologi i skecze do własnych tekstów. Po zmianach systemowych w Polsce współpracował jako dziennikarz przez dziewięć miesięcy z Gazetą Wyborczą. W latach 1990–2008 był krytykiem teatralnym w redakcji Rzeczypospolitej. Od 2009 w redakcji portalu culture.pl przy Instytucie Adama Mickiewicza pisze o literaturze. Bywa zapraszany do radia, bierze udział w pracach jury festiwali filmowych. Okazjonalnie aktor oraz wykładowca akademicki (Collegium Polonicum na Uniwersytecie Warszawskim).

</doc>
<doc id="5276483" url="https://pl.wikipedia.org/wiki?curid=5276483" title="Dworzec Kanayama">
Dworzec Kanayama



</doc>
<doc id="5276486" url="https://pl.wikipedia.org/wiki?curid=5276486" title="Mecze reprezentacji Polski w piłce siatkowej kobiet prowadzonej przez Stefano Lavariniego">
Mecze reprezentacji Polski w piłce siatkowej kobiet prowadzonej przez Stefano Lavariniego

Zestawienie meczów reprezentacji Polski w piłce siatkowej kobiet prowadzonej przez Stefano Lavariniego:
Mecze i turnieje towarzyskie.
! colspan="7" | 2022
Bilans:

</doc>
<doc id="5276487" url="https://pl.wikipedia.org/wiki?curid=5276487" title="Aito M7">
Aito M7

Aito M7 – hybrydowy samochód osobowy typu SUV klasy wyższej produkowany pod chińską marką Aito od 2022 roku.
Historia i opis modelu.
Na początku kwietnia w internecie pojawiły się pierwsze zdjęcia drugiego modelu powstałej przez 4 miesiącami nowej chińskiej firmy Aito, tym razem przyjmującego postać topowego, wyższej klasy SUV-a o długości przekraczającej 5 metrów. Po pierwszych fotografiach z procesu certyfikacji, w drugiej połowie miesiąca przedstawiono pierwsze zdjęcia produkcyjnego samochodu o nazwie Aito M7.
Samochód oparty został na istniejących już modelach pokrewnego koncernu Dongfeng Motor w postaci dużych SUV-ów Fengon ix7 oraz Fengon 580. Unikalny wygląd otrzymał pas przedni oraz kształt linii szyb. Ponadto, pod kątem wizualnym samochód utrzymano w podobnym wornictwie, co mniejsze Aito M5, wyróżniając się dużym, trapezoidalnym wlotem powietrza dominującym pas przedni oraz listwą LED. Nadwozie zyskało smukłą linię, bogatą w liczne chromowane ozdobniki oraz chowane klamki o owalnym kształcie. Kabina pasażerska umożliwia transport do 6 pasażerów. We wnętrzu znalazły się dwa wyświetlacze dominujące luksusowo wykończoną deskę rozdzielczą, z 10,25 calowym ekranem cyfrowych zegarów i dużym, 15,6 calowym ekranem centralnym systemu multimedialnego.
Sprzedaż.
Aito M7 jest samochodem opracowanym z myślą o rynku chińskim, gdize początek jego sprzedaży został wyznaczony na drugą połowę 2022 roku. Samochód pozycjonowany jest w ofercie jako droższa, topowa alternatywa dla podstawowego SUV-a M5. Podobnie jak on, samochód zdobył dużą popularność i odniósł sukces rynkowy ze sprzedażą sięgającą z końcem roku ponad 5 tysięcy egzemplarzy miesięcznie.
Dane techniczne.
Podobnie jak mniejsze M5, Aito M7 jest samochodem hybrydowym typu plug-in. Układ napędowy tworzy 1,5-litrowy, turbodoładowany silnik benzynowy pełniący funkcję tzw. range extendera, z czego za główne źródło napędu odpowiada silnik elektryczny. Łączna moc układu wynosi ok. 370 KM.

</doc>
<doc id="5276491" url="https://pl.wikipedia.org/wiki?curid=5276491" title="Zelenkoa">
Zelenkoa



</doc>
<doc id="5276494" url="https://pl.wikipedia.org/wiki?curid=5276494" title="Ornithocephalus (ujednoznacznienie)">
Ornithocephalus (ujednoznacznienie)



</doc>
<doc id="5276495" url="https://pl.wikipedia.org/wiki?curid=5276495" title="Su Ragazzi VC">
Su Ragazzi VC

Su Ragazzi VC – szkocki klub siatkarski z siedzibą w Glasgow i North Lanarkshire założony w 1984 roku. Posiada zarówno sekcję męską, jak i kobiecą. Męska drużyna dwanaście razy zdobyła ligowe mistrzostwo Szkocji, a jedenaście razy Puchar Szkocji, natomiast kobiecy zespół sześć razy ligowe mistrzostwo Szkocji i dwa razy Puchar Szkocji.
Nazwę klubu wybrali sami zawodnicy. Pochodzi ona z języka włoskiego. Pierwsza męska drużyna występuje pod nazwą City of Glasgow Ragazzi.
Obecnie głównym obiektem, w którym drużyny rozgrywają swoje mecze domowe, jest Coatbridge High School w Coatbridge. Wcześniej klub korzystał m.in. z hal sportowych w Coltness High School (Wishaw), Rosshall Academy oraz Kelvin Hall International Sports Arena (Glasgow).
Udział w europejskich pucharach.
Męska drużyna występowała w europejskich pucharach w trakcie dwóch sezonów. W sezonie 1994/1995 startowała w Pucharze Mistrzów Klubowych, natomiast w sezonie 1995/1996 ponownie w Pucharze Mistrzów Klubowych oraz w Pucharze CEV. Na siedem rozegranych meczów w europejskich pucharach nie wygrała żadnego.

</doc>
<doc id="5276496" url="https://pl.wikipedia.org/wiki?curid=5276496" title="Su Ragazzi Volleyball Club">
Su Ragazzi Volleyball Club



</doc>
<doc id="5276497" url="https://pl.wikipedia.org/wiki?curid=5276497" title="City of Glasgow Ragazzi">
City of Glasgow Ragazzi



</doc>
<doc id="5276499" url="https://pl.wikipedia.org/wiki?curid=5276499" title="Árni Skaale">
Árni Skaale

Árni Skaale (ur. 17 maja 1966 w Klaksvík) – farerski polityk, od 2022 roku minister rybołówstwa.
Życiorys.
Urodził się jako syn Randi, z domu Joensen i Hedina Toma Skaale. Z wykształcenia jest inżynierem produkcji. Przez 22 lata pracował jako kierownik firmy Looknorth w Klaksvíku.
5 stycznia 2022 roku Farerska Partia Ludowa ogłosiła, że Skaale uzyskał partyjną nominację na stanowisko ministra rybołówstwa. Dzień później premier powołał go w skład rządu na tym stanowisku.
Życie prywatne.
Jest żonaty z Halldis, wraz z którą ma troje dzieci.

</doc>
<doc id="5276501" url="https://pl.wikipedia.org/wiki?curid=5276501" title="City of Edinburgh Volleyball Club">
City of Edinburgh Volleyball Club



</doc>
<doc id="5276502" url="https://pl.wikipedia.org/wiki?curid=5276502" title="Kilmarnock Volleyball Club">
Kilmarnock Volleyball Club



</doc>
<doc id="5276507" url="https://pl.wikipedia.org/wiki?curid=5276507" title="Modernistyczne Centrum Gdyni">
Modernistyczne Centrum Gdyni



</doc>
<doc id="5276508" url="https://pl.wikipedia.org/wiki?curid=5276508" title="Modernistyczne centrum Gdyni">
Modernistyczne centrum Gdyni



</doc>
<doc id="5276510" url="https://pl.wikipedia.org/wiki?curid=5276510" title="Hogwarts Legacy">
Hogwarts Legacy



</doc>
<doc id="5276513" url="https://pl.wikipedia.org/wiki?curid=5276513" title="Nowaja Dubrowa (przystanek kolejowy)">
Nowaja Dubrowa (przystanek kolejowy)

Nowaja Dubrowa (, ) – przystanek kolejowy w miejscowości Nowaja Dubrowa, w rejonie oktiabrskim, w obwodzie homelskim, na Białorusi. Położony jest na linii Bobrujsk - Rabkor.

</doc>
<doc id="5276514" url="https://pl.wikipedia.org/wiki?curid=5276514" title="Oktiabrski (przystanek kolejowy)">
Oktiabrski (przystanek kolejowy)

Oktiabrski (, ) – przystanek kolejowy w miejscowości Oktiabrski, w rejonie oktiabrskim, w obwodzie homelskim, na Białorusi. Położony jest na linii Bobrujsk - Rabkor.

</doc>
<doc id="5276515" url="https://pl.wikipedia.org/wiki?curid=5276515" title="Sólvit E. Nolsø">
Sólvit E. Nolsø

Sólvit Emilsson Nolsø (ur. 4 września 1985) – farerski polityk, od 2022 roku minister spraw społecznych.
Życiorys.
Urodził się jako syn Sigrid i Emila Nolsø. Z wykształcenia jest politologiem, był dziennikarzem Kringvarp Føroya.
Kariera polityczna.
W wyborach parlamentarnych w 2015 roku bezskutecznie kandydował z list Farerskiej Partii Ludowej do Løgtingu, uzyskując 162 głosy. Nie ubiegał się ponownie o mandat w wyborach w 2019 roku. W kwietniu 2021 roku został sekretarzem Farerskiej Partii Ludowej. 5 stycznia 2022 roku Partia Ludowa ogłosiła, że uzyskał on jej nominację na stanowisko ministra spraw społecznych. Dzień później premier powołał go w skład rządu na tym stanowisku.
Życie prywatne.
Jest żonaty z Erlu Bech, wraz z którą ma troje dzieci.

</doc>
<doc id="5276520" url="https://pl.wikipedia.org/wiki?curid=5276520" title="Pampuszki">
Pampuszki

Pampuszki (), również pampuchy () – w kuchni ukraińskiej rodzaj okrągłych niewielkich bułeczek, pączków lub dużych klusek z ciasta drożdżowego. Do ich wyrobu używa się mąki pszennej, żytniej, gryczanej lub mieszanki pszenno-gryczanej. Mogą być wytrawne lub słodkie.
Nazwa.
Ukraińskie słowo пампушка jest formą zdrobniałą od пампух. Słowo пампух zaś zostało zapożyczone z niemieckiego "Pfannkuchen" ['naleśnik, pączek'] za pośrednictwem języka polskiego (słowo "pampuch"). W słownikach języka ukraińskiego w odniesieniu do opisywanego wypieku jako podstawowe hasło występuje częściej forma пампушка (pampuszka).
Warianty.
Pampuszki wyrabia się z ciasta drożdżowego. Tradycyjnie piecze się je, ale mogą też być gotowane na wrzątku lub smażone. Występują w wersji wytrawnej i słodkiej.
Podstawowymi składnikami ciasta na pampuszki wytrawne są drożdże, ciepła woda, mąka (może być pszenna, żytnia, gryczana lub mieszanka pszenno-gryczana), cukier, sól i olej. Zamiast drożdży można też użyć zakwasu chlebowego. Z rozrobionych w ciepłej wodzie z cukrem drożdży oraz mąki z solą zagniata się miękkie ciasto; kiedy przestanie się ono kleić do rąk dodaje się olej, wyrabia i odstawia do wyrośnięcia w ciepłe miejsce. Następnie dzieli się ciasto na niewielkie kulki, układa na desce lub blasze do pieczenia i ponownie odstawia do wyrośnięcia, a następnie piecze w piekarniku posmarowane po wierzchu rozkłóconym jajkiem. W starszych przepisach pojawiają się też wersje gotowane na wrzątku, albo obgotowywane na parze, a potem dopiekane dla koloru w piekarniku.
Wytrawne pampuszki nie mają nadzienia, zaraz po upieczeniu polewa się je zwykle sosem z siekanego czosnku utartego z olejem i solą, często z dodatkiem ziół (np. koperku lub zielonej pietruszki). Czosnek może być też ucierany z masłem. Tradycyjnie z czosnkiem serwuje się pampuszki do barszczu albo innych zup, w ten sposób są podawane w restauracjach serwujących tradycyjną kuchnię ukraińską. Pampuszki mogą stanowić samodzielną przekąskę, bywają również podawane np. z plasterkiem słoniny () i ogórkiem kiszonym.
Współcześnie występują też pampuszki w wersji słodkiej, przypominające polskie pączki. Typowymi składnikami na ciasto w wersji słodkiej są mleko, masło, całe jajka oraz dodatkowo żółtka jaj, mąka, cukier, drożdże i sól. Ze składników wyrabia się ciasto i zostawia do wyrośnięcia, po wyrośnięciu jeszcze raz się je zagniata i odstawia do ponownego wyrośnięcia. Następnie rozwałkowuje się ciasto na posypanej mąką stolnicy, wycina z niego krążki, nakłada na ich środek nadzienie i formuje kulki. Pampuszki można nadziewać owocami (np. wiśniami lub jagodami), konfiturami, powidłami, czekoladą, orzechami albo makiem i tak jak pączki smaży się je na głębokim oleju lub niekiedy na smalcu, a posypuje się je cukrem pudrem.
W tradycji i kulturze.
Pampuszki stanowiły element menu świątecznego i niedzielnego, a na Polesiu i na północnym Podolu spożywano je też podczas styp. Używane były także do wróżenia kawalerom i pannom. Żytnie pampuszki z czosnkiem jedzono na co dzień.
Współcześnie, nadziewane pampuszki na słodko należą do tradycyjnych 12 (9 lub 7) potraw spożywanych podczas wieczerzy w Wigilię Bożego Narodzenia: są kojarzone z tym świętem, symbolizując szczęście i radość, którą Bóg dał ludziom. Słodkie pampuszki mogą też symbolizować świętych w niebie, którzy cieszą się życiem wiecznym, i możliwość, że tak samo na słodki żywot wieczny może zasłużyć każdy człowiek. W przeszłości podczas Wigilii spożywano wyłącznie potrawy postne, również wypieki były postne, a słodkie maślane pampuszki smażono dopiero na Boże Narodzenie i częstowano nimi kolędników. Z symboliką szczęścia wiązały się ludowe powiedzenia, np. "Печіть пампухи пухнасті, щоби жити в щасті" [Piecz puszyste pampuchy/pączki, aby żyć w szczęściu]. O kimś prowadzącym dostatnie życie mówi się, że "плаває, як пампух в олії" [pływa jak pampuch/pączek w oleju] (por. polskie "żyć jak pączek w maśle").
Od 2008 roku we Lwowie corocznie w styczniu, w okresie prawosławnego Bożego Narodzenia, odbywa się miejskie Święto Pampucha (Pączka) (). 7 stycznia 2012 podczas obchodów tego święta pobito rekord Guinnessa w układaniu mozaiki z pampuszek-pączków. Mierzyła ona 4 na 10 m, a do jej ułożenia użyto 7040 sztuk tych wypieków.

</doc>
<doc id="5276533" url="https://pl.wikipedia.org/wiki?curid=5276533" title="KS Warka">
KS Warka



</doc>
<doc id="5276534" url="https://pl.wikipedia.org/wiki?curid=5276534" title="Dom Modlitwy bł. Bernardyny Marii Jabłońskiej w Pizunach">
Dom Modlitwy bł. Bernardyny Marii Jabłońskiej w Pizunach

Dom Modlitwy bł. Bernardyny Marii Jabłońskiej w Pizunach – katolicki dom modlitwy zlokalizowany w Pizunach (gmina Narol), zbudowany w miejscu urodzenia błogosławionej Bernardyny Marii Jabłońskiej (ur. 1878). Znajdują się w nim relikwie błogosławionej Bernardyny Marii Jabłońskiej i świętego Brata Alberta Chmielowskiego.
Zbudowany w miejscu urodzenia błogosławionej Bernardyny Marii Jabłońskiej (ur. 1878). Pełni rolę domu modlitwy dla sióstr zakonnych i wiernych, spotkań religijnych, miejsca kultu i pamięci bł. Siostry Bernardyny Jabłońskiej i św. Brata Alberta. Jest celem pielgrzymek do miejsca urodzenia błogosławionej Bernardyny Marii Jabłońskiej. Prowadzony jest przez siostry Albertynki. Kaplica jest otwarta przez cały dzień dla odwiedzających miejsce urodzenia bł. Bernardyny Jabłońskiej. Znajdują się tam relikwie bł. Bernardyny Jabłońskiej i św. Brata Alberta Chmielowskiego oraz obraz namalowany przez artystów Grażynę i Piotra Moskal z Krakowa przedstawiający bł. Bernardynę Jabłońską. Nowy budynek w miejscu urodzenia błogosławionej Bernardyny został poświęcony 14 września 1998 roku przez biskupa Jana Śrutwę.
Jest ważnym punktem turystycznym na trasie zielonego szlaku turystycznego Szlaku im. św. Brata Alberta prowadzącego z Narola poprzez Pizuny, Werchratę do Horyńca-Zdroju, związanego z działalnością i życiem św. Brata Alberta i bł. Siostry Bernardyny Marii Jabłońskiej.

</doc>
<doc id="5276538" url="https://pl.wikipedia.org/wiki?curid=5276538" title="Infekcjologia">
Infekcjologia



</doc>
