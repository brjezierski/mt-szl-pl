<doc id="5304275" url="https://pl.wikipedia.org/wiki?curid=5304275" title="Unnur Brá Konráðsdóttir">
Unnur Brá Konráðsdóttir

Unnur Brá Konráðsdóttir (ur. 6 kwietnia 1974 w Reykjavíku) – islandzka polityk i prawniczka, posłanka do Althingu i jego przewodnicząca w 2017.
Życiorys.
W 2000 ukończyła studia prawnicze na Uniwersytecie Islandzkim. Pracowała w administracji lokalnej w Ísafjörður, asystentka w sądzie dla regionu Suðurland i prawniczka w państwowym rejestrze nieruchomości. W latach 2006–2009 zajmowała stanowisko burmistrza gminy Rangárþing eystra. Zaangażowała się w działalność polityczną w ramach Partii Niepodległości, wchodziła w skład władz centralnych tego ugrupowania. W latach 2009–2017 zasiadała w Althingu. Pełniła funkcje wiceprzewodniczącej (2009–2013) i przewodniczącej (2017) islandzkiego parlamentu. W kolejnej kadencji czasowo wykonywała mandat deputowanej jako zastępca poselski. W latach 2018–2020 była specjalnym przedstawicielem rządu, zajmując się m.in. sprawami zmian klimatu. Później była przewodniczącą komitetu sterującego rozbudową szpitala Landspítali. W 2022 dołączyła do gabinetu ministra środowiska Guðlaugura Þóra Þórðarsona.

</doc>
<doc id="5304279" url="https://pl.wikipedia.org/wiki?curid=5304279" title="Shoal Bay (zatoka na południowy zachód od Sheet Harbour)">
Shoal Bay (zatoka na południowy zachód od Sheet Harbour)

Shoal Bay – zatoka (ang. "bay") w kanadyjskiej prowincji Nowa Szkocja, w hrabstwie Halifax, na południowy zachód od zatoki Sheet Harbour; nazwa urzędowo zatwierdzona 12 grudnia 1939.

</doc>
<doc id="5304280" url="https://pl.wikipedia.org/wiki?curid=5304280" title="III liga polska w piłce nożnej (2022/2023)/Grupa III">
III liga polska w piłce nożnej (2022/2023)/Grupa III

III liga polska w piłce nożnej (2022/2023)/Grupa III – 7. edycja rozgrywek czwartego poziomu ligowego piłki nożnej mężczyzn w Polsce po reformie przeprowadzonej w 2016 roku, która zredukowała liczbę grup z 8 do 4.
Bierze w niej udział 18 drużyn z województw: dolnośląskiego, lubuskiego, opolskiego, śląskiego. Sezon ligowy rozpocznie się w sierpniu 2021 roku, a ostatnie mecze rozegrane zostaną w czerwcu 2022 roku.
Podział terytorialny III ligi.
W III lidze sezonu 2022/2023 drużyny zostały podzielone na zasadzie terytorialnej na 4 grupy:
Drużyny.
Objaśnienia:
Miejsca po danych kolejkach.
UWAGA:
Lider kolejka po kolejce.
Objaśnienia:
RC2 - 
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mecz po meczu – zwycięstwa, remisy, porażki.
Uwaga: 
Objaśnienia:

</doc>
<doc id="5304283" url="https://pl.wikipedia.org/wiki?curid=5304283" title="Krzysztof Winiewicz">
Krzysztof Winiewicz

Krzysztof Winiewicz (ur. 21 stycznia 1933 w Hajnówce, zm. 27 sierpnia 1986 w Warszawie) – polski operator filmowy i scenarzysta, wykładowca akademicki (Wydział Operatorski PWSF w Łodzi oraz Wydział Radia i Telewizji Uniwersytetu Śląskiego w Katowicach), wiceprezes SFP (w latach 1973-1983). Absolwent Wydziału Operatorskiego PWSF w Łodzi (1982).
Życie osobiste.
Żoną Krzysztofa Winiewicza była Marta Lipińska. Po 10 latach małżeństwo zakończyło się rozwodem. 

</doc>
<doc id="5304289" url="https://pl.wikipedia.org/wiki?curid=5304289" title="Mara (powieść)">
Mara (powieść)

Mara – powieść napisana przez rumuńskiego pisarza Ioana Slavicia w 1894 roku.
Struktura.
Powieść "Mara" podzielona jest na 21 rozdziałów ponumerowanych cyframi rzymskimi. Każdy z nich ma krótki, wprowadzający tytuł.
Streszczenie.
W okresie austriackiego absolutyzmu po rewolucji 1848 roku wdowa po ubogim szewcu, Mara Bârzovanu, pochodząca ze wsi Radna w dolinie Maruszy, ciężko pracuje, by zebrać pieniądze na spokojne życie i zapewnić przyszłość dwójce swoich dzieci – Persidzie i Trice. Aby uzupełnić swoje dochody, wydzierżawia most łączący wieś Radna z miastem Lipowa i pobiera opłaty za przejazd. Kiedy udaje się jej uzbierać potrzebną sumę pieniędzy, Mara wysyła Persidę na naukę do klasztoru mniszek minorytek w Lipowej, a Trică zaczyna uczyć się zawodu u serbskiego majstra Stevy Claicia z Aradu. Czas mija, a Mara, której majątek rośnie z każdym dniem, zaczyna pożyczać pieniądze i współpracować z niemieckim rzeźnikiem Antonem Hubărem, skarbnikiem miasta Lipowa.
Pewnego wiosennego dnia przed Wielkanocą, Persida, wtenczas już młoda dama o niespotykanej urodzie, wpada w oko Ignatiusowi (Națl) Hubărowi, synowi rzeźnika. Dwoje młodych ludzi zakochuje się w sobie. Ich rodzice nie zgadzają się jednak na małżeństwo ze względu na uprzedzenia dotyczące narodowości, religii i statusu społecznego. Mara, która uzbierała dla Persidy duży posag, chce, by poślubiła ona teologa Pavla Codreanu, a nie niemieckiego rzeźnika. Natomiast stary Hubăr nie chce, by jego syn ożenił się z córką handlarki.
Aby ich rozdzielić, Hubăr wysyła syna w dwuletnią podróż, która według zasad cechu była konieczna, by uczeń mógł wstąpić w jego szeregi. Natomiast Mara wysyła córkę do Aradu. Przypadkowe spotkanie młodych ludzi pomaga im zrozumieć swoje uczucia, po czym Națl wyrusza w dalszą drogę, a Persida wraca do klasztoru. Później oboje spotykają się od czasu do czasu w tajemnicy i utrzymują relację.
Mija kolejny rok, a w tym czasie Trică zostaje zatrudniony już jako rzemieślnik przez mistrza kuśnierza Bocioakę z Lipovy. Po półtorarocznej tułaczce Națl wraca do domu, ale po konflikcie z ojcem znów wyjeżdża, by dokończyć praktykę. Relacje między ojcem a synem stają się coraz bardziej napięte. Hubăr robi synowi wyrzuty, że zawstydził go tym, iż w czasie dwuletniej podróży nie pracował w rzeźniach, lecz wędrował.
Trică i Persida biorą bez wiedzy rodziców potajemny ślub, którego udziela im prawosławny duchowny Codreanu. Następnie uciekają do Wiednia, gdzie Națl wraz z dwoma innymi młodymi mężczyznami wynajmuje rzeźnię przy rogatce Lerchenfeld. Nieobecność rodziców i życie w obcym mieście sprawiają, że czują się nieszczęśliwi. Postanawiają wrócić do Lipowy, gdzie Națl za pieniądze otrzymane od matki wynajmuje zajazd w Sărărie.
Małżeństwo zawarte w tajemnicy nie jest długo szczęśliwe. Brak akceptacji ze strony rodziny powoduje, iż Națl zaczyna postrzegać siebie jako ofiarę i zaczyna się zachować agresywnie wobec żony. Pozostawiona sama sobie, bita i ignorowana przez męża, Persida traci pierwszą ciążę. Po pewnym czasie, gdy w rodzinie znów zapanował spokój, Națl wraca do starych nawyków i znów stosuje przemoc fizyczną.
W międzyczasie Trică uwodzi żona Bocioaki, ale niedługo po tym zgłasza się on na ochotnika do armii austriackiej.
Rok później, gdy Persida rodzi syna, to wydarzenie sprawia, że rodzice wybaczają swoim dzieciom. Stary Hubăr jest nadal niezadowolony z tego, że nie zapytano go o zgodę, ale chrzest dziecka w obrządku katolickim uspokaja go. Trică wraca do domu znacznie dojrzalszy, po tym jak zostaje ranny w wojnie austriacko-włoskiej (1859), a w Wielki Post, dzięki staraniom Bocioaki, zarówno on, jak i Națl uzyskują stopień mistrza rzemiosła. Spokój w rodzinie nie trwa jednak długo, stary Hubăr zostaje zabity w ataku szaleństwa przez swego nieślubnego syna Bandiego. Dzieje się to w chwili, gdy rzeźnik rozpoznaje go i chce umówić się z nim na spotkanie.
Bohaterowie.
"Mara – tytułowa bohaterka | "Wdowa po szewcu o nazwisku Bârzovanu, handlarka z miejscowości Radna. Jest pracowita i ambitna, stara się zapewnić godne życie swoim dzieciom.
"Persida – córka Mary | "Uczyła się w klasztorze w miejscowości Lipowa. Zakochuje się w Națlu, synie rzeźnika Hubăra, którego potajemnie poślubia.
"Trică – syn Mary | "Praktykant, a później rzemieślnik u serbskiego kuśnierza Stevy Claicia z Aradu.
"Anton Hubăr – ojciec Ignatius (Națl) Hubăra | "Rzeźnik pochodzący z Wiednia. W ciągu kilku lat udało mu się zgromadzić majątek, co pozwoliło mu na objęcie funkcji skarbnika miasta Lipova. W młodości uwiódł kobietę, a następnie porzucił ją, pozostawiając na ulicy z ich nieślubnym dzieckiem. Nie jest oddany swojej pracy. Woli bawić się na przyjęciach. Okazuje się nieprzejednany wobec związku syna z Persidą i nie wyraża zgody na małżeństwo dwojga młodych ludzi.
"Hubăroaie – żona Antona Hubăra | "Szwabka pochodząca z Budy. Jest dużo bardziej zaangażowana w prowadzenie rzeźni niż jej mąż. Sprzeciwia się małżeństwu Națla z Persidą i próbuje rozdzielić dwójkę młodych ludzi.
"Ignatius (Națl) Hubăr – syn Hubăra | U"częszczał do czterech klas szkoły średniej w Timișoarze. Zakochuje się w Persidzie. Powoduje / prowokuje to konflikt z własnym ojcem, który nie pochwala tego związku. Dwoje młodych ludzi bierze potajemny ślub i ukrywają się przed rodziną. Rozłąka z bliskimi sprawia, że Națl zaczyna zachowywać się brutalnie wobec Persidy. Jest to postać żarliwa i impulsywna.
"Pavel Codreanu | "Student teologii, następnie duchowny prawosławny, syn księdza. W Aradzie spotyka Persidę, zakochuje się w niej i chce się z nią ożenić, ale dziewczyna woli Națla. Później sam się żeni i potajemnie udziela ślubu Persidzie i Națlowi.
"Bocioacă | "Starosta kuśnierzy z Lipovej. Jest człowiekiem dumnym i bezkompromisowym.
"Marta | "Żona starosty kuśnierzy, córka duchownego z Kladova. Unika wszelkich związków z Persidą i w imię mieszczańskiego zdrowego rozsądku potępia ją za jej związek z Națlem. W rzeczywistości ma namiętną naturę i próbuje wplątać Trikę w pozamałżeńską relację.
"Maica Aegidia | "Przełożona klasztoru sióstr zakonnych w Lipowie. Jest odpowiedzialna za edukację Persidy, którą stara się ukierunkować na uczciwe i czyste życie.
"Bandi | N"ieślubny syn rzeźnika Hubăra i Węgierki Reghiny. Po śmierci matki opuszcza klasztor i żyje z łaski ludzi, a następnie znajduje schronienie w domu Persidy. W przypływie szaleństwa zabija ojca właśnie wtedy, gdy ten miał go zaakceptować i pomóc mu w zarabianiu na życie.
"Simeon Burdea | "Szkolny kolega Națla, student Uniwersytetu Wiedeńskiego. Przez pięć lat był kolegą Națla w gimnazjum w Timișoarze, a następnie mieszkał z nim w Wiedniu.
Współczesne odczytania.
W przedmowie do wydania z 2021 roku Daiana Gârdan określa powieść jako przełomową na tle tworzonej głównie przez mężczyzn i osadzonej w dużych miastach twórczości rumuńskiej. Wyjątkowość i przełomowość "Mary" polegają na tym, że jest to powieść osadzona w małej transylwańskiej wiosce, pokazująca dwie silne bohaterki. Według rumuńskiej badaczki istnieją dwa aspekty, które czynią z "Mary" tekst podatny na nowe odczytania i analizy. Z jednej strony jest to charakter transnarodowy, pozwalający zawiesić „logikę lokalnego dziedzictwa” (rum. "Logica de patrimoniu autohton") i włączyć wytwory danego narodu w szerszy, międzynarodowy obieg. Z drugiej strony mowa o otwartości na dyskursy tożsamości, rasy, klasy i płci możliwe do wyznaczenia w każdym utworze literackim. Pierwsza z dwóch wymienionych kwestii, tj. charakter transnarodowy, była przedmiotem intensywnych dyskusji rumuńskich krytyków ze względu na obecność dwóch silnych bohaterek, których nie było ani wcześniej, ani przez długi czas później w literaturze rumuńskiej. Drugiej kwestii, czyli otwartości na różne dyskursy, poświęcono zdaniem Gârdan zdecydowanie mniej uwagi. Chodzi jej między innymi o „międzywątkowe umiejscowienie narracji”, tj. o środowisko, którego różnorodność i integrującą siłę oddaje Slavici. To wspólna płaszczyzna dla nie tylko wielu kultur czy grup etnicznych, ale również dla różnych postaw społeczno-ekonomicznych. Gârdan wskazuje na dwa elementy, tj. silną postać kobiecą oraz prowincję, które, badane przez Slavicia, składają się na historię wykraczającą poza wąskie ramy tej określonej fikcji. Tym samym opowieść staje się z perspektywy czasu odzwierciedleniem kultury pogranicza (geograficznego, ideologicznego, kulturowego) w czasach transformacji i obrazem możliwym do włączenia w szerszą sieć europejskiej czy nawet globalnej nowoczesności.
Krytycy wypowiadali się o Marze, tytułowej bohaterce, w sposób dość powierzchowny, widząc w niej określony model kobiety, która, choć sama w sobie stanowi ewenement w powieściopisarstwie rumuńskim, jest pod względem konstrukcji bohaterką dość szablonową. Według Gârdan, o ile powieść reprezentuje „przejściowy etap” (rum. "treaptă intermediară") w modernizowaniu literatury rumuńskiej, o tyle Mara jawi się jako „przejściowa” forma kobiecości na drodze ku emancypacji, bowiem udaje się jej zdemaskować i wykorzystać prawa dogłębnie patriarchalnego świata przedstawionego.
Gârdan zadaje w przedmowie pytanie na temat tego, jak należy rozumieć walkę Mary o kapitał: czy rację ma George. Călinescu, twierdząc, że jest ona zwykłym typem kobiety z gór, przedsiębiorczej i zawziętej wdowy, chciwej, skąpej, cynicznie patrzącej na życie, czy też Nicolae Manolescu, według którego Mara jest wyrachowaną bizneswoman ogarniętą manią gromadzenia dóbr. Gârdan zauważa, że wielu krytyków utożsamiało Marę z ogólnym postępem społeczeństwa w okresie nowoczesnych przemian społeczno-ekonomicznych, niewielu jednak zwróciło uwagę na inny typ emancypacji utożsamiany przez Marę, tj. przekształcenie drugorzędnej pozycji w pierwszorzędną – Mara, uboga wdowa z dwójką dzieci, rozumie siłę kapitału i potrafi wykorzystać swój status kobiety, by zyskać swobodę dostępną w małym miasteczku tylko mężczyznom. Mara umie wykorzystać prawa zarówno patriarchatu, jak i rodzącego się kapitalizmu, zdobywając kontrolę nad kapitałem, w którym wcześnie
dostrzega siłę napędową społeczeństwa. Akumuluje, gromadzi, nie wydaje, nie pada ofiarą kapitalistycznego mirażu: „Jak możesz oddać pieniądze, które masz w ręku, skoro nie dostaniesz za nie nic pewnego, nic namacalnego, nic niepodważalnego, a jedynie opinię, nadzieję, myśl”.
Mieszany stosunek Mary do losu córki Persidy zdradza również niepokoje matki związane z konstrukcją tożsamości płciowej, którą częściowo sama obala. Z jednej strony Mara jest przekonana o słuszności swojego autorytetu względem córki, zaś z drugiej wierzy, że wobec konieczności wyboru jej córka podejmie właściwą decyzję sama, i stopniowo się wycofuje. Bohaterka Slavicia jest kobietą wyemancypowaną, ale nie w pełni. Mara wykorzystuje logikę społeczeństwa, w którym żyje, ale nie buntuje się – jej „aktywizm” jest zamaskowany, ograniczony, jest agentem działającym od wewnątrz. Jeśli można mówić o Marze jako proto-feministce, to jej córka nieświadomie odzwierciedla swoim zachowaniem postawę matki – to, czego nie zdołała dokonać Mara z pozycji wdowy, udaje się osiągnąć Persidzie z pozycji matki. Siłą napędową wszystkiego, co postępowe w życiu Mary, jest jej wdowieństwo, jej stan cywilny. Z kolei Persida decyduje o swoim życiu nieustannie licząc się z konsekwencjami. Podobnie jak Mara rozumie ona znaczenie kapitału jako władzy, która przekłada się na emancypację i przekraczanie ról płciowych. Wobec rozpadu swojego związku Persida ukazuje się w innym świetle. Ujawnione zostają bowiem cechy antyfeministyczne bohaterki: chęć usilnego pozostania w nieszczęśliwym małżeństwie i zaakceptowanie ról płciowych. Persida zostaje matką, a odpowiedzialność utrzymania rodziny spada na męża, co prowadzi do szczęśliwego zakończenia i przywrócenia porządku. Persida jest zatem zarówno krokiem naprzód, jak i krokiem wstecz na polu emancypacji. Niemniej, jak zauważa Gârdan, nie należy lekceważyć przewrotności zawartej w tych dwóch proto-feministycznych postaciach, nawet jeżeli patriarchalny porządek panujący w świecie przedstawionym w powieści odpowiada patriarchalności czasów, w których Slavici wydaje "Marę""."
Ekranizacja.
Powieść "Mara" została zekranizowana przez reżysera Mirceę Veroiu na podstawie jego własnego scenariusza w 97-minutowym filmie "Dincolo de pod" [Za mostem]. Oficjalna premiera filmu odbyła się w lutym 1976 roku.

</doc>
<doc id="5304297" url="https://pl.wikipedia.org/wiki?curid=5304297" title="Bad Homburg Open 2022">
Bad Homburg Open 2022

Bad Homburg Open 2022, właśc. Bad Homburg Open presented by Engel &amp; Völkers 2022 – tenisowy turniej WTA kategorii WTA 250 w sezonie 2022 z cyklu Bad Homburg Open rozgrywany w dniach 19–25 czerwca 2022 roku w Bad Homburg vor der Höhe na kortach trawiastych o puli nagród wynoszącej 203 024 euro.

</doc>
<doc id="5304301" url="https://pl.wikipedia.org/wiki?curid=5304301" title="Słowik modry">
Słowik modry

Słowik modry ("Larvivora cyane") – gatunek małego ptaka z rodziny muchołówkowatych (Muscicapidae). Gniazduje głównie w Azji Wschodniej, zimuje w Azji Południowo-Wschodniej (zarówno w części kontynentalnej, jak i na wyspach). Nie jest zagrożony wyginięciem.
Taksonomia.
Po raz pierwszy gatunek opisał Peter Simon Pallas w 1776. Holotyp pochodził z Daurii. Autor nadał nowemu gatunkowi nazwę "Motacilla cyane".
Obecnie (2022) Międzynarodowy Komitet Ornitologiczny umieszcza słowika modrego w rodzaju "Larvivora". Wyróżnia 3 podgatunki, podobnie jak autorzy "Howard and Moore Complete Checklist of the birds of the World" (2014) oraz listy ptaków świata opracowywanej we współpracy BirdLife International z autorami HBW (6. wersja online: grudzień 2021); na "Clements Checklist of Birds of the World" (2021) uwzględniono dwa.
Morfologia.
Długość ciała wynosi około 13–14 cm, masa ciała – około 11–18 g (według innego źródła 11,2–20,7 g; dotyczy osobników różnej płci i wieku). Wymiary szczegółowe podane w milimetrach przedstawiono w poniższej tabeli; pochodzą zarówno od żywych osobników, jak i okazów muzealnych.
Występuje dymorfizm płciowy w upierzeniu. U samca wierzch ciała od ciemienia po ogon ma barwę łupkowoniebieską. Czerń z przodu głowy ciągnie się przez boki szyi po boki tułowia. Spód ciała biały, od brody po okolice kloaki i pokrywy podogonowe. Boki niższej części tułowia niebieskoszare. Dziób czarny, w szacie spoczynkowej z różowawą nasadą żuchwy; nogi różowawe. Tęczówka ciemnobrązowa, niezależnie od płci.
Samice słowika modrego przypominają słowiki syberyjskie ("L. sibilans"). Cechuje je jednak bardziej szary wierzch ciała, niebieski nalot na brązowych skrzydłach, kuprze i ogonie, mniej wyraźny łuskowaty wzór o bardziej płowym odcieniu oraz jaśniejsze boki ciała. Osobniki młodociane są ciemnobrązowe z ochrowordzawymi paskami z wierzchu ciała, które kształtem przypominają kroplę. Ich ogon z wierzchu jest albo niebieskawy (samce), albo brązowawy (samice). Gardło, pierś i boki tułowia mają ochrowobrązowe ze słabo zaznaczonym łuskowatym wzorem. Spód ciała białawy.
Przedstawiciele podgatunku "L. c. bochaiensis" mają ciemniejszy wierzch ciała. U "L. c. nechaevi" wszystkie ciemne partie upierzenia mają większy zasięg.
Zasięg występowania.
Słowiki modre w zależności od podgatunku zamieszkują:
Ekologia i zachowanie.
Słowiki modre gniazdują w tajdze złożonej głównie ze świerków ("Picea"), jodeł ("Abies"), brzóz ("Betula"), sosen ("Pinus") i topoli ("Populus"); prócz tego w gęstych zakrzewieniach wśród powalonych drzew i konarów, w lasach świerkowo-jodłowych okalających śródleśne łąki z wysoką roślinnością, w lasach odroślowych wzdłuż rzek, rosnących wzdłuż górskich dróg topoli i jodeł, a rzadko również w świetlistych lasach dębowych. W Japonii gniazdują zarówno w lasach liściastych, iglastych, jak i mieszanych z gęstym podszytem, szczególnie chętnie w pobliżu strumieni i dobrze osłoniętych dolin. Na Hokkaido spotykane są przeważnie na nizinach; na Honsiu – w górskich lasach na wysokości 1000–1600 m n.p.m., niżej niż zwykle występują słowiki rudzikowe ("L. akahige"). Słowiki modre zimują w podszycie w wilgotnych szerokolistnych lasach wiecznie zielonych (i pierwotnych, i wtórnych) lub w lasach mieszanych, również tych poddawanych wycince, w zaroślach, często skupiskach bambusów, na zapuszczonych plantacjach kauczukowców oraz wśród nadmorskiej roślinności. Podczas wędrówek przebywają również w namorzynach, parkach, ogrodach i trzcinowiskach ("Phragmites"). Na Półwyspie Malajskim odnotowywane były w skupiskach ukęśli ("Dillenia"). Poza sezonem lęgowym zwykle występują poniżej 500 m n.p.m., choć odnotowano je na Borneo na 1680 m n.p.m. (podczas wędrówki), a na Półwyspie Malajskim – do około 1500 m n.p.m. W porównaniu do innych słowików "Larvivora", modre preferują mniej gęsty podszyt.
Pożywieniem słowików modrych są głównie owady (w tym pluskwiaki, chrząszcze i mrówkowate); wśród tych gniazdujących w Chinach stwierdzono również jagody i nasiona traw. Badane w Japonii osobniki przynosiły pisklętom pokarm składający się (pod względem wagowym) w 36% z dorosłych owadów, w 28% z ich larw, w 18% z pajęczaków i w 18% z niezidentyfikowanej materii. Słowiki modre żerują na podłożu oraz nisko w podszycie; biegają lub skaczą podobnie do kureczek "Porzana". Badania aktywności w obrębie zimowisk wykazały, że występuje wyraźna struktura przestrzenna uczęszczanych i omijanych miejsc, która w dużej części utrzymywała się z roku na rok. Wskazuje to na ocenę jakości siedliska z dużą dokładnością. Pieśń słowików modrych to donośne, gwałtowne trylowanie "tri-tri-tri-tri, tjuree-tiu-tiu-tiu". Wśród samców z Rosyjskiego Dalekiego Wschodu odnotowano od 7 do 14 rodzajów pieśni (średnio 10,9 na osobnika).
Lęgi.
Okres lęgowy słowików modrych w Rosji trwa od czerwca do lipca, a w Chinach i Japonii – od maja do lipca. W Japonii przeciętna wielkość terytoriów to około 1 ha w lasach liściastych i 0,5 ha w lasach iglastych. Gniazdo ma formę czarki zbudowanej nieco niedbale z mchów i liści. Wyściółkę stanowi włosie. Gniazdo umieszczone jest na stromym podłożu lub na skarpie wśród korzeni drzew, opadłych gałęzi, paproci czy splątanych liści; zwykle osłania je krzew. W zniesieniu znajduje się 4–6 jaj; skorupa ma barwę od błękitnej po jasnoniebieską lub niebieskozieloną. Przynajmniej do 2005 roku nie było informacji o wysiadywaniu oraz opiece nad młodymi. Słowiki modre są jednymi z gospodarzy kukułek kreskowanych ("Hierococcyx fugax").
Status i zagrożenia.
IUCN uznaje słowika modrego za gatunek najmniejszej troski (LC, "Least Concern") nieprzerwanie od 1988 (stan w 2022). BirdLife International uznaje trend liczebności populacji za spadkowy ze względu na niszczenie środowiska oraz fragmentację siedlisk tych ptaków.

</doc>
<doc id="5304303" url="https://pl.wikipedia.org/wiki?curid=5304303" title="Piaskowice (Zgierz)">
Piaskowice (Zgierz)

Piaskowice (dawn. "Pieskowice") – dawniej samodzielna wieś, od 1988 część miasta Zgierza w województwie łódzkim, w powiecie zgierskim. Leży w zachodniej części Zgierza, w rejonie ulicy Piaskowice.
Wchodzi w skład osiedla Piaskowice-Aniołów, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Nakielnica; pod koniec XIX wieku liczyła 99 mieszkańców. W okresie międzywojennym należała do powiatu łódzkiego w woj. łódzkim. W 1921 roku wieś Piaskowice liczyła 150 mieszkańców a kolonia Piaskowice 281. 27 marca 1924 zniesiono gminę Nakielnica, a Piaskowice włączono do gminy Brużyca Wielka. 1 września 1933 Piaskowice utworzyły gromadę w granicach gminy Brużyca Wielka. Podczas II wojny światowej włączono do III Rzeszy.
Po wojnie Piaskowice powróciły do powiatu łódzkiego woj. łódzkim jako jedna z 20 gromad gminy Brużyca Wielka. W związku z reorganizacją administracji wiejskiej jesienią 1954, Piaskowice weszły w skład nowej gromady Brużyca Wielka (oprócz wsi Piaskowice-Pieńki i części kolonii Piaskowice od granic wschodnich Starej Wsi Piaskowice, które włączono do Zgierza). W 1971 roku ludność wsi wynosiła 93.
Od 1 stycznia 1973 w gminie Aleksandrów Łódzki. W latach 1975–1987 miejscowość należała administracyjnie do województwa łódzkiego.
1 stycznia 1988 Piaskowice (124,87 ha) włączono do Zgierza.

</doc>
<doc id="5304304" url="https://pl.wikipedia.org/wiki?curid=5304304" title="Brużyczka-Księstwo">
Brużyczka-Księstwo



</doc>
<doc id="5304312" url="https://pl.wikipedia.org/wiki?curid=5304312" title="Krogulec (Zgierz)">
Krogulec (Zgierz)

Krogulec (dawn. "Kargulec") – dawniej samodzielna wieś, od 1988 część miasta Zgierza w województwie łódzkim, w powiecie zgierskim. Leży w zachodniej części Zgierza, w rejonie ulic Krogulec i Wiosny Ludów. 
Wchodzi w skład osiedla Piaskowice-Aniołów, stanowiącego jednostkę pomocniczą gminy Zgierz.
Uwaga: W granicach Zgierza znajduje się też drugi Krogulec, dawna osada leśna, historycznie związana z Krzywiem, a włączona do Zgierza w 1954 roku. Leży on na wschód od centrum miasta.
Historia.
Dawniej samodzielna miejscowość. Od 1867 w gminie Chociszew. W okresie międzywojennym należała początkowo do powiatu łęczyckiego w woj. łódzkim. W 1921 roku wieś Krogulec liczyła 158 mieszkańców. 1 kwietnia 1928 wyłączony z gminy Chociszew i włączondy do gminy Brużyca Wielka w powiatu łódzkiego w tymże województwie. 1 września 1933 wszedł w skład gromady Aniołów w granicach gminy Brużyca Wielka.
Po wojnie Krogulec powrócił do powiatu łódzkiego woj. łódzkim jako jedna z 20 gromad gminy Brużyca Wielka. 24 lipca 1951 część Krogulca (6,16 ha) włączono do Zgierza.
W związku z reorganizacją administracji wiejskiej jesienią 1954, Krogulec wszedł skład nowej gromady Brużyca Wielka. W 1971 roku wraz z Aniołowem liczył 195 mieszkańców.
Od 1 stycznia 1973 w gminie Aleksandrów Łódzki. W latach 1975–1987 miejscowość należała administracyjnie do województwa łódzkiego.
1 stycznia 1988 Krogulec (170,10 ha) włączono do Zgierza.

</doc>
<doc id="5304313" url="https://pl.wikipedia.org/wiki?curid=5304313" title="Aniołów (Zgierz)">
Aniołów (Zgierz)

Aniołów – dawniej samodzielna wieś, od 1988 część miasta Zgierza w województwie łódzkim, w powiecie zgierskim. Leży w zachodniej części Zgierza, w rejonie ulicy Aniołowskiej. 
Wchodzi w skład osiedla Piaskowice-Aniołów, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Chociszew. W okresie międzywojennym należała początkowo do powiatu łęczyckiego w woj. łódzkim. W 1921 roku wieś Aniołów liczyła 89 mieszkańców. 1 kwietnia 1928 wyłączony z gminy Chociszew i włączondy do gminy Brużyca Wielka w powiatu łódzkiego w tymże województwie. 1 września 1933 utworzył gromadę (sołectwo) w granicach gminy Brużyca Wielka.
Po wojnie Aniołów powrócił do powiatu łódzkiego woj. łódzkim, stanowiąc przejściowo część gromady Krogulec, jednej z 20 gromad gminy Brużyca Wielka. W związku z reorganizacją administracji wiejskiej jesienią 1954, Aniołów wszedł skład nowej gromady Brużyca Wielka. W 1971 roku wraz z Aniołowem liczył 195 mieszkańców.
Od 1 stycznia 1973 w gminie Aleksandrów Łódzki. W latach 1975–1987 miejscowość należała administracyjnie do województwa łódzkiego.
1 stycznia 1988 Aniołów (106,57 ha) włączono do Zgierza.

</doc>
<doc id="5304315" url="https://pl.wikipedia.org/wiki?curid=5304315" title="Jagodnica (Łódź)">
Jagodnica (Łódź)

Jagodnica (dawn. "Jagodnica Złotna") – dawna podłódzka wieś, od 1946 osiedle w zachodniej części Łodzi, w dzielnicy Polesie. Administracyjnie wchodzi w skład osiedla Złotno.
Historia.
Jagodnica Złotna to dawny folwark; od 1867 w gminie Rąbień. W 1827 mieszkało tu zaledwie 16 osób, a na początku XX wieku 72. W okresie międzywojennym należała do powiatu łódzkiego w woj. łódzkim. 1 kwietnia 1927 wyłączono ją z gminy Rąbień i włączono do gminy Brus. 1 września 1933 miejscowość weszła w skład nowo utworzonej gromady (sołectwa) Nowe Złotno w granicach gminy Brus. Podczas II wojny światowej włączona do III Rzeszy.
Po wojnie Jagodnica Złotna powróciła do powiatu łódzkiego woj. łódzkim, lecz już 13 lutego włączono ją wraz z całą gromadą Nowe Złotno do Łodzi.
Uwaga: Nie należy mylić Jagodnicy włączonej do Łodzi w 1946 roku (a więc "folwarku Jagodnica Złotna") z miejscowością nazywaną Jagodnicą, a włączoną do Łodzi w 1988 roku (dawną "kolonią Huta Jagodnica") Jagodnica (Złotna) ciągnie się obecnie wzdłuż ul. Jagodnica, ok. 1,5 km na wschód od Jagodnicy (to jest kolonii Huty Jagodnicy) włączonej do Łodzi w 1988 roku. Jagodnica włączona do Łodzi w 1988 roku stanowi obecnie południowy ciąg obecnej ul. Huta Jagodnicka (na południe od jej przecięcia z ul. Złotno), graniczącej z konstantynowską Dąbrową w okolicy rzeki Jasieniec.

</doc>
<doc id="5304316" url="https://pl.wikipedia.org/wiki?curid=5304316" title="Huta Jagodnica">
Huta Jagodnica



</doc>
<doc id="5304317" url="https://pl.wikipedia.org/wiki?curid=5304317" title="Katarzyna Maksymiuk">
Katarzyna Maksymiuk

Katarzyna Iwona Maksymiuk – polska historyk, dr hab. nauk humanistycznych, profesor uczelni Instytutu Historii Wydziału Nauk Humanistycznych Uniwersytetu Przyrodniczo-Humanistycznego w Siedlcach.
Życiorys.
12 października 1999 obroniła pracę doktorską "Polityka Sasanidów wobec wschodnich prowincji Cesarstwa Rzymskiego w III wieku", 19 listopada 2013 uzyskała stopień doktora habilitowanego. Została zatrudniona na stanowisku adiunkta w Instytucie Historii na Wydziale Humanistycznym Uniwersytetu Przyrodniczo-Humanistycznego w Siedlcach.
Była profesorem nadzwyczajnym w Instytucie Historii i Stosunków Międzynarodowych na Wydziale Nauk Humanistycznych Uniwersytetu Przyrodniczo-Humanistycznego w Siedlcach.
Awansowała na stanowisko profesora uczelni Instytutu Historii na Wydziale Nauk Humanistycznych Uniwersytetu Przyrodniczo-Humanistycznego w Siedlcach.

</doc>
<doc id="5304318" url="https://pl.wikipedia.org/wiki?curid=5304318" title="Kołaczyk">
Kołaczyk



</doc>
<doc id="5304319" url="https://pl.wikipedia.org/wiki?curid=5304319" title="Lwowska hromada miejska">
Lwowska hromada miejska

Lwowska hromada miejska () – hromada terytorialna w obwodzie lwowskim, w rejone lwowskim.
Hromada została utworzona 17 lipca 2020 roku w ramach reformy decentralizacji.
Miejscowości hromady.
W skład hromady wchodzi 3 miasta (Lwów, Winniki, Dublany), 2 osiedla typu miejskiego (Brzuchowice i Rudno) і 15 wsi

</doc>
<doc id="5304321" url="https://pl.wikipedia.org/wiki?curid=5304321" title="Kołaczyk (wzgórze)">
Kołaczyk (wzgórze)



</doc>
<doc id="5304326" url="https://pl.wikipedia.org/wiki?curid=5304326" title="Antoniew (Zgierz)">
Antoniew (Zgierz)

Antoniew – dawniej samodzielna wieś, od 1954 część miasta Zgierza w województwie łódzkim, w powiecie zgierskim. Leży na samym południu Zgierza, w rejonie ulicy Antoniewskiej. 
Związany historycznie i przestrzennie z pobliskim Okręglikiem. Wchodzi w skład osiedla Piaskowice-Aniołów, stanowiącego jednostkę pomocniczą gminy Zgierz.
Nie mylić z pobliskim Antoniewem.
Historia.
Dawniej samodzielna miejscowość. Od 1867 w gminie Nakielnica; pod koniec XIX wieku liczyła 60 mieszkańców. W okresie międzywojennym należała do powiatu łódzkiego w woj. łódzkim. W 1921 roku wieś Antoniew liczyła 34 mieszkańców. 27 marca 1924 zniesiono gminę Nakielnica, a Antoniew włączono do gminy Brużyca Wielka. 1 września 1933 Antoniew utworzył gromadę w granicach gminy Brużyca Wielka, składającą się z Antoniewa i Okręglika. Podczas II wojny światowej włączono do III Rzeszy.
Po wojnie Antoniew powrócił do powiatu łódzkiego woj. łódzkim jako jedna z 20 gromad gminy Brużyca Wielka. W związku z reorganizacją administracji wiejskiej jesienią 1954, Antoniew (z Okeglikiem) włączono do Zgierza.

</doc>
<doc id="5304327" url="https://pl.wikipedia.org/wiki?curid=5304327" title="Cierniogonek białobrewy">
Cierniogonek białobrewy

Cierniogonek białobrewy ("Leptasthenura xenothorax") – gatunek małego ptaka z rodziny garncarzowatych (Furnariidae). Występuje jedynie na niewielu stanowiskach w lasach "Polylepis" w południowo-środkowej części Peru. Jest gatunkiem endemicznym, ściśle powiązanym z występowaniem drzew i krzewów "Polylepis". Jest uznawany za gatunek zagrożony.
Systematyka.
Gatunek po raz pierwszy zgodnie z zasadami nazewnictwa binominalnego opisał Frank Michler Chapman, nadając mu nazwę "Leptasthenura xenothorax". Opis ukazał się w 1921 roku w artykule "Descriptions of proposed new birds from Colombia, Ecuador, Peru, and Brazil" w czasopiśmie „American Museum novitates”. Holotyp (dorosły samiec) został odłowiony w maju 1915 roku. Autor jako miejsce typowe wskazał Torontoy w świętej Dolinie Inków ("Urubamba Valley") w Peru. IOC nie wyróżnia podgatunków.
Morfologia.
Nieduży ptak ze stosunkowo długim i lekko zakrzywionym dziobem, którego górna część jest barwy od stalowej do ciemnoszarej, a dolna jaśniejsza u nasady. Tęczówki czarne. Nogi szare. Pióra czoła i górnej części głowy tworzą charakterystyczną jasnoczerwoną czapeczkę, która kontrastuje z matowym szarobrązowym karkiem. Gardło, szyja, górna część piersi oraz głowa bez tylnej części w czarno-białe plamki układające się we wzór szachownicy. Od nasady dzioba, biały cienki pasek brwiowy. Górna pokrywy skrzydeł są ciemnobrązowe z matowym rdzawym obramowaniem i jasnopłową plamą na lotkach. Ogon długi, wyraźnie stopniowany, środkowe sterówki najdłuższe, zewnętrzne krótkie, wszystkie w kolorze ciemnobrązowym do czarnego. Obie płcie wyglądają tak samo. Młode osobniki są bardzo podobne do dorosłych. Długość ciała z ogonem 16–18 cm, masa ciała 13 g.
Zasięg występowania.
Cierniogonek białobrewy jest spotykany tylko na kilku stanowisk w regionach Cuzco i Apurímac w Peru. Spotykany jest na wysokości od 3700 do 4550 m n.p.m., czasami także w obszarach niżej położonych, ale zawsze w pobliżu wysokich drzew z rodzaju "Polylepis".
Ekologia.
Cierniogonek białobrewy jest gatunkiem endemicznym, ściśle powiązanym z występowaniem drzew z rodzaju "Polylepis". Jego głównym habitatem są wysokogórskie lasy, na terenach położonych niżej spotykany jest w półwilgotnych górskich zaroślach. Jest gatunkiem owadożernym, zjada też inne stawonogi, ale brak szczegółowych informacji o jego diecie. Występuje zazwyczaj w parach lub niewielkich grupach rodzinnych, ale spotykany jest także w stadach mieszanych. Żeruje głównie na wysokościach powyżej 4,8 m w środkowych i górnych partiach drzew, zbierając pokarm z gałęzi i często zwisając głową w dół.
Rozmnażanie.
Rozmnaża się w zależności od stanowiska w okresie października–listopada. Znany jest jeden przypadek zaobserwowania gniazda. Znajdowało się ono w naturalnej szczelinie w pniu drzewa gatunku "Polylepis racemosa", na wysokości około 2,2 m (drzewo mierzyło około 7 m wysokości). Szczelina miała wymiary 16,3 na 6,1 cm i głębokość 20,8 cm. W umieszczonym w niej gnieździe znajdowały się dwa jasne jaja. Wewnętrzna miseczka wyścielona była mchem, porostami i włóknami z kory drzew "Polylepis". W budowie gniazda i wychowaniu młodych uczestniczą zarówno samica, jak i samiec. Brak bardziej szczegółowych informacji.
Status.
Od 1988 roku cierniogonek białobrewy wpisany jest do Czerwonej księgi gatunków zagrożonych IUCN. Pierwotnie był uznany za gatunek zagrożony ("Threatened"). Od 1994 roku klasyfikowano go jako gatunek krytycznie zagrożony, a od 2000 roku jako gatunek zagrożony (EN – "Endangered"). Zasięg występowania cierniogonka białobrewego według szacunków organizacji BirdLife International obejmuje tylko około 7,6 tys. km². Liczebność populacji szacowana jest na 250–999 dorosłych osobników. BirdLife International uznaje trend liczebności populacji za spadkowy. Główne zagrożenia dla gatunku to wycinka lasów, pożary oraz intensywny wypas zwierząt uniemożliwiający regenerację lasów "Polylepis". BirdLife International wymienia 5 ostoi ptaków IBA, w których ten gatunek występuje, wszystkie w Peru m.in.: Runtacocha-Morococha, Santuario histórico de Machu Picchu i Abra Málaga-Vilcanota.

</doc>
<doc id="5304329" url="https://pl.wikipedia.org/wiki?curid=5304329" title="Okręglik (Zgierz)">
Okręglik (Zgierz)

Okręglik (d. "Okrąglik") – dawniej samodzielna wieś, od 1954 część miasta Zgierza w województwie łódzkim, w powiecie zgierskim. Leży nad Bzurą, na południu Zgierza, w rejonie ulicy Okręglik. 
Związany historycznie i przestrzennie z pobliskim Antoniewem. Wchodzi w skład osiedla Piaskowice-Aniołów, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Nakielnica; pod koniec XIX wieku liczył 263 mieszkańców. W okresie międzywojennym należał do powiatu łódzkiego w woj. łódzkim. W 1921 roku wieś Okręglik liczyła 34 mieszkańców. 27 marca 1924 zniesiono gminę Nakielnica, a Okręglik włączono do gminy Brużyca Wielka. 1 września 1933 utworzono gromadę "Antoniew" w granicach gminy Brużyca Wielka, składającą się z Antoniewa i Okręglika. Podczas II wojny światowej włączono do III Rzeszy.
Po wojnie Okręglik powrócił do powiatu łódzkiego woj. łódzkim, nadal jako część gromady Antoniew, jednej z 20 takich gminy Brużyca Wielka. W związku z reorganizacją administracji wiejskiej jesienią 1954, Okręglik (jako część gromady Antoniew) włączono do Zgierza.

</doc>
<doc id="5304331" url="https://pl.wikipedia.org/wiki?curid=5304331" title="Stefan Ulm">
Stefan Ulm

Stefan Ulm (ur. 21 grudnia 1975 w Berlinie) – niemiecki kajakarz, dwukrotny wicemistrz olimpijski, mistrz świata i Europy.
Kariera sportowa.
Na dużych imprezach międzynarodowych startował w konkurencji kajaków czwórek (K-4).
Zwyciężył w wyścigu czwórek na dystansie 1000 metrów na mistrzostwach świata w 1997 w Dartmouth (razem z nim w osadzie niemieckiej płynęli Torsten Gutsche, Mark Zabel i Björn Bach). Na kolejnych mistrzostwach świata w 1998 w Segedynie niemiecka osada w tym samym składzie zdobyła złote medale na dystansach 500 metrów i 1000 metrów, a na mistrzostwach świata w 1999 w Mediolanie złoty medal na 500 metrów i srebrny medal na 1000 metrów. Na mistrzostwach Europy w 2000 w Poznaniu niemiecka osada w składzie: Jan Schäfer, Zabel, Bach i Ulm zwyciężyła w wyścigach na 500 metrów i na 1000 metrów, a na 200 metrów zajęła 5. miejsce.
Niemiecka czwórka Schäfer, Zabel, Bach i Ulm zdobyła srebrny medal na dystansie 1000 metrów na igrzyskach olimpijskich w 2000 w Sydney, przegrywając z osadą z Węgier, a wyprzedzając zespół z Polski. Na mistrzostwach Europy w 2001 w Mediolanie osada Andreas Ihle, Zabel, Bach i Ulm zdobyła srebrny medal na dystansie 1000 metrów oraz zajęła 6. miejsce na 500 metrów i 8. miejsce na 200 metrów. W tym samym składzie zwyciężyli na 1000 metrów, a z Schäferem w miejsce Ihlego zajęli 4. miejsce na 500 metrów na mistrzostwach świata w 2001 w Poznaniu. Ulm zajął 5. miejsce na 1000 metrów i 8. miejsce na 500 metrów na mistrzostwach Europy w 2002 w Segedynie, a na mistrzostwach świata w 2002 w Sewilli wraz z Ihlem, Zabelem i Bachem zdobył srebrny medal na 1000 metrów.
Ihle, Zabel, Bach i Ulm zdobyli brązowy medal na 1000 metrów i zajęli 6. miejsce na 500 metrów na mistrzostwach świata w 2003 w Gainesville. Na mistrzostwach Europy w 2004 w Poznaniu osada Zabel, Bach, Ulm i Björn Goldschmidt zajęła 5. miejsce na 500 metrów i 9. miejsce na 1000 metrów.
Na igrzyskach olimpijskich w 2004 w Atenach niemiecka osada w składzie: Ihle, Zabel, Bach i Ulm zdobyła srebrny medal, za Węgrami, a przed osadą ze Słowacji.
Ulm zdobył wiele medali mistrzostw Niemiec. Na dystansie 500 metrów był srebrnym medalistą w czwórkach w 1997 oraz brązowym w dwójkach (K-2) w 2002 i w czwórkach w 995 i 1998. Na dystansie 1000 metrów był wicemistrzem w jedynkach (K-1) w 2001 i 2002 oraz w czwórkach w 1997, a także brązowym medalistą w jedynkach w 2000 oraz w czwórkach w 1994, 1996, 1998 i 2001. Na dystansie 10 000 metrów był w konkurencji czwórek wicemistrzem w latach 1996–1998 oraz brązowym medalistą w 1994 i 1995.

</doc>
<doc id="5304335" url="https://pl.wikipedia.org/wiki?curid=5304335" title="Krzywie (Zgierz)">
Krzywie (Zgierz)

Krzywie – dawniej samodzielna wieś, od 1954 część miasta Zgierza w województwie łódzkim, w powiecie zgierskim. Leży nad Bzurą, na wschodzie Zgierza, w rejonie ulicy Długiej. 
Wchodzi w skład osiedla Krzywie-Chełmy, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Łagiewniki; pod koniec XIX wieku liczyło 285 mieszkańców. W okresie międzywojennym należało do powiatu łódzkiego w woj. łódzkim. W 1921 roku wieś Krzywie liczyła 225 mieszkańców a folwark Krzywie – 29. 1 września 1933 utworzono gromadę Krzywie w granicach gminy Łagiewniki, składającą się ze wsi i folwarku Krzywie oraz osady Krogulec. Podczas II wojny światowej włączono do III Rzeszy.
Po wojnie Krzywie powróciło do powiatu łódzkiego woj. łódzkim. 13 lutego 1946 zniesiono gminę Łagiewniki, a Krzywie włączono do gminy Lućmierz, gdzie odtąd stanowiło jedną z jej 19 gromad. W związku z reorganizacją administracji wiejskiej jesienią 1954, Krzywie włączono do Zgierza.

</doc>
<doc id="5304336" url="https://pl.wikipedia.org/wiki?curid=5304336" title="Chełmy (Zgierz)">
Chełmy (Zgierz)

Chełmy – dawniej samodzielna wieś, od 1954 część miasta Zgierza w województwie łódzkim, w powiecie zgierskim. Leży nad Bzurą, na południowym wschodzie Zgierza, w rejonie ulicy Chełmskiej. 
Wchodzi w skład osiedla Krzywie-Chełmy, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Łagiewniki. W okresie międzywojennym należało do powiatu łódzkiego w woj. łódzkim. W 1921 roku wieś Chełmy liczyła 172 mieszkańców. 1 września 1933 Chełmy utworzyły gromadę w granicach gminy Łagiewniki. Podczas II wojny światowej włączono do III Rzeszy.
Po wojnie Chełmy powróciły do powiatu łódzkiego woj. łódzkim. 13 lutego 1946 zniesiono gminę Łagiewniki, a Chełmy włączono do gminy Lućmierz, gdzie odtąd stanowiły jedną z jej 19 gromad. W związku z reorganizacją administracji wiejskiej jesienią 1954, Chełmy włączono do Zgierza.

</doc>
<doc id="5304337" url="https://pl.wikipedia.org/wiki?curid=5304337" title="Ukryta Turnia">
Ukryta Turnia

Ukryta Turnia – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Ukryta Turnia zbudowana jest z wapieni i znajduje się na otwartym terenie, po północnej stronie Młynarzy. Jej lokalizację pokazuje tablica informacyjna zamontowana na Górze Zborów. Na skale tej uprawiana jest wspinaczka skalna, ale wśród wspinaczy jest ona mało popularna, jest na niej bowiem tylko jedna droga wspinaczkowa z zamontowanymi stałymi punktami asekuracyjnymi; spitami (s), ringami (r) i stanowiskiem zjazdowym (st). Skała charakteryzuje się typowymi dla Góry Zborów chwytami i stopniami (droga nr 2). Jej zaletą jest małe wyślizganie chwytów. Oprócz drogi z zamontowaną asekuracją są jeszcze dwie drogi na własnej asekuracji (trad). Do ich przejścia nie wystarczą same ekspresy.
W 2021 r. powstały dwie nowe drogi:
Piesze szlaki turystyczne.
Obok Ukrytej Turni prowadzą 2 szlaki turystyczne.

</doc>
<doc id="5304339" url="https://pl.wikipedia.org/wiki?curid=5304339" title="Schronisko pod Białą Basztą">
Schronisko pod Białą Basztą

Schronisko pod Białą Basztą – jaskinia typu schronisko w Górze Zborów na Wyżynie Częstochowskiej. Znajduje się we wsi Kroczyce w województwie śląskim, powiecie zawierciańskim, w gminie Kroczyce, w obrębie rezerwatu przyrody Góra Zborów.
Opis obiektu.
Schronisko znajduje się w północno-zachodnim zboczu wierzchołkowej kulminacji Góry Zborów, u podstawy Białej Baszty. Jego duży otwór o północno-wschodniej ekspozycji wychodzi na łagodne w tym miejscu zbocze. Było całkowicie zarośnięte drzewami i krzewami, ale w ramach ochrony czynnej siedlisk kserotermicznych zostały one wycięte.
Schronisko powstało w późnojurajskich wapieniach skalistych. Jego otwór ma szerokość 2,5 m i wysokość 3 m. Widoczne w nim są erozyjne wymycia. Za otworem jest salka o wymiarach 4 × 2 m. Od jej południowo-zachodniego końca odchodzi ciasna szczelina zablokowana głazami oraz niewielka szczelinka mająca ujście nas powierzchni skał. Na ścianach brak nacieków. Namulisko składa się z wapiennego gruzu zmieszanego z gliną i iłem. Schronisko jest w całości widne i nie ma własnego mikroklimatu.

</doc>
<doc id="5304341" url="https://pl.wikipedia.org/wiki?curid=5304341" title="Zegrzanki">
Zegrzanki

Zegrzanki – dawniej samodzielna wieś, od 1959 część miasta Zgierza w województwie łódzkim, w powiecie zgierskim. Leży nad Bzurą, na wschodzie Zgierza, w rejonie ulicy Zegrzanki. 
Wchodzi w skład osiedla Rudunki, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Łagiewniki; pod koniec XIX wieku liczyły 181 mieszkańców. W okresie międzywojennym należały do powiatu łódzkiego w woj. łódzkim. W 1921 roku wieś Zegrzanki liczyła 140 mieszkańców a osada fabryczna Zegrzanki – 52. 1 września 1933 Zegrzanki utworzyły gromadę w granicach gminy Łagiewniki. Podczas II wojny światowej włączono do III Rzeszy.
Po wojnie Zegrzanki powróciły do powiatu łódzkiego woj. łódzkim. 13 lutego 1946 zniesiono gminę Łagiewniki, a Zegrzanki włączono do gminy Lućmierz, gdzie odtąd stanowiły jedną z jej 19 gromad. W związku z reorganizacją administracji wiejskiej jesienią 1954, Zegrzanki weszły w skład nowej gromady Proboszczewice, oprócz parceli i osady Zegrzanki, które włączono do Zegrza.
31 grudnia 1959 Zegrzanki wyłączono z gromady Proboszczewice, włączając je do Zgierza.

</doc>
<doc id="5304343" url="https://pl.wikipedia.org/wiki?curid=5304343" title="Stępowizna">
Stępowizna

Stępowizna – dawniej samodzielna wieś, od 1959 część miasta Zgierza w województwie łódzkim, w powiecie zgierskim. Leży w pobliżu Bzury, na wschodzie Zgierza, w rejonie ulicy Stępowizna. 
Wchodzi w skład osiedla Rudunki, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Lućmierz; pod koniec XIX wieku liczyła 261 mieszkańców. W okresie międzywojennym należała do powiatu łódzkiego w woj. łódzkim. W 1921 roku Stępowizna liczyła 197 mieszkańców. 1 września 1933 Stępowizna utworzyła gromadę w granicach gminy Lućmierz. Stępowizna stanowiła specyficzną eksklawę gminy Lućmierz, otoczoną ze wszystkich stron obszarem gminy Łagiewniki (między Rudunkami a Zegrzankami).
Podczas II wojny światowej włączona do III Rzeszy. Po wojnie Stępowizna powróciła do powiatu łódzkiego woj. łódzkim, gdzie stanowiła jedną z 19 gromad gminy Lućmierz. W związku z reorganizacją administracji wiejskiej jesienią 1954, Stępowizna weszła w skład nowej gromady Proboszczewice.
31 grudnia 1959 Stępowiznę wyłączono z gromady Proboszczewice, włączając ją do Zgierza.

</doc>
<doc id="5304344" url="https://pl.wikipedia.org/wiki?curid=5304344" title="Lućmierz">
Lućmierz

Lućmierz – część miasta Zgierza w województwie łódzkim, w powiecie zgierskim, do 1954 roku samodzielna wieś. Leży nad rzeką Lindą, dopływem Bzury, na północnym zachodzie Zgierza, w rejonie ulicy Grotnickiej. 
Wchodzi w skład osiedla Proboszczewice-Lućmierz, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Lućmierz. W okresie międzywojennym należała do powiatu łódzkiego w woj. łódzkim. W 1921 roku wieś Lućmierz liczyła 242 mieszkańców a folwark Lućmierz – 225. 1 września 1933 Lućmierz utworzył gromadę w granicach gminy Lućmierz. Podczas II wojny światowej włączona do III Rzeszy.
Po wojnie Lućmierz powrócił do powiatu łódzkiego woj. łódzkim, gdzie stanowił jedną z 19 gromad gminy Lućmierz. W związku z reorganizacją administracji wiejskiej jesienią 1954, Lućmierz wszedł w skład nowej gromady Proboszczewice, a po jej zniesieniu 1 stycznia 1970 – do gromady Słowik. W 1971 roku liczył 186 mieszkańców.
Od 1 stycznia 1973 w gminie Zgierz. W latach 1975–1987 miejscowość należała administracyjnie do województwa łódzkiego.
1 stycznia 1988 Lućmierz (193,08 ha) włączono do Zgierza.

</doc>
<doc id="5304349" url="https://pl.wikipedia.org/wiki?curid=5304349" title="Björn Bach">
Björn Bach

Björn Bach (ur. 21 czerwca 1976 w Magdeburgu) – niemiecki kajakarz, dwukrotny wicemistrz olimpijski, mistrz świata i Europy.
Kariera sportowa.
Na dużych imprezach międzynarodowych startował w konkurencji kajaków czwórek (K-4).
Zdobył trzy medale w wyścigach czwórek na mistrzostwach świata w 1997 w Dartmouth: złoty na dystansie 1000 metrów (razem z nim w osadzie niemieckiej płynęli Torsten Gutsche, Mark Zabel i Stefan Ulm), srebrny na 500 metrów i brązowy na 200 m metrów (na obu dystansach z Gutsche, Zabelem i Janem Güntherem). Na kolejnych mistrzostwach świata w 1998 w Segedynie niemiecka osada w składzie: Gutsche, Zabel, Bach i Ulm zdobyła złote medale na dystansach 500 metrów i 1000 metrów, a z Lutzem Liwowskim zamiast Ulma zajęła 6. miejsce na 200 metrów. Na mistrzostwach świata w 1999 w Mediolanie Gutsche, Zabel, Bach i Ulm zdobyli złoty medal na 500 metrów i srebrny medal na 1000 metrów. Na mistrzostwach Europy w 2000 w Poznaniu niemiecka osada w składzie: Jan Schäfer, Zabel, Bach i Ulm zwyciężyła w wyścigach na 500 metrów i na 1000 metrów, a na 200 metrów zajęła 5. miejsce.
Niemiecka czwórka Schäfer, Zabel, Bach i Ulm zdobyła srebrny medal na dystansie 1000 metrów na igrzyskach olimpijskich w 2000 w Sydney, przegrywając z osadą z Węgier, a wyprzedzając zespół z Polski. Na mistrzostwach Europy w 2001 w Mediolanie osada Andreas Ihle, Zabel, Bach i Ulm zdobyła srebrny medal na dystansie 1000 metrów oraz zajęła 6. miejsce na 500 metrów i 8. miejsce na 200 metrów. W tym samym składzie zwyciężyli na 1000 metrów, a z Schäferem w miejsce Ihlego zajęli 4. miejsce na 500 metrów na mistrzostwach świata w 2001 w Poznaniu. Ulm zajął 5. miejsce na 1000 metrów i 8. miejsce na 500 metrów na mistrzostwach Europy w 2002 w Segedynie, a na mistrzostwach świata w 2002 w Sewilli wraz z Ihlem, Zabelem i Bachem zdobył srebrny medal na 1000 metrów, a w innym składzie zajął 7. miejsce na 200 metrów.
Ihle, Zabel, Bach i Ulm zdobyli brązowy medal na 1000 metrów i zajęli 6. miejsce na 500 metrów na mistrzostwach świata w 2003 w Gainesville. Na mistrzostwach Europy w 2004 w Poznaniu osada Zabel, Bach, Ulm i Björn Goldschmidt zajęła 5. miejsce na 500 metrów i 9. miejsce na 1000 metrów.
Na igrzyskach olimpijskich w 2004 w Atenach niemiecka osada w składzie: Ihle, Zabel, Bach i Ulm zdobyła srebrny medal, za Węgrami, a przed osadą ze Słowacji. Bach zdobył wraz z Normanem Bröcklem, Björnem Goldschmidtem i Jonasem Emsem brązowy medal na 200 metrów, a w innych składach zajął 5. miejsce na 500 metrów i 8. miejsce na 1000 metrów na mistrzostwach Europy w 2005 w Poznaniu. Zdobył złoty medal na 100 metrów (w składzie: Lutz Altepost, Bröckl, Bach i Arnd Goldschmidt) i srebrny medal na 200 metrów (w składzie: Bröckl, Bach, Björn Goldschmidt i Ems), a także zajął 7. miejsce na 500 metrów na mistrzostwach świata w 2005 w Zagrzebiu. Na mistrzostwach Europy w 2006 w Račicach zdobył brązowy medal na 1000 metrów (z Altepostem, Bröcklem i Björnem Goldschmidtem) oraz zajął 4. miejsce na 200 metrów. Zajął 4. miejsce na 1000 metrów, 5. miejsce na 200 metrów i 6. miejsce na 500 metrów na mistrzostwach świata w 2006 w Segedynie, 4. miejsce na 200 metrów na mistrzostwach Europy w 2007 w Pontevedrze i 9. miejsce na 500 metrów na mistrzostwach świata w 2007 w Duisburgu.
Ulm zdobył wiele medali mistrzostw Niemiec. Na dystansie 200 metrów był złotym medalistą w czwórkach w 1998, srebrnym medalistą w dwójkach (K-2) w 2001 i 2003 oraz brązowym medalistą w jedynkach (K-1) w 2001 i w czwórkach w 2001 i 2003. Na dystansie 500 metrów był mistrzem w jedynkach w 2001, w dwójkach (K-2) w latach 2000–2003 oraz w czwórkach w latach 1998 i 2000–2002, a także brązowym medalistą w jedynkach w 2003. Na dystansie 1000 metrów był w czwórkach mistrzem w latach 1998 i 2000–2003, wicemistrzem w 1995, 1996 i 1999 oraz brązowym medalistą w 1997.

</doc>
<doc id="5304352" url="https://pl.wikipedia.org/wiki?curid=5304352" title="Proboszczewice (Zgierz)">
Proboszczewice (Zgierz)

Proboszczewice (dawniej "Proboszczowice") – dawniej samodzielna wieś, od 1954 część miasta Zgierza w województwie łódzkim, w powiecie zgierskim. Leżą na północy Zgierza, w rejonie ulicy Proboszczewice. 
Wchodzą w skład osiedla Proboszczewice-Lućmierz, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Lućmierz, której były siedzibą; pod koniec XIX wieku liczyły 594 mieszkańców. W okresie międzywojennym należała do powiatu łódzkiego w woj. łódzkim. W 1921 roku wieś Proboszczowice liczyła 279 mieszkańców a folwark Proboszczowice – 42. 1 września 1933 Proboszczowice utworzyły gromadę w granicach gminy Lućmierz. Podczas II wojny światowej włączona do III Rzeszy.
Po wojnie Proboszczewice powróciły do powiatu łódzkiego woj. łódzkim, gdzie stanowiły jedną z 19 gromad gminy Lućmierz. W związku z reorganizacją administracji wiejskiej jesienią 1954, Proboszczewice weszły w skład nowej gromady Proboszczewice, a po jej zniesieniu 1 stycznia 1970 – do gromady Słowik. W 1971 roku liczyły 1048 mieszkańców.
Od 1 stycznia 1973 w gminie Zgierz. W latach 1975–1987 miejscowość należała administracyjnie do województwa łódzkiego.
1 stycznia 1988 Proboszczewice (295,12 ha) włączono do Zgierza.

</doc>
<doc id="5304353" url="https://pl.wikipedia.org/wiki?curid=5304353" title="Rejon kałuski">
Rejon kałuski

Rejon kałuski () – jednostka administracyjna Ukrainy, w składzie obwodu iwanofrankiwskiego. Głównym miastem jest Kałusz.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon kałuski od 2020 roku dzieli się na terytorialne hromady:

</doc>
<doc id="5304355" url="https://pl.wikipedia.org/wiki?curid=5304355" title="I Am Who">
I Am Who

I Am Who – drugi minialbum południowokoreańskiej grupy Stray Kids, wydany 6 sierpnia 2018 roku przez JYP Entertainment. Płytę promował singel „My Pace”. Album ukazał się w dwóch edycjach fizycznych.

</doc>
<doc id="5304356" url="https://pl.wikipedia.org/wiki?curid=5304356" title="Undisputed WWE Tag Team Championship">
Undisputed WWE Tag Team Championship

Undisputed WWE Tag Team Championship odnosi się do obu poniższych: 
W amerykańskiej promocji wrestlingu WWE termin ten odnosi się do tag teamu, który razem posiada i broni obu mistrzostw, chociaż oba tytuły zachowują swoje indywidualne rodowody.

</doc>
<doc id="5304366" url="https://pl.wikipedia.org/wiki?curid=5304366" title="Rejon kołomyjski">
Rejon kołomyjski

Rejon kołomyjski () – jednostka administracyjna Ukrainy, w składzie obwodu iwanofrankiwskiego. Głównym miastem jest Kołomyja.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon kołomyjski od 2020 roku dzieli się na terytorialne hromady:

</doc>
<doc id="5304370" url="https://pl.wikipedia.org/wiki?curid=5304370" title="Undisputed WWE Universal Championship">
Undisputed WWE Universal Championship

Undisputed WWE Universal Championship odnosi się do obu poniższych: 
W amerykańskiej promocji wrestlingu WWE termin ten odnosi się do wrestlera, który razem posiada i broni obu mistrzostw, chociaż oba tytuły zachowują swoje indywidualne rodowody.

</doc>
<doc id="5304371" url="https://pl.wikipedia.org/wiki?curid=5304371" title="Rejon kosowski">
Rejon kosowski

Rejon kosowski () – jednostka administracyjna Ukrainy, w składzie obwodu iwanofrankiwskiego. Głównym miastem jest Kosów.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon kosowski od 2020 roku dzieli się na terytorialne hromady:

</doc>
<doc id="5304375" url="https://pl.wikipedia.org/wiki?curid=5304375" title="Rejon nadwórniański">
Rejon nadwórniański

Rejon nadwórniański () – jednostka administracyjna Ukrainy, w składzie obwodu iwanofrankiwskiego. Głównym miastem jest Nadwórna.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon nadwórniański od 2020 roku dzieli się na terytorialne hromady:

</doc>
<doc id="5304377" url="https://pl.wikipedia.org/wiki?curid=5304377" title="Kontrewers (Zgierz)">
Kontrewers (Zgierz)

Kontrewers – dawniej samodzielna wieś, od 1988 część miasta Zgierza w województwie łódzkim, w powiecie zgierskim. Leży na zachodnich rubieżach Zgierza, w rejonie ulicy Kontrewers. 
Wchodzi w skład osiedla Proboszczewice-Lućmierz, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Nakielnica. W okresie międzywojennym należał do powiatu łódzkiego w woj. łódzkim. W 1921 roku wieś Kontrewers liczył 138 mieszkańców1. 27 marca 1924 zniesiono gminę Nakielnica, a Kontrewers włączono do gminy Brużyca Wielka. 1 września 1933 Kontrewers utworzył gromadę w granicach gminy Brużyca Wielka. Podczas II wojny światowej włączono do III Rzeszy.
Po wojnie Kontrewers powrócił do powiatu łódzkiego woj. łódzkim jako jedna z 20 gromad gminy Brużyca Wielka. W związku z reorganizacją administracji wiejskiej jesienią 1954, Kontrewers wszedł w skład nowej gromady Grotniki. W 1971 roku ludność wsi wynosiła 139.
Od 1 stycznia 1973 w gminie Zgierz. W latach 1975–1987 miejscowość należała administracyjnie do województwa łódzkiego.
1 stycznia 1988 Kontrewers (193,08 ha) włączono do Zgierza.

</doc>
<doc id="5304378" url="https://pl.wikipedia.org/wiki?curid=5304378" title="Rejon wierchowiński">
Rejon wierchowiński

Rejon wierchowiński () – jednostka administracyjna Ukrainy, w składzie obwodu iwanofrankiwskiego. Głównym miastem jest Wierchowina.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon wierchowiński od 2020 roku dzieli się na terytorialne hromady:

</doc>
<doc id="5304381" url="https://pl.wikipedia.org/wiki?curid=5304381" title="Pieńki (Zgierz)">
Pieńki (Zgierz)

Pieńki – dawniej samodzielna wieś, od 1954 część miasta Zgierza w województwie łódzkim, w powiecie zgierskim. Leży na południu Zgierza, w rejonie ulicy Pieńki i Wiejskiej. 
Związane historycznie i przestrzennie z pobliskimi Piaskowicami. Wchodzą w skład osiedla Piaskowice-Aniołów, stanowiącego jednostkę pomocniczą gminy Zgierz.
Historia.
Dawniej samodzielna miejscowość. Od 1867 w gminie Nakielnica. W okresie międzywojennym należały do powiatu łódzkiego w woj. łódzkim. 27 marca 1924 zniesiono gminę Nakielnica, a Piaskowice włączono do gminy Brużyca Wielka. 1 września 1933 Piaskowice (z Pieńkami) utworzyły gromadę w granicach gminy Brużyca Wielka. Podczas II wojny światowej włączono do III Rzeszy. Po wojnie Piaskowice powróciły do powiatu łódzkiego woj. łódzkim jako jedna z 20 gromad gminy Brużyca Wielka.
W związku z reorganizacją administracji wiejskiej jesienią 1954, Piaskowice weszły w skład nowej gromady Brużyca Wielka, natomiast Pieńki włączono do Zgierza.

</doc>
<doc id="5304384" url="https://pl.wikipedia.org/wiki?curid=5304384" title="Iwano-Frankiwsk (hromada)">
Iwano-Frankiwsk (hromada)

Iwano-Frankiwsk () – hromada miejska w obwodzie iwanofrankiwskim, w rejone iwanofrankiwskim.
Hromada składa się z 1 miasta Iwano-Frankiwsk і 18 wsi:

</doc>
<doc id="5304385" url="https://pl.wikipedia.org/wiki?curid=5304385" title="Bazylia (Zgierz)">
Bazylia (Zgierz)

Bazylia – dawniej samodzielna wieś, od 1954 część miasta Zgierza w województwie łódzkim, w powiecie zgierskim. Leży na północy Zgierza, w rejonie ulicy Witosa. 
Związana historycznie i przestrzennie z pobliskimi Proboszczewicami. Wchodzi w skład osiedla Proboszczewice-Lućmierz, stanowiącego jednostkę pomocniczą gminy Zgierz.
Historia.
Dawniej był to folwark Proboszczewic. Od 1867 w gminie Lućmierz. W okresie międzywojennym należała do powiatu łódzkiego w woj. łódzkim. 1 września 1933 Proboszczowice utworzyły gromadę w granicach gminy Lućmierz, w skład której weszła Bazylja. Podczas II wojny światowej włączona do III Rzeszy.
Po wojnie Proboszczewice powróciły do powiatu łódzkiego woj. łódzkim, gdzie stanowiły jedną z 19 gromad gminy Lućmierz. W związku z reorganizacją administracji wiejskiej jesienią 1954, Proboszczewice (z Bazylią) weszły w skład nowej gromady Proboszczewice, a po jej zniesieniu 1 stycznia 1970 – do gromady Słowik. W 1971 roku Proboszczewice z Bazylią liczyły 1048 mieszkańców.
Od 1 stycznia 1973 w gminie Zgierz. W latach 1975–1987 miejscowość należała administracyjnie do województwa łódzkiego.
1 stycznia 1988 Bazylię (60,19 ha) włączono do Zgierza.

</doc>
<doc id="5304387" url="https://pl.wikipedia.org/wiki?curid=5304387" title="Aniołów">
Aniołów



</doc>
<doc id="5304390" url="https://pl.wikipedia.org/wiki?curid=5304390" title="Pieskowice">
Pieskowice



</doc>
<doc id="5304395" url="https://pl.wikipedia.org/wiki?curid=5304395" title="Indocypha silvergliedi">
Indocypha silvergliedi



</doc>
<doc id="5304401" url="https://pl.wikipedia.org/wiki?curid=5304401" title="Państwowa Rada Górnicza">
Państwowa Rada Górnicza

Państwowa Rada Górnicza – ciało doradcze Prezesa Rady Ministrów istniejące w latach 1954–1990, mające na celu opiniowanie spraw związanych z eksploatacją złóż kopalin.  
Powołanie  Rady.
Na podstawie rozporządzenie Rady Ministrów z 1954 r. w sprawie Państwowej Rady Górnictwa ustanowiono Radę.
Zakres działania Rady.
Do zakresu działania Państwowej Rady Górnictwa należało:
Skład Rady.
Państwowa Rada Górnictwa składała  się z przewodniczącego Rady i jego zastępców, sekretarza Rady oraz członków stałych i niestałych Rady.
Przewodniczącego Państwowej Rady Górnictwa i jego zastępców oraz sekretarza Rady mianował i zwalniał Prezes Rady Ministrów.
W skład Państwowej Rady Górnictwa jako członkowie stali wchodziło:
Państwowa Rada Górnictwa wyrażała swoje opinie w formie uchwał podejmowanych większością głosów, przy obecności co najmniej 3/5 członków Rady.
Przewodniczący Państwowej Rady Górnictwa mógł zlecać w trybie określonym obowiązującymi przepisami opracowanie poszczególnych spraw i zagadnień członkom Rady lub ich zespołom.
Zniesienie Rady.
Na podstawie ustawy z 1990 r. o likwidacji Wspólnoty Węgla Kamiennego i Wspólnoty Energetyki i Węgla Brunatnego oraz o zmianie niektórych ustaw zniesiono Państwową Radę Górniczą.

</doc>
<doc id="5304403" url="https://pl.wikipedia.org/wiki?curid=5304403" title="Teologia żydowska">
Teologia żydowska



</doc>
<doc id="5304405" url="https://pl.wikipedia.org/wiki?curid=5304405" title="Jasmine Dickey">
Jasmine Dickey

Jasmine Delzina Dickey (ur. 23 lutego 2000 w Baltimore) – amerykańska koszykarka, występująca na pozycjach rzucającej lub niskiej skrzydłowej, obecnie zawodniczka Dallas Wings w WNBA.
Dwukrotnie poprowadziła swoją szkolną drużynę Comets mistrzostwa stanu Maryland, klasy 4A (2017, 2018), otrzymując w tych latach tytuł Ms. Basketball. W 2018 została wybrana koszykarką roku – Baltimore Sun All-Metro Player of the Year oraz Catonsville Times Female Athlete of the Year.

</doc>
<doc id="5304415" url="https://pl.wikipedia.org/wiki?curid=5304415" title="Boris Rhein">
Boris Rhein

Boris Rhein (ur. 2 stycznia 1972 we Frankfurcie nad Menem) – niemiecki polityk, prawnik i samorządowiec, minister w rządzie krajowym (2010–2019), poseł do landtagu i jego przewodniczący w latach 2019–2022, premier Hesji od 2022.
Życiorys.
W 1991 ukończył szkołę średnią w rodzinnej miejscowości, a w 1997 studia prawnicze na Uniwersytecie Johanna Wolfganga Goethego we Frankfurcie nad Menem. Zdał państwowe egzaminy prawnicze I i II stopnia (1997 i 2000). Przez kilka lat praktykował jako adwokat.
Zaangażował się w działalność polityczną w ramach Unii Chrześcijańsko-Demokratycznej. W latach 1999–2006 po raz pierwszy zasiadał w landtagu Hesji. Od 2006 do 2009 był radnym we Frankfurcie nad Menem, pracował w administracji miejskiej jako kierownik działów zajmujących się głównie kwestiami prawnymi. W lutym 2009 został sekretarzem stanu w heskim ministerstwie spraw wewnętrznych i sportu. W sierpniu 2010 stanął na czele tego resortu w gabinecie Volkera Bouffiera. W styczniu 2014 przeszedł na urząd ministra nauki i sztuki w rządzie krajowym, który sprawował do stycznia 2019. W międzyczasie w 2014 powrócił do heskiego parlamentu, uzyskując następnie reelekcję. Od stycznia 2019 do maja 2022 pełnił funkcję przewodniczącego tej instytucji.
W lutym 2022 urzędujący od 2010 premier Volker Bouffier zapowiedział swoją rezygnację. 31 maja 2022 Boris Rhein został wybrany na jego następcę, kontynuując koalicję CDU z Zielonymi.

</doc>
<doc id="5304433" url="https://pl.wikipedia.org/wiki?curid=5304433" title="South Bay Ingonish">
South Bay Ingonish

South Bay Ingonish (do 2 listopada 1937 "South Bay") – zatoka (ang. "bay") w kanadyjskiej prowincji Nowa Szkocja, w hrabstwie Victoria, na południe od zatoki Aspy Bay; nazwa "South Bay" urzędowo zatwierdzona 21 kwietnia 1936.

</doc>
<doc id="5304434" url="https://pl.wikipedia.org/wiki?curid=5304434" title="Ananiasz ben Dawid">
Ananiasz ben Dawid



</doc>
<doc id="5304436" url="https://pl.wikipedia.org/wiki?curid=5304436" title="Valentinus Saeng">
Valentinus Saeng

Valentinus Saeng (ur. 28 października 1969 w Keramuk) – indonezyjski duchowny katolicki, biskup Sanggau od 2022.
Życiorys.
Święcenia kapłańskie otrzymał 26 września 1998 w zakonie pasjonistów. Pracował głównie w zakonnych placówkach formacyjnych. W 2016 został mianowany dyrektorem ośrodka duchowości w Malang.
18 czerwca 2022 papież Franciszek mianował go ordynariuszem diecezji Sanggau. Sakry udzielił mu 11 listopada 2022 nuncjusz apostolski w Indonezji – arcybiskup Piero Pioppo.

</doc>
<doc id="5304438" url="https://pl.wikipedia.org/wiki?curid=5304438" title="South Bay">
South Bay



</doc>
<doc id="5304447" url="https://pl.wikipedia.org/wiki?curid=5304447" title="Mallorca Championships 2022">
Mallorca Championships 2022

Mallorca Championships 2022 – tenisowy turniej ATP kategorii ATP Tour 250 w sezonie 2022 z cyklu Mallorca Championships rozgrywany w dniach 19–25 czerwca 2022 roku w Santa Ponça na kortach trawiastych o puli nagród wynoszącej 951 745 euro.

</doc>
<doc id="5304452" url="https://pl.wikipedia.org/wiki?curid=5304452" title="Andrzej Szonert">
Andrzej Szonert

Andrzej Szonert (ur. 3 stycznia 1938 w Krynkach, zm. 17 października 1993 w Łodzi) – polski malarz i grafik.
Życiorys.
Szonert w 1964 ukończył studia w Państwowej Wyższej Szkole Sztuk Plastycznych w Łodzi, w której w 1967 podjął pracę dydaktyczną, prowadząc pracownię malarstwa i rysunku. W latach 1967–1969 był komisarzem wystaw dyplomowych oraz kierował plenerami artystycznymi Artystów Plastyków Projektantów. Od 1974 był komisarzem generalnym wystawy uczelni, zorganizowanej podczas „Panoramy XXX-lecia” w Warszawie oraz 1980 w trakcie „Wystawy Pedagogów” z okazji XXXV-lecia uczelni. Był dziekanem Wydziału Wzornictwa. Działał w Związku Polskich Artystów Plastyków, od 1970 należał do Zarządu Okręgu Łódzkiego, od 1973 był także wiceprezesem ds. artystycznych oraz w latach 1977–1979 pełnił funkcję pełnomocnika zarządu okręgu ds. absolwentów oraz należał do rady artystycznej w sekcji malarstwa. Ponadto inicjował i był komisarzem „Triennale Malarstwa Nasz Czas – Metafora – Tendencje” oraz wystawy pt. „Pokolenie 30/40”. W 1991 uzyskał tytuł profesora uczelni.
Został pochowany w części ewangelicko-augsburskiej Starego Cmentarza w Łodzi.
Działalność artystyczna.
Od 1964 uczestniczył w wielu wystawach, zarówno w Polsce, jak i za granicą, m.in. w:. Kanadzie, Niemczech, Bułgarii, Francji, Hiszpanii, na Węgrzech. Jego prace znajdują się w zbiorach prywatnych oraz w muzeach: Muzeum Sztuki w Łodzi, Muzeum Narodowym w Szczecinie, Muzeum Sportu i Turystyki w Warszawie oraz w zbiorach kilku Biur Wystaw Artystycznych, Urzędów Miejskich i innych instytucji. Szonert swoje obrazy utrzymywał w nurcie bezznaczeniowym, nawiązując do abstrakcjonizmu, sztuki typu informel dekoracyjnym stylizowaniem płótna, a także malarstwem gestu. Jego prace zachowywały wyraźną fakturę wynikającą z zamaszyście nanoszonej farby.

</doc>
<doc id="5304457" url="https://pl.wikipedia.org/wiki?curid=5304457" title="Þorvaldur Garðar Kristjánsson">
Þorvaldur Garðar Kristjánsson

Þorvaldur Garðar Kristjánsson (ur. 10 października 1919 w Kirkjuból í Valþjófsdal, zm. 14 kwietnia 2010) – islandzki polityk i prawnik, poseł do Althingu i jego przewodniczący w latach 1983–1988.
Życiorys.
W 1948 ukończył studia na Uniwersytecie Islandzkim. W latach 1948–1949 kształcił się na University College London. Pod koniec lat 40. był przewodniczącym zrzeszenia studentów w Reykjavíku. W latach 50. kierował działem ekonomicznym banku Útvegsbanki Íslands. Zaangażował się w działalność polityczną w ramach Partii Niepodległości, w latach 1961–1972 zajmował stanowisko jej sekretarza generalnego. Od 1958 do 1962 wchodził w skład rady miejskiej Reykjavíku.
W 1959 po raz pierwszy zasiadał w Althingu. W 1960 i 1961 krótkotrwale wykonywał mandat jako zastępca poselski. W islandzkim parlamencie zasiadał ponownie w latach 1963–1967 i 1971–1991. W okresach 1974–1978 i 1978–1979 pełnił funkcję przewodniczącego wydzielonej izby wyższej parlamentu. Od 1983 do 1988 był przewodniczącym całego Althingu.

</doc>
<doc id="5304458" url="https://pl.wikipedia.org/wiki?curid=5304458" title="Borek (Trzęsówka)">
Borek (Trzęsówka)

Borek – nieoficjalna część wsi Trzęsówka w Polsce położona w województwie podkarpackim, w powiecie kolbuszowskim, w gminie Cmolas.
W latach 1975–1998 miejscowość administracyjnie należała do województwa rzeszowskiego.

</doc>
<doc id="5304460" url="https://pl.wikipedia.org/wiki?curid=5304460" title="Młynarz (skała)">
Młynarz (skała)

Młynarz – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Młynarz jest najbardziej na północny zachód wysuniętą skałą w grupie skał zwanych Młynarzami. Przez wspinaczy skalnych opisywany jest jako Młynarz I i Młynarz II. Zbudowany jest z wapieni, ma wysokość 12 m i znajduje się na otwartym terenie. Jego lokalizację pokazuje tablica informacyjna zamontowana przy wejściu do rezerwatu przyrody Góra Zborów. Na Młynarzu uprawiana jest wspinaczka skalna i wśród wspinaczy jest on bardzo popularny. Poprowadzili na nim 14 dróg wspinaczkowych o trudności od IV do VI.2 w skali polskiej. Na większości z nich zamontowano stałe punkty asekuracyjnye; ringi (r) i stanowiska zjazdowe (st).
Piesze szlaki turystyczne.
Obok Młynarza prowadzą 2 szlaki turystyczne.

</doc>
<doc id="5304465" url="https://pl.wikipedia.org/wiki?curid=5304465" title="Dritan Demiraj">
Dritan Demiraj

Dritan Demiraj (ur. 24 maja 1969 w Tiranie) – pułkownik Albańskich Sił Zbrojnych, ma tytuł doktora w zakresie bezpieczeństwa narodowego, obrony, bezpieczeństwa i antyterroryzmu, autor i wydawca ponad 30 książek. W 2017 roku był ministrem spraw wewnętrznych Albanii.
Życiorys.
Jest absolwentem uczelni wojskowych w Albanii, Niemczech i Stanach Zjednoczonych. Ukończył również za granicą ponad 40 kursów zawodowych w zakresie operacji specjalnych i zwalczania terroryzmu.
Podczas misji w Afganistanie był jednym z dowódców Międzynarodowych Sił Wsparcia Bezpieczeństwa (ISAF).
Od maja do września 2017 roku pełnił funkcję ministra spraw wewnętrznych Albanii.
Od maja 2018 jest wykładowcą na jednej z wojskoweych uczelni w Stanach Zjednoczonych.
Poza ojczystem językiem albańskim zna także niemiecki, włoski i angielski.
Odznaczenia.
Demiraj jest odznaczony ponad 50 medalami, między innymi są to medale za osiągnięcia sportowe (w dziedzinie karate i kickboxingu) oraz za zasługi wojskowe. Otrzymał między innymi belgijski Order Leopolda i albański Order Nderi i Kombit

</doc>
<doc id="5304467" url="https://pl.wikipedia.org/wiki?curid=5304467" title="I Am You">
I Am You

I Am You – trzeci minialbum południowokoreańskiej grupy Stray Kids, wydany 22 października 2018 roku przez JYP Entertainment. Płytę promował singel „I Am You”. Album ukazał się w dwóch edycjach fizycznych.

</doc>
<doc id="5304471" url="https://pl.wikipedia.org/wiki?curid=5304471" title="Rejon kamieński (obwód wołyński)">
Rejon kamieński (obwód wołyński)

Rejon kamieński () – jednostka administracyjna Ukrainy, w składzie obwodu wołyńskiego. Głównym miastem jest Kamień Koszyrski.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon kamieński od 2020 roku dzieli się na terytorialne hromady:

</doc>
<doc id="5304472" url="https://pl.wikipedia.org/wiki?curid=5304472" title="Rejon kowelski">
Rejon kowelski

Rejon kowelski () – jednostka administracyjna Ukrainy, w składzie obwodu wołyńskiego. Głównym miastem jest Kowel.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Historia regionu.
Prehistoria i starożytność.
Pierwsi ludzie pojawili się na terenie współczesnego rejonu kowelskiego w epoce kamiennej. Należeli do plemion fińskich Duża część tego obszaru jest obniżona. W starożytności w wielu miejscach przejście było prawie niemożliwe. Dlatego prymitywni ludzie osiedlali się głównie nad jeziorami, rzekami lub bagnami w wysokich, piaszczystych i suchych miejscach. Takie wydmy zostały znalezione w pobliżu wsi Tur, Samara, Chaboryszcze, Załuchów i innych. Odkryto tu osady polodowcowe, neolityczne, z epoki miedzi i epoki brązu.
Rdzenna ludność tego obszaru przez długi czas była plemionami bałtyckimi i fińskimi. Około 250 r. n.e. zaczęli być asymilowani przez Słowian.
Średniowiecze.
Ruś.
Od X do XII wieku terytorium dzisiejszego rejonu wchodziło w skład Rusi Kijowskiej. W drugiej połowie XII wieku ziemie te weszły w skład księstwa wołyńskiego, a w 1199 r. – w księstwa halicko-wołyńskiego.
Korona Polska.
W 1340 r. tereny ziemi chełmskiej wraz z pozostałymi ziemiami dawnej Rusi Włodzimiersko-Halickiej (Ruś Czerwona) zostały zajęte przez Kazimierza Wielkiego. Jednocześnie rozpoczął się kilkudziesięcioletni okres sporów i walk między Kazimierzem i książętami litewskimi o ziemię chełmską i Wołyń.
Zachodnia część dzisiejszego rejonu kowelskiego została przyłączona przez Kazimierza Wielkiego do ziemi chełmskiej i do województwa ruskiego
Tymczasem Kowel znalazł się w granicach Wielkiego Księstwa Litewskiego. Granica pomiędzy Wielkim Księstwem Litewskim a Królestwem Polskim biegła od Prypeci na południowy zachód, pozostawiając po stronie polskiej Wielką i Małą Hłuszę oraz miasteczko Michnowice (Michnówkę). Od Michnowic do wsi Datyń granica biegła częściowo rzeką Turją. Za Datyniem skręcała na zachód, zostawiając po stronie polskiej wieś Synów. Dalej zataczała łuk na południe, obejmując miasteczka Maciejów (dzisiejszy Łuków) i Przewały.
Nowożytność.
I Rzeczpospolita.
Po unii lubelskiej w 1569 r. również litewski Wołyń został przyłączony do Korony Królestwa Polskiego i do nowo powstałego województwa wołyńskiego. Dzisiejszy rejon kowelski był więc podzielony pomiędzy województwem ruskim i wołyńskim. Czasy I Rzeczypospolitej były dla rejonu złotym okresem rozwoju technologicznego, kulturalnego i gospodarczego po wiekach zastoju. Lokalna ruska ludność miała zagwarantowane prawa oraz swobodę religijną potwierdzoną w konfederacji warszawskiej w 1573 r.
W czasie powstania chmielnickiego w obwodzie kowelskim działał oddział powstańczych chłopów i mieszczan pod dowództwem Kołodki.
Po II rozbiorze tereny należące wcześniej do województwa ruskiego zostały włączone do województwa chełmskiego, a tereny należące do wcześniejszego do województwa wołyńskiego do nowo powstałego województwa włodzimierskiego.
Carstwo Rosyjskie.
W 1795 r., po III rozbiorze, rejon znalazł się w granicach Carstwa Rosyjskiego. Rejon został wcielony do guberni wołyńskiej.
Współczesność.
Wojna polsko-bolszewicka.
W czasie rewolucji 1917–1920 rejon pięciokrotnie zmieniał przynalezność. Władza Ukraińskiej Republiki Ludowej nie trwała długo. Rejon został zajęty na początku 1919 przez wojsko polskie. Pod koniec lipca 1920 r. został zajęty przez bolszewików. Od połowy września 1920 r. rejon zajęły wojska polskie.
II Rzeczpospolita.
Dzisiejszy rejon kowelski został w II Rzeczypospolitej przyłączony do województwa wołyńskiego oraz odpowiadał przedwojennym powiatom: kowelskim i lubomelskim.
ZSRR.
Po ataku z 17 września z części terytorium II Rzeczypospolitej okupowanego przez Armię Czerwoną w trakcie agresji ZSRR na Polskę i anektowanego następnie przez ZSRR utworzono obwód wołyński, rejon kowelski utworzono 17 stycznia 1940 r.
Ukraina.
W referendum 1 grudnia 1991 roku 92% wyborców opowiedziało się za przywróceniem niepodległości Ukrainy.
Dzisiejszy rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon kowelski od 2020 roku dzieli się na terytorialne hromady:

</doc>
<doc id="5304476" url="https://pl.wikipedia.org/wiki?curid=5304476" title="Rejon łucki">
Rejon łucki

Rejon łucki () – jednostka administracyjna Ukrainy, w składzie obwodu wołyńskiego. Głównym miastem jest Łuck.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon łucki od 2020 roku dzieli się na terytorialne hromady:

</doc>
<doc id="5304477" url="https://pl.wikipedia.org/wiki?curid=5304477" title="Kościół św. Herberta w Wodzisławiu Śląskim">
Kościół św. Herberta w Wodzisławiu Śląskim

Kościół św. Herberta w Wodzisławiu Śląskim – rzymskokatolicki kościół parafialny pod wezwaniem św. Herberta przy ul. Radlińskiej w Wodzisławiu Śląskim.
Odpust przypada w niedzielę po 15 marca.
Historia.
Władze państwowe wyraziły zgodę na budowę kościoła 24 grudnia 1980 roku. Teren pod budowę poświęcił bp Herbert Bednorz 14 grudnia 1981 roku. Prace rozpoczęto 21 kwietnia 1983 roku. Kamień węgielny wmurował bp Bednorz 20 października 1985 roku. Świątynię poświęcił bp Damian Zimoń 15 września 1990 roku. Dzwony – „Święta Rodzina”, „Św. Barbara” i „Św. Jan Chrzciciel” – poświęcone zostały 9 listopada 1992 roku. Budynek otynkowano w 1997 roku. Relikwie św. Herberta z Kolonii wprowadzone zostały 16 marca 1998 roku. 3-metrowa rzeźba św. Herberta w prezbiterium poświęcona została w grudniu 2000 roku.

</doc>
<doc id="5304478" url="https://pl.wikipedia.org/wiki?curid=5304478" title="Rejon włodzimierski">
Rejon włodzimierski

Rejon włodzimierski () – jednostka administracyjna Ukrainy, w składzie obwodu wołyńskiego. Głównym miastem jest Włodzimierz.
Rejon został utworzony 17 lipca 2020 w związku z reformą podziału administracyjnego Ukrainy na rejony.
Podział administracyjny rejonu.
Rejon włodzimierski od 2020 roku dzieli się na terytorialne hromady:

</doc>
<doc id="5304479" url="https://pl.wikipedia.org/wiki?curid=5304479" title="Mykietyńce (rada miejska Iwano-Frankiwsk)">
Mykietyńce (rada miejska Iwano-Frankiwsk)



</doc>
<doc id="5304482" url="https://pl.wikipedia.org/wiki?curid=5304482" title="Eastbourne International 2022 (mężczyźni)">
Eastbourne International 2022 (mężczyźni)

Eastbourne International 2022, właśc. Rothesay International Eastbourne 2022 – tenisowy turniej ATP kategorii ATP Tour 250 w sezonie 2022 z cyklu Eastbourne International rozgrywany w dniach 20–25 czerwca 2022 roku w Eastbourne na kortach trawiastych o puli nagród wynoszącej 760 750 euro.

</doc>
<doc id="5304483" url="https://pl.wikipedia.org/wiki?curid=5304483" title="Jan Pielok">
Jan Pielok

Jan Stanisław Pielok (ur. 12 czerwca 1936 w Gdyni, zm. 9 listopada 2021 w Krakowie) – polski specjalista w zakresie geodezji górniczej, prof. dr hab. inż.
Życiorys.
W 1965 ukończył studia na Wydziale Geodezji Górniczej Akademii Górniczo-Hutniczej, w 1974 obronił pracę doktorską "Określenie zmienności współczynnika czasu dla opisu kształtowania się niecek obniżeniowych w górotworze nad eksploatowanym pokładem", w 1987 habilitował się na podstawie pracy zatytułowanej "Przebieg osiadania powierzchni w czasie, przy komorowo-filarowej eksploatacji złóż soli". 19 maja 1999 nadano mu tytuł profesora w zakresie nauk technicznych. 
Został zatrudniony w Katedrze Geodezji na Wydziale Przedsiębiorczości Wyższej Szkole Inżynieryjno-Ekonomicznej z siedzibą w Rzeszowie, oraz był kierownikiem w Katedrze Geodezji Górniczej na Wydziale Geodezji Górniczej i Inżynierii Środowiska Akademii Górniczo-Hutniczej im. St. Staszica.
Zmarł 9 listopada 2021.

</doc>
<doc id="5304485" url="https://pl.wikipedia.org/wiki?curid=5304485" title="Eastbourne International 2022">
Eastbourne International 2022



</doc>
<doc id="5304487" url="https://pl.wikipedia.org/wiki?curid=5304487" title="Agata Zawiszewska">
Agata Zawiszewska

Agata Dorota Zawiszewska (ur. 12 grudnia 1971 w Szczecinie) – polska literaturoznawczyni, edytorka i tłumaczka, profesor nauk humanistycznych.
Życiorys.
Absolwentka Studium Nauczycielskiego im. Henryka Jordana w Szczecinie. W 1995 ukończyła studia na kierunku filologia polska na Uniwersytecie Szczecińskim. 20 maja 2004 obroniła rozprawę doktorską "Recepcja literatur europejskich na łamach „Wiadomości Literackich (1924-1939)”. Na przykładzie literatury rosyjskiej, niemieckiej, francuskiej i angielskiej", którą napisała pod kierunkiem prof. Krzysztof Cieślika. 9 listopada 2011 habilitowała się na podstawie pracy zatytułowanej "Życie świadome. O nowoczesnej prozie intelektualnej Ireny Krzywickiej". Znawczyni literatury feministycznej końca XIX wieku i początku XX wieku. Członkini Zespołu Kierunkowego ds. Jakości i Programów Kształcenia na kierunku filologia polska oraz przewodnicząca szczecińskiego Komitetu Okręgowego Olimpiady Literatury i Języka Polskiego dla Szkół Podstawowych. W swych badaniach skupia się na analizie czasopism z okresu międzywojnia i historii polskiego ruchu emancypacyjnego. Autorka kilkudziesięciu artykułów naukowych, pojawiających się m.in. na łamach Tekstów Drugich i Wielogłosu.

</doc>
<doc id="5304491" url="https://pl.wikipedia.org/wiki?curid=5304491" title="Kazimierz Malczewski (1882–1940)">
Kazimierz Malczewski (1882–1940)

Kazimierz Józef Malczewski (ur. 28 lutego 1882 w Przemyślu, zm. 1940 w Charkowie) – oficer austriacki, major Wojska Polskiego, zamordowany przez NKWD w Charkowie.
Major dyplomowany intendentury. Syn powstańca styczniowego i zesłańca syberyjskiego Jana Malczewskiego z Dołhinowa i Magdaleny Siwarga de Baldas. Od roku 1906 służył w armii austriackiej. Od 1918 roku w Wojsku Polskim w rezerwie oficerskiej we Lwowie. W roku 1919 intendent 6 Armii Wojska Polskiego. Podczas wojny z bolszewikami w 1920 roku służył w Intendenturze Polowej Naczelnego Dowództwa Wojska Polskiego. Następnie służył w 19 Pułku Piechoty. Od 1927 w Departamencie Intendentury Ministerstwa Spraw Wojskowych. Od roku 1934 w stanie spoczynku, w ewidencji PKU Lwów. Podczas wojny polsko-niemieckiej 1939 w Dowództwie Grupy Obrony Lwowa. 
Po wybuchu II wojny światowej, kampanii wrześniowej i agresji ZSRR na Polskę z 17 września 1939 został wzięty do niewoli przez sowietów i przewieziony do obozu w Starobielsku. Wiosną 1940 został zastrzelony przez funkcjonariuszy NKWD w piwnicy Obwodowego Zarządu NKWD w Charkowie przy pl. Dzierżyńskiego 3 i pogrzebany w Piatichatkach. Spoczywa na polskim cmentarzu wojskowym w Charkowie.

</doc>
<doc id="5304495" url="https://pl.wikipedia.org/wiki?curid=5304495" title="Nadużycia seksualne wobec dzieci w religii Świadków Jehowy">
Nadużycia seksualne wobec dzieci w religii Świadków Jehowy



</doc>
<doc id="5304496" url="https://pl.wikipedia.org/wiki?curid=5304496" title="William Williamson">
William Williamson

Imię i nazwisko William Williamson nosili lub noszą m.in.:

</doc>
<doc id="5304499" url="https://pl.wikipedia.org/wiki?curid=5304499" title="Lechlade on Thames">
Lechlade on Thames



</doc>
<doc id="5304500" url="https://pl.wikipedia.org/wiki?curid=5304500" title="Puchar Narodów Pacyfiku 2022">
Puchar Narodów Pacyfiku 2022

Puchar Narodów Pacyfiku 2022 – piętnasta edycja corocznego turnieju organizowanego pod auspicjami World Rugby dla drużyn z regionu Pacyfiku. Turniej odbył się pomiędzy 2 a 16 lipca 2022 roku i wzięły w nim udział cztery reprezentacje.
Z kompletem trzech zwycięstw w turnieju triumfowała reprezentacja Samoa.
Informacje ogólne.
Zawody powróciły do kalendarza imprez po dwuletniej przerwie spowodowanej pandemią COVID-19, a ich harmonogram został ogłoszony w marcu 2022 roku – miały one zostać rozegrane w lipcu tego roku na dwóch stadionach na Fidżi.
Cztery uczestniczące zespoły rywalizowały systemem kołowym, a stawkę trzech "wyspiarskich" reprezentacji uzupełniła po kilkunastu latach nieaktywności Australia A. Zwycięzca meczu zyskiwał cztery punkty, za remis przysługiwały dwa punkty, porażka nie była punktowana, a zdobycie przynajmniej czterech przyłożeń lub przegrana nie więcej niż siedmioma punktami premiowana była natomiast punktem bonusowym. Sędziowie zawodów.
Wszystkie mecze były transmitowane w Internecie.

</doc>
<doc id="5304501" url="https://pl.wikipedia.org/wiki?curid=5304501" title="Zygmunt Łęgowik">
Zygmunt Łęgowik

Zygmunt Łęgowik ps. „Brzeszczot” (ur. 30 października 1916, zm. 16 stycznia 1945) – kowal ze wsi Borowa w powiecie radomszczańskim, plutonowy rezerwy Wojska Polskiego, członek PPS, partyzant GL-WRN i AL.
W okresie międzywojennym działacz PPS w powiecie radomszczańskim. Podczas okupacji należał do organizacji konspiracyjnej PPS-WRN i był dowódcą pierwszego oddziału partyzanckiego tej organizacji w powiecie radomszczańskim. Przeprowadził wiele udanych akcji dywersyjno-bojowych skierowanych przeciwko okupantowi. Opierał się dyrektywom Delegatury Rządu i AK, nawołującym do zwalczania PPR i GL. Należał do zwolenników jednolitofrontowego działania w walce z okupantem. Dlatego też na przełomie lat 1943-1944 nawiązał łączność, a następnie współpracę z przedstawicielami PPR, GL i AL. W połowie sierpnia 1944 r. doszło do formalnego porozumienia między Zygmuntem Łęgowikiem i podległymi mu ludźmi w powiecie radomszczańskim a przedstawicielami PPR i AL. Od tej pory działał w szeregach AL. Wszedł w skład sztabu Częstochowsko-Piotrkowskiego Okręgu AL. 8 września 1944 r. objął dowództwo oddziału zwiadowczego 3 Brygady AL. 20 grudnia 1944 r. wszedł w skład zreorganizowanego dowództwa Okręgu. Poległ w rodzinnej wsi z rąk nieustalonej bojówki zbrojnego podziemia.

</doc>
<doc id="5304506" url="https://pl.wikipedia.org/wiki?curid=5304506" title="Southeast Bay (zatoka po południowo-wschodniej stronie Cross Island)">
Southeast Bay (zatoka po południowo-wschodniej stronie Cross Island)

Southeast Bay (do 21 sierpnia 1974 "Southeast Cove") – zatoka (ang. "bay", do 21 sierpnia 1974 "cove") w kanadyjskiej prowincji Nowa Szkocja, w hrabstwie Lunenburg, po południowo-wschodniej stronie wyspy Cross Island; nazwa "Southeast Cove" urzędowo zatwierdzona 2 lipca 1953.

</doc>
<doc id="5304509" url="https://pl.wikipedia.org/wiki?curid=5304509" title="Bugaj (Ruda-Bugaj)">
Bugaj (Ruda-Bugaj)

Bugaj – część wsi Ruda-Bugaj w Polsce położona w województwie łódzkim, w powiecie zgierskim, w gminie Aleksandrów Łódzki. Dawniej samodzielna wieś.
W latach 1975–1998 część administracyjnie należała do ówczesnego województwa łódzkiego.

</doc>
<doc id="5304515" url="https://pl.wikipedia.org/wiki?curid=5304515" title="William Williamson (kajakarz)">
William Williamson (kajakarz)

William Short Williamson (ur. 14 października 1915 w Toronto, zm. 15 maja 1991 w Scarborough) – kanadyjski kajakarz, olimpijczyk z 1936.
Kariera sportowa.
Zajął 14. miejsce w wyścigu kajaków jedynek (K-1) na 10 000 metrów na igrzyskach olimpijskich w 1936 w Berlinie.

</doc>
<doc id="5304517" url="https://pl.wikipedia.org/wiki?curid=5304517" title="Ruda (Ruda-Bugaj)">
Ruda (Ruda-Bugaj)

Ruda – dawniej samodzielna wieś, obecnie część wsi Ruda-Bugaj w Polsce położona w województwie łódzkim, w powiecie zgierskim, w gminie Aleksandrów Łódzki. Poodzielona jest na części Ruda Dolna (SIMC 1042041) i Ruda Górna (SIMC 1042058)
Historia.
Dawniej samodzielna miejscowość; od 1867 w gminie Brużyca. W okresie międzywojennym należała do powiatu łódzkiego w woj. łódzkim. W 1921 roku liczyła 222 mieszkańców. 27 marca 1924 zniesiono gminę Brużyca, a Rudę włączono do nowo utworzonej gminy Brużyca Wielka. 1 września 1933 Ruda ustanowiła odrębną gromadę (sołectwo) w granicach gminy Brużyca Wielka, składającą się ze wsi Ruda i Bugaj. 
Podczas II wojny światowej włączona do III Rzeszy. Po wojnie Ruda powróciła do powiatu łódzkiego w woj. łódzkim jako jedna z 20 gromad gminy Brużyca Wielka. W związku z reorganizacją administracji wiejskiej jesienią 1954, Ruda weszła w skład nowej gromady Ruda-Bugaj, a po jej zniesieniu 1 stycznia 1958 – do gromady Brużyca Wielka. W 1971 roku ludność (z Bugajem) wynosiła 337.
Od 1 stycznia 1973 w gminie Aleksandrów Łódzki. W latach 1975–1998 część administracyjnie należała do ówczesnego województwa łódzkiego.

</doc>
<doc id="5304520" url="https://pl.wikipedia.org/wiki?curid=5304520" title="Madonna Różańcowa adorowana przez kartuzów">
Madonna Różańcowa adorowana przez kartuzów

Madonna Różańcowa adorowana przez kartuzów () – obraz olejny autorstwa Francisca de Zurbarána, namalowany około 1638–1639 roku, znajdujący się w kolekcji Muzeum Narodowego w Poznaniu.
Historia.
Dzieło zostało zamówione u Francisca de Zurbarána przez kartuzów z andaluzyjskiego Jérez de la Frontera. W latach 1638–1639 Zurbarán wykonał 33 obrazy dla tej kartuzji. Obraz miał stanowić część środkową dolnej kondygnacji nastawy ołtarza głównego. Artysta namalował "Madonnę Różańcową" ok. 1638–1639 roku. Gdy nastąpiła kasata zakonu w 1835 roku, przechodząc z rąk do rąk, dzieło trafiło m.in. do kolekcji króla Ludwika Filipa. Przechowywane było w tzw. Galerii hiszpańskiej w Luwrze w latach 1838–1848. Następnie obraz wystawiono na aukcji w londyńskim domu aukcyjnym Christie’s – w 1853 roku kupił je do swojej kolekcji hrabia Atanazy Raczyński. Obecnie dzieło to stanowi własność Fundacji im. Raczyńskich przy Muzeum Narodowym w Poznaniu. W latach 2011–2012 przeprowadzono prace konserwacyjne.
Tematyka.
Zurbarán przedstawił Maryję w koronie cesarskiej na tronie z Dzieciątkiem Jezus stojącym na jej kolanach. Jezus opiera się lewą ręką o kulę ziemską, a prawą błogosławi oglądających dzieło. Maryję z Dzieciątkiem oddziela od adorujących w dolnej partii obrazu kartuzów w białych habitach grupa "putt". Klęczący zakonnicy zostali zidentyfikowani. Po lewej stronie, z wyciągniętą dłonią klęczy Dominik Helion (1382–1461), za nim Henryk Egher z Kalkaru, po prawej stronie opat klasztoru w Trewirze Jan Rode, za nim Adolf z Essen (†1439).

</doc>
<doc id="5304523" url="https://pl.wikipedia.org/wiki?curid=5304523" title="Portslade-by-Sea">
Portslade-by-Sea



</doc>
<doc id="5304527" url="https://pl.wikipedia.org/wiki?curid=5304527" title="Bractwo Flisackie pw. św. Barbary w Ulanowie">
Bractwo Flisackie pw. św. Barbary w Ulanowie

Bractwo Flisackie pw. św. Barbary w Ulanowie – stowarzyszenie powołane w 1991, w Ulanowie i zrzeszające flisakow ulanowskich. Stowarzyszenie organizuje spływy tratwami Sanem i Wisłą.
Historia.
W 1616 roku Stanisław Uliński założył nad ujściem Tanwi do Sanu – nową osadę Ulinę, która była zaplanowana jako centrum rzemieślniczo-handlowe. Następnie powstawały cechy różnych rzemiosł, a mieszkańcy zajmowali się również kowalstwem, tkactwem, przetwórstwem drzewnym w rodzaju bednarstwa oraz innymi dziedzinami rękodzielnictwa, budową statków oraz tratew.
W 1630 roku powstało Bractwo św. Barbary, z którego w 1765 roku wyodrębniły się: Cech Retmański i Cech Sternicki. Ok. 1730 roku wykonano chorągiew sternicką, którą przechowywano w kościele św. Jana. W połowie XVIII wieku do chorągwi przytwierdzano metalowe obrazy św. Barbary i św. Anny. 
Ulanów stanowił przez długi czas ważne centrum handlu i transportu wodnego Sanem i Wisłą do Warszawy i Gdańska. Dlatego zwano go „Galicyjskim Gdańskiem; gdzie też i najwięcej galarów do spławiania zboża i innych ziemiopłodów się buduje”. Obok produktów rolnych spławiano kłody drzewa dębów, sosen i jodeł, w postaci nieobrobionej, które pozyskiwano w Puszczy Sandomierskiej. 
W 1991 roku w Ulanowie powstał komitet organizacyjny, który doprowadził do zarejestrowania Bractwa Miłośników Ziemi Ulanowskiej pw. św. Barbary. 8 września 1991 roku odbyła się inauguracja działalności członków Bractwa, które postanowiło nawiązać do historycznych tradycji flisackich - przez rozwijanie i kultywowania tradycji w obecnych czasach. W 1992 roku rozpoczęto wydawać periodyk pt. „Ziemia Ulanowska”. Pierwsza wyprawa „Szlakiem Praojców” z Ulanowa do Gdańska odbyła się 27 czerwca 1993 roku – wyprawa tratwą z Ulanowa, która 27 lipca dopłynęła do Gdańska. Pierwsi płynęli: retman Wincenty Pityński, pomocnik retmana szyper Zdzisław Nikolas i Mieczysław Pityński oraz flisacy: Ryszard Bryła, Franciszek Kopyto, Mieczysław Łabęcki, Marek Okoński, Stanisław Zwolak oraz śp. Andrzej Bąk, ówczesny burmistrz Ulanowa. W 1996 i 1997 roku odbyły się kolejne spływy. Od 1998 roku tratwy zbudowane przez Ulanowskich flisaków spływają na Odrze. W 1999 roku odbył się pierwszy spływ z Jarosławia do Sandomierza. W 2013 roku w XV Flisie Odrzańskim uczestniczył Prezydent RP Bronisław Komorowski. 
W 2005 roku flisacy z Ulanowa zostali włączeni w struktury międzynarodowe, a w 2009 roku zorganizowano Międzynarodowy Zjazd Flisaków w Ulanowie.
Budowa tratwy Ulanowskiej rozpoczyna się od „bindugi”, czyli zbicia tratwy, wyposażenia jej w niezbędne „urządzenia” typu drygawki, które służą do sterowania, śryki wykorzystywane do zatrzymywania jednostki itp. Obowiązkowe są budy z drewna pokryte słomą, które chronią przed deszczem i służą do spania, a specjalne palenisko służy do warzenia obiadów.

</doc>
<doc id="5304528" url="https://pl.wikipedia.org/wiki?curid=5304528" title="Łomnik">
Łomnik

Łomnik – dawniej samodzielna wieś, od 1988 część miasta Aleksandrowa Łódzkiego w województwie łódzkim, w powiecie zgierskim. Leży na wschodzie miasta, w rejonie ulicy Łomnik.
Historycznie i przestrzennie związany z pobliską Szatonią.
Historia.
Dawniej samodzielna miejscowość. Od 1867 w gminie Brużyca. W okresie międzywojennym należał do powiatu łódzkiego w woj. łódzkim. W 1921 roku liczył 47 mieszkańców. 27 marca 1924 zniesiono gminę Brużyca, a Łomnik włączono do nowo utworzonej gminy Brużyca Wielka. 1 września 1933 ustanowiono gromadę (sołectwo) Szatonia w granicach gminy Brużyca Wielka, w skład której weszły wsie Szatonia i Łomnik.
Podczas II wojny światowej włączona do III Rzeszy. Po wojnie Łomnik powrócił do powiatu łódzkiego w woj. łódzkim, nadal jako część gromady Szatonia, jednej z 20 takich gminy Brużyca Wielka. W związku z reorganizacją administracji wiejskiej jesienią 1954, Łomnik wszedł skład nowej gromady Brużyca Wielka. W 1971 roku ludność wsi (wraz z Szatonią) wynosiła 325.
Od 1 stycznia 1973 w gminie Aleksandrów Łódzki. W latach 1975–1987 miejscowość należała administracyjnie do województwa łódzkiego.
1 stycznia 1988 Szatonię z Łomnikiem włączono do Aleksandrowa Łódzkiego.

</doc>
<doc id="5304529" url="https://pl.wikipedia.org/wiki?curid=5304529" title="Czujnik (skała)">
Czujnik (skała)

Czujnik – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Czujnik znajduje się pomiędzy Młynarzem i Świnką w grupie skał zwanej Młynarzami. Zbudowany jest z wapieni, ma wysokość 12 m i znajduje się na otwartym terenie. Na Czujniku uprawiana jest wspinaczka skalna i wśród wspinaczy jest on bardzo popularny. Poprowadzili na nim 9 dróg wspinaczkowych o trudności od IV do VI.2+ w skali polskiej. Na wszystkich zamontowano stałe punkty asekuracyjne; ringi (r) i stanowiska zjazdowe (st).
Piesze szlaki turystyczne.
Obok Czujnika prowadzą 2 szlaki turystyczne.

</doc>
<doc id="5304531" url="https://pl.wikipedia.org/wiki?curid=5304531" title="Rafałki">
Rafałki

Rafałki (dawniej "Rafałów") – dawniej samodzielna wieś, od 1988 część miasta Aleksandrowa Łódzkiego w województwie łódzkim, w powiecie zgierskim. Leżą na północy miasta, w rejonie ulicy Rafałki.
Historycznie i przestrzennie związany z pobliską Brużycą Wielką.
Historia.
"Rafałów" był dawniej samodzielną wsią i osadą młyńską, od 1867 w gminie Brużyca; pod koniec XIX wieku liczył 66 mieszkańców. W okresie międzywojennym należał do powiatu łódzkiego w woj. łódzkim. W 1921 roku liczył 70 mieszkańców. 27 marca 1924 zniesiono gminę Brużyca, a Rafałów włączono do nowo utworzonej gminy Brużyca Wielka. 1 września 1933 ustanowiono gromadę (sołectwo) Szatonia w granicach gminy Brużyca Wielka, w skład której weszły wsie Brużyca Wielka i Rafałki (odtąd pojawia się nazwa "Rafałki").
Podczas II wojny światowej włączona do III Rzeszy. Po wojnie Rafałki powróciły do powiatu łódzkiego w woj. łódzkim, nadal jako część gromady Brużyca Wielka, jednej z 20 takich gminy Brużyca Wielka. W związku z reorganizacją administracji wiejskiej jesienią 1954, Rafałki weszły skład nowej gromady Brużyca Wielka. W 1971 roku ludność wsi (wraz z Brużycą Wielką) wynosiła 126.
Od 1 stycznia 1973 w gminie Aleksandrów Łódzki. W latach 1975–1987 miejscowość należała administracyjnie do województwa łódzkiego.
1 stycznia 1988 Brużycę Wielką z Rafałkami włączono do Aleksandrowa Łódzkiego.

</doc>
<doc id="5304532" url="https://pl.wikipedia.org/wiki?curid=5304532" title="Brużyca Wielka-Parcela">
Brużyca Wielka-Parcela

Brużyca Wielka-Parcela – część miasta Aleksandrowa Łódzkiego w województwie łódzkim, w powiecie zgierskim. Leży na północy miasta. Historycznie i przestrzennie związana z pobliską Brużycą Wielką.
1 stycznia 1988 wraz z Brużycą Wielką włączona do Aleksandrowa Łódzkiego.

</doc>
<doc id="5304533" url="https://pl.wikipedia.org/wiki?curid=5304533" title="Ryszard Suski">
Ryszard Suski

Ryszard Suski ps. „Żarłok” (ur. 1921, zm. 14 sierpnia 1944) – działacz polskiego ruchu robotniczego, żołnierz batalionu im. „Czwartaków”.
Urodził się w Warszawie, w rodzinie robotniczej. Z działalnością rewolucyjną zetknął się w Czerwonym Harcerstwie. W 1940 r. wstąpił do lewicowej organizacji konspiracyjnej Barykada Wolności, potem do Polskich Socjalistów. Po powstaniu Milicji Ludowej RPPS został jej dowódcą na terenie Warszawy. Był zwolennikiem współpracy z PPR i GL. Jesienią 1943 r. nawiązał kontakty z członkami ZWM, a wiosną 1944 r. wraz z podległymi mu ludźmi z Milicji RPPS wszedł w skład AL. Brał udział w akcjach bojowych batalionu im. „Czwartaków” na terenie Warszawy. 7 maja 1944 r. kierował ochroną IV Zjazdu RPPS. W mieszkaniu Ryszarda Suskiego odbywały się spotkania, zebrania i odprawy; mieściła się w nim również składnica i punkt rozdzielczy prasy konspiracyjnej. W czasie powstania warszawskiego porucznik Ryszard Suski dowodził 3 kompanią batalionu im. „Czwartaków” na Starym Mieście. Poległ w rejonie Placu Zamkowego podczas odpierania jednego z bardziej gwałtownych szturmów hitlerowskich. Pośmiertnie, 15 maja 1945 r. odznaczony Orderem Krzyża Grunwaldu III Klasy. Po wyzwoleniu Warszawy spod okupacji niemieckiej jego zwłoki ekshumowano i pochowano na Cmentarzu Powązkowskim w kwaterze Armii Ludowej.

</doc>
<doc id="5304534" url="https://pl.wikipedia.org/wiki?curid=5304534" title="Spanish Bay">
Spanish Bay

Spanish Bay – zatoka (ang. "bay") w kanadyjskiej prowincji Nowa Szkocja, w hrabstwie Cape Breton, na północ od miejscowości Sydney; nazwa urzędowo zatwierdzona 1 października 1953.

</doc>
<doc id="5304535" url="https://pl.wikipedia.org/wiki?curid=5304535" title="Cottbuser Ostsee">
Cottbuser Ostsee

Cottbuser Ostsee (dolnołuż. "Chóśebuski pódzajtšny jazor)" – znajdujący się w trakcie budowy sztuczny zbiornik wodny w Niemczech, w kraju związkowym Brandenburgia. Zbiornik, powstały w miejscu dawnej odkrywki węgla brunatnego Cottbus-Nord, ma być największym sztucznym zbiornikiem wodnym Europy.

</doc>
<doc id="5304536" url="https://pl.wikipedia.org/wiki?curid=5304536" title="Butter (singel BTS)">
Butter (singel BTS)



</doc>
<doc id="5304537" url="https://pl.wikipedia.org/wiki?curid=5304537" title="Maciej Dobromirski">
Maciej Dobromirski

Maciej Dobromirski herbu Ostoja – sędzia kamieniecki w latach 1565-1568, sędzia grodzki kamieniecki w latach 1556-1560, towarzysz jazdy obrony potocznej w latach 1537-1559.
Poseł na sejm piotrkowski 1567 roku z województwa podolskiego.

</doc>
<doc id="5304543" url="https://pl.wikipedia.org/wiki?curid=5304543" title="Spanish Ship Bay">
Spanish Ship Bay



</doc>
<doc id="5304544" url="https://pl.wikipedia.org/wiki?curid=5304544" title="Spanish Ship Bay (zatoka)">
Spanish Ship Bay (zatoka)

Spanish Ship Bay – zatoka (ang. "bay") zatoki Liscomb Harbour w kanadyjskiej prowincji Nowa Szkocja, w hrabstwie Guysborough; nazwa urzędowo zatwierdzona 12 grudnia 1939.

</doc>
<doc id="5304545" url="https://pl.wikipedia.org/wiki?curid=5304545" title="Huta Aniołów">
Huta Aniołów

Huta Aniołów – dawna wieś, obecnie osiedle na Bałutach w Łodzi. Historycznie i przestrzennie związana z pobliską Zimną Wodą.
Historia.
Dawniej samodzielna wieś. Od 1867 w gminie Brużyca. W okresie międzywojennym należała do powiatu łódzkiego w woj. łódzkim. 27 marca 1924 zniesiono gminę Brużyca, a Hutę Aniołów włączono do nowo utworzonej gminy Brużyca Wielka. 1 września 1933 utworzono gromadę (sołectwo) Zimna Wod w granicach gminy Brużyca Wielka, składające się ze wsi Zimna Woda i Huta Aniołów.
Podczas II wojny światowej włączona do III Rzeszy. Po wojnie Zimna Woda (z Hutą Aniołów) powróciła do powiatu łódzkiego w woj. łódzkim jako jedna z 20 gromad gminy Brużyca Wielka. W związku z reorganizacją administracji wiejskiej jesienią 1954, Zimna Woda z Hutą Aniołów weszła w skład nowej gromady Brużyca Wielka. W 1971 roku ludność wsi wynosiła 286.
1 stycznia 1959 Hutę Aniołów (2,2860 ha) wyłączono z gromady Brużyca Wielka, włączając ją do miasta Łodzi. Zimną Wodę (248,30 ha) włączono do Łodzi dopiero 1 stycznia 1988.

</doc>
<doc id="5304546" url="https://pl.wikipedia.org/wiki?curid=5304546" title="Świnka (skała)">
Świnka (skała)

Świnka – skała na wzniesieniu Góra Zborów, w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie Rezerwatu przyrody Góra Zborów na Wyżynie Częstochowskiej.
Świnka znajduje się pomiędzy Czujnikiem i Zajączkiem w grupie skał zwanej Młynarzami. Zbudowana jest z wapieni, ma wysokość 12 m i jest położona na otwartym terenie. Uprawiana jest na niej wspinaczka skalna – skała ta cieszy się dużą popularnością wśród wspinaczy. Poprowadzono na niej 6 dróg wspinaczkowych o trudności od III do VI.2+ w skali polskiej. Na większości z nich zamontowano stałe punkty asekuracyjne; ringi (r) i stanowiska zjazdowe (st).
Piesze szlaki turystyczne.
Obok Świnki prowadzą 2 szlaki turystyczne.

</doc>
<doc id="5304548" url="https://pl.wikipedia.org/wiki?curid=5304548" title="Zajączek (skała)">
Zajączek (skała)

Zajączek – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie Rezerwatu przyrody Góra Zborów na Wyżynie Częstochowskiej.
Zajączek znajduje się pomiędzy Świnką i Wielkim Młynarzem w grupie skał zwanej Młynarzami. Zbudowany jest z wapieni, ma wysokość 12 m i znajduje się na otwartym terenie. Na portalu wspinaczy skalnych opisany jest jako Młyny I. Uprawiana jest na nim wspinaczka skalna i wśród wspinaczy skała ta jest bardzo popularna. Poprowadzili na niej 6 dróg wspinaczkowych o trudności od VI do VI.3 w skali polskiej. Na wszystkich zamontowano stałe punkty asekuracyjne; ringi (r) i stanowiska zjazdowe (st).
Piesze szlaki turystyczne.
Obok Zajączka prowadzą 2 szlaki turystyczne.

</doc>
<doc id="5304549" url="https://pl.wikipedia.org/wiki?curid=5304549" title="Spry Bay">
Spry Bay



</doc>
<doc id="5304550" url="https://pl.wikipedia.org/wiki?curid=5304550" title="Spry Bay (zatoka)">
Spry Bay (zatoka)

Spry Bay – zatoka (ang. "bay") w kanadyjskiej prowincji Nowa Szkocja, w hrabstwie Halifax, na południowy zachód od zatoki Sheet Harbour; nazwa urzędowo zatwierdzona 12 grudnia 1939.

</doc>
<doc id="5304551" url="https://pl.wikipedia.org/wiki?curid=5304551" title="Sejm 1569">
Sejm 1569



</doc>
<doc id="5304554" url="https://pl.wikipedia.org/wiki?curid=5304554" title="St. Anns Bay">
St. Anns Bay

St. Anns Bay (do 5 kwietnia 1951 "St. Ann Bay", do 14 sierpnia 1962 "St. Ann’s Bay") – zatoka (ang. "bay") Oceanu Atlantyckiego w kanadyjskiej prowincji Nowa Szkocja, w hrabstwie Victoria; nazwa "St. Ann Bay" urzędowo zatwierdzona w 1924.

</doc>
<doc id="5304560" url="https://pl.wikipedia.org/wiki?curid=5304560" title="St. Ann's Bay">
St. Ann's Bay



</doc>
<doc id="5304562" url="https://pl.wikipedia.org/wiki?curid=5304562" title="St. Ann’s Bay">
St. Ann’s Bay



</doc>
<doc id="5304563" url="https://pl.wikipedia.org/wiki?curid=5304563" title="St. Ann Bay">
St. Ann Bay



</doc>
<doc id="5304564" url="https://pl.wikipedia.org/wiki?curid=5304564" title="Thyagaraja Sundaram">
Thyagaraja Sundaram



</doc>
<doc id="5304565" url="https://pl.wikipedia.org/wiki?curid=5304565" title="Cadden Bay">
Cadden Bay



</doc>
<doc id="5304566" url="https://pl.wikipedia.org/wiki?curid=5304566" title="St. Catherines River Bay">
St. Catherines River Bay

St. Catherines River Bay (do 20 sierpnia 1975 "Cadden Bay") – zatoka (ang. "bay") w kanadyjskiej prowincji Nowa Szkocja, w hrabstwie Queens, na wschód od zatoki Port Joli; nazwa "Cadden Bay" urzędowo zatwierdzona 12 grudnia 1939.

</doc>
<doc id="5304572" url="https://pl.wikipedia.org/wiki?curid=5304572" title="Jujubee">
Jujubee

Jujubee, właściwie Airline Inthyrath (ur. 21 czerwca 1984 we Fresno) – amerykański drag queen i osobowość telewizyjna.
Życiorys.
Wczesne Życie.
Inhyrath urodził się w tajsko-laotańskiej buddystycznej rodzinie we Fresno, a wychował w Bostonie. Jego ojciec zmarł, gdy Inthyrath miał 15 lat i w tym samym roku matka porzuciła go i jego dwie siostry. Jego drag mother jest Karisma Geneva-Jackson Tae. Ukończył Lowell High School w Lowell w Massachusetts. Uzyskał tytuł licencjata sztuki teatralnej na Uniwersytecie Massachusetts w Amherst.
Kariera.
2010–2018: "RuPaul's Drag Race".
Jujubee pojawił się w drugim sezonie "RuPaul's Drag Race", gdy miał 25 lat, zajmując trzecie miejsce na dwanaście. Jujubee, wraz z innymi zawodnikami z drugiego sezonu, Tyrą Sanchez, Ravenem, Pandorą Boxx i Morganem McMichaelsem, służyli jako profesorowie drag w "RuPaul's Drag U", spin-offie Drag Race'u, który miał swoją premierę w sieci Logo w czerwcu 2010. Co najmniej raz pojawił się we wszystkich trzech sezonach "Drag U". Był również nominowany do nagrody NewNowNext 2010 za „Najbardziej uzależniającą gwiazdę rzeczywistości”. 6 sierpnia 2012 roku ogłoszono, że Jujubee był jednym z dwunastu uczestników Drag Race wybranych do pierwszej obsady "RuPaul's Drag Race All Stars", który miał swoją premierę w sieci Logo 22 października 2012 roku. W parze z zawodnikiem Raven, tworząc Team Rujubee, duetowi udało się dotrzeć do finału, który został wyemitowany 26 listopada 2012 roku, gdzie wylądował na trzecim/czwartym miejscu wraz z innym zawodnikiem Shannel. W 2014 roku animowana wersja Jujubee pojawiła się w aplikacji mobilnej "RuPaul's Drag Race: Dragopolis 2.0". Wystąpił w serii reklam z Gilead w celu podniesienia świadomości na temat HIV/AIDS. Ona i Raven pojawili się jako goście w „Snatch Game” podczas drugiego sezonu "RuPaul's Drag Race All Stars". Był gościem w pierwszym odcinku sezonu 10 w pierwszym mini-wyzwaniu. Wystąpił w teledysku do piosenki RuPaula „Jealous of My Boogie”. Później pojawił się w teledysku „Queen” zespołu Mimi Imfurst Xelle, wraz z innymi uczestnikami RuPaul's Drag Race. Była także w teledysku do „Call My Life” Blaira St. Claira w 2018 roku.
2019–obecnie.
Wystąpił z BeBe Zahara Benet, Thorgy Thor i Alexis Michelle w programie TLC "Drag Me Down the Aisle", którego premiera odbyła się 9 marca 2019. Jujubee pojawił się w serialu Netflix", AJ and the Queen" z RuPaulem w roli głównej w 2020 roku jako uczestnik konkursu Lee St. Lee. 8 maja 2020, Jujubee został ogłoszony jednym z dziesięciu poprzednich uczestników Drag Race wybranych do dołączenia do piątego sezonu "RuPaul's Drag Race All Stars", którego premiera odbyła się na VH1 5 czerwca 2020. W listopadzie 2021, Jujubee został ogłoszony jednym z czternastu uczestników debiutanckiego sezonu "Queen of the Universe", międzynarodowego konkursu śpiewu drag queen i spin-offu "RuPaul's Drag Race". Został wyeliminowany w drugim odcinku po zaśpiewaniu "Into You" Ariany Grande. W styczniu 2022, roku został ogłoszony jako jeden z dziewięciu uczestników "RuPaul's Drag Race: UK vs the World". Po wyemitowaniu programu Jujubee ogłosił, że prawdopodobnie będzie to ostatni raz, kiedy bierze udział w zawodach drag. Jest jedną z najczęściej obserwowanych królowych Drag Race, a od października 2021 roku zgromadziła ponad 1,1 miliona obserwujących na Instagramie.

</doc>
<doc id="5304575" url="https://pl.wikipedia.org/wiki?curid=5304575" title="Sólveig Pétursdóttir">
Sólveig Pétursdóttir

Sólveig Pétursdóttir (ur. 11 marca 1952 w Reykjavíku) – islandzka polityk i prawniczka, posłanka do Althingu i jego przewodnicząca w latach 2005–2007, od 1999 do 2003 minister.
Życiorys.
W 1977 ukończyła studia prawnicze na Uniwersytecie Islandzkim, w 1980 uzyskała uprawnienia zawodowe. Pracowała jako prawniczka, a także jako nauczycielka. Zaangażowała się w działalność polityczną w ramach Partii Niepodległości. W latach 1986–1990 była radną miejską w Reykjavíku.
Między 1987 a 1990 okazjonalnie wykonywała mandat deputowanej jako zastępca poselski. W 1991 po raz pierwszy wybrana na posłankę do Althingu, uzyskiwała reelekcję w kolejnych wyborach, zasiadając w islandzkim parlamencie do 2007. W latach 1999–2003 sprawowała urząd ministra sprawiedliwości i spraw kościelnych w gabinecie Davíða Oddssona. Od 2005 do 2007 zajmowała stanowisko przewodniczącej Althingu.

</doc>
<doc id="5304576" url="https://pl.wikipedia.org/wiki?curid=5304576" title="Leo Blech">
Leo Blech

Leo Blech (ur. 21 kwietnia 1871 w Akwizgranie, zm. 25 sierpnia 1958 w Berlinie) – niemiecki kompozytor i dyrygent. Prawdopodobnie najbardziej znany jest ze swojej pracy w Königliches Opernhaus (później Berlińskiej Opery Narodowej / Staatsoper Unter den Linden) w latach 1906–1937, a później jako dyrygent berlińskiej Städtische Oper w latach 1949–1953. Blech był znany z rzetelnych, klarownych i eleganckich wykonań, zwłaszcza utworów Wagnera, Verdiego i "Carmen" Bizeta (tę operę dyrygował ponad 600 razy) oraz doceniany za wrażliwość akompaniatorską.
Wczesne lata i edukacja.
Blech urodził się jako szóste dziecko w żydowskiej rodzinie w Akwizgranie w Prusach Reńskich. Jego ojciec był producentem szczotek i pędzli, w dokumentach wymieniany jest także jako właściciel sklepu z fortepianami. Dwaj starsi bracia pobierali lekcje gry na tym instrumencie, starsza siostra posiadała przynajmniej jeden fortepian. Leo również otrzymywał lekcje gry i występował publicznie w wieku 7 lat w Akwizgranie.
Po ukończeniu "Hochschule für Musik" w Berlinie, gdzie uczył się gry na fortepianie u Ernsta Rudorffa i kompozycji u Woldemara Bargiela, Leo Blech studiował prywatnie u Engelberta Humperdincka.
Kariera.
Po krótkiej pracy w handlu, w 1893 r. został dyrygentem w Stadttheater Aachen. Debiut w tej roli odbył się podczas premierowego wykonania opery własnego autorstwa pt. "Aglaja" do libretta Davida Kunhardta w dniu 4 października 1893 r.
W latach 1899–1906 dyrygował w Neues Deutsches Theater w Pradze, po czym przeniósł się do Königliches Opernhaus w Berlinie. W 1913 awansował na generalnego dyrektora muzycznego. W latach 1923–1926 zajmował różne stanowiska w operach w Berlinie i Wiedniu, m.in. w Deutsches Opernhaus, Volksoper Berlin i Volksoper w Wiedniu. W 1926 powrócił do Staatsoper unter den Linden, gdzie pozostał do czasu, gdy antysemicka polityka Adolfa Hitlera zmusiła go w 1937 roku do emigracji do Rygi, stolicy Łotwy. Tam dyrygował orkiestrą Łotewskiej Opery Narodowej i Baletu, wykładał także w konserwatorium ryskim, koncertował w Tallinnie, Moskwie i Leningradzie.
Biorąc pod uwagę znaczącą reputację Blecha w Niemczech i za granicą, Hermann Göring, ówczesny zastępca Hitlera, we wrześniu 1941 r. wydał rozkaz majorowi Karlowi Heise, szefowi Schutzpolizei w okupowanej przez Niemców Rydze, aby przyznał Blechowi i jego żonie wizę wyjazdową do neutralnej Szwecji. Dyrygent stał się jedynym żydowskim ocalałym z Rygi, który uciekł w wyniku interwencji na tak wysokim szczeblu.
W czasie i po II wojnie światowej Blech dyrygował w Sztokholmskiej Operze Królewskiej. W 1949 r. wrócił do Berlina, aby dyrygować w Städtische Oper (Opera Miejska), gdzie pracował do 1953 roku.
Blech wykonywał nagrania muzyki operowej i orkiestrowej dla wytwórni płytowych Deutsche Grammophon, HMV, Ultraphon/Telefunken, Decca i Elite.
Latem 1953 nasilające się problemy ze słuchem i upadek, zmusiły dyrygenta do zakończenia kariery. Zmarł w Berlinie w 1958 r. i został pochowany na cmentarzu przy Heerstrasse (sektor 20 Las 1e).
Rodzina.
Blech był żonaty z sopranistką Marthą Frank-Blech (ur. 1871 w Sondershausen, zm. 1962 w Berlinie) od 1899 r. Mieli dwoje dzieci. Syn Wolfgang (ur. w 1904 r. w Pradze, zm. w 1988 w Los Angeles) został biznesmenem i w 1936 wyemigrował do USA. Córka Luise (Lisel) (ur. w 1913 w Berlinie-Charlottenburgu, zm. w 2006 r. w Sztokholmie) została śpiewaczką (sopran) jak jej matka. Jej pierwszym mężem był węgierski pianista Arpád Sándor (1896-1972). Luise wyemigrowała do Szwecji w 1936 i poślubiła w Sztokholmie w roku 1938 niemiecko-szwedzkiego dyrygenta Herberta Sandberga (1902-1966), ucznia jej ojca.
Kompozycje.
Blech komponował także utwory orkiestrowe, chóralne, kameralne i pieśni.

</doc>
<doc id="5304577" url="https://pl.wikipedia.org/wiki?curid=5304577" title="Ślub Karola Filipa Bernadotte i Zofii Hellqvist">
Ślub Karola Filipa Bernadotte i Zofii Hellqvist

Ślub Karola Filipa Bernadotte, księcia Szwecji, i Zofii Hellqvist odbył się 13 czerwca 2015 roku w kaplicy Pałacu Królewskiego w Sztokholmie.
Pan młody, Karol Filip Bernadotte, był jedynym synem króla Szwecji, Karola XVI Gustawa, oraz jego żony, Sylwii Sommerlath. Przez pierwsze miesiące swojego życia był księciem koronnym (następcą tronu), później stracił tę pozycję na rzecz starszej siostry, Wiktorii. W dniu ślubu Karol Filip nosił tytuł księcia Szwecji, księcia Värmlandu.
Panna młoda, Zofia Hellqvist, była modelką. Brała również udział w "Paradise Hotel". Później zaangażowała się w działalność charytatywną. Wraz z przyjaciółką, Frida Vesterberg, założyła organizację non-profit "Project Playground".
Tło.
W 2010 roku jedyny syn pary królewskiej, Karol Filip Bernadotte, poznał szwedzką modelkę i uczestniczkę "Paradise Hotel", Zofię Hellqvist. Para zakochała się w sobie, ale – ze względu na przeszłość kobiety – spotkała się z nieprzychylnością mediów. Sama Zofia postanowiła zaangażować się w działalność charytatywną. Wraz z przyjaciółką, Frida Vesterberg, założyła organizację non-profit "Project Playground". Przez dłuższy czas uważano jednak, że nie jest odpowiednią kandydatką na żonę dla księcia. Margareta Gotthardsson, dziennikarka zajmująca się sprawami dotyczącymi monarchii, przyznała: „Od początku była walka o akceptację Zofii”. Dziennikarze donosili o tym, że nawet siostry księcia nie zaakceptowały modelki u boku swojego brata i nie wspierają ich relacji. Ostatecznie pogłoski te zostały zdementowane, a 27 czerwca 2014 roku zostały ogłoszone zaręczyny pary.
Strój panny młodej.
Suknię ślubną panny młodej zaprojektowała szwedzka projektantka, Ida Sjöstedt. Falę dyskusji wywołał fakt, że suknia odsłaniała tatuaż, jaki Zofia zrobiła sobie na plecach w czasach, gdy była jeszcze modelką i pozowała topless. Panna młoda założyła diamentowo-szmaragdową tiarę, która była prezentem od jej przyszłych teściów, Karola XVI Gustawa, oraz Sylwii Sommerlath. Panna młoda miała na sobie również cienki, tiulowy welon. Jej bukiet ślubny składał się z róż oraz mirtu (który Zofia miała również wpięty we włosach – zgodnie z tradycją panującą w szwedzkiej rodzinie królewskiej).
Uroczystość.
Ceremonia zaślubin rozpoczęła się o godz. 16.30 czasu lokalnego w kaplicy Pałacu Królewskiego w Sztokholmie (szw. Slottskyrkan). Było to siódme królewskie zaślubiny w tym miejscu – wcześniej ślub w kaplicy Pałacu Królewskiego wzięło trzech szwedzkich monarchów: Gustaw III (1766), Karol XIII (1774), Gustaw IV Adolf (1797) oraz trzy szwedzkie księżniczki: Ludwika Orańska (1869), Krystyna Bernadotte (1974) i Magdalena Bernadotte (2013).
Uroczystość poprowadził Lars-Göran Lönnermark. Drużbą pana młodego był jego bliski przyjaciel, Jan-Åke Hansson. Siostrzenica księcia, księżniczka Stella, dzieci jego kuzyna, Anaïs Sommerlath i Chloé Sommerlath, a także chrześnica Zofii, Tiara Larsson, służyły jako druhny. Pannę młodą do ołtarza poprowadził ojciec. Doszli jednak do połowy świątyni; dalej do ołtarza nowożeńcy szli już sami. Karol Filip i Zofia wzorowali się na rozwiązaniu, jakie zostało wypracowane podczas ślubu starszej siostry pana młodego z Danielem Westlingiem. W ten sposób rodzina królewska wybrnęła z niewygodnej sytuacji: wcześniej przedstawiciele luterańskiego Kościoła Szwecji zwracali uwagę, że „prowadzenie córki przez ojca do ołtarza jest sprzeczne ze szwedzką tradycją równouprawnienia”.
W czasie uroczystości wykonano "Fix You" zespołu Coldplay oraz szwedzką, zmodyfikowaną wersję utworu "Umbrella" Rihanny.
W wyniku zaślubin panna młoda stała się "Jej Królewską Wysokością" księżną Szwecji, księżną Värmlandu. Kobieta została również tego dnia, zaraz po ceremonii, odznaczona przez swojego teścia Orderem Królewskim Serafinów.
Bankiet weselny.
Uroczysty bankiet weselny rozpoczął się o godz. 19.00 w Pałacu Królewskim w Sztokholmie. Sala została przystrojona w takie same kwiaty, w jakie przyozdobiona została kaplica królewska, gdzie nowożeńcy wzięli ślub. W czasie przyjęcia weselnego para młoda zatańczyła do "Sofias Brudvals" (w tłumaczeniu na polski tytuł piosenki brzmi „Walc ślubny Sofii”). Za muzykę odpowiadał DJ, Avicii.
W czasie bankietu przemówienie wygłosili ojcowie pary młodej, Karol XVI Gustaw i Erik Hellqvist, a także sam pan młody. Król Szwecji stwierdził: „Karol Filip i ja mamy bardzo wiele podobieństw, jeśli chodzi o powodzenie, z jakim wybieramy właściwe kobiety”. Po przemowie pana młodego Zofia postanowiła ujawnić, że napisała dla swojego męża piosenkę, a następnie poprosiła szwedzką piosenkarkę, Molly Sandén, aby ją zaśpiewała. Wprawiło to we wzruszenie nie tylko Karola Filipa, ale również pozostałych gości.

</doc>
<doc id="5304580" url="https://pl.wikipedia.org/wiki?curid=5304580" title="Iso Rivolta">
Iso Rivolta



</doc>
<doc id="5304581" url="https://pl.wikipedia.org/wiki?curid=5304581" title="Jakub Łysakowski (zm. 1575)">
Jakub Łysakowski (zm. 1575)

Jakub Łysakowski herbu Lubicz (zm. w lutym 1575 roku) – stolnik nurski, ostrołęcki i kamieńczykowski w 1569 roku.
Studiował na Akademii Krakowskiej w 1549 roku. 
Poseł na sejm lubelski 1569 roku z ziemi ciechanowskiej, podpisał akt unii lubelskiej.

</doc>
<doc id="5304584" url="https://pl.wikipedia.org/wiki?curid=5304584" title="Jón Helgason">
Jón Helgason

Jón Helgason (ur. 4 października 1931, zm. 2 kwietnia 2019) – islandzki polityk i rolnik, poseł do Althingu i jego przewodniczący w latach 1979–1983, minister rolnictwa, sprawiedliwości i spraw kościelnych (1983–1988), minister rolnictwa (1987–1988).
Życiorys.
Po zakończeniu w 1950 nauki podjął pracę w rodzinnym gospodarstwie rolnym, zajmował się hodowlą owiec. W drugiej połowie lat 60. pracował także jako nauczyciel w Kirkjubæjarklaustur. Działał w administracji lokalnej, organizacjach samorządowych i rolniczych. Dołączył do Partii Postępu, kierował jej organizacją młodzieżową i strukturami ugrupowania w okręgu Vestur-Skaftafellssýsla.
W 1972 krótko wykonywał mandat deputowanego jako zastępca poselski. W 1974 po raz pierwszy wybrany do Althingu. Z powodzeniem ubiegał się o reelekcję w kolejnych wyborach, zasiadając w islandzkim parlamencie do 1995. W latach 1979–1983 był przewodniczącym całego Althingu. Wchodził w skład rządów Steingrímura Hermannssona i Þorsteinna Pálssona. Od maja 1983 do lipca 1987 był ministrem rolnictwa, sprawiedliwości i spraw kościelnych, następnie do września 1988 sprawował urząd ministra rolnictwa. Od 1988 do 1991 pełnił funkcję przewodniczącego wydzielonej izby wyższej parlamentu.

</doc>
<doc id="5304585" url="https://pl.wikipedia.org/wiki?curid=5304585" title="Mistrzostwa Świata w Narciarstwie Alpejskim 1996 – supergigant mężczyzn">
Mistrzostwa Świata w Narciarstwie Alpejskim 1996 – supergigant mężczyzn

Supergigant mężczyzn na 33. Mistrzostwach Świata w Narciarstwie Alpejskim został rozegrany 13 lutego 1996 roku, na trasie Granados. Konkurencji tej nie rozegrano na poprzednich mistrzostwach, tytułu z 1991 roku bronił więc Austriak Stephan Eberharter, który tym razem nie ukończył rywalizacji. Nowym mistrzem świata został Atle Skårdal z Norwegii, drugie miejsce zajął Szwed Patrik Järbyn, a brązowy medal zdobył kolejny Norweg - Kjetil André Aamodt.
Do startu w zawodach zgłoszono 93 zawodników, z których 82 ukończyło rywalizację.

</doc>
<doc id="5304588" url="https://pl.wikipedia.org/wiki?curid=5304588" title="Bronisław Grabia">
Bronisław Grabia

Bronisław Grabia herbu Grabie (zm. po 1589) – poseł na sejm lubelski 1569 roku z ziemi rawskiej.
Podpisał akt unii lubelskiej.

</doc>
<doc id="5304591" url="https://pl.wikipedia.org/wiki?curid=5304591" title="Salóme Þorkelsdóttir">
Salóme Þorkelsdóttir

Salóme Þorkelsdóttir (ur. 3 lipca 1927 w Reykjavíku) – islandzka polityk, posłanka do Althingu i jego przewodnicząca w latach 1991–1995.
Życiorys.
W 1945 ukończyła szkołę dla kobiet w Reykjavíku. Zajmowała się domem, przez kilkanaście lat była też pracownikiem biurowym. Działała w samorządzie miejscowości Mosfellsbær, pełniła funkcję skarbnika (1972–1979). Od 1966 do 1982 była członkinią komitetu okręgowego, zajmowała stanowisko zastępczyni przewodniczącego (1978–1981) i przewodniczącego (1981–1982) tej instytucji. Dołączyła do Partii Niepodległości, w latach 70. i 80. wchodziła w skład jej władz krajowych.
W latach 1979–1995 sprawowała mandat posłanki do Althingu. Od 1983 do 1987 była przewodniczącą wydzielonej izby wyższej parlamentu, a w 1991 została przewodniczącą całego Althingu. W tym samym roku zlikwidowano podział parlamentu na izby. Salóme Þorkelsdóttir pozostała na jego czele, kierując Althingiem do 1995.

</doc>
<doc id="5304592" url="https://pl.wikipedia.org/wiki?curid=5304592" title="Annopol (zajezdnia tramwajowa)">
Annopol (zajezdnia tramwajowa)

Zajezdnia Tramwajowa „Annopol”, właśc. Zakład Realizacji Przewozów „Annopol” − R-5 – budowana zajezdnia tramwajowa w Warszawie, w dzielnicy Białołęka. 
Będzie to piąta zajezdnia tramwajowa w Warszawie. Budowę rozpoczęto w 2022 roku. Inwestycja ma zostać ukończona w lutym 2024 roku.
Opis.
Budowę zajezdni na Annopolu planowano od lat 60. XX wieku.
W 2017 roku uzyskano decyzję środowiskową oraz podpisano umowę na dofinansowanie unijne. W grudniu 2021 roku podpisano umowę z konsorcjum spółek ZUE S.A. i Yörük Yapı Inşaat A.Ş na realizacje inwestycji. Całkowity koszt budowy wyniesie 655,1 mln zł brutto. Budowa ma potrwać 26 miesięcy.
W styczniu 2022 roku spółka Tramwaje Warszawskie przekazała teren pod budowę zajezdni. Obiekt powstaje w rejonie ulic Annopol, Inowłodzkiej i Pawła Włodkowica w dzielnicy Białołęka. Planowane zakończenie budowy zajezdni to luty 2024 roku.
Na terenie zajezdni powstają m.in.: hala postojowa, hala napraw, budynek administracyjny oraz myjnia. W wyposażonym w inteligentny system sterowania obiekcie ma być serwisowanych 150 niskopodłogowych tramwajów. Obszar zajezdni obejmie 117 648 m2.

</doc>
<doc id="5304594" url="https://pl.wikipedia.org/wiki?curid=5304594" title="Getto w Bolimowie">
Getto w Bolimowie

Getto w Bolimowie – getto żydowskie w Bolimowie, utworzone przez Niemców w czasie II wojny światowej, istniejące w latach 1940–1942.
Historia.
Przed wybuchem II wojny światowej w Bolimowie mieszkało 235 Żydów. 
Jesienią 1939 roku do Bolimowa przesiedlono 120 osób narodowości żydowskiej z Łowicza. Zostali zakwaterowani w Bet Midraszu. Od początku okupacji ludność żydowska była zmuszana do pracy na rzecz III Rzeszy. Pracowali m.in. przy pozyskiwaniu drewna w okolicznych lasach. Utworzono Judenrat i policję żydowską liczącą 25 osób, w tym 5 to uchodźcy.
Zarządzeniem hitlerowskiego starosty powiatu łowickiego dr Schwendera z 27 maja 1940 roku zostało utworzone getto żydowskie. 
"„Zezwalam na czasowe pozostanie Żydów w Bolimowie i polecam zająć się urządzeniem zamkniętego obszaru dla Żydów. Ten zamknięty obszar zamieszkania otoczyć parkanem i oznaczyć przy pomocy tablic orientacyjnych. Poza tym obszarem nie mogą zamieszkiwać Żydzi. Na terenie tego obszaru zamieszkania nie mogą zamieszkiwać Aryjczycy”".
Getto początkowo było otwarte. Obejmowało rejon rynku i ulicy Farnej. W czerwcu 1940 dzielnica została ogrodzona i zamknięta – na tzw. aryjską stronę można było przechodzić na podstawie specjalnych przepustek, wydawanych przez wójta. Getto zostało otoczone drewnianym płotem z drutem kolczastym. Na małej przestrzeni miasta zgromadzono około 1500 osób. Byli to miejscowi Żydzi jak i przesiedleńcy ze Strykowa, Łodzi i Łowicza. W grudniu 1940 roku Żydowska Samopomoc Społeczna podała, że w getcie bolimowskim mieszkało 460 osób.
Na terenie getta działała poczta, kasa chorych, ambulans i sklep. Żydzi z getta pracowali między innymi w lesie i na folwarku w Woli Szydłowieckiej. Dzięki wychodzeniu na zewnątrz mogli kupić nielegalnie żywność od okolicznych chłopów i przemycić ją do getta.
Getto zostało zlikwidowane w marcu 1942 roku. Mieszkańców Niemcy wywieźli do getta warszawskiego, skąd później trafili do niemieckiego nazistowskiego obozu zagłady w Treblince. Duża liczba przesiedlonych Żydów z Bolimowa wcześniej zmarła z głodu i chorób zakaźnych w trakcie półtorarocznego pobytu w Warszawie. 
11 mieszkańców Żydów pozostawionych do uprzątnięcia getta zostało następnie zamordowanych przez żandarmerię niemiecką w lasach bolimowskich.

</doc>
<doc id="5304597" url="https://pl.wikipedia.org/wiki?curid=5304597" title="Jetset Records">
Jetset Records

Jetset Records – amerykańska niezależna wytwórnia płytowa, założona w 1996 roku przez Shelley Maple, specjalizująca się w indie rocku. Wydawała płyty takich zespołów jak: Arab Strap, Mogwai, The Jesus Lizard, Elysian Fields, Firewater czy The Go-Betweens.
Historia.
Jetset Records założyła w 1996 roku w Nowym Jorku entuzjastka muzyki, Shelley Maple. Pierwsza wydawnictwem wytwórni było wznowienie albumu "Punkrock" niemieckiego, garażowego zespołu The Golden Lemons (Die Goldenen Zitronen). Później w ofercie wytwórni pojawiły się albumy Firewater, Mogwai, Black Box Recorder i Macha. Wytwórnia weszła w okres rozwoju, a Maple zatrudniła osoby podzielające jej pasję do muzyki: Roberta Vickersa, Brendana Flynna, Terri Rosenblatt i Annę Bond. Wkrótce w katalogu wytwórni pojawiły się tacy wykonawcy jak Arab Strap, Death by Chocolade, The Flaming Sideburns, 16 Horsepower, Sahara Hotnights i The Stratford 4.
Artyści.
Lista według Discogs:

</doc>
<doc id="5304600" url="https://pl.wikipedia.org/wiki?curid=5304600" title="Jan Strzyż">
Jan Strzyż

Jan Strzyż (Strzesz) herbu Szaława – pisarz ziemski halicki w latach 1569-1574.
Poseł na sejm lubelski 1569 roku, sejm 1572 roku z ziemi halickiej, podpisał akt unii lubelskiej.

</doc>
<doc id="5304604" url="https://pl.wikipedia.org/wiki?curid=5304604" title="Cerkiew Zaśnięcia Najświętszej Maryi Panny w Czortkowie">
Cerkiew Zaśnięcia Najświętszej Maryi Panny w Czortkowie

Cerkiew Zaśnięcia Najświętszej Maryi Panny () – cerkiew prawosławna parafialna w Czortkowie (hromada Czortków, rejon czortkowski, obwód tarnopolski).
Historia.
Cerkiew zbudowana w XVI wieku. Jedna z najstarszych drewnianych budowli sakralnych na Podolu. Świątynia jest trzyczęściowa z dachem dwuspadowym. W 1583 została konsekrowana na cześć Zaśnięcia Najświętszej Maryi Panny.
Podczas najazdów Turków i Tatarów świątynia doznała wielu zniszczeń. Ale wierni parafianie za każdym razem gją odbudowywali. Po uzyskaniu przez Ukrainę niepodległości cerkiew została całkowicie odrestaurowana.
28 sierpnia 2003 r. hromada obchodziła 420-lecie świątyni.

</doc>
<doc id="5304606" url="https://pl.wikipedia.org/wiki?curid=5304606" title="Stanisław Dobek Łowczowski">
Stanisław Dobek Łowczowski

Stanisław Dobek Łowczowski herbu Gryf – sędzia ziemski kamieniecki w latach 1569-1582/1583.
Poseł na sejm lubelski 1569 roku z województwa podolskiego, podpisał akt unii lubelskiej.

</doc>
<doc id="5304609" url="https://pl.wikipedia.org/wiki?curid=5304609" title="Fire Punch">
Fire Punch

 – manga autorstwa Tatsukiego Fujimoto, publikowana w magazynie internetowym „Shōnen Jump+” wydawnictwa Shūeisha od kwietnia 2016 do stycznia 2018. 
W Polsce manga została wydana przez Studio JG. 
Fabuła.
W świecie, w którym „błogosławieni” posiadają specjalne zdolności, Lodowa Wiedźma, obdarzona mocą mrozu, zamienia świat w śnieżną pustynię. Główny bohater, Agni, oraz jego siostra Luna, są rodzeństwem obdarzonym błogosławieństwem regeneracji. Utrzymują swoją małą społeczność przy życiu dzięki temu, że Agni raz po raz odrąbuje sobie rękę, która potem szybko odrasta. Pewnego dnia do ich osady, przybywają żołnierze i dowiadują się o tutejszych aktach kanibalizmu. Ich przywódca, mający moc władania niegasnącym ogniem, pali całą wioskę wraz z jej mieszkańcami, w tym również Lunę. Jedynym ocalałym jest Agni, który przeżywa dzięki swojej silnej regeneracji, jednakże płomienie trawiące jego ciało nie chcą zgasnąć, pozostawiając go w stanie agonalnym. Pragnąc zemsty, wyrusza on na poszukiwania morderców swojej siostry.
Publikacja serii.
Manga ukazywała się w magazynie internetowym „Shōnen Jump+” wydawnictwa Shūeisha od 18 kwietnia 2016 do 1 stycznia 2018. Jej rozdziały zostały zebrane w 13 tankōbonach, wydawanych od 4 lipca 2016 do 2 lutego 2018.
W Polsce licencję na wydawanie mangi zakupiło Studio JG.
Odbiór.
W 2017 roku "Fire Punch" został nominowany do 10. nagrody Manga Taishō. W wydaniu "Kono manga ga sugoi!" z 2017 seria zajęła 3. miejsce na liście mang dla męskich czytelników.

</doc>
<doc id="5304610" url="https://pl.wikipedia.org/wiki?curid=5304610" title="Azory (przystanek kolejowy)">
Azory (przystanek kolejowy)



</doc>
<doc id="5304612" url="https://pl.wikipedia.org/wiki?curid=5304612" title="St. Georges Bay">
St. Georges Bay

St. Georges Bay (do 4 listopada 1966 "George Bay", do 20 lipca 1967 "Georges Bay") – zatoka (ang. "bay") w kanadyjskiej prowincji Nowa Szkocja, w hrabstwach Antigonish i Inverness; nazwa "George Bay" urzędowo zatwierdzona w 1924 (potwierdzona 17 stycznia 1951).

</doc>
<doc id="5304613" url="https://pl.wikipedia.org/wiki?curid=5304613" title="Georges Bay">
Georges Bay



</doc>
<doc id="5304614" url="https://pl.wikipedia.org/wiki?curid=5304614" title="George Bay">
George Bay



</doc>
<doc id="5304617" url="https://pl.wikipedia.org/wiki?curid=5304617" title="Pantokrator (góra)">
Pantokrator (góra)



</doc>
<doc id="5304618" url="https://pl.wikipedia.org/wiki?curid=5304618" title="Eutyches (archimandryta)">
Eutyches (archimandryta)



</doc>
<doc id="5304621" url="https://pl.wikipedia.org/wiki?curid=5304621" title="St. Margaret Bay">
St. Margaret Bay



</doc>
<doc id="5304622" url="https://pl.wikipedia.org/wiki?curid=5304622" title="St. Margaret’s Bay">
St. Margaret’s Bay



</doc>
<doc id="5304623" url="https://pl.wikipedia.org/wiki?curid=5304623" title="St. Margaret's Bay">
St. Margaret's Bay



</doc>
<doc id="5304624" url="https://pl.wikipedia.org/wiki?curid=5304624" title="Szymon (imię)">
Szymon (imię)



</doc>
<doc id="5304625" url="https://pl.wikipedia.org/wiki?curid=5304625" title="St. Margarets Bay">
St. Margarets Bay

St. Margarets Bay (do 16 January 1950 "St. Margaret Bay", 17 stycznia 1951–18 kwietnia 1963 "St. Margaret’s Bay") – zatoka (ang. "bay") w kanadyjskiej prowincji Nowa Szkocja, w hrabstwach Halifax i Lunenburg; nazwa "St. Margaret Bay" urzędowo zatwierdzona w 1924 (potwierdzona 6 stycznia 1948).

</doc>
<doc id="5304626" url="https://pl.wikipedia.org/wiki?curid=5304626" title="Browki">
Browki



</doc>
<doc id="5304631" url="https://pl.wikipedia.org/wiki?curid=5304631" title="Sturla Böðvarsson">
Sturla Böðvarsson

Sturla Böðvarsson (ur. 23 listopada 1945 w Ólafsvíku) – islandzki polityk i samorządowiec, poseł do Althingu i jego przewodniczący w latach 2007–2009, od 1999 do 2007 minister.
Życiorys.
Z zawodu stolarz z dyplomem mistrzowskim. W 1973 ukończył inżynierię lądową na uczelni Tækniskóli Íslands. Pracował jako budowlaniec i w biurze inżynierskim, był też nauczycielem w szkole zawodowej w Stykkishólmur. Zaangażował się w działalność polityczną w ramach Partii Niepodległości, był członkiem zarządu jej organizacji młodzieżowej SUS i członkiem władz centralnych partii. W latach 1974–1991 pełnił funkcję burmistrza Stykkishólmur, ponownie stanowisko to zajmował w latach 2014–2018. Między 1984 a 1987 okresowo wykonywał mandat deputowanego jako zastępca poselski. W 1991 został wybrany do Althingu. Z powodzeniem ubiegał się o reelekcję w kolejnych wyborach, zasiadając w islandzkim parlamencie do 2009. Od maja 1999 do maja 2007 był ministrem transportu i łączności w rządach, którymi kierowali Davíð Oddsson, Halldór Ásgrímsson i Geir Haarde. W latach 2007–2009 pełnił funkcję przewodniczącego Althingu.

</doc>
<doc id="5304632" url="https://pl.wikipedia.org/wiki?curid=5304632" title="Guðrún Helgadóttir">
Guðrún Helgadóttir

Guðrún Helgadóttir (ur. 7 września 1935 w Hafnarfjörður, zm. 23 marca 2022) – islandzka polityk i pisarka, posłanka do Althingu i jego przewodnicząca w latach 1988–1991.
Życiorys.
W 1955 ukończyła szkołę średnią. Pracowała w sekretariacie dyrektora szkoły Menntaskólinn í Reykjavík, a także jako kierowniczka państwowego zakładu ubezpieczeń społecznych. Zajmowała się również pisarstwem, tworzyła głównie powieści dla dzieci i młodzieży, a także sztuki teatralne. Była działaczką Związku Ludowego, w latach 1977–1983 pełniła funkcję jego sekretarza. Od 1978 do 1982 była radną miejską w Reykjavíku. W latach 1979–1995 i w 1999 sprawowała mandat posłanki do Althingu. W latach 1988–1991 zajmowała stanowisko przewodniczącej islandzkiego parlamentu. W drugiej połowie lat 90. okresowo wykonywała mandat deputowanej jako zastępca poselski.

</doc>
<doc id="5304633" url="https://pl.wikipedia.org/wiki?curid=5304633" title="St. Mary Bay">
St. Mary Bay

St. Mary Bay (do 1901 "St. Mary’s Bay") – zatoka (ang. "bay") jeziora Ponhook Lake w kanadyjskiej prowincji Nowa Szkocja, w hrabstwie Queens; nazwa "St. Mary Bay" urzędowo zatwierdzona 28 kwietnia 1936.

</doc>
<doc id="5304636" url="https://pl.wikipedia.org/wiki?curid=5304636" title="Uwe Bredow">
Uwe Bredow

Uwe Bredow (ur. 22 sierpnia 1961 w Lipsku) – niemiecki piłkarz, występujący na pozycji pomocnika.
Życiorys.
W wieku ośmiu lat został juniorem Lokomotive Lipsk. W 1981 roku został wcielony do pierwszej drużyny. 24 października zadebiutował w DDR-Oberlidze w zremisowanym 0:0 spotkaniu z Sachsenring Zwickau. Szybko stał się podstawowym piłkarzem zespołu. W latach 1986–1987 zdobył Puchar NRD, w obu przypadkach występując w finale. W sezonie 1986/1987 dotarł ze swoim klubem do finału Pucharu Zdobywców Pucharów, we wcześniejszych fazach zdobywając bramki z Glentoran F.C. (I runda) i Girondins Bordeaux (półfinał). W finale, w którym Bredow rozegrał pełne 90 minut, Lokomotive przegrało 0:1 z Ajaksem Amsterdam. W DDR-Oberlidze Bredow rozegrał blisko 200 spotkań. Po zjednoczeniu Niemiec pozostał w lipskim klubie, przemianowanym na VfB. Początkowo występował z tym klubem w 2. Bundeslidze, a w 1993 roku awansował do najwyższej klasy rozgrywkowej. W sezonie 1993/1994 rozegrał 18 meczów w Bundeslidze. W 1994 roku zakończył profesjonalną karierę piłkarską. W sezonie 1995/1996 grał także w amatorskim SV Blau-Weiß Günthersdorf.

</doc>
<doc id="5304638" url="https://pl.wikipedia.org/wiki?curid=5304638" title="St. Marys Bay">
St. Marys Bay

St. Marys Bay (do 6 lipca 1950 "St. Mary Bay", do 18 kwietnia 1963 "St. Mary’s Bay") – zatoka (ang. "bay") w kanadyjskiej prowincji Nowa Szkocja, w hrabstwie Digby, na wschód od wysp: Brier Island, Long Island i półwyspu Digby Neck; nazwa "St. Mary Bay" urzędowo zatwierdzona w 1924.

</doc>
<doc id="5304639" url="https://pl.wikipedia.org/wiki?curid=5304639" title="Andrzej Królikowski">
Andrzej Królikowski



</doc>
<doc id="5304640" url="https://pl.wikipedia.org/wiki?curid=5304640" title="St. Mary Bay (ujednoznacznienie)">
St. Mary Bay (ujednoznacznienie)



</doc>
<doc id="5304642" url="https://pl.wikipedia.org/wiki?curid=5304642" title="St. Marys Bay (ujednoznacznienie)">
St. Marys Bay (ujednoznacznienie)



</doc>
<doc id="5304645" url="https://pl.wikipedia.org/wiki?curid=5304645" title="Browky Druhi">
Browky Druhi

Browky Druhi () – wieś na Ukrainie, w obwodzie żytomierskim, w rejonie berdyczowskim, w hromadzie Andruszówka, nad rzeką Nastią. W 2001 roku liczyła 153 mieszkańców.

</doc>
<doc id="5304647" url="https://pl.wikipedia.org/wiki?curid=5304647" title="Guðbjartur Hannesson">
Guðbjartur Hannesson

Guðbjartur Hannesson (ur. 3 czerwca 1950 w Akranes, zm. 23 października 2015 tamże) – islandzki polityk, nauczyciel i samorządowiec, poseł do Althingu i jego przewodniczący w 2009, w latach 2010–2013 minister.
Życiorys.
Z wykształcenia nauczyciel, w 2005 uzyskał magisterium w Londynie. Pracował w wyuczonym zawodzie, w latach 1981–2007 był dyrektorem szkoły podstawowej w rodzinnej miejscowości. W latach 1986–1998 zasiadał w radzie miejskiej w Akranes, pełnił funkcję jej przewodniczącego. Zaangażował się w działalność polityczną w ramach ugrupowania Sojusz. W latach 2007–2015 sprawował mandat posła do Althingu, w 2009 pełnił funkcję przewodniczącego islandzkiego parlamentu. Wchodził w skład rządu, którym kierowała Jóhanna Sigurðardóttir. Sprawował w nim urzędy ministra spraw społecznych i ubezpieczeń społecznych (2010), ministra zdrowia (2010) oraz ministra opieki społecznej (2011–2013).

</doc>
<doc id="5304649" url="https://pl.wikipedia.org/wiki?curid=5304649" title="Niechworoszcz (rejon andruszowski)">
Niechworoszcz (rejon andruszowski)



</doc>
<doc id="5304650" url="https://pl.wikipedia.org/wiki?curid=5304650" title="St. Peters Bay (zatoka Oceanu Atlantyckiego)">
St. Peters Bay (zatoka Oceanu Atlantyckiego)

St. Peters Bay – zatoka (ang. "bay") Oceanu Atlantyckiego w kanadyjskiej prowincji Nowa Szkocja, w hrabstwie Richmond; nazwa urzędowo zatwierdzona 2 kwietnia 1953.

</doc>
<doc id="5304653" url="https://pl.wikipedia.org/wiki?curid=5304653" title="Birgir Ármannsson">
Birgir Ármannsson

Birgir Ármannsson (ur. 12 czerwca 1968 w Reykjavíku) – islandzki polityk i prawnik, poseł do Althingu i jego przewodniczący od 2021.
Życiorys.
W 1996 ukończył prawo na Uniwersytecie Islandzkim, w 1999 uzyskał uprawnienia zawodowe. W 2000 został absolwentem studiów podyplomowych w King’s College London. Pracował jako dziennikarz w gazecie „Morgunblaðið”, a także w islandzkiej izbie handlowej, m.in. jako zastępca jej dyrektora zarządzającego. Zaangażował się w działalność polityczną w ramach Partii Niepodległości, powoływany do zarządu jej organizacji młodzieżowej SUS i do władz centralnych partii. W 2003 uzyskał po raz pierwszy mandat posła do Althingu. Z powodzeniem ubiegał się o reelekcję w kolejnych wyborach w 2007, 2009, 2013, 2016, 2017 i 2021. W grudniu 2021 wybrany na przewodniczącego islandzkiego parlamentu.

</doc>
<doc id="5304654" url="https://pl.wikipedia.org/wiki?curid=5304654" title="Eastbourne International 2022 (kobiety)">
Eastbourne International 2022 (kobiety)

Eastbourne International 2022, właśc. Rothesay International Eastbourne 2022 – tenisowy turniej WTA kategorii WTA 500 w sezonie 2022 z cyklu Eastbourne International rozgrywany w dniach 19–25 czerwca 2022 roku w Eastbourne na kortach trawiastych o puli nagród wynoszącej 757 900 dolarów amerykańskich.

</doc>
<doc id="5304667" url="https://pl.wikipedia.org/wiki?curid=5304667" title="Mustafazadə">
Mustafazadə

Osoby noszące nazwisko Mustafazadə:

</doc>
<doc id="5304671" url="https://pl.wikipedia.org/wiki?curid=5304671" title="Zbigniew Napierała">
Zbigniew Napierała

Zbigniew Napierała (ur. 12 lipca 1945 we Wronkach) – polski animator kultury, producent, menedżer, dziennikarz telewizyjny i radiowy,dyrektor programowy TVP2, współtwórca Edipresse Polska, przewodniczący Rady ORFEO Fundacji im. Bogusława Kaczyńskiego. 
Wykształcenie i działalność kulturalna podczas studiów.
Absolwent prawa międzynarodowego na Uniwersytecie im. Adama Mickiewicza w Poznaniu (dyplom w 1968 roku). 
W czasie studiów założył Chór Akademicki UAM pod dyrekcją prof. Stanisława Kulczyńskiego. Był dyrektorem klubów studenckich, organizatorem Juvenaliów, animatorem kultury studenckiej, w tym Teatru Ósmego Dnia i koncertów jazzowych. Był też Przewodniczącym Komisji Kultury na UAM. 
Kariera zawodowa.
W 1969 roku, w wieku 24 lat został powołany na stanowisko Dyrektora Państwowego Przedsiębiorstwa Imprez Estradowych w Poznaniu (Estrada Poznańska).Instytucja kreowała kariery m.in.:Urszuli Sipińskiej, Krystyny Prońko, Grażyny Łobaszewskiej i Hanny Banaszak, a także Cygańskiego Zespołu Pieśni i Tańca „Roma” oraz Zespołu Zbigniewa Górnego. Pomógł Conradowi Drzewieckiemu w założeniu Polskiego Teatru Tańca. 
Za jego czasów Estrada Poznańska zyskała miano najlepszej w kraju. Z Estradą współpracowali także Violetta Villas, Mieczysław Fogg, Trubadurzy, Alibabki, Tadeusz Woźniak, Zdzisława Sośnicka i Beata Kozidrak. Z inicjatywy Napierały powstał też niezwykle popularny Kabaret Tey, w skład którego wchodzili m.in.: Zenon Laskowik, Krzysztof Jaślar, Aleksander Gołębiowski, Bohdan Smoleń i Rudi Schuberth. 
W roku 1972 pełnił także funkcję sekretarza Wielkopolskiego Towarzystwa Kulturalnego. W 1974 roku otrzymał Medal Młodej Sztuki w kategorii animator kultury. 
W 1974 roku został dyrektorem generalnym i redaktorem naczelnym regionalnego ośrodka TVP w Poznaniu i rozpoczął karierę w branży mediowej. Napierała zatrudnił w poznańskiej telewizji Bogusława Kaczyńskiego i rozwinął jego karierę wspaniałego popularyzatora opery w programach „Operowe qui pro quo” i „Przeboje Bogusława Kaczyńskiego”, festiwalach w Krynicy i Łańcucie. Współpracował z twórcami Kabaretu Tey, tworząc niezwykle popularne programy telewizyjne. Widowiska teatralne tworzyli m.in.: Izabela Cywińska, Maciej Wojtyszko czy Ryszard Bugajski. Z Ośrodkiem współpracował Conrad Drzewiecki. 
Powołał Orkiestrę Kameralną Polskiego Radia i TV, którą stworzyła Agnieszka Duczmal oraz Poznańską Orkiestrę Rozrywkową Polskiego Radia I Telewizji (Big band) Zbigniewa Górnego. Stworzył w Sopocie popularny Festiwal Interwizji,zapraszając gwiazdy światowej estrady m.in.: Demisa Russosa, Boney M, czy Procol Harum. 
W 1975 roku został laureatem nagrody Miasta Poznania w dziedzinie upowszechniania kultury.
W Stanie Wojennym odmówił weryfikacji dziennikarzy i żaden dziennikarz nie został zwolniony.
W roku 1986 przeprowadził się do Warszawy, gdzie został dyrektorem generalnym i redaktorem naczelnym ogólnopolskiego kanału TVP2. Kanał specjalizował w dużej mierze w popularyzacji kultury. Zatrudnił m.in.: Grażynę Torbicką i Tomasza Raczka, dalej blisko współpracował z Bogusławem Kaczyńskim. 
W latach 1988–1991 był korespondentem TVP w Londynie. Zrealizował tam filmy dokumentalne o Edwardzie Raczyńskim, generale Klemensie Rudnickim, córkach Józefa Piłsudskiego, Jadwidze i Wandzie. Współpracował z BBC.
Po powrocie do Polski sprawował funkcję wiceprezesa ds. mediów w grupie ITI.Od 1993 roku tworzył wydawnictwo magazynów dla kobiet przekształcone w Edipresse Polska ,wydające m.in.: "Przyjaciółkę","Panią Domu", "Urodę" ,"Party", "Dom i Wnętrze", "Przekrój", "Mamo, to ja". Stworzył koncepcję niezwykle popularnego dwutygodnika "VIVA." Był Prezesem tego wydawnictwa przez ponad 20 lat. W maju 2007 roku został mianowany na dyrektora zarządzającego szwajcarskiego koncernu mediowego Edipresse na Europę Wschodnią. Od stycznia 2016 roku był przewodniczącym rady nadzorczej spółki. 
Obecnie jest przewodniczącym rady ORFEO Fundacji im. Bogusława Kaczyńskiego.

</doc>
<doc id="5304672" url="https://pl.wikipedia.org/wiki?curid=5304672" title="Konstantynówek (Konstantynów Łódzki)">
Konstantynówek (Konstantynów Łódzki)

Konstantynówek – dawniej samodzielna wieś, od 1924 część miasta Konstantynowa Łódzkiego w województwie łódzkim, w powiecie pabianickim. Leży nad Nerem, na zachód od centrum Konstantynowa, w rejonie ulicy Lutomierskiej.
Historia.
Dawniej samodzielna miejscowość, rozwinęła się jako przedmieście Konstantynowa. Od 1867 w gminie Rszew; pod koniec XIX wieku liczył 507 mieszkańców.
W okresie międzywojennym należał do powiatu łódzkiego w woj. łódzkim. 1 stycznia 1924 z gminy Rszew wyłączono osadę Konstantynów oraz wieś Konstantynówek i utworzono z nich miasto Konstantynów.

</doc>
<doc id="5304679" url="https://pl.wikipedia.org/wiki?curid=5304679" title="Konstantynówek">
Konstantynówek



</doc>
<doc id="5304680" url="https://pl.wikipedia.org/wiki?curid=5304680" title="Ibragimov">
Ibragimov



</doc>
<doc id="5304682" url="https://pl.wikipedia.org/wiki?curid=5304682" title="Qurbonov">
Qurbonov



</doc>
<doc id="5304683" url="https://pl.wikipedia.org/wiki?curid=5304683" title="Sultonov">
Sultonov



</doc>
<doc id="5304688" url="https://pl.wikipedia.org/wiki?curid=5304688" title="Ernst Krebs">
Ernst Krebs

Imię i nazwisko Ernst Krebs nosili lub noszą m.in.:

</doc>
<doc id="5304690" url="https://pl.wikipedia.org/wiki?curid=5304690" title="Wielki Młynarz (skała)">
Wielki Młynarz (skała)

Wielki Młynarz – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Wielki Młynarz jest najdalej na wschód wysuniętą skałą w grupie w grupie skał zwanej Młynarzami i jest najwyższą w tej grupie skałą. Na portalu wspinaczy skałkowych opisywany jest pod nazwą Młyny II. Zbudowany jest z wapieni, ma wysokość 18 m i znajduje się na otwartym terenie. Uprawiana jest na nim wspinaczka skalna i wśród wspinaczy skała ta jest bardzo popularna. Poprowadzili na niej 21 dróg wspinaczkowych o trudności od V+ do VI.3 w skali polskiej. Na większości dróg zamontowano stałe punkty asekuracyjne; ringi (r) i stanowiska zjazdowe (st), na pozostałych wspinaczka tradycyjna (trad).
Piesze szlaki turystyczne.
Obok Wielkiego Młynarza prowadzą 2 szlaki turystyczne.

</doc>
<doc id="5304691" url="https://pl.wikipedia.org/wiki?curid=5304691" title="Jerzy Karski">
Jerzy Karski

Jerzy Karski (zm. 25 listopada 2021) – polski specjalista w zakresie medycyny ratunkowej, prof. dr hab.
Życiorys.
Obronił pracę doktorską, następnie uzyskał stopień doktora habilitowanego. 1 sierpnia 1989 nadano mu tytuł profesora w zakresie nauk medycznych. Został zatrudniony na stanowisku kierownika w Katedrze i Klinice Chirurgii Urazowej i Medycyny Ratunkowej na I Wydziale Lekarskim z Oddziałem Stomatologicznym Uniwersytetu Medycznego w Lublinie.
Był wiceprezesem w Zarządzie Głównym Polskiego Towarzystwa Lekarskiego, oraz honorowym członkiem Polskiego Towarzystwa Medycyny Ratunkowej, a także członkiem założycielem w lubelskim Klubie Rotariańskim.
Zmarł 25 listopada 2021.

</doc>
<doc id="5304692" url="https://pl.wikipedia.org/wiki?curid=5304692" title="Kasutera">
Kasutera

 – rodzaj japońskiego, bardzo słodkiego ciasta biszkoptowego, przywiezionego do Japonii przez Portugalczyków w okresie Azuchi-Momoyama (1573–1603). Znane w Japonii jako specjalność Nagasaki.
Historia.
Podobnie jak broń, tytoń, tempura, ciasto "kasutera" zostało po raz pierwszy sprowadzone do Japonii przez portugalskich misjonarzy, marynarzy i kupców w XVI wieku, kiedy Nagasaki, położone na północno-zachodnim wybrzeżu wyspy Kiusiu ("Kyūshū"), było portugalską placówką handlową. 
Dla portugalskich marynarzy ciastka castella były przydatne, gdyż można je było przechowywać przez dłuższy czas, co w czasie długich podróży z Europy miało istotne znaczenie. Z kolei kapłani chrześcijańscy oferowali ten biszkopt jako luksusowy prezent dla mieszkańców. Ciasto było znane w Portugalii jako "pão de lo", ale zostało wprowadzone do Japonii jako „pão de Castella”, co fonetycznie przekształciło się na język japoński jako "kasutera".
W okresie Edo (1603–1867) siogunat rodu Tokugawa prowadził politykę izolacjonizmu ("sakoku"), wprowadzając w latach 1633–1639 akty prawne, zakazujące kontaktów z Zachodem. Było to wynikiem walki z rosnącymi wpływami Portugalii i Hiszpanii, w tym katolickich misjonarzy. Ich działania powodowały wzrost liczby osób przechodzących na katolicyzm, zagrażały stabilizacji władzy i pokoju na wyspach japońskich. Zbudowano jednak w 1634 roku sztuczną wyspę portową w kształcie wachlarza o nazwie Dejima w mieście Nagasaki, czyniąc ją portem otwartym w latach 1634–1854 jedynie dla protestanckich kupców holenderskich. 
Dejima nie jest dziś wyspą, ale dziedzictwo portugalskich pionierów, ciasto "kasutera", jest nadal silnie związane z Nagasaki. Wysepka została uznana za narodowe miejsce historyczne w 1922 roku i od tego czasu odrestaurowano wiele historycznych budynków, w tym należących do najstarszych zakładów cukierniczych, jak Bunmeidō i Fukusaya (założona w 1624 r.).
Wytwarzanie.
"Kasutera" w wersji tradycyjnej ma konsystencję zbliżoną do gęstego, kruchego ciasta i nadal jest wytwarzana z tych samych podstawowych składników: mąki, cukru i jajek. Puszyste, wilgotne ciasto jest tradycyjnie pieczone w drewnianej ramie bez góry i bez dna, aby nadać ciastu charakterystyczną brązową i pozbawioną zmarszczek skórkę. 
Kreatywność cukierników i lokalne tradycje doprowadziły jednak do stworzenia wielu rodzajów tego ciasta. Można spotkać odmianę „Syberia”, która składa się z warstwy słodkiej pasty z czerwonej fasoli ("azuki") umieszczonej pomiędzy dwiema warstwami ciasta. Istnieje również „baby castella”, czyli wersja ciasta wielkości kęsa, a także odmiany wykorzystujące takie składniki, jak sproszkowana zielona herbata, brązowy cukier i miód.
Nagasaki-kasutera.
Wyjątkową cechą tradycyjnej i najsłynniejszej marki "Nagasaki-kasutera" (Nagasaki Castella) jest chrupiąca konsystencja dolnej skórki, która pochodzi z drobno zmielonych kryształków brązowego cukru, które opadają na dno ciasta. Złocistobrązowy wierzch składa się z karmelizowanej polewy lub miodu, tradycyjnie nie używa się masła ani oleju. Jednym z rodzajów jest "oranda-kēki" (Hollander Cake), do pieczenia którego oprócz tradycyjnego ciasta "kasutera" dodaje się wysokiej jakości kakao, a z wierzchu posypuje się orzechami włoskimi i rodzynkami.
Ciasto jest wyrabiane ręcznie przez doświadczonych pracowników, łączone z jajkami, cukrem, gęstym syropem ryżowym. Fukusaya słynie z kryształków granulowanego cukru ("zarame") pozostających na spodzie ciasta nawet po wymieszaniu.
W 1995 roku wydawnictwo Heibonsha opublikowało bogato ilustrowaną książkę o firmie Fukusaya. W kontekście produkcji "kasutery" można z niej dowiedzieć się wszystkiego nie tylko o pochodzeniu tego ciasta, ale także o kulturze kulinarnej, tle historycznym i wymianie kulturowej pomiędzy Wschodem a Zachodem m.in. od pisarzy, historyków, ekspertów kulinarnych, folklorystów.
Tōfu-kasutera.
W południowej części prefektury Akita stworzono "tōfu-kasutera" („tofu castella”). Cukier, jajka i sól są dodawane do rozdrobnionego tofu, a następnie mieszane do uzyskania gładkiego kremu. Miękka, słodka przekąska została tak nazwana ze względu na podobieństwo do "kasutery". 
Castella jest często sprzedawana wstępnie pokrojona w pudełkach o długości ok.30 cm. Chociaż świeżo upieczone ciasto jest kuszące, zaleca się pozostawienie ciasta zawiniętego na kilka dni przed spożyciem, aby było bardziej aromatyczne.

</doc>
<doc id="5304693" url="https://pl.wikipedia.org/wiki?curid=5304693" title="Cerkiew Wniebowstąpienia Pańskiego w Czortkowie">
Cerkiew Wniebowstąpienia Pańskiego w Czortkowie

Cerkiew Wniebowstąpienia Pańskiego () – cerkiew greckokatolicka (Ukraińska Cerkiew Greckokatolicka) w Czortkowie (hromada Czortków, rejon czortkowski, obwód tarnopolski) na Ukrainie.
Został uznany za zabytek architektury o znaczeniu krajowym (numer ochronny 684).
Historia.
Parafię utworzono w 1717, a cerkiew zbudowano bez jednego gwoździa w 1630 r.
Od początku do połowy XX wieku kościół był nieczynny i w stanie ruiny. W 1967 r. architekt W. Zacharow stworzył projekt rekonstrukcji cerkwi. Następnie przeprowadzono remonty.
W dniu 28 maja 2017 r. Boskiej Liturgii z okazji 300-lecia cerkwi przewodniczyli Metropolita Wasyl Semeniuk i Eparcha Dmytro Hryhorak.

</doc>
<doc id="5304694" url="https://pl.wikipedia.org/wiki?curid=5304694" title="Jerzy Bohdan Karski">
Jerzy Bohdan Karski

Jerzy Bohdan Karski (zm. 18 kwietnia 2009) – polski chirurg, dr hab.
Życiorys.
Obronił pracę doktorską, 27 kwietnia 2005 habilitował się na podstawie pracy zatytułowanej "Polityka zdrowotna samorządu terytorialnego w świetle przepisów i doświadczeń Unii Europejskiej". Został zatrudniony na stanowisku kierownika w Zakładzie Zdrowia Publicznego na Wydziale Nauki o Zdrowiu z Oddziałem Pielęgniarstwa, Oddziałem Zdrowia Publicznego i Oddziałem Dietetyki Warszawskiego Uniwersytetu Medycznego.
Zmarł 18 kwietnia 2009.

</doc>
<doc id="5304697" url="https://pl.wikipedia.org/wiki?curid=5304697" title="Ernst Krebs (kajakarz)">
Ernst Krebs (kajakarz)

Ernst Krebs (ur. 4 listopada 1906 w Monachium, zm. 20 lipca 1970 w Gautingu) – niemiecki kajakarz, mistrz olimpijski i mistrz Europy, także biegacz narciarski.
Kariera sportowa.
Był wszechstronnym sportowcem. Początkowo wyczynowo uprawiał biegi narciarskie. Zajął 8. miejsce w biegu na 18 kilometrów na mistrzostwach świata w 1929 w Zakopanem. Był czterokrotnym mistrzem Niemiec w biegu sztafetowym 4 × 10 kilometrów w latach 1928 i 1930–1932.
Później skoncentrował się na kajakarstwie. Zdobył złoty medal w wyścigu kajaków jedynek (K-1) na 10 000 metrów na mistrzostwach Europy w 1933 w Pradze, wyprzedzając Nilsa Wallina ze Szwecji i swego rodaka Ediego Kleckersa.
Zwyciężył w wyścigu jedynek K-1 na dystansie 10 000 metrów na igrzyskach olimpijskich w 1936 w Berlinie, przed Fritzem Landertingerem z Austrii i Ernestem Riedelem ze Stanów Zjednoczonych.
Był mistrzem Niemiec w konkurencji K-1 na 10 000 metrów w 1936.
Był również znanym alpinistą.
Zmarł tragicznie wskutek upadku z drabiny, gdy przymocowywał rynnę na wysokości trzeciego piętra.

</doc>
<doc id="5304699" url="https://pl.wikipedia.org/wiki?curid=5304699" title="Skała z Mysim Trawersem">
Skała z Mysim Trawersem

Skała z Mysim Trawersem – skała na Górze Zborów na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Znajduje się w grupie wielu skał tego wzniesienia po prawej stronie Turni nad Kaskadami. Pomiędzy tymi skałami jest głęboko wcięta zatoka. Na szczycie Góry Zborów, po prawej stronie Skały z Mysim Trawersem znajduje się mała skała Koguty (Kogut). Lokalizację tych skał podaje rysunek na tablicy informacyjnej przy wejściu do rezerwatu przyrody Góra Zborów.
Zbudowane z wapieni skały Góry Zborów to jeden z bardziej popularnych rejonów wspinaczki skalnej w okolicach Podlesic. Znajdują się w obrębie rezerwatu przyrody Góra Zborów, na określonych warunkach dopuszczono jednak na nich wspinaczkę. Skała z Mysim Trawersem ma wysokość 11 m, znajduje się na otwartym terenie, ma ściany połogie, pionowe lub przewieszone z okapami, filarami i zacięciem. Wspinacze poprowadzili na niej 11 dróg wspinaczkowych o trudności od III do VI.3+ w skali Kurtyki. Na części z nich zamontowano stałe punkty asekuracyjne: ringi (r) i stanowiska zjazdowe (st), na pozostałych wspinaczka tradycyjna (trad).
W Skale z Mysim Trawersem znajduje się Schronisko Kazamar w Cyrku, a na zacięciu w cyrku skalnym między Skałą z Mysim Trawersem a Turnią nad Kaskadami jest Schronisko w Lewych Kaskadach.
Piesze szlaki turystyczne.
Obok skały biegną dwa szlaki turystyczne.

</doc>
<doc id="5304700" url="https://pl.wikipedia.org/wiki?curid=5304700" title="Skałą z Mysim Trawersem">
Skałą z Mysim Trawersem



</doc>
<doc id="5304703" url="https://pl.wikipedia.org/wiki?curid=5304703" title="Koguty (skała)">
Koguty (skała)

Koguty – skała na Górze Zborów na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Znajduje się w grupie wielu skał tego wzniesienia po prawej stronie Skały z Mysim Trawersem. Lokalizację tych skał podaje rysunek na tablicy informacyjnej przy wejściu do rezerwatu przyrody Góra Zborów (opisana jako Kogut).
Zbudowane z wapieni skały Góry Zborów to jeden z bardziej popularnych rejonów wspinaczki skalnej w okolicach Podlesic. Znajdują się w obrębie rezerwatu przyrody Góra Zborów, na określonych warunkach dopuszczono jednak na nich wspinaczkę. Skała Koguty jest średnio popularna. Znajduje się na otwartym terenie, ma ściany połogie lub pionowe. Wspinacze poprowadzili na niej 5 dróg wspinaczkowych o trudności od II do VI.3 w skali Kurtyki. Tylko na jednej zamontowano stałe punkty asekuracyjne; ringi (r) i stanowisko zjazdowe (st), na pozostałych wspinaczka tradycyjna (trad). Są też dwie możliwości poprowadzenia nowych dróg.

</doc>
<doc id="5304708" url="https://pl.wikipedia.org/wiki?curid=5304708" title="Cerkiew Świętej Wstawiennictwa w Czortkowie">
Cerkiew Świętej Wstawiennictwa w Czortkowie

Cerkiew Świętej Wstawiennictwa () – prawosławna cerkiew parafialna w Czortkowie (hromada Czortków, rejon czortkowski, obwód tarnopolski).
Została uznana za zabytek architektury o znaczeniu lokalnym (numer ochronny 1749).
Historia.
W latach 1903–1905 zbudowano cerkiew według projektu lwowskiego architekta, Mykołaja Szaszkiewicza i czortkowa budowniczego, Andrija Drażnowskiego. Zbudowano także dzwonnicę.
14 października 1905 r., w święto wstawiennictwa Najświętszej Marii Panny cerkiew konsekrował biskup stanisławowski UKG, Grzegorz Chomyszyn.
W 1908 r. wybudowano nad źródłem drewnianą kaplicę Matki Boskiej, która wcześniej znajdowała się na przykościelnym dziedzińcu, a po trzech latach na miejscu drewnianej pojawiła się nowa kaplica murowana.
W 1996 roku obok cerkwi wybudowano 40-metrową dzwonnicę.
Latem 2001 r. w pobliżu kaplicy wybudowano nowe źródło zwane "Wiosną All-Królowej", a 11 sierpnia 2002 r. odbyła się konsekracja przez arcybiskupa Wiosny All-Królowej przez prymas ZKP, ogromną wspólnotę wierzących. 24 sierpnia 2004 r. nad kaplicą pojawił się obraz Matki Boskiej pokryty omoforionem. 
Każdego roku 11 sierpnia, w pobliżu źródła Wszelakiej Królowej wysyłane jest święto.

</doc>
<doc id="5304709" url="https://pl.wikipedia.org/wiki?curid=5304709" title="Park Narodowy Monte León">
Park Narodowy Monte León

Park Narodowy Monte León (hiszp. "Parque nacional Monte León") – park narodowy w Argentynie położony w departamencie Corpen Aike we wschodniej części prowincji Santa Cruz. Utworzony został 20 października 2004 roku. Zajmuje obszar 621,69 km².
Opis.
Park znajduje się nad Morzem Argentyńskim i obejmuje 32-kilometrowy pas wybrzeża zatoki Bahia Grande oraz wody przybrzeżne. Wybrzeże to step patagoński, którego powierzchnia jest tu lekko pofałdowana z wąwozami i klifami.
Klimat zimny i suchy. Średnia roczna temperatura wynosi 6,8 °C. Rocznie pada około 250 mm deszczu. 
Flora.
Dominującymi roślinami na stepie są "Chuquiraga avellanedae" i "Junellia tridens", a także m.in.: "Colliguaja integerrima", "Ameghinoa patagonica", "Ranunculus cymbalaria", "Lepidophyllum cupressiforme", "Mulinum spinosum" i "Berberis cuneata".
W pobliżu morza i w wąwozach oprócz "Lepidophyllum cupressiforme" rośnie również m.in.: "Chuquiraga aurea", "Prosopis patagonica", "Atriplex sagittifolia".
Fauna.
Na terenie parku znajduje się jedna z największych w Argentynie kolonia pingwinów magellańskich. Liczy ponad 60 000 par lęgowych i zajmuje 25 hektarów. Z ptaków na wybrzeżu żyją również cztery gatunki kormoranów: niebieskooki, czerwononogi, skalny, oliwkowy, oraz m.in.: mewa południowa, mewa magellańska, ślepowron zwyczajny, ostrygojad czarniawy i rybitwa jaskółcza.
Na wybrzeżu znajdują się duże kolonie uchatek patagońskich.
Na stepie żyje m.in.: gwanako andyjskie, pancernik mały, puma płowa, nibylis andyjski, nibylis argentyński, skunksowiec patagoński, mara patagońska, bruzdówka uszata, tukotuko magellański, kawiaczka górska, aguja rdzawogrzbieta, aguja wielka, puchacz magellański, nandu plamiste, kusacz pampasowy, kusoń patagoński.

</doc>
<doc id="5304714" url="https://pl.wikipedia.org/wiki?curid=5304714" title="Rajd Costa Brava 1982">
Rajd Costa Brava 1982

Rajd Costa Brava 1982 (30. Rally Costa Brava) – 30 edycja rajdu samochodowego Rajd Costa Brava rozgrywanego w Hiszpnii. Rozgrywany był od 18 do 21 lutego 1982 roku. Była to szósta runda Rajdowych Mistrzostw Europy w roku 1982 (rajd miał najwyższy współczynnik - 4) oraz pierwsza runda Rajdowych Mistrzostw Hiszpanii.

</doc>
<doc id="5304715" url="https://pl.wikipedia.org/wiki?curid=5304715" title="Szymon Gumularz">
Szymon Gumularz

Szymon Gumularz (ur. 22 grudnia 2001 w Myślenicach) – polski szachista, arcymistrz od 2021 roku.
Kariera szachowa.
Swój debiut w szachach zaliczył od startu w indywidualnych mistrzostwach Europy juniorów w 2013 w Budvie, gdzie zajął 20. miejsce. Trzykrotnie zdobył medale mistrzostw Polski juniorów: złoty w Wałbrzychu w 2013 (do 12 lat), brązowy w Suwałkach w 2015 (do 14 lat) i złoty w Ustroniu w 2017 (do 16 lat).
Również był siedmiokrotnie medalistą mistrzostw Polski juniorów w szachach szybkich (w tym trzykrotnie mistrzem Polski: Wrocław 2014 – do 14 lat, Katowice 2015 – do 14 lat i Koszalin 2016 – do lat 16) oraz sześciokrotnym medalistą mistrzostw Polski juniorów w szachach błyskawicznych (w tym mistrzem Polski: Olsztyn 2013 – do 12 lat, Katowice 2015 – do 14 lat i Wrocław 2017 – do lat 16).
Reprezentował Polskę na mistrzostwach świata juniorów (3 razy) oraz mistrzostwach Europy juniorów (4 razy), najlepszy wynik uzyskując w 2017 w Montevideo – (3. m. na MŚJ do 16 lat). 
Czterokrotnie zwyciężał w turniejach: 2014 w Górze Świętej Anny (open B) razem z Stanisławem Żyłką, 2017 w Mariańskich Łaźniach (Marienbad B3) razem z Aleksanderem Kaczmarekiem, 2018 w Krakowie (Cracovia 2017/18, open A), razem z Christopher Repka oraz Jewgienij Romanow i 2019 w Krakowie (Cracovia 2019/20, open A). Najlepszy wynik, jaki osiągnął w polskich mistrzostwach, to 8. miejsce w Warszawie w 2019.
Najwyższy ranking w dotychczasowej karierze osiągnął 1 listopada 2022, z wynikiem 2561 punktów.
Osiągnięcia.
Indywidualne mistrzostwa Polski:
Drużynowe mistrzostwa Polski:
Indywidualne mistrzostwa świata juniorów:
Opracowano na podstawie
Indywidualne mistrzostwa Europy juniorów:
Opracowano na podstawie
Indywidualne mistrzostwa Polski juniorów:
Drużynowe mistrzostwa Polski juniorów:
Wybrane sukcesy w innych turniejach:

</doc>
<doc id="5304716" url="https://pl.wikipedia.org/wiki?curid=5304716" title="Ford Fiesta MK1 1600S">
Ford Fiesta MK1 1600S



</doc>
<doc id="5304717" url="https://pl.wikipedia.org/wiki?curid=5304717" title="Opel Ascona 2000">
Opel Ascona 2000



</doc>
<doc id="5304721" url="https://pl.wikipedia.org/wiki?curid=5304721" title="AT-16 Scallion">
AT-16 Scallion



</doc>
<doc id="5304722" url="https://pl.wikipedia.org/wiki?curid=5304722" title="AT-9 Spiral-2">
AT-9 Spiral-2



</doc>
<doc id="5304731" url="https://pl.wikipedia.org/wiki?curid=5304731" title="Ernest Riedel">
Ernest Riedel

Ernest W. Riedel (ur. 13 lipca 1901 w Nowym Jorku, zm. 26 marca 1983 w Cape Coral) – amerykański kajakarz, medalista olimpijski.
Kariera sportowa.
Zdobył brązowy medal w wyścigu kajaków jedynek (K-1) na dystansie 10 000 metrów na igrzyskach olimpijskich w 1936 w Berlinie, przegrywając jedynie z Ernstem Krebsem z Niemiec i Fritzem Landertingerem z Austrii. Na tych samych igrzyskach zajął 4. miejsce w wyścigu jedynek na 1000 metrów i odpadł w eliminacjach wyścigu dwójek (K-2) na 1000 metrów (jego partnerem był Burr Folks).
Na kolejnych igrzyskach olimpijskich w 1948 w Londynie zajął 12. miejsce w wyścigu jedynek na 10 000 metrów.
Zdobył 33 tytuły mistrza Stanów Zjednoczonych, głównie w konkurencji kajaków, ale także kanadyjek

</doc>
<doc id="5304738" url="https://pl.wikipedia.org/wiki?curid=5304738" title="Jan Brzák-Felix">
Jan Brzák-Felix



</doc>
<doc id="5304740" url="https://pl.wikipedia.org/wiki?curid=5304740" title="Pogrom w Szczuczynie">
Pogrom w Szczuczynie

Pogrom w Szczuczynie – masowe morderstwo miejscowych Żydów dokonane 27 czerwca 1941 roku w Szczuczynie. Zbrodni dokonała grupa Polaków zorganizowana przez powołanego przez Niemców na burmistrza Stanisława Pieniaka. Wg relacji świadków zginęło od 300 do 400 osób.
Tło historyczne.
Potwierdzone dane o żydowskim osadnictwie w Szczuczynie sięgają XVIII wieku. Przed wybuchem wojny w 1939 roku społeczność żydowska w Szczuczynie to koło 3000 osób, co stanowiło ponad połowę wszystkich mieszkańców.
We wrześniu 1939 roku do leżącego tuż koło granicy Prus Wschodnich oddziały niemieckie wkroczyły już pierwszego dnia w wojny. Po polskim kontrataku wycofały się, by ponownie zając miasto 7 września. 9 września wszystkim żydowskim mężczyznom do 45 roku życia nakazano stawienie się na szczuczyńskim rynku. Spośród nich trzystu wywieziono na tereny, które na mocy paktu Ribbentrop-Mołotow miały przypaść III Rzeszy. Część z nich trafiła na roboty przymusowe do Niemiec, część została zamordowana. Do Szczuczyna powróciło jedynie trzydziestu z nich. Ta akcja spowodowała, że żydowska społeczność Szczuczyna pozbawiona była młodych mężczyzn.
22 września w dzień Jom Kippur Niemcy wycofali się ze Szczuczyna, a sześć dni później do miasta wkroczyła oddziały Armii Czerwonej. Ludność żydowska Szczuczyna powitała wkraczających żołnierzy sowieckich jak wyzwolicieli. Następnego dnia rozpoczęły się pierwsze aresztowania wśród Polaków, a wkrótce później wywózki w głąb ZSRR. Wywózki obejmowały nie tylko Polaków ale także Żydów. Ostatnia wywózka, która miała miejsce 20 czerwca 1941 roku objęła 29 rodzin żydowskich, co uratowało im życie.
Przebieg wydarzeń.
Zachowało się kilka relacji ocalałych z pogromu, którym udało się przeżyć cały okres okupacji niemieckiej. Relacje te pokrywają się z informacjami z akt ośmiu spraw karnych dotyczących tragicznych wydarzeń lata 1941 roku.
Niemcy wkroczyli do Szczuczyna 24 czerwca. Były to jednak oddziały frontowe, które nie zatrzymały się w miasteczku lecz ruszyły dalejPolscy mieszkańcy Szczuczyna zorganizowali tymczasową władzę i milicję. Burmistrzem został kowal Stanisław Pieniak, naczelnikiem straży obywatelskiej uwolniony z sowieckiego więzienia Marian Światłowski, ważną rolę w tymczasowych władzach odgrywał też były dyrektor miejscowej szkoły Jonkajtys. Wszyscy oni byli przed wojną działaczami lub sympatykami Stronnictwa Narodowego.
Inicjatorami pogromu byli burmistrz Stanisław Pieniak, jego brat Albert oraz mieszkający pobliskiej wsi Świdry, późniejszy agent Gestapo Mieczysław Kosmowski.
Akcja była dobrze zorganizowana. Uczestniczyło w niej kilkudziesięciu mężczyzn podzielonych na trzy grupy. Jedna atakowała osiedle żydowskie nazwane Pawełki, druga mieszkania żydowskie na Rynku, trzecia nową część miasta. Według kilku relacji zginęło tej nocy około 300 lub 400 Żydów, w większości kobiet i dzieci. Po rzezi rozpoczął się rabunek mieszkań. Mordercy zapowiadali, że następnego dnia powtórzą pogrom.
Jedna z ocalonych z pogromu Chaja Sójka Goldman w liście wysłanym w lipcu 1945 roku tak opisała wydarzenia następnego dnia:
"Pozostali przy życiu byli przybici strachem i zadawali sobie pytanie co mamy robić? Jak możemy się uratować? Moja matka pobiegła do księży prosić ich o wstawienie się za Żydami, ci jednak odmówili pomocy. Razem z Chaną Libą Zemłem i Salą pospieszyłam do polskich inteligentów. U nich także nie znaleźliśmy ratunku.(…) Zapadła noc. Około dwudziestu Niemców wkroczyło do miasta – zwyczajni żołnierze. Bałyśmy się im pokazywać, ale później wpadłyśmy na pomysł, abyśmy zaryzykowały i zwróciły się do nich – może nam pomogą?" (…) "Z początku odmówili nam pomocy: „to nie nasza sprawa my walczymy tylko na froncie, a nie z cywilami” – wyjaśnili. Jednak kiedy zaproponowałam im mydło i kawę zmiękli. Pilnowali porządku w mieście przez całą noc i dzięki temu był spokój".
Do kolejnego masowego mordu szczuczyńskich Żydów doszło 14 lipca. Było to już po pogromach i masowych mordach w Radziłowie, Wąsoszu Jedwabnem i wielu innych miejscowościach. Najprawdopodobniej w tym czasie w Szczuczynie stacjonowały lub pojawiały się czasowo niemieckie specjalne oddziały operacyjne. Zapewne na rozkaz niemiecki polska milicja na rynku zgromadziła około stu mężczyzn, których następnie zaprowadzono na żydowski cmentarz we wsi Skaje i tam okrutnie zamordowano kijami siekierami czy łopatami.
W następnym tygodniu w Szczuczynie zorganizowano getto. Jego komendantem został Wincenty Rung, który wcześniej brał udział w mordzie na cmentarzu w Skajach. Po utworzeniu getta rozwiązano polską ochotniczą milicję, a w jej miejsce powołano regularną jednostkę policji pomocniczej na żołdzie niemieckim.
Do kolejnej zbrodni doszło w sierpniu. Kilkanaście kobiet ze szczuczyńskiego getta pracujących w majątku rolnym zostało przez sześciu mężczyzn ze Szczuczyna wywiezionych do lasu, gdzie na kilku dokonano zbiorowego gwałtu, a wszystkie okrutnie zabito. Po wojnie jeden ze sprawców tej zbrodni Stanisław Zalewski został osądzony i skazany na karę śmierci.

</doc>
<doc id="5304742" url="https://pl.wikipedia.org/wiki?curid=5304742" title="Łukasz Jarmuła">
Łukasz Jarmuła

Łukasz Jarmuła (ur. 10 listopada 1998 w Warszawie) – polski szachista, arcymistrz od 2021 roku.
Kariera szachowa.
Swoją przygodę z szachami zaczął od startu w indywidualnych mistrzostwach Polski juniorów w 2010 w Wiśle, gdzie zajął 6. miejsce. Czterokrotnie zdobył medale mistrzostw Polski juniorów: złoty w Szczyrku 2013 (do 16 lat), srebrny w Jastrzębiej Górze w 2014 (do 16 lat), srebrny w Karpaczu w 2015 (do 18 lat) i złoty Szklarskiej Porębie w 2016 (do 18 lat).
Również był pięciokrotnie medalistą mistrzostw Polski juniorów w szachach szybkich srebrne medale: (Warszawa 2010 – do 12 lat, Warszawa 2012 – do 14 lat, Wrocław 2014 – do lat 16, Katowice 2015 – do lat 18 i Koszalin 2016 – do lat 18) oraz pięciokrotnym medalistą mistrzostw Polski juniorów w szachach błyskawicznych (w tym mistrzem Polski: Warszawa 2012 – do 14 lat, Wrocław 2014 – do 16 lat). Reprezentował Polskę na mistrzostwach świata juniorów (5 razy) mistrzostwach Europy juniorów (2 razy), najlepszy wynik uzyskując w 2016 w Pradze (4. m. na MŚJ do 18 lat). Jednokrotnie udało mu się zwyciężyć w turnieju: 2011 w Warszawie (97th YMCA Autumn 2011-B).
Najwyższy ranking w dotychczasowej karierze osiągnął 1 lipca 2018, z wynikiem 2512 punktów.
Osiągnięcia.
Indywidualne mistrzostwa Polski:
Drużynowe mistrzostwa Polski:
Indywidualne mistrzostwa świata juniorów:
Opracowana podstawie
Indywidualne mistrzostwa Europy juniorów:
Opracowano na podstawie
Indywidualne mistrzostwa Polski juniorów:
Drużynowe mistrzostwa Polski juniorów:
Wybrane sukcesy w innych turniejach:

</doc>
<doc id="5304753" url="https://pl.wikipedia.org/wiki?curid=5304753" title="LZS Zdziary">
LZS Zdziary



</doc>
<doc id="5304756" url="https://pl.wikipedia.org/wiki?curid=5304756" title="Wspólnota Energetyki i Węgla Brunatnego">
Wspólnota Energetyki i Węgla Brunatnego

Wspólnota Energetyki i Węgla Brunatnego – centralna jednostka organizacyjne istniejąca w latach 1987-1990, której celem było zapewnienie zaspokojenia potrzeb gospodarki narodowej i ludności na energię elektryczną oraz prawidłowego i efektywnego ekonomicznie wykorzystywania zasobów węgla brunatnego.
Powołanie Wspólnoty.
Na podstawie ustawy z 1987 r. o utworzeniu Wspólnoty Energetyki i Węgla Brunatnego ustanowiono Wspólnotę.
Przedmiot działania Wspólnoty.
Wspólnota była  zgrupowaniem przedsiębiorstw państwowych oraz innych państwowych jednostek organizacyjnych, których przedmiotem działania było:
Wspólnota posiadała osobowość prawną.
Zadania Wspólnoty.
Do zadań Wspólnoty   należało w szczególności:
Wspólnota dysponowała mocą urządzeń energetycznych przyłączonych do wspólnej sieci elektroenergetycznej, w zakresie ustalonym przez Ministra Przemysłu.
Organy Wspólnoty.
Organami Wspólnoty  była rada nadzorcza oraz dyrektor generalny Wspólnoty.
Do zadań rady nadzorczej należy w szczególności:
Skład rady nadzorczej.
W skład rady nadzorczej wchodziło:
Wyborów członków rady nadzorczej dokonywano na zebraniach elektorów w okręgach wyborczych większością głosów w obecności co najmniej 3/4 liczby elektorów.
Kadencja członka rady nadzorczej reprezentującego załogę uczestnika Wspólnoty trwała 5 lat. Rada nadzorcza liczyła 25 członków.
Prezes rady nadzorczej.
Prezesa rady nadzorczej oraz wiceprezesa powoływał i odwoływał Minister Przemysłu spośród członków rady nadzorczej.
Do obowiązków prezesa rady nadzorczej należało:
Dyrektor generalny Wspólnoty.
Dyrektora generalnego Wspólnoty powoływał i odwoływał Minister Przemysłu po zasięgnięciu opinii rady nadzorczej.
Do zadań dyrektora generalnego Wspólnoty należało w szczególności:
Dochody Wspólnoty.
Dochodami funduszu były:
Minister – Kierownik Urzędu Postępu Naukowo-Technicznego i Wdrożeń określał, jaki procent wpłat uczestników Wspólnoty na Centralny Fundusz Rozwoju Nauki i Techniki podlega przekazaniu na fundusz postępu techniczno-ekonomicznego Wspólnoty. Wspólnota mogła tworzyć inne fundusze określone przez radę nadzorczą za zgodą Ministra Finansów.
Zniesienie Wspólnoty.
Na podstawie  ustawy z 1990 r. o likwidacji Wspólnoty Węgla Kamiennego i Wspólnoty Energetyki i Węgla Brunatnego oraz o zmianie niektórych ustaw zniesiono Wspólnotę.

</doc>
<doc id="5304761" url="https://pl.wikipedia.org/wiki?curid=5304761" title="Julius Blüthner">
Julius Blüthner

Julius Ferdinand Blüthner (ur. 11 marca 1824 w Falkenhain, zm. 13 kwietnia 1910 w Lipsku) – niemiecki budowniczy instrumentów.
Życiorys.
Zawodu uczył się w firmie Hoelling &amp; Spangeberg w Zeitz. W 1853 roku założył w Lipsku własną wytwórnię fortepianów, początkowo zatrudniającą 3 rzemieślników. Od początku budował instrumenty według własnego modelu konstrukcyjnego. W 1856 roku opatentował ulepszony mechanizm repetycyjny własnego pomysłu, a w 1873 roku konstrukcję fortepianu z dodatkowymi strunami, tzw. alikwotami, wzbogacając znacznie barwę dźwięku instrumentu. Od 1863 roku jego firma zajmowała się także budową pianin. Rok później zatrudniał już 800 osób.
W szczytowym okresie firma Blüthnera produkowała rocznie 3 tysiące instrumentów. Na jego fortepianach grali m.in. Ignaz Moscheles, Carl Reinecke i Ferenc Liszt. W 1867 roku instrumenty Blüthnera zostały wyróżnione złotym medalem na wystawie światowej w Paryżu.
Po śmierci Blüthnera prowadzenie firmy przejęli jego synowie Max, Robert i Bruno. Fabryka została zniszczona w trakcie II wojny światowej. Po 1945 roku została odbudowana przez Rudolpha Blüthner-Haesslera.
Był autorem napisanej wspólnie z Heinrichem Gretschelem pracy "Lehrbuch des Pianofortebaus in seiner Geschichte, Theorie und Technik" (Lipsk 1879, 3. wyd. 1909, 4. wyd. 1921).

</doc>
<doc id="5304764" url="https://pl.wikipedia.org/wiki?curid=5304764" title="Wojna w Donbasie (2014-2022)">
Wojna w Donbasie (2014-2022)



</doc>
<doc id="5304767" url="https://pl.wikipedia.org/wiki?curid=5304767" title="Taylor Bay (Spry Bay)">
Taylor Bay (Spry Bay)

Taylor Bay – zatoka (ang. "bay") zatoki Spry Bay w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 12 grudnia 1939.

</doc>
<doc id="5304768" url="https://pl.wikipedia.org/wiki?curid=5304768" title="Adolf z Essen">
Adolf z Essen

Adolf z Essen OCart. (ur. ok. 1350, zm. 4 czerwca 1439 w Trewirze) – niemiecki kartuz.
Biografia.
Adolf z Essen urodził się ok. 1350 roku. Pochodził z westfalskiej rodziny szlacheckiej. Studia prawdopodobnie odbył w Kolonii. W latach 1409–1415 był przeorem kartuzów w Klasztorze św. Albana Trewirze. Na prośbę księcia Karola II, księcia Lotaryngii i jego żony Małgorzaty założył nową kartuzję w pobliżu Sierck-les-Bains, na której czele stał do roku 1421. Po 1421 wrócił do Trewiru. W 1433 przeniesiono go do kartuzji w Liège. Do Trewiru powrócił w 1437 roku. Adolf z Essen rozpowszechniał zreformowaną przez bł. Dominika z Prus formę modlitwy różańcowej. Napisał biografię swej duchowej córki księżnej Małgorzaty, żony księcia Karola II. Adolf zmarł w Trewirze podczas epidemii dżumy w 1439 roku.

</doc>
<doc id="5304769" url="https://pl.wikipedia.org/wiki?curid=5304769" title="Kaplica świętych Tymoteusza i Aurelii w Wieszczynie">
Kaplica świętych Tymoteusza i Aurelii w Wieszczynie

Kaplica świętych Tymoteusza i Aurelii w Wieszczynie – kaplica rzymskokatolicka w Wieszczynie pod wezwaniem świętych Tymoteusza Apostoła i Aurelii z Anagni. Należy do parafii Podwyższenia Świętego Krzyża w Moszczance. Znajduje się w centrum Wieszczyny, przy drodze z Dębowca do Pokrzywnej.
Historia.
Kaplica została wzniesiona w 1825, poświęcono ją świętym Tymoteuszowi i Aurelii. Przebudowano ją w 1885.
Architektura.
Kaplica została wzniesiona na planie prostokąta z wielobocznym zamknięciem. Frontem zwrócona jest w stronę zachodnią. Dach kapliczki jest dwuspadowy, ma pokrycie z płyt azbestowo-cementowych. W bocznych ścianach niewielkie, półkoliście zamknięta okienka. Wieńczy ją mała wieżyczka z dzwonem. W środku znajduje się obraz przedstawiający ostatnią wieczerzę na blasze. Są w niej również dwie gipsowe rzeźby z przedstawieniem Niepokalanej Maryi Panny i Chrystusa z Sercem Gorejącym.

</doc>
<doc id="5304771" url="https://pl.wikipedia.org/wiki?curid=5304771" title="Iso (marka samochodów)">
Iso (marka samochodów)

Iso Autoveicoli S.p.A. – dawny włoski producent samochodów sportowych z siedzibą w Bresso działający w latach 1938–1974. Markę reaktywowano w 1993 oraz 2017 i 2020 roku.
Historia.
Iso Autoveicoli.
Przedsiębiorstwo Iso założył przemysłowiec Renzo Rivolta we włoskiej Genui pod koniec lat 30. XX wieku, by w 1942 roku jego siedzibę przenieść do Bresso w Lombardii. Początkowo firma koncentrowała się na produkcji motocykli, skuterów oraz przyczepek do jednośladów. Wraz z powojennym wzrostem gospodarczym i rosnącym popytem na środki transportu, na początku lat 50. włoska firma rozpoczęła angażować się w rozwój samochodów, zmieniając nazwę na Iso Autoveicoli S.p.A. w 1953 roku i prezentując w tym samym roku charakterystyczny, miejski model Iso Isetta.
Kolejne samochody marki Iso przyjęły jednak inną postać niż prekursorska Isetta - firma skoncentrowała się na niszowych, sportowo-luksusowych samochodach, które budowano we współpracy z inżynierem Giotto Bizzarinim. Pierwszą taką konstrukcją był model Rivolta IR 300, by w drugiej połowie lat 60. przedstawiono Grifo i Lele. W międzyczasie, po śmierci założyciela, Renzo Rivolty, w 1966 roku, władzę w firmie przekazano jego synowi. Doprowadził od do wprowadzenia do sprzedaży ostatniego w historii firmy modelu Fidia, który powstał w 1700 sztukach i zniknął z rynku wraz z bankructwem Iso w 1975 roku.
Pierwsza reaktywacja.
Dwie dekady po tym jak Iso zniknęło z rynku, syn założyciela firmy w połowie lat 90. XX wieku podjął się próby wznowienia działalności firmy. Zwiastunem powrotu firmy na rynek były dwa prototypy, na czele z Iso Grifo 90 z 1993 roku. Do jego budowy zaangażowano doświadczonych włoskich projektantów i konstruktorów - za podzespoły techniczne odpowiadał Gianpaolo Dallara, za to projekt stylistyczny koordynował Marcello Gandini. Samochód miał trafić do seryjnej produkcji, za którą odpowiadać miały zakłady produkujące autobusy w Bari, jednak projekt upadł z powodu niekorzystnych warunków finansowych. Samochód nie wykroczył poza fazę makiety.
Druga reaktywacja.
W 2017 roku włoskie studio projektowe Zagato przedstawiło wynik współpracy z japońskimi twórcami gry komputerowej Gran Turismo, którzy kooperując z różnymi producentami samochodów regularnie prezentują prototypy promujące w ramach programu Vision Gran Turismo. Samochód powstał jako współczesna interpretacja klasycznych włoskich samochodów sportowych marki Iso upadłej w połowie lat 70., otrzymując nawiązującą do najsłynniejszego modelu nazwę IsoRivolta. Do budowy prototypu wykorzystano współpracę z firmą ogumieniową Pirelli, z kolei jako jednostkę napędową wykorzystano 6,2 litrowe V8 Chevroleta.
Dwa lata po premierze eksperymentalnego prototypu, który powstał w celach promocyjnych głównie dla gry komputerowej, pojawił się pomysł na stworzenie seryjnego, współczesnego modelu marki IsoRivolta. Inicjatywę przejęło nie tylko włoskie Zagato, ale i wnuczka założyciela oryginalnej firmy z XX wieku, Marella Rivolta. W efekcie powstało sportowe coupe IsoRivolta GTZ, które po raz pierwszy zaprezentowano w sierpniu 2020. Limitowany samochód wyprodukowało Zagato, wykorzystując prawa do znaku towarowego należącego do koordynującej projekt Marelli Rivolty. Łącznie wyprodukowane zostało w 2021 roku 19 egzemplarzy.

</doc>
<doc id="5304772" url="https://pl.wikipedia.org/wiki?curid=5304772" title="Taylors Head Bay">
Taylors Head Bay

Taylors Head Bay (do 21 lipca 1976 "Psyche Cove") – zatoka (ang. "bay", do 21 lipca 1976 "cove") zatoki Mushaboom Harbour w kanadyjskiej prowincji Nowa Szkocja, w hrabstwie Halifax; nazwa "Psyche Cove" urzędowo zatwierdzona 5 marca 1953.

</doc>
<doc id="5304773" url="https://pl.wikipedia.org/wiki?curid=5304773" title="Psyche Cove">
Psyche Cove



</doc>
<doc id="5304779" url="https://pl.wikipedia.org/wiki?curid=5304779" title="Julius Ferdinand Blüthner">
Julius Ferdinand Blüthner



</doc>
<doc id="5304780" url="https://pl.wikipedia.org/wiki?curid=5304780" title="Terence Bay (zatoka)">
Terence Bay (zatoka)

Terence Bay – zatoka (ang. "bay") zatoki Pennant Bay w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 27 czerwca 1907.

</doc>
<doc id="5304781" url="https://pl.wikipedia.org/wiki?curid=5304781" title="Terence Bay">
Terence Bay



</doc>
<doc id="5304782" url="https://pl.wikipedia.org/wiki?curid=5304782" title="Sanktuarium Apollina w Kurionie">
Sanktuarium Apollina w Kurionie



</doc>
<doc id="5304783" url="https://pl.wikipedia.org/wiki?curid=5304783" title="Wspólnota Węgla Kamiennego">
Wspólnota Węgla Kamiennego

Wspólnota Węgla Kamiennego – centralna jednostka organizacyjne istniejąca w latach 1987–1990, której celem było zapewnienie prawidłowego i efektywnego ekonomicznie wykorzystywania zasobów węgla kamiennego oraz zaspokajanie potrzeb gospodarki narodowej i ludności na węgiel.
Powołanie Wspólnoty.
Na podstawie ustawy z 1987 r. o utworzeniu Wspólnoty   Węgla Kamiennego ustanowiono Wspólnotę.
Przedmiot działania Wspólnoty.
Przedmiotem działania Wspólnoty była:
Wspólnota posiadała osobowość prawną.
Zadania Wspólnoty.
Do zadań Wspólnoty   należało w szczególności:
Organy Wspólnoty.
Organami Wspólnoty były rada nadzorcza oraz dyrektor generalny Wspólnoty.
Do zadań rady nadzorczej należało w szczególności:
Skład rady nadzorczej.
W skład rady nadzorczej wchodziło:
Rada nadzorcza liczyła 25 członków.
Prezes rady nadzorczej.
Prezesa rady nadzorczej oraz wiceprezesa powoływał i odwoływał Minister Przemysłu spośród członków rady nadzorczej.
Do obowiązków prezesa rady nadzorczej należy:
Dyrektor generalny Wspólnoty.
Dyrektora generalnego Wspólnoty powoływał i odwoływał Minister Przemysłu po zasięgnięciu opinii rady nadzorczej.
Do zadań dyrektora generalnego należało w szczególności:
Dochody Wspólnoty.
Dochodami  Wspólnoty były:
Minister - Kierownik Urzędu Postępu Naukowo-Technicznego i Wdrożeń określał, jaki procent należnych wpłat uczestników Wspólnoty na Centralny Fundusz Rozwoju Nauki i Techniki podlega przekazaniu na fundusz postępu techniczno-ekonomicznego Wspólnoty.
Wspólnota mogła tworzyć inne fundusze określane przez radę nadzorczą za zgodą Ministra Finansów.
Zniesienie Wspólnoty.
Na podstawie  ustawy z   1990 r. o likwidacji Wspólnoty Węgla Kamiennego i Wspólnoty Energetyki i Węgla Brunatnego oraz o zmianie niektórych ustaw zniesiono Wspólnotę.

</doc>
<doc id="5304786" url="https://pl.wikipedia.org/wiki?curid=5304786" title="Macintosh IIx">
Macintosh IIx

Macintosh IIx to komputer osobisty zaprojektowany, wyprodukowany i sprzedawany przez Apple Computer od września 1988 do października 1990. Ten model został wprowadzony jako aktualizacja oryginalnego Macintosha II, zastępując 16 MHz procesor Motorola 68020 i 68881 FPU z procesorem 68030 i FPU 68882, działającymi z tą samą częstotliwością zegara. Początkowa cena Macintosh IIx wynosiła 7 769 USD (równowartość 17 800 USD w 2021 r.) lub 9 369 USD (równowartość 21 466 USD w 2021 r.) za wersję z dyskiem twardym 40 MB. 
Stacja dyskietek 800 KB została zastąpiona dyskiem SuperDrive 1,44 MB; IIx to pierwszy Macintosh, który zawiera to w standardzie. 
Macintosh IIx zawierał 0,25 KiB pamięci podręcznej procesora instrukcji L1, 0,25 KiB pamięci podręcznej danych L1, magistralę 16 MHz (1:1 z szybkością procesora) i obsługiwany był do wersji System 7.5.5.
IIx był drugim z trzech modeli komputerów Macintosh, które korzystały z tej obudowy, umożliwiając posiadanie dwóch napędów dyskietek i 6 gniazd NuBus; ostatnim modelem był Macintosh IIfx. Nomenklatura Apple z tamtych czasów używała "x" do wskazania obecności procesora '030 używanego w Macintosh IIcx i IIvx.
Wsparcie i części zamienne do Macintosh IIx zostały wycofane 31 sierpnia 1998 roku.

</doc>
<doc id="5304787" url="https://pl.wikipedia.org/wiki?curid=5304787" title="Ulrich Thieme">
Ulrich Thieme

Ulrich Thieme (ur. 31 stycznia 1865 w Lipsku, zm. 25 marca 1922 tamże) – niemiecki historyk sztuki, inicjator i współredaktor słownika "Allgemeines Lexikon der bildenden Künstler von der Antike bis zur Gegenwart".
Studiował historię sztukę w Lipsku, obronił się w 1892 na podstawie rozprawy o Hansie Schäufeleinie, napisanej pod kierunkiem Antona Springera. W 1898 rozpoczął prace nad słownikiem biograficznym artystów, współpracując z Feliksem Beckerem.

</doc>
<doc id="5304790" url="https://pl.wikipedia.org/wiki?curid=5304790" title="Stadion Miejski w Kolbuszowej">
Stadion Miejski w Kolbuszowej

Stadion Miejski w Kolbuszowej (równ. Stadion KKS Kolbuszowianka) – wielofunkcyjny stadion sportowy w Kolbuszowej, zlokalizowany przy ul. Wolskiej 2. Wykorzystywany przez KKS Kolbuszowiankę Kolbuszowa.
Historia.
Przed 1918 rokiem w okolicach dzisiejszego stadionu znajdował się plac ćwiczeń (zwany "rajtuszlą") austro-węgierskiego 11 Pułku Ułanów.
W 1929 roku Jerzy hr. Tyszkiewicz podarował miastu 20 morgów gruntu otoczonego lasem, na którym powstał stadion.
W latach 2018-2020 obiekt przeszedł gruntowną modernizację. W ramach niej przebudowano płytę boiska, którą wyposażono w system odwodnienia i drenażu. Powstał też kompleks lekkoatletyczny, który ogrodzono. Ponadto wzdłuż trybun ułożono chodnik z kostki brukowej, a obiekt wyposażono w monitoring, oświetlenie i nagłośnienie.
Infrastruktura.
Obiekt posiada boisko o wymiarach 105 m x 68 m oraz trybuny z 960 miejscami siedzącymi. Stadion wyposażono również w czterotorową bieżnię okrężną o długości 400 metrów, sześciotorową bieżnię prostą długą na 130 metrów oraz skocznie do skoku wzwyż, o tyczce, w dal i trójskoku. Istnieją również dwie rzutnie do pchnięcia kulą, dwie rzutnie do rzutu oszczepem, rzutnia do rzutu młotem, rzutnia do rzutu dyskiem oraz rów z wodą do biegu z przeszkodami. 

</doc>
<doc id="5304791" url="https://pl.wikipedia.org/wiki?curid=5304791" title="Bohuslav Karlík">
Bohuslav Karlík

Bohuslav Karlík (ur. 25 listopada 1908 w Pradze, zm. 29 września 1996 tamże) – czeski kajakarz, kanadyjkarz. W barwach Czechosłowacji wicemistrz olimpijski oraz medalista mistrzostw świata i Europy.
Kariera sportowa.
Zdobył srebrny medal w wyścigu kanadyjek jedynek (C-1) na 1000 metrów na pierwszych mistrzostwach Europy w 1933 w Pradze (wyprzedził go tylko jego kolega z reprezentacji Czechosłowacji Bohumil Silný). Na kolejnych mistrzostwach Europy w 1934 w Kopenhadze zajął zdobył w tej konkurencji brązowy medal (za Erichem Koschikiem z Niemiec i Silným). 
Zdobył srebrny medal w wyścigu kanadyjek jedynek na 1000 metrów na igrzyskach olimpijskich w 1936 w Berlinie, przegrywając jedynie z Frankiem Amyotem z Kanady, a wyprzedzając Koschika. Startując w osadzie z Janem Brzákiem zdobył w konkurencji dwójek (C-2) złoty medal na 10 000 metrów i srebrny na 1000 metrów na mistrzostwach świata w 1938 w Vaxholm.
Na pierwszych mistrzostwach świata w kajakarstwie górskim w 1949 w Genewie zdobył srebrny medal w drużynie w slalomie kanadyjek jedynek (C-1), a indywidualnie zajął w tej konkurencji 6. miejsce.
Wraz z Oldřichem Lomeckým zdobył brązowy medal w wyścigu dwójek na 10 000 metrów na mistrzostwach świata w 1950 w Kopenhadze, a na igrzyskach olimpijskich w 1952 w Helsinkach Karlík i Lomecký zajęli 6. miejsce w wyścigu na 10 000 metrów.
Później Karlík był trenerem kajakarstwa i działaczem organizacji sportowych i wychowania fizycznego.

</doc>
<doc id="5304794" url="https://pl.wikipedia.org/wiki?curid=5304794" title="Michał Matuszewski">
Michał Matuszewski

Michał Matuszewski (ur. 6 stycznia 1993 w Warszawie) – polski szachista, arcymistrz od 2019 roku.
Kariera szachowa.
Swój debiut w szachach zaliczył od startu w indywidualnych mistrzostwach Polski juniorów w 2004 w Kołobrzegu, gdzie zajął 5. miejsce. Również był medalistą mistrzostw Polski juniorów w szachach szybkich, (w tym trzykrotnie mistrzem Polski: Kołobrzeg 2005 – do 12 lat, Koszalin 2007 – do 14 lat i Warszawa 2010 – do lat 18 oraz medalistą mistrzostw Polski juniorów w szachach błyskawicznych (w tym srebrnym medalistą Polski: Koszalin 2007 – do 14 lat i Koszalin 2009 – do 16 lat.
Reprezentował Polskę na mistrzostwach świata juniorów (1 raz), najlepszy wynik uzyskując w 2005 Belfort – (16. m. na MŚJ do 12 lat). Sześciokrotnie zwyciężał w turniejach: 2008 w Warszawie (YMCA Winter), 2008 Warszawie (YMCA Golden Autumn), 2009 – w Warszawie (YMCA Winter), 2009 w Milanówku, 2010 w Ostrawie (Ostravsky Konik Open) i 2011 we Wrocławiu (WSB CUP IM 2010/11).
Najwyższy ranking w dotychczasowej karierze osiągnął 1 października 2019, z wynikiem 2524 punktów.
Osiągnięcia.
Indywidualne mistrzostwa Polski:
Indywidualne mistrzostwa świata juniorów:
Indywidualne mistrzostwa Polski juniorów:
Drużynowe mistrzostwa Polski juniorów:
Wybrane sukcesy w innych turniejach:

</doc>
<doc id="5304795" url="https://pl.wikipedia.org/wiki?curid=5304795" title="Atomic Energy Research Establishment">
Atomic Energy Research Establishment

Atomic Energy Research Establishment (AERE) – największy brytyjski ośrodek badań jądrowych, podległy brytyjskiej agencji energii atomowej, założony w Harwell w 1946 roku; działający do 1954. W 1947 uruchomiono w nim pierwszy w Europie Zachodniej reaktor jądrowy. Na przełomie lat 70. i 80. XX wieku pracowało w nim ok. 6000 osób, w tym 1500 naukowców i inżynierów.
Niektóre z reaktorów, które działały na terenie AERE:

</doc>
<doc id="5304801" url="https://pl.wikipedia.org/wiki?curid=5304801" title="Ciemnice (przystanek kolejowy)">
Ciemnice (przystanek kolejowy)



</doc>
<doc id="5304803" url="https://pl.wikipedia.org/wiki?curid=5304803" title="Hanna Zofia Fellmann-Mazur">
Hanna Zofia Fellmann-Mazur

Hanna Zofia Fellmann-Mazur (ur. 11 lipca 1942 w Poznaniu, zm. 2 czerwca 2022) – polska biolog i pedagog.
Specjalistka z zakresu biologii roślin. Doktor habilitowana, profesor Uniwersytetu im. Adama Mickiewicza w Poznaniu. Pracowała na Wydziale Biologii tego Uniwersytetu, była wicedyrektorem ds. dydaktycznych Instytutu Biologii Molekularnej i Biotechnologii oraz kierownikiem Zakładu Metabolizmu Roślin. Żona profesora Tadeusza Czesława Mazura. Pochowana na Cmentarzu Junikowo w Poznaniu.

</doc>
<doc id="5304804" url="https://pl.wikipedia.org/wiki?curid=5304804" title="Skała Gąsieckiego">
Skała Gąsieckiego

Skała Gąsieckiego – skała na Górze Zborów na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Znajduje się w ciągu skał na wschodnim końcu ich zgrupowania. W opadającej ze szczytu wzniesienia grzędzie kolejno znajdują się Dziurki, Skała Gąsieckiego, Długa Grań i Dolna Baszta Lokalizację tych skał podaje rysunek na stronie wspinaczy skałkowych.
Zbudowane z wapieni skały Góry Zborów to jeden z bardziej popularnych rejonów wspinaczki skalnej w okolicach Podlesic. Znajdują się w obrębie rezerwatu przyrody Góra Zborów, na określonych warunkach dopuszczono jednak na nich wspinaczkę. Skała Gąsieckiego jest średnio popularna. Znajduje się na otwartym terenie, od Dziurek, które ją częściowo zasłaniają, oddzielona jest głęboką przełączką. Ma ściany pionowe o wysokości do 15 m. Jest w nich kilka rys i filarem. Wspinacze poprowadzili na niej 7 dróg wspinaczkowych o trudności od VI do VI.4 w skali Kurtyki. Na pięciu z nich zamontowano stałe punkty asekuracyjne; ringi (r) i stanowisko zjazdowe (st), na rysie wspinaczka tradycyjna (trad). Jest też możliwość poprowadzenia jeszcze jednej drogi.
Drogi wspinaczkowe.
W Skale Gąsieckiego znajduje się Schronisko w Skale Gąsieckiego.

</doc>
<doc id="5304805" url="https://pl.wikipedia.org/wiki?curid=5304805" title="Julia Unszlicht-Bernstein">
Julia Unszlicht-Bernstein

Julia Unszlicht-Bernsteinowa (ur. 1868, zm. 15 grudnia 1914 w Warszawie) – nauczycielka, działaczka oświatowa i autorka książek dla dzieci.
Życiorys.
Urodzona w zasymilowanej rodzinie żydowskiej. Należała do słuchaczek Uniwersytetu Latającego w pierwszym okresie jego istnienia. Na Wystawie Pracy Kobiet w 1889 w Warszawie nagrodzona medalem brązowym "za zbiór środków7 własnego pomysłu do nauki poglądowej" W latach dziewięćdziesiątych współpracowała z „Przeglądem Pedagogicznym" redagowanym przez Jana Władysława Dawida, pisując na jego łamach liczne artykuły na temat wychowania domowego i przedszkolnego. Od 1889 r. prowadziła kursy freblowskie, które kształciły przyszłe wychowawczynie przedszkoli i ochronek. Pracowała jako nauczycielka prywatna w Warszawie. Była znaną działaczką oświatową, specjalizującą się w teorii wychowania przedszkolnego. Współpracownica Stefani Sempołowskiej. Uczestniczyła w pracach Wydziału Czytelń Bezpłatnych, w 1899 aresztowana przez policję. W jej mieszkaniu odbywały się m.in. w 1901 wykłady Uniwersytetu Latającego, na którym wykładała zagadnienia pedagogiczne. W latach 1905–1908 członkini Stowarzyszenia Kursów dla Analfabetów Dorosłych oraz Warszawskiego Żydowskiego Stowarzyszenia Ochrony Kobiet. W latach 1906-1910 współpracowniczka miesięcznika pedagogicznego "Nowe Tory" w Warszawie. Systematycznie przekazywała część swego księgozbioru na rzecz Towarzystwa Biblioteki Publicznej w Warszawie. Przed I wojną światową na łamach czasopism postępowo-demokratycznych prezentowała poglądy antyklerykalne.

</doc>
<doc id="5304808" url="https://pl.wikipedia.org/wiki?curid=5304808" title="Andrzej Płonka (samorządowiec)">
Andrzej Płonka (samorządowiec)

Andrzej Antoni Płonka (ur. 1 marca 1960 w Bielsku-Białej) – polski samorządowiec, od 2002 roku starosta bielski, a od 2019 roku także prezes zarządu Związku Powiatów Polskich.
Życiorys.
Urodził się jako syn Janiny i Antoniego. Jest absolwentem Politechniki Łódzkiej (filii w Bielsku-Białej), na której uzyskał tytuł magistra inżyniera w dziedzinie włókiennictwa. Jest założycielem i wiceprezesem Parafialnego Klubu Sportowego "Millenium" w Porąbce.
Kariera polityczna.
W wyborach samorządowych w 1998 roku został wybrany radnym powiatu bielskiego. Został wówczas członkiem zarządu powiatu odpowiedzialnym za sprawy edukacji, kultury, sportu i turystyki. W 2001 roku został mianowany wicestarostą. W wyborach samorządowych w 2002 roku uzyskał reelekcję jako radny, kandydując z Komitetu Wyborczego Wyborców "Rodzina-Prawo-Wspólnota" z okręgu 5 z 1 miejsca. 28 listopada tego samego roku został wybrany starostą bielskim, zastąpił na tej funkcji Zygmunta Mizerę.
W wyborach w 2006 roku ponownie uzyskał reelekcję z wynikiem 1535 głosów (17,05%), został także ponownie wybrany starostą. W 2007 roku został wiceprezesem Związku Powiatów Polskich. W tym samym roku został także przewodniczącym Konwentu Powiatów Województwa Śląskiego. W 2017 roku został z ramienia Związku Powiatów Polskich zastępcą członka w Europejskim Komitecie Regionów.
W 2010 roku ponownie uzyskał reelekcję z kandydując z KWW "Rodzina-Prawo-Wspólnota", otrzymał 2198 głosów (19,67%). Mandat utrzymał także w wyborach w 2014 roku z wynikiem 1393 głosów (13,64%) W 2015 roku został wybrany wiceprezesem zarządu Związku Powiatów Polskich.
W wyborach w 2018 roku uzyskał ponownie mandat radnego z wynikiem 2206 głosów (17,52%), kandydując z ramienia KWW – "Bezpartyjni – Rodzina Prawo Wspólnota". Po wyborach został ponownie przewodniczącym Konwentu Powiatów Województwa Śląskiego. W październiku tego samego roku został także wyróżniony nagrodą im. Grzegorza Palki za inicjowanie i wspieranie działań na rzecz przedsiębiorczości.
17 stycznia 2019 roku podczas się Zgromadzenia Ogólnego Związku Powiatów Polskich został wybrany prezesem tejże korporacji. Zastąpił na tym stanowisku Ludwika Węgrzyna. W lutym tego samego roku wszedł w skład komitetu organizacyjnego "Święta Wolności i Solidarności", wydarzenia z okazji 30. rocznicy pierwszych wolnych wyborów parlamentarnych w Polsce. W grudniu 2021 roku został współzałożycielem Ruchu Samorządowego Tak! Dla Polski, został członkiem rady politycznej organizacji. W czerwcu 2022 roku został powołany na zastępcę członka zespołu ds. ochrony zdrowia i polityki społecznej Komisji Wspólnej Rządu i Samorządu Terytorialnego.
Życie prywatne.
Jest żonaty, ma dwójkę dzieci.

</doc>
<doc id="5304811" url="https://pl.wikipedia.org/wiki?curid=5304811" title="KH-7 34">
KH-7 34

KH-7 34 – amerykański satelita rozpoznawczy; trzydziesty czwarty statek serii KeyHole-7 "GAMBIT" programu CORONA. Jego zadaniem było wykonywanie wywiadowczych zdjęć Ziemi o rozdzielczości przy gruncie około 46 cm. Główny aparat satelity nie wykonał jednak zdjęć z powodu usterki technicznej. 
Wraz z satelitą wyniesiono ładunek dodatkowy oznaczany jako: OPS 5424, Module 456, SGLS-2.
Misja.
Misja rozpoczęła się 2 listopada 1966 roku, kiedy rakieta Atlas SLV-3 Agena D wyniosła z kosmodromu Vandenberg na niską orbitę okołoziemską 34. satelitę z serii KH-7. Po znalezieniu się na orbicie KH-7 34 otrzymał oznaczenie COSPAR 1966-098A.
Misja satelity wypadała w okresie, kiedy Narodowe Biuro Rozpoznania wynosiło na orbitę średnio jednego satelitę serii Gambit 1 miesięcznie. KH-7 34 pozostawał na orbicie ponad 7 dni, w którym to czasie wykonał 115 okrążeń Ziemi, ale żadna z nich nie została zakwalifikowana jako prawidłowa.
Główny aparat satelity nie wykonał zdjęć z uwagi na usterkę techniczną - jeden z kluczowych zaślepek nie została prawidłowo odrzuconai.
22 lutego 1995 roku prezydent Bill Clinton podpisał rozporządzenie wykonawcze 12951 odtajniające 860 tysięcy zdjęć wykonanych w latach 1960–1980 przez wojskowe satelity wywiadowcze. Kolejną partię zdjęć odtajniono w 2002 roku. Archiwalne zdjęcia są wykorzystywane m.in. przez archeologów, geologów i historyków. 
Satelita spłonął w atmosferze 10 listopada 1966 roku.

</doc>
<doc id="5304812" url="https://pl.wikipedia.org/wiki?curid=5304812" title="The Bawleen">
The Bawleen

The Bawleen – zatoka (ang. "bay") w kanadyjskiej prowincji Nowa Szkocja, w hrabstwie Halifax, na południowy zachód od zatoki Sheet Harbour; nazwa urzędowo zatwierdzona 5 marca 1953.

</doc>
<doc id="5304813" url="https://pl.wikipedia.org/wiki?curid=5304813" title="Wysszaja Chokkiejnaja Liga (2010/2011)">
Wysszaja Chokkiejnaja Liga (2010/2011)

Sezon WHL 2010/2011 – pierwszy sezon rosyjskich rozgrywek Wysszaja Chokkiejnaja Liga rozgrywany na przełomie 2010 i 2011.
Uczestnicy.
W sezonie 2010/2011 wystartowało 20 drużyn, podzielonych na dwie konferencje: Zachodnią i Wschodnią. 18 z nich uczestniczyło w poprzednim sezonie, zaś dwa nowe zespoły to Łada Togliatti (wykluczona z KHL) oraz Dinamo Twer.
Sezon zasadniczy.
W sezonie zasadniczym pierwsze miejsce zajął Rubin (124 pkt.)
Faza play-off.
W finale Rubin pokonał Nieftjanika w meczach 4:0.
Złoty medal zdobył Rubin, srebrny - Nieftjanik, a brązowy Toros.

</doc>
<doc id="5304817" url="https://pl.wikipedia.org/wiki?curid=5304817" title="Dziurki">
Dziurki

Dziurki – skała na Górze Zborów na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Znajduje się w ciągu skał na wschodnim końcu ich zgrupowania. W opadającej ze szczytu wzniesienia grzędzie kolejno znajdują się Dziurki, Skała Gąsieckiego, Długa Grań i Dolna Baszta. Lokalizację tych skał podaje rysunek na stronie wspinaczy skałkowych.
Zbudowane z wapieni skały Góry Zborów to jeden z bardziej popularnych rejonów wspinaczki skalnej w okolicach Podlesic. Znajdują się w obrębie rezerwatu przyrody Góra Zborów, na określonych warunkach dopuszczono jednak na nich wspinaczkę. Dziurki są bardzo popularne. Znajdują się na otwartym terenie, częściowy przysłaniając Skałę Gąsieckigo, od której oddzielone są głęboką przełączką. Mają ściany pionowe o wysokości do 15 m z rysami, kominami i filarami. Wspinacze poprowadzili na Dziurkach 18 dróg wspinaczkowych o trudności od II do VI.5 w skali Kurtyki, są też dwie kombinacje. Na części dróg zamontowano stałe punkty asekuracyjne; ringi (r) i stanowisko zjazdowe (st), na pozostałych wspinaczka tradycyjna (trad).
Dziurki dla wspinaczy skałkowych to „klasyka klasyki” i skała którą koniecznie trzeba zaliczyć. Zbudowane są z litej płyty, która od dawna stanowiła cel wspinaczy skałkowych. Pierwsze drogi wspinaczkowe pochodzą z lat 50 XX wieku. Dziurki są jedną z najbardziej popularnych skał wspinaczkowych na Górze Zborów, a ceną tej popularności jest tłok przy ścianie, wyślizganie chwytów oraz gęsta siatka dróg wspinaczkowych i ich wariantów. Na skale tej prześledzić też można ewolucję asekuracji. Początkowo były to pojedyncze nity, później zastąpione spitami, a jeszcze później ringami. Kompleksowo ubezpieczono także stanowiska zjazdowe. W końcu obito także rysy, a wycena trudności dróg obniżyła się. Do przejścia większości dróg wystarczy obecnie kilka ekspresów.

</doc>
<doc id="5304818" url="https://pl.wikipedia.org/wiki?curid=5304818" title="Wysszaja Chokkiejnaja Liga (2011/2012)">
Wysszaja Chokkiejnaja Liga (2011/2012)

Sezon WHL 2011/2012 – drugi sezon rosyjskich rozgrywek Wysszaja Chokkiejnaja Liga rozgrywany na przełomie 2011 i 2012.
Uczestnicy.
Przed nowym sezonem przyjęto aktualnego mistrza Ukrainy, drużynę Donbas Donieck. Wówczas liczba uczestników w lidze wynosiła 22 kluby. Od 12 grudnia 2011 do rozgrywek dołączył w trybie specjalnym od nowa tworzony zespół klubu Łokomotiw Jarosław, której zawodnicy i cały sztab zginęli 7 września 2011 w katastrofie samolotu pasażerskiego JAK-42. Władzie ligi zagwarantowany Łokomotiwowi udział w fazie play-off.
Sezon zasadniczy.
W sezonie zasadniczym pierwsze miejsce zajął Rubin (121 pkt.).
22 pierwotne zespoły ligi rozegrały po 53 mecze, natomiast Łokomotiw zagrał 22 spotkania.
Faza play-off.
Do fazy play-off został dopuszczony Łokomotiw, który przeszedł I rundę, a następnie w 1/2 finału Konferencji Zachód uległ Dizelowi w meczach 2:3.
W finale Toros pokonał Rubina w meczach 4:1.
Do półfinału play-off dotarł ukraiński Donbas, natomiast medale za sezon przyznano wyłącznie zespołom klubom rosyjskim: złoty otrzymał Toros, srebrny - Rubin, a brązowy Dizel.

</doc>
<doc id="5304820" url="https://pl.wikipedia.org/wiki?curid=5304820" title="The Puddle">
The Puddle

The Puddle – zatoka (ang. "bay") zatoki St. Margarets Bay w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 6 stycznia 1948, pierwotnie (do 1957) odnosząca się jedynie do akwenu pomiędzy przeprawą drogową a kolejową.

</doc>
<doc id="5304821" url="https://pl.wikipedia.org/wiki?curid=5304821" title="Anna Jesipowa">
Anna Jesipowa

Anna Nikołajewna Jesipowa (, także Anette Essipowa, Essipoff; ur. w Petersburgu, zm. tamże) – rosyjska pianistka i pedagożka muzyczna.
Życiorys.
W latach 1865–1870 studiowała w Konserwatorium Petersburskim u Teodora Leszetyckiego, którego następnie w 1880 roku poślubiła. Małżeństwo trwało do 1892 roku, kiedy to zakończyło się rozwodem. W latach 70. i 80. XIX wieku przebywała głównie za granicą, koncertując w krajach europejskich i Stanach Zjednoczonych. Dała prawie 700 koncertów. Występowała także jako kameralistka, grając razem z Henrykiem Wieniawskim i Karłem Dawydowem oraz w trio z Leopoldem Auerem i Aleksandrem Wierzbiłłowiczem. Wielokrotnie koncertowała w Polsce, m.in. w Warszawie i Łodzi. Była pierwszą wykonawczynią "Koncertu fortepianowego a-moll" Ignacego Jana Paderewskiego (Wiedeń 1889). W 1892 roku osiadła na stałe w Petersburgu i podjęła pracę pedagogiczną w tamtejszym konserwatorium. Wykształciła wielu wybitnych muzyków, jednym z jej uczniów był Siergiej Prokofjew.
Jej gra cechowała się śpiewnością frazy oraz miękkimi uderzeniami.

</doc>
<doc id="5304822" url="https://pl.wikipedia.org/wiki?curid=5304822" title="Ligat ha’Al (2022/2023)">
Ligat ha’Al (2022/2023)

Ligat ha’Al 2022/2023 (hebr. "ליגת העל" albo zwana "Izraelską Ekstraklasą" lub ze względów sponsorskich "Ligat ONE ZERO") – 
jest 24. edycją najwyższej klasy rozgrywkowej piłki nożnej w Izraelu pod tą nazwą, 
Bierze w niej udział 14 drużyn, które w okresie od 20 sierpnia 2022 do maja 2023 rozegrają w dwóch rundach 36 kolejek meczów.
Tytuł mistrzowski broni Maccabi Hajfa.

</doc>
<doc id="5304824" url="https://pl.wikipedia.org/wiki?curid=5304824" title="The Sylvia">
The Sylvia

The Sylvia – zatoka (ang. "bay") zatoki Port La Tour w kanadyjskiej prowincji Nowa Szkocja, w hrabstwie Shelburne; nazwa urzędowo zatwierdzona 18 września 1974.

</doc>
<doc id="5304830" url="https://pl.wikipedia.org/wiki?curid=5304830" title="Klasa okręgowa (grupa jarosławska)">
Klasa okręgowa (grupa jarosławska)

Klasa okręgowa (grupa jarosławska) – jedna z pięciu na terenie województwa podkarpackiego klas okręgowych, które od sezonu 2008/2009 są rozrywkami szóstego poziomu ligowego piłki nożnej mężczyzn w Polsce, stanowiące pośredni szczebel rozrywkowy między IV ligą a klasą A.
Zmagania w jej ramach toczą się cyklicznie systemem kołowym. Zwycięzcy grupy uzyskują awans do ​IV ligi polskiej grupy podkarpackiej, zaś najsłabsze zespoły relegowane są do poszczególnych grup klasy A (jarosławskiej, przeworskiej, lubaczowskiej, przemyskiej).
Organizatorem rozgrywek jest Jarosławski Okręg Piłki Nożnej (OZPN). 
Od 1 lipca 2022 roku na podstawie decyzji Podkarpackiego Związku Piłki Nożnej, w sprawie ujednolicenia struktur dotychczasowe okręgi w Jarosławiu i Krośnie zostały przekształcone w podokręgi.
Zespoły piłkarskie pochodzą z powiatów: jarosławskiego, przeworskiego, lubaczowskiego, przemyskiego, oraz miasta Przemyśl. Wcześniej była ona przeznaczona dla zespołów z województwa przemyskiego.
Sezon 2022/2023.
W tym sezonie według terminarza zagrają: Santos Piwoda, Zdrój Horyniec, Płomień Morawsko, Hetman Laszki,Start Pruchnik, Biało-Czerwoni Kaszyce, Promyk Urzejowice, Start Lisie Jamy, MKS Kańczuga, Pogoń-Sokół Lubaczów, San Gorzyce, Orzeł Torki, Huragan Gniewczyna, Orzeł Przeworsk, Piast Tuczempy, Gorliczanka Gorliczyna.

</doc>
<doc id="5304831" url="https://pl.wikipedia.org/wiki?curid=5304831" title="Tomlee Bay">
Tomlee Bay

Tomlee Bay – zatoka (ang. "bay") zatoki Spry Bay w kanadyjskiej prowincji Nowa Szkocja, w hrabstwie Halifax; nazwa urzędowo zatwierdzona 5 marca 1953.

</doc>
<doc id="5304834" url="https://pl.wikipedia.org/wiki?curid=5304834" title="Flamur Noka">
Flamur Noka

Flamur Noka (ur. 3 marca 1971 w Kukësie) – albański onkolog, parlamentarzysta reprezentujący Demokratyczną Partię Albanii, minister spraw wewnętrznych Albanii w latach 2012-2013.
Życiorys.
Ukończył studia medyczne na Uniwersytecie w Tiranie, w 1997 roku uzyskał specjalizację w dziedzinie onkologii.
W latach 2005-2013 był sekretarzem organizacyjnym Demokratycznej Partii Albanii.
28 czerwca 2012 roku został mianowany ministrem spraw wewnętrznych Albanii przez premiera Saliego Berishę, zastępując poprzedniego ministra Bujara Nishaniego. Funkcję tę Noka pełnił do 16 września 2013 roku.

</doc>
<doc id="5304835" url="https://pl.wikipedia.org/wiki?curid=5304835" title="Paweł Orłowski (rzeźbiarz)">
Paweł Orłowski (rzeźbiarz)

Paweł Orłowski (ur. 1975) – polski rzeźbiarz i pedagog.
Absolwent Wydziału Rzeźby Akademii Sztuk Pięknych im. Jana Matejki w Krakowie (pracownia prof. Józefa Sękowskiego). Od 2000 pracuje na ASP w Krakowie. W 2018 otrzymał stopień doktora habilitowanego. Wystawy m.in. na Targach Sztuki: Palm Beach Design Showroom w Miami, Palais de Festival w Cannes, Art Palm Beach International w Miami, Art Basel Week w Miami, KunsStart 07 w Bolzano oraz m.in. w Muzeum Narodowym w Gdańsku, Galerii Fibak, Centrum Zamek w Poznaniu.

</doc>
<doc id="5304837" url="https://pl.wikipedia.org/wiki?curid=5304837" title="Hasan bej Vuçiterna">
Hasan bej Vuçiterna



</doc>
<doc id="5304838" url="https://pl.wikipedia.org/wiki?curid=5304838" title="Hasan Vuçiterna">
Hasan Vuçiterna



</doc>
<doc id="5304839" url="https://pl.wikipedia.org/wiki?curid=5304839" title="16 Pułk Artylerii Ciężkiej (1920)">
16 Pułk Artylerii Ciężkiej (1920)



</doc>
<doc id="5304840" url="https://pl.wikipedia.org/wiki?curid=5304840" title="Travis Trice">
Travis Trice

Travis Trice Jr (ur. 22 stycznia 1993 w Springfield) – amerykański koszykarz, występujący na pozycji rozgrywającego, obecnie zawodnik UCAM Murcia.
W 2011 został wybrany najlepszym koszykarzem szkół średnich stanu (Ohio Gatorade Player of the Year).
Wielokrotnie brał udział w rozgrywkach letniej ligi NBA, reprezentował w niej Miami Heat (2015 – Las Vegas, Orlando) oraz Milwaukee Bucks (2017, 2018 – Las Vegas). W 2015 rozegrał też dwa spotkanie przedsezonowe w barwach New York Knicks.
22 października 2021 zawarł umowę ze Śląskiem Wrocław. 28 maja 2022 został zawodnikiem hiszpańskiej drużyny UCAM Murcia.
Jego ojciec Travis grał w koszykówkę na uczelniach Purdue i Butler, natomiast dziadek – Bob Pritchett na Vincennes University i Old Dominion, na tej drugiej został zaliczony do Galerii Sław Sportu Old Dominion.

</doc>
<doc id="5304842" url="https://pl.wikipedia.org/wiki?curid=5304842" title="Non-Violence (rzeźba)">
Non-Violence (rzeźba)

Non-Violence – plenerowa rzeźba z brązu autorstwa szwedzkiego rzeźbiarza Carla Fredrika Reuterswärda, znajdująca się na placu przed kwaterą główną Organizacji Narodów Zjednoczonych na Manhattanie w Nowym Jorku.
Opis.
Rzeźba przedstawia rewolwer kalibru .45 ACP z lufą zawiązaną na supeł. Artysta wykonał tę pracę w grudniu 1980 roku po tym, jak dowiedział się, że jego przyjaciel John Lennon został zamordowany przez Marka Davida Chapmana. Reuterswärd był tak zdenerwowany i zły z powodu tej bezsensownej śmierci i wielu innych wybuchów niepotrzebnej przemocy, że poszedł do swojego atelier i zaczął pracować nad projektem o nazwie „bez przemocy”. Rewolwer jest odbezpieczony, ale węzeł daje do zrozumienia, że ​​nie wystrzeli. 
Rzeźba w Nowym Jorku była jedną z trzech pierwszych wersji dzieła, kupionego przez rząd Wielkiego Księstwa Luksemburga i ofiarowanego Organizacji Narodów Zjednoczonych w 1988 roku. Od tego czasu repliki rzeźby są instalowane w wielu państwach na świecie.

</doc>
<doc id="5304845" url="https://pl.wikipedia.org/wiki?curid=5304845" title="Tor Bay (zatoka Oceanu Atlantyckiego w Nowej Szkocji)">
Tor Bay (zatoka Oceanu Atlantyckiego w Nowej Szkocji)

Tor Bay – zatoka (ang. "bay") Oceanu Atlantyckiego w kanadyjskiej prowincji Nowa Szkocja, w hrabstwie Guysborough; nazwa urzędowo zatwierdzona 6 listopada 1952.

</doc>
<doc id="5304846" url="https://pl.wikipedia.org/wiki?curid=5304846" title="Choi Jung-yoon">
Choi Jung-yoon

Choi Jung-yoon (hangul: 최정윤; ur. 9 maja 1977 w Seulu) – południowokoreańska aktorka, która w ciągu swojej kariery zagrała w różnych filmach i serialach. Oprócz nich brała również udział w programach rozrywkowych i przedstawieniach teatralnych. Występowała również na dużym ekranie, zwłaszcza w horrorach takich jak „Koszmar”, „Telefon”, „Bunshinsaba”.
Biografia.
Choi po swoim debiucie w 1996 roku w „Three Guys and Three Girls” stała się aktorką, której umiejętności aktorskie były godne pochwały. Po roli w serialu „Beautiful My Lady” z 1997 r. zaczęła grać postacie o wyrazistych i wyjątkowych osobowościach m.in. w filmie „Radio Star” oraz serialach takich jak „Taereung National Village” i „Bad Couple”. W 2009 roku podjęła wyzwanie, występując w programie rozrywkowym „Gold Miss is Coming”, w którym pokazała swój żywiołowy i ujmujący charakter. Zagrała również rozwódkę z dwójką dzieci w serialu „Manny”. Pracując zarówno jako aktorka, jak i dyrektor generalny firmy doradczej zajmującej się ślubami, aktywnie rozwija swoją karierę. W 2011 r. zagrała ambitną dyrektorkę w serialu „Ojakgyo Family”. Zdobyła również nagrodę dla najlepszej pary z Ryu Soo-youngiem na ceremonii KBS Drama Awards w 2011 roku. W 2014 otrzymała nagrodę za doskonałość w kategorii aktorka w serialu dramatycznym na gali SBS Drama Awards. Nawet po ślubie w 2011 roku pojawiała się co rok w jednej nowej roli, ale w 2015 roku po serialu „Cheongdam-dong Scandal” zrobiła sobie przerwę od aktorstwa ze względu na opiekę nad córką. Jej pojawienie się w „Cheongdam-dong Scandal” i fakt, że została synową wiceprzewodniczącego przedsiębiorstwa określanego mianem czebola nałożyły się na siebie, a ona sama otrzymała przydomek „Synowej z Cheongdam-dong”. W 2019 roku wystąpiła w filmie „A Little Princess”. W 2021 roku po 6 latach przerwy powróciła na mały ekran za sprawą serialu telewizji SBS „Amor Fati”.
Życie prywatne.
3 grudnia 2011 roku Choi poślubiła Yoon Tae-joona, byłego członka boysbandu Eagle Five i najstarszego syna byłego wiceprzewodniczącego E-Land Group. 16 listopada 2016 roku urodziła im się córka. 6 października 2021 roku agencja Choi potwierdziła, że jest ona w trakcie rozwodu z mężem.

</doc>
<doc id="5304849" url="https://pl.wikipedia.org/wiki?curid=5304849" title="Burry Port">
Burry Port

Burry Port () – miasto w południowo-zachodniej Walii, w hrabstwie Carmarthenshire, położone nad ujściem rzeki Loughor do zatoki Carmarthen, w bezpośrednim sąsiedztwie wsi Pembrey, około 5 km na zachód od Llanelli. W 2011 roku liczyło 6156 mieszkańców.
Miejscowość rozwinęła się w XIX wieku jako port wywozowy węgla. Port otwarty został w 1832 roku, przejmując ruch towarowy obsługiwany wcześniej przez położony około 1 km na zachód port w Pembrey (ten otwarty został w 1819). Okres świetności portu przypadł na drugą połowę XIX wieku. Po I wojnie światowej stopniowo utracił na znaczeniu, aż do całkowitego zaniku ruchu towarowego. Obecnie wykorzystywany jest jako przystań jachtowa oraz baza łodzi rybackich.
W latach 1849–1911 w Burry Port funkcjonowała huta miedzi, a w jej sąsiedztwie od 1853 roku huta ołowiu i srebra. W późniejszych latach ich miejsce zajęły zakłady chemiczne, w których produkowano tlenek cynku. Większa część kompleksu fabrycznego została zburzona do 1953 roku. W mieście działał także zakład produkcji blachy cynowanej (1890–1953), współcześnie w jego miejscu znajduje się zakład spożywczy (produkcja marynat). W latach 1953–1984 działała tu także elektrownia (zburzona 1991/1992).
Znajduje się tu latarnia morska z 1842 roku (nieczynna) oraz baza łodzi ratowniczych RNLI.
W mieście znajduje się stacja kolejowa Pembrey and Burry Port na linii ze Swansea do Carmarthen.

</doc>
<doc id="5304850" url="https://pl.wikipedia.org/wiki?curid=5304850" title="Fritz Stiedry">
Fritz Stiedry

Fritz Stiedry (ur. 11 października 1883 w Wiedniu, zm. 8 sierpnia 1968 w Zurychu) – amerykański dyrygent pochodzenia austriackiego.
Życiorys.
Studiował prawo na Uniwersytecie Wiedeńskim, był też uczniem Eusebiusa Mandyczewskiego w Konserwatorium Wiedeńskim. W latach 1907–1908 był asystentem Ernsta von Schucha w Staatsoper w Dreźnie. Od 1914 do 1923 roku był dyrygentem Staatsoper w Berlinie. W latach 1924–1925 pełnił funkcję dyrektora artystycznego Opery Wiedeńskiej. W latach 1925–1928 występował w krajach skandynawskich, Włoszech i Hiszpanii. Od 1929 do 1933 roku był pierwszym dyrygentem berlińskiej Städtische Oper, gdzie współpracował z Carlem Ebertem przy prapremierze "Die Bürgschaft" Kurta Weilla (1932).
Po dojściu do władzy nazistów w 1933 roku wyemigrował z Niemiec. Od 1933 do 1937 roku przebywał w ZSRR, gdzie był dyrygentem Filharmonii Leningradzkiej. Dokonał prawykonania "I Symfonii" Gawriiła Popowa (1935). W 1938 roku wyjechał do Stanów Zjednoczonych. Współpracował z nowojorską New Opera Company (1941), Civic Opera w Chicago (1945–1946) i Metropolitan Opera (1946–1958). W latach 1953–1954 wystawił w Covent Garden Theatre w Londynie kompletny cykl "Pierścień Nibelunga".
Zasłynął przede wszystkim jako interpretator dzieł operowych Giuseppe Verdiego i Richarda Wagnera. Popularyzował dorobek drugiej szkoły wiedeńskiej. Przyjaźnił się z Arnoldem Schönbergiem, poprowadził prawykonania jego "Die glückliche Hand" (Wiedeń 1924) i "II Symfonii kameralnej" (Nowy Jork 1940).

</doc>
<doc id="5304852" url="https://pl.wikipedia.org/wiki?curid=5304852" title="Ihor Mereżko">
Ihor Mereżko

Ihor Borysowycz Mereżko, ukr. Ігор Борисович Мережко (ur. 30 kwietnia 1998 w Charkowie) – ukraiński hokeista, reprezentant Ukrainy.
Kariera.
Wychowanek Donbasu Donieck, gdzie grał w zespołach juniorskich, po czym w sezonie 2014/2015 kontynuował karierę w drużynach juniorskich austriackiego klubu EC Red Bull Salzburg (razem z nim do tego czasu występował Wadym Mazur). Następnie w drafcie do kanadyjskich rozgrywek juniorskich CHL z 2015 został wybrany przez klub Lethbridge Hurricanes i w jego barwach grał przez cztery kolejne lata w kanadyjskich rozgrywkach Western Hockey League. Latem 2019 został zawodnikiem uzbeckiej drużyny Humo Taszkent, przyjętej do rosyjskich rozgrywek Wyższej Hokejowej Ligi. W maju 2020 przeszedł do rosyjskiego klubu Rubin Tiumeńw tej samej lidze. Tam rozegrał dwa sezony, a w maju 2022 został zaangażowany przez duński Odense Bulldogs.
W barwach juniorskich reprezentacji Ukrainy uczestniczył w turniejach mistrzostw świata juniorów do lat 18 edycji 2014, 2015, 2016 (Dywizja IB), mistrzostw świata juniorów do lat 20 edycji 2015 (Dywizja IB). W kadrze seniorskiej uczestniczył w turniejach mistrzostw świata edycji 2019, 2022 (Dywizja IB).

</doc>
<doc id="5304854" url="https://pl.wikipedia.org/wiki?curid=5304854" title="Aleksandre Curcumia">
Aleksandre Curcumia

Aleksandre Curcumia (, , "Aleksandr Piechuwicz Curcumija"; ur. w Golaskuri w guberni kutaiskiej, zm. 29 grudnia 1941) – radziecki pilot wojskowy narodowości gruzińskiej, Bohater Związku Radzieckiego (1944).
Życiorys.
Urodził się 12 listopada 1908 roku we wsi Golaskuri w guberni kutaiskiej, obecnie w gminie Senaki w Gruzji, w rodzinie chłopskiej. Gruzin. Miał wykształcenie niepełne średnie.
W Armii Czerwonej służył od 1929 r. W 1931 ukończył szkołę piechoty, a w 1933 – szkołę pilotażu w Borisoglebsku. Członek WKP (b) od 1937 roku.
Na początku lipca 1941 roku 63 brygada lotnictwa bombowego, w której służył, otrzymała nowy dwusilnikowy samolot – 10 bombowców nurkujących Pe-2 zaprojektowanych przez Władimira Pietlakowa. W „peszki” został jako pierwszy uzbrojony 5. szwadron 40. pułku.
Atak na Ploeszti.
13 lipca 1941 roku na tych samolotach eskadra przypuściła atak na główny ośrodek przemysłu naftowego i przetwórczego sprzymierzonej z Niemcami Rumunii – Ploeszti. Atak został zaplanowany i był dowodzony przez dowódcę eskadry kapitana Aleksandra Curcumię. W nalocie na Ploeszti wzięło udział 6 załóg. Misja wystartowała w środku dnia z jednego z lotnisk w Mołdawii, do której lotnicy przenieśli się dzień wcześniej. W realizacji zadania pomógł fakt, że Pe-2 był wtedy jeszcze nowością na froncie. Posiadając dwa silniki, wyglądały jak podobnie niemieckie samoloty Me-110 i Do-215. To podobieństwo postanowił wykorzystać Curcumia. Samoloty zbliżyły się do Ploeszti od strony Karpat, skąd wróg nie spodziewał się ataku. Pojawienie się „peszek” nad celem nie spowodowało odpowiedzi ze strony nieprzyjaciela, bo przeciwnicy wzięli je za swoje maszyny.
Pe-2 przyjęły kurs bojowym. Nawigatorzy – starsi porucznicy Aleksandr Gorbylew i Piotr Kartaszew oraz porucznicy Iwan Filatow, Władimir Wasilewski, Piotr Rodionow i Iwan Reznikow celowali nieniepokojeni przez nikogo. Z wysokości 3000 metrów zrzucili na rafinerie ropy 24 bomby odłamkowo-burzące i taką samą liczbę bomb zapalających. Przeciwnicy stawili opór, choć z opóźnieniem. Niemieckie myśliwce wystartowały z najbliższego lotniska, na wschód od miasta Fokszany spotkały radzieckie samoloty. Wywiązała się walka powietrzna. W zaciętej walce nawigator porucznik Iwan Filatow i młodszy sierżant strzelec-radiooperator Aleksandr Aleksiejew zestrzelili dwa messerschmitty. Niemcom udało się przy tym strącić jednego Pe-2. W wyniku bombardowania, według danych wywiadu, zniszczeniu uległy dwa budynki fabryczne, dwa składy ropy naftowej, rafineria ropy naftowej „Unirea”, która wytwarzała siedem procent całej produkcji regionu, wiele wagonów, cystern i zbiorników z ropą, a także około ćwierć miliona ton produktów naftowych.
Dalsza służba i śmierć.
Do grudnia 1941 roku jako dowódca eskadry 40. pułku lotnictwa bombowego wykonał 87 lotów bojowych, atakując wojska wroga, bombardując jego obiekty wojskowe i przemysłowe, wyrządzając znaczne szkody sile żywej i technice wojskowej nieprzyjaciela.
Zginął 29 grudnia 1941 roku podczas wykonywania misji bojowej w katastrofie lotniczej na macierzystym lotnisku. Szczątki pilota zabrali towarzysze broni i pochowali w jego rodzinnych stronach, we wsi Golaskuri w Gruzji.
Dekretem Prezydium Rady Najwyższej ZSRR „O nadaniu oficerom i sierżantom marynarki wojennej tytułu Bohatera Związku Radzieckiego” z dnia 22 lutego 1944 roku otrzymał pośmiertnie tytuł Bohatera Związku Radzieckiego.
Został odznaczony także Orderami Lenina, Orderem Czerwonego Sztandaru i Orderem Wojny Ojczyźnianej I stopnia.

</doc>
<doc id="5304855" url="https://pl.wikipedia.org/wiki?curid=5304855" title="František Čapek (strzelec)">
František Čapek (strzelec)

František Čapek (ur. 12 listopada 1914 w Jasennej, zm. 17 czerwca 1988 w Hradcu Králové) – czeski strzelec sportowy. Startował w barwach Czechosłowacji. Dwukrotny olimpijczyk.
Kariera sportowa.
Występował w konkurencji trap. Zajął w niej 4. miejsce na igrzyskach olimpijskich w 1952 w Helsinkach i 6. miejsce na igrzyskach olimpijskich w 1956 w Melbourne.
Wystąpił również na mistrzostwach Europy w 1956 w San Sebastián i na mistrzostwach świata w 1958 w Moskwie, ale bez sukcesów.
Później był trenerem w Dukli Praga.

</doc>
<doc id="5304858" url="https://pl.wikipedia.org/wiki?curid=5304858" title="Amelia Earhart (ujednoznacznienie)">
Amelia Earhart (ujednoznacznienie)



</doc>
<doc id="5304861" url="https://pl.wikipedia.org/wiki?curid=5304861" title="Tor Bay">
Tor Bay



</doc>
<doc id="5304864" url="https://pl.wikipedia.org/wiki?curid=5304864" title="Wadym Mazur">
Wadym Mazur

Wadym Wałerijowycz Mazur, ukr. Вадим Валерійович Мазур (ur. 17 lutego 1998 w Kijowie) – ukraiński hokeista, reprezentant Ukrainy.
Kariera.
Wychowanek Donbasu Donieck, gdzie grał w zespołach juniorskich, po czym w sezonie 2014/2015 kontynuował karierę w drużynach juniorskich austriackiego klubu EC Red Bull Salzburg (razem z nim do tego czasu występował Ihor Mereżko). Następnie przez rok grał w zespole juniorskim rosyjskiego klubu Toros Nieftiekamsk. Od 2016 przez cztery lata grał w seniorskim zespole Donbasu Donieck, skąd pod koniec sezonu 2019/2020. Od sezonu 2020/2021 przez dwa lata grał w Mariupolu. Przed sezonem 2022/2023 został zawodnikiem Sokiła Kijów.
W barwach juniorskich reprezentacji Ukrainy uczestniczył w turniejach mistrzostw świata juniorów do lat 18 edycji 2014, 2015, 2016 (Dywizja IB), mistrzostw świata juniorów do lat 20 edycji 2015, 2016, 2017, 2018 (Dywizja IB). W kadrze seniorskiej uczestniczył w turniejach mistrzostw świata edycji 2019, 2022 (Dywizja IB), zimowej Uniwersjady edycji 2023.

</doc>
<doc id="5304865" url="https://pl.wikipedia.org/wiki?curid=5304865" title="Turbalton Bay">
Turbalton Bay

Turbalton Bay – zatoka (ang. "bay") zatoki Inhabitants Bay w kanadyjskiej prowincji Nowa Szkocja, w hrabstwie Richmond; nazwa urzędowo zatwierdzona 1 marca 1956.

</doc>
<doc id="5304866" url="https://pl.wikipedia.org/wiki?curid=5304866" title="Marcin Wrotyński">
Marcin Wrotyński

Marcin Wrotyński (ur. 11 marca 1996) – polski lekkoatleta specjalizujący się w rzucie młotem. Medalista mistrzostw Polski.
Wrotyński początkowo uprawiał pchnięcie kulą i rzut dyskiem. W pierwszej z tych dyscyplin zdobywał medale ogólnopolskiej olimpiady młodzieży oraz juniorskich i młodzieżowych mistrzostw kraju. Od 2018 zaczął trenować rzut młotem, w tym samym roku zostając w tej konkurencji młodzieżowym mistrzem Polski, a dwa lata później zdobywając pierwszy medal seniorskich mistrzostw kraju.
Osiągnięcia.
Opracowano na podstawie:
Rekordy życiowe:

</doc>
<doc id="5304867" url="https://pl.wikipedia.org/wiki?curid=5304867" title="Jerzy Fotek">
Jerzy Fotek

Jerzy Fotek ps. „Robert” (ur. 5 lutego 1920, zm. 2 września 1944) – działacz socjalistyczny, żołnierz batalionu szturmowego AL im. „Czwartaków”.
Był synem działacza robotniczego i spółdzielczego Antoniego Fotka (1896-1966). Ukończył szkołę prowadzoną przez żoliborski oddział RTPD, od 1935 należał do OMTUR i Czerwonego Harcerstwa. Podczas okupacji hitlerowskiej w 1941 przystąpił do organizacji Polscy Socjaliści, brał udział w wielu akcjach sabotażowych i bojowych, wespół z Władysławem Andrzejczakiem organizował oddziały milicyjne. Należał następnie do najbliższych współpracowników Ryszarda Suskiego w żoliborskim oddziale Milicji Ludowej RPPS. Na początku 1944 r. przeszedł do batalionu szturmowego AL im. Czwartaków i został dowódcą jednego z plutonów w stopniu sierżanta. W czasie powstania warszawskiego walczył na Żoliborzu i Starówce. 26 sierpnia ciężko ranny na Starówce w nogi podczas bombardowania, przebywał w szpitalu przy ul. Długiej i prawdopodobnie został wraz z innymi rannymi zamordowany.

</doc>
<doc id="5304873" url="https://pl.wikipedia.org/wiki?curid=5304873" title="Upper Island Bay">
Upper Island Bay

Upper Island Bay – zatoka (ang. "bay") w zachodniej części zatoki Jordan Bay w kanadyjskiej prowincji Nowa Szkocja, w hrabstwie Shelburne; nazwa urzędowo zatwierdzona 27 sierpnia 1975.

</doc>
<doc id="5304874" url="https://pl.wikipedia.org/wiki?curid=5304874" title="Migrasomy">
Migrasomy

Migrasomy – organella komórkowe, rodzaj pęcherzyków zewnątrzkomórkowych okrytych pojedynczą błoną.
Migrasomy są wytwarzane przez poruszające się komórki podczas procesu zwanego migracytozą. Przesuwająca się komórka pozostawia za sobą włókna, na których po kilkudziesięciu minutach tworzą się pęcherzyki. Pęcherzyki początkowo dość szybko rosną, po czym ich rozmiar stabilizuje się. Następnie z cytoplazmy do migrasomów przesyłana jest różna treść. Podczas kurczenia się włókien przyczepione dzięki integrynom do macierzy pozakomórkowej migrasomy odrywają się i pozostają na swoim miejscu. Następnie albo zostają wchłonięte przez kolejne poruszające się komórki, albo się rozpływają. W badaniu, podczas którego odkryto migrasomy, ich średni czas istnienia wynosił ok. 400 minut.
Migrasomy są stosunkowo dużymi pęcherzykami zewnątrzkomórkowymi, osiągając rozmiary 400–3000 nm. Oznacza to, że są z reguły większe od typowych egzosomów, a mniejsze od onkosomów i ciałek apoptotycznych. Z reguły mają zarys owalny. Same zawierają wewnątrz mniejsze pęcherzyki, zwykle po kilka, ale czasem do 300. W odróżnieniu od niektórych innych typów pęcherzyków zewnątrzkomórkowych okryte są tylko jedną błoną cytoplazmatyczną, prawdopodobnie pochodzącą z błony włókien pozostawianych z tyłu migrującej komórki, a nie z fuzji błon mniejszych pęcherzyków.
Migrasomy są wytwarzane przez różnego typu komórki, w tym rakowe oraz z kultur tkankowych. Dotychczas stwierdzano je u kręgowców (człowiek, mysz, szczur, danio pręgowany). Ze względu na zewnątrzkomórkowe występowanie stwierdzane są m.in. w płynach ustrojowych.
Migrasomy są wytwarzane m.in. przez komórki gastruli. Zawierają one morfogeny i przyciągają na drodze chemotaksji odpowiednie komórki, kształtując organogenezę. Migrasomy mogą być przekazywane między sąsiadującymi komórkami. Niektóre zawierają mRNA lub białka stymulujące do podziału komórki, które by wchłonęły migrasom. Uwalnianie migrasomów zawierających fragmenty mitochondriów jest sposobem komórki na pozbycie się tych organelli, gdy stały się niefunkcjonalne.
Migrasomy odkrył i nazwał w 2014 roku zespół naukowców z Uniwersytetu Tsinghua pod kierownictwem Li Yu. Ze względu na obecność licznych pęcherzyków ich obraz przypomina owoc granatu i roboczo określane były jako "pomegranate-like structures" (PLS). Obserwowano je już wcześniej, ale uważano, że są ubocznymi pozostałościami po wędrującej komórce.

</doc>
<doc id="5304875" url="https://pl.wikipedia.org/wiki?curid=5304875" title="Migrasom">
Migrasom



</doc>
<doc id="5304876" url="https://pl.wikipedia.org/wiki?curid=5304876" title="Eljachu Boraks">
Eljachu Boraks

Eljachu Boraks znany również jako Adek lub Edek Boraks (ur. 1913 lub 1918 w Kaliszu, zm. 1943 w Treblince) – polski działacz konspiracji żydowskiej w trakcie II wojny światowej, członek Zjednoczonej Organizacji Partyzanckiej oraz Żydowskiej Organizacji Bojowej. Kawaler Krzyża Orderu Virtuti Militari V klasy (pośmiertnie).
Życiorys.
Należał do ruchu Ha-Szomer ha-Cair w Kaliszu. W chwili wybuchu II wojny światowej został powołany i służył w Wojsku Polskim. Następnie w 1940 dotarł do Wilna. Działał w ramach akcji przerzutu członków organizacji Ha-Szomer ha-Cair z całej Polski do Wilna, a od 1941 był członkiem komitetu głównego Ha-Szomer ha-Cair. Po wkroczeniu Niemców do Wilna, Boraks wyjechał Warszawy, a następnie powrócił do Wilna i podjął działalność w Zjednoczonej Organizacji Partyzantów. Następnie wyjechał do Białegostoku, gdzie działał w Żydowskiej Organizacji Bojowej i jednocześnie nadzorował także zbrojenie getta w Wilnie i w Grodnie. W trakcie pierwszych starć w getcie białostockim – 5 lutego 1943 dowodził grupą bojową. Eljachu Boraks został pojmany w lutym 1943 w getcie białostockim i wywieziony do obozu zagłady w Treblince.
Pośmiertnie postanowieniem o odznaczeniu z dnia 19 kwietnia 1948 r., "za zasługi położone w walce zbrojnej z okupantem hitlerowskim" został odznaczony Krzyżem Srebrnym Orderu Virtuti Militari.

</doc>
<doc id="5304877" url="https://pl.wikipedia.org/wiki?curid=5304877" title="Sebastian Urbaniak">
Sebastian Urbaniak

Sebastian Urbaniak (ur. 9 czerwca 2001) – polski lekkoatleta specjalizujący się w biegach płotkarskich. Medalista mistrzostw Polski.
Osiągnięcia.
Opracowano na podstawie:
Rekord życiowy:

</doc>
<doc id="5304879" url="https://pl.wikipedia.org/wiki?curid=5304879" title="Zaroślak oliwkowy">
Zaroślak oliwkowy

Zaroślak oliwkowy ("Atlapetes flaviceps") – gatunek małego ptaka z rodziny pasówek (Passerellidae). Występuje jedynie na niewielu stanowiskach w środkowej Kolumbii na stokach Andów. Jest uznawany za gatunek bliski zagrożenia.
Systematyka.
Gatunek po raz pierwszy zgodnie z zasadami nazewnictwa binominalnego opisał Frank Michler Chapman, nadając mu nazwę "Atlapetes flaviceps". Opis ukazał się w 1912 roku w pracy "Diagnoses of apparently new Colombian birds" na łamach czasopisma „Bulletin of the American Museum of Natural History”. Autor jako miejsce typowe wskazał Rio Toche w departamencie Tolima w Kolumbii. IOC nie wyróżnia podgatunków.
Morfologia.
Nieduży ptak ze stosunkowo krótkim, grubym u nasady dziobem w kolorze czarniawym. Szczęka i żuchwa są lekko zakrzywione. Tęczówki brązowe. Kończyny dolne ciemnobrązowe. Pióra głowy, gardła, szyi i piersi oraz brzucha w różnych odcieniach żółtego przechodzącego na grzbiecie w oliwkowy. Górne pokrywy skrzydeł ciemnooliwkowe, lotki czarnooliwkowe z żółtawymi obrysami. Ogon długi, stopniowany, środkowe sterówki najdłuższe, zewnętrzne krótsze, wszystkie w kolorze ciemnooliwkowym. Obie płcie wyglądają tak samo. Młode osobniki mają oliwkowe plamy na głowie, piersiach i bokach ciała. Długość ciała z ogonem 17 cm.
Zasięg występowania.
Zaroślak oliwkowy jest spotykany tylko na kilku stanowiskach w środkowej Kolumbii. Są to oba zbocza Kordyliery Środkowej w departamentach Caldas, Tolima i Cauca oraz zachodnie zbocza Kordyliery Zachodniej w departamentach Risaralda i Valle del Cauca. Występuje na wysokości od 1550 do 2700 m n.p.m., czasami także w obszarach położonych niżej, nawet do 1200 m n.p.m. Inne źródła podają zakres wysokości, na których spotykany jest ten gatunek, pomiędzy 1900–2440 m n.p.m.
Ekologia.
Zaroślak oliwkowy jest gatunkiem endemicznym. Jego głównym habitatem są zarośla przylegające do wykarczowanych obszarów na zboczach wysokogórskich lasów oraz zarośla w wilgotnym lesie równikowym, obrzeża sadów i plantacji. Jest gatunkiem głównie roślinożernym. Odżywia się owocami roślin z rodzaju "Miconia" z rodziny zaczerniowatych ("Melastomataceae") oraz "Bocconia frutescens" z rodziny makowatych ("Papaveraceae"). Występuje zazwyczaj w parach lub niewielkich grupach do czterech osobników, ale spotykany jest także w stadach mieszanych głównie z różnymi gatunkami tanagrowatych oraz z pleszówką ozdobną. Żeruje głównie w środkowych i górnych partiach drzew.
Rozmnażanie.
Aktywne gniazdo obserwowano w maju, osobniki młodociane z rodzicami w czerwcu, a zbieranie materiału na gniazdo w listopadzie. Brak bardziej szczegółowych informacji.
Status.
Od 1988 roku zaroślak oliwkowy wpisany jest do Czerwonej księgi gatunków zagrożonych IUCN. Pierwotnie był uznany za gatunek zagrożony ("Threatened"). Od 1994 roku klasyfikowano go jako gatunek zagrożony (EN – "Endangered"), a od 2020 roku uznawany jest za gatunek bliski zagrożenia (NT – "Near Threatened"). Zasięg występowania zaroślaka oliwkowego według szacunków organizacji BirdLife International obejmuje tylko około 67,1 tys. km². Liczebność populacji jest obecnie szacowana na 10 000–19 999 dorosłych osobników. BirdLife International uznaje trend liczebności populacji za spadkowy. Głównym zagrożeniem dla liczebności populacji jest wycinka lasów oraz wypasanie bydła. BirdLife International wymienia 9 ostoi ptaków IBA, w których ten gatunek występuje, wszystkie w Kolumbii, m.in.: Parque Nacional Natural Nevado del Huila, Puracé Natural National Park.

</doc>
<doc id="5304880" url="https://pl.wikipedia.org/wiki?curid=5304880" title="Marcus Vinicius Oliveira Alencar">
Marcus Vinicius Oliveira Alencar

Marcus Vinicius Oliveira Alencar (ur. 7 kwietnia 2003 w São Paulo) – brazylijski piłkarz występujący na pozycji napastnika w angielskim klubie Norwich City, do którego jest wypożyczony z Arsenalu. Wychowanek São Paulo FC. Młodzieżowy reprezentant Brazylii.

</doc>
<doc id="5304882" url="https://pl.wikipedia.org/wiki?curid=5304882" title="Upper North Bay">
Upper North Bay

Upper North Bay – zatoka (ang. "bay") w północnej części jeziora Gaspereau Lake w kanadyjskiej prowincji Nowa Szkocja, w hrabstwie Kings; nazwa urzędowo zatwierdzona 21 sierpnia 1974.

</doc>
<doc id="5304884" url="https://pl.wikipedia.org/wiki?curid=5304884" title="Edek Boraks">
Edek Boraks



</doc>
<doc id="5304886" url="https://pl.wikipedia.org/wiki?curid=5304886" title="Stadion Miejski w Swarzędzu">
Stadion Miejski w Swarzędzu



</doc>
<doc id="5304888" url="https://pl.wikipedia.org/wiki?curid=5304888" title="Stadion Miejski w Swarzędzu im. Mariana Zaporowskiego w Swarzędzu">
Stadion Miejski w Swarzędzu im. Mariana Zaporowskiego w Swarzędzu



</doc>
<doc id="5304890" url="https://pl.wikipedia.org/wiki?curid=5304890" title="Wim van der Kroft">
Wim van der Kroft

Willem Frederik van der Kroft (ur. 16 sierpnia 1916 w Haarlemie, zm. 21 marca 2001 w Den Helder) – holenderski kajakarz, medalista olimpijski, trzykrotny olimpijczyk.
Kariera sportowa.
Wraz z Nicolaasem Tatesem zdobył dwa brązowe medale w wyścigach kajaków dwójek (K-2) na dystansach 1000 metrów i 10 000 metrów na mistrzostwach Europy w 1934 w Kopenhadze. Van der Kroft i Tates zdobyli brązowy medal w wyścigu kajaków dwójek na dystansie 1000 metrów na igrzyskach olimpijskich w 1936 w Berlinie, ulegając tylko osadom austriackiej i niemieckiej.
Po II wojnie światowej Van der Kroft startował w konkurencji jedynek (K-1). Zajął 5. miejsce w wyścigu jedynek na 1000 metrów na igrzyskach olimpijskich w 1948 w Londynie, 5. miejce na 500 metrów i 8. miejsce na 1000 metrów na mistrzostwach świata w 1950 w Kopenhadze oraz 4. miejsce na 1000 metrów na igrzyskach olimpijskich w 1952 w Helsinkach.
Przypisy.
 

</doc>
<doc id="5304894" url="https://pl.wikipedia.org/wiki?curid=5304894" title="Walkers Bay (zatoka po wschodniej stronie Andrew Island)">
Walkers Bay (zatoka po wschodniej stronie Andrew Island)

Walkers Bay – zatoka (ang. "bay") w kanadyjskiej prowincji Nowa Szkocja, w hrabstwie Guysborough, po wschodniej stronie wyspy Andrew Island; nazwa urzędowo zatwierdzona 7 maja 1976.

</doc>
<doc id="5304896" url="https://pl.wikipedia.org/wiki?curid=5304896" title="Nicolaas Tates">
Nicolaas Tates

Nicolaas Tates (ur. 5 maja 1915 w Zaandamie, zm. 25 grudnia 1990 tamże) – holenderski kajakarz, medalista olimpijski
Kariera sportowa.
Wraz z Wimem van der Kroftem zdobył dwa brązowe medale w wyścigach kajaków dwójek (K-2) na dystansach 1000 metrów i 10 000 metrów na mistrzostwach Europy w 1934 w Kopenhadze. Van der Kroft i Tates zdobyli brązowy medal w wyścigu kajaków dwójek na dystansie 1000 metrów na igrzyskach olimpijskich w 1936 w Berlinie, ulegając tylko osadom austriackiej i niemieckiej.

</doc>
<doc id="5304898" url="https://pl.wikipedia.org/wiki?curid=5304898" title="Dziurki (skała)">
Dziurki (skała)



</doc>
<doc id="5304899" url="https://pl.wikipedia.org/wiki?curid=5304899" title="Mayra Flores">
Mayra Flores

Mayra Flores (ur. 1 stycznia 1986 w Tamaulipas) – amerykańska pielęgniarka i polityk. W 2022 roku wybrana na przedstawiciela 34. okręgu wyborczego w stanie Teksas do Izby Reprezentantów USA. Jej kadencja zakończyła się w styczniu 2023 r., ponieważ nie została ponownie wybrana w wyborach generalnych w listopadzie 2022 r.
Była pierwszą republikanką wybraną do reprezentowania 34. okręgu Teksasu od 1870 roku. Była także pierwszą kobietą urodzoną w Meksyku, która służyła w Kongresie Stanów Zjednoczonych.
Biografia.
Urodziła się i wychowała w Burgos, w Meksyku. Z pomocą ojca przyjechała legalnie do Stanów Zjednoczonych w wieku sześciu lat. Dorastając pracowała razem z rodzicami na polach bawełny w Memphis, w Teksasie. W 2014 roku ukończyła szkołę jako terapeuta układu oddechowego. Ukończyła studia licencjackie z przywództwa organizacyjnego na "South Texas College".
W wyborach 34. okręgu kongresowego Teksasu pokonała Demokratę – Dana Sancheza, stosunkiem głosów 51% do 43,3%. Następnie po przerysowaniu okręgu do wyborów generalnych przegrała z Demokratą – Vicentym Gonzalezem, stosunkiem 52,7% do 44,2% głosów.
Życie osobiste i poglądy.
Jest żoną agenta Straży Granicznej USA, z którym mają czworo dzieci. Mimo, że jej rodzice popierali kiedyś Partię Demokratyczną, mówi że jej wartości „pro-Bóg, pro-life, prorodzinne” doprowadziły ją do Partii Republikańskiej.
Partię Demokratyczną nazywa „największym zagrożeniem, przed jakim stoi Ameryka”, zaś swój sukces określa „ucieleśnieniem amerykańskiego snu”.

</doc>
<doc id="5304902" url="https://pl.wikipedia.org/wiki?curid=5304902" title="Władysław Andrzejczak">
Władysław Andrzejczak

Władysław Andrzejczak ps. „Antek” (ur. 22 października 1920 w Warszawie, zm. lipiec 1943) – działacz ruchu robotniczego i bojownik ruchu oporu.
Syn Władysława, właściciela zakładu blacharskiego. Po ukończeniu szkoły powszechnej pracował w warsztacie ojca i jednocześnie uczył się w wieczorowej szkole technicznej. W 1934 r. wstąpił do OMTUR, a w 1938 do PPS. Brał udział w samorządowej kampanii wyborczej w 1938. W starciu z bojówkarzami OZN został wówczas postrzelony w rękę, a następnie aresztowany. Od października 1938 do czerwca 1939 przebywał w więzieniu śledczym przy ul. Daniłowiczowskiej w Warszawie, po czym z braku dowodów został zwolniony. 
We wrześniu 1939 brał udział w obronie Warszawy. W 1940 wstąpił wraz z całą grupą OMTUR z Żoliborza do konspiracyjnej organizacji lewicowych socjalistów „Barykada Wolności”, która stała się zaczątkiem organizacji PS i RPPS. Pracując w Wydziale Sabotażowym PS dokonał szeregu akcji m.in. wiosną 1942 zastrzelił prowokatora Zielińskiego. Organizował również oddziały milicyjne. Na początku 1943 został Komendantem Głównym Milicji Ludowej RPPS. Wiosną tego samego roku, po utworzeniu PAL, mianowano go kapitanem i dowódcą oddziałów milicyjnych PAL. Kierował wielu akcjami bojowymi, sabotażowymi i ekspropriacyjnymi. 
W czasie powstania w getcie warszawskim dowodził akcją bojową pod murami getta. Kierował też głośnym napadem na fort Bema, gdzie spalono niemieckie magazyny wojskowe. W lipcu 1943 został aresztowany i zamordowany przez Niemców.

</doc>
<doc id="5304904" url="https://pl.wikipedia.org/wiki?curid=5304904" title="Duda (nazwisko)">
Duda (nazwisko)

Duda – nazwisko. Według bazy PESEL 27.01.2022 r. nazwisko to nosi 18 354 Polek i 18 355 Polaków. Łącznie nazwisko to nosi 36 709 polskich obywateli.
Geografia.
W Polsce najwięcej osób o nazwisku Duda mieszka:

</doc>
<doc id="5304905" url="https://pl.wikipedia.org/wiki?curid=5304905" title="BKS Bolesławiec">
BKS Bolesławiec



</doc>
<doc id="5304907" url="https://pl.wikipedia.org/wiki?curid=5304907" title="Konyza kanadyjska">
Konyza kanadyjska



</doc>
<doc id="5304909" url="https://pl.wikipedia.org/wiki?curid=5304909" title="Andrij Denyskin">
Andrij Denyskin

Andrij Wałerijowycz Denyskin, ukr. Андрій Валерійович Денискін (ur. 14 lipca 1998 w Kijowie) – ukraiński hokeista, reprezentant Ukrainy.
Kariera.
Przez kilka lat rozwijał karierę w juniorskich ligach w Stanach Zjednoczonych: CSSHL, USPHL Elite, NAHL. W trakcie sezonu 2017/2018 wrócił na Ukrainę i grał w barwach Donbasu Donieck. W 2019 został zaangażowany przez rumuński klub Steaua Bukareszt. Sezon 2019/2020 dokończył w HK Krzemieńczuk i tam występował do 2022. Na początku sezonu UHL 2021/2022 za gesty o podłożu rasistowskim wykonane przez niego 26 września 2021 podczas meczu wobec czarnoskórego Amerykanina Jalena Smerecka (Donbas) został zawieszony przez Federację Hokeja Ukrainy na 13 spotkań. W odniesieniu do tej samej sprawy 22 lutego 2022 decyzją IIHF został zdyskwalifikowany na okres 1 roku. W połowie sierpnia 2022 potwierdzono jego transfer do zespołu Re-Plast Unia Oświęcim w Polskiej Hokej Lidze.
W barwach juniorskich reprezentacji Ukrainy uczestniczył w turniejach mistrzostw świata juniorów do lat 18 edycji 2015, 2016 (Dywizja IB), mistrzostw świata juniorów do lat 20 edycji 2017, 2018 (Dywizja IB).

</doc>
<doc id="5304911" url="https://pl.wikipedia.org/wiki?curid=5304911" title="Lejb Czerniakower">
Lejb Czerniakower

Lejb Czerniakower (ur. ?, zm. 27 kwietnia 1943 w Warszawie) – polski działacz konspiracji żydowskiej w trakcie II wojny światowej, uczestnik powstania w getcie warszawskim.
W trakcie powstaniowa w getcie warszawskim w 1943, walczył w grupie Heńka Kawe w getcie centralnym. Zginął 27 kwietnia, kiedy Niemcy zalali wodą bunkier jego grupy na Lesznie 74. 
Pośmiertnie postanowieniem o odznaczeniu z dnia 19 kwietnia 1948 r., "za zasługi położone w walce zbrojnej z okupantem hitlerowskim" został odznaczony Krzyżem Srebrnym Orderu Virtuti Militari.

</doc>
<doc id="5304914" url="https://pl.wikipedia.org/wiki?curid=5304914" title="Wallace Bay (zatoka Wallace Harbour)">
Wallace Bay (zatoka Wallace Harbour)

Wallace Bay – zatoka (ang. "bay") zatoki Wallace Harbour w kanadyjskiej prowincji Nowa Szkocja, w hrabstwie Cumberland; nazwa urzędowo zatwierdzona 3 czerwca 1943 (dla akwenu ówcześnie nie obejmującego części Wallace Harbour przynależnej od 31 marca 1976 do Wallace Bay).

</doc>
<doc id="5304918" url="https://pl.wikipedia.org/wiki?curid=5304918" title="Pękala">
Pękala

Osoby noszące nazwisko Pękala:

</doc>
<doc id="5304921" url="https://pl.wikipedia.org/wiki?curid=5304921" title="Liga Mistrzów UEFA (2022/2023)/Faza kwalifikacyjna">
Liga Mistrzów UEFA (2022/2023)/Faza kwalifikacyjna

Artykuł prezentuje szczegółowe dane dotyczące rozegranych meczów które miały na celu wyłonienie 6 drużyn piłkarskich, które wezmą udział w fazie grupowej Ligi Mistrzów UEFA 2022/2023. Faza kwalifikacyjna trwała od 21 czerwca do 24 sierpnia 2022.
Runda wstępna.
Do startu w Rundzie wstępnej zostały uprawnione 4 drużyny. Runda została podzielona na półfinały i finał. W tej rundzie zespoły grały tylko jeden mecz. Drużyny, które przegrały w tej rundzie, otrzymały prawo gry w I rundzie kwalifikacyjnej Ligi Konferencji Europy UEFA.
Podział na koszyki.
!colspan=3|Półfinały rundy
!colspan=3|Finał rundy
I runda kwalifikacyjna.
Do startu w I rundzie kwalifikacyjnej zostały uprawnione 30 drużyny (1 z poprzedniej rundy), z czego 15 zostało rozstawionych. Drużyny, które przegrały w tej rundzie, otrzymały prawo gry w II rundzie kwalifikacyjnej Ligi Konferencji Europy UEFA.
Podział na koszyki.
Uwaga: Losowanie I rundy kwalifikacyjnej odbyło się przed zakończeniem rundy wstępnej, więc rozstawienia dokonano przyjmując założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w I rundzie przejmuje ona współczynnik najwyżej rozstawionego rywala.
Oznaczenia:
II runda kwalifikacyjna.
Od tej rundy turniej kwalifikacyjny zostanie podzielony na 2 części – dla mistrzów i niemistrzów poszczególnych federacji:
Drużyny, które przegrały w tej rundzie, otrzymały prawo gry w III rundzie kwalifikacyjnej Ligi Europy UEFA.
Podział na koszyki.
Uwaga: Losowanie II rundy kwalifikacyjnej odbyło się przed zakończeniem I rundy kwalifikacyjnej, więc rozstawienia dokonano przyjmując założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w II rundzie przejmuje ona współczynnik najwyżej rozstawionego rywala.
Oznaczenia:
Ścieżka mistrzowska:
Ścieżka ligowa:
Pary II rundy kwalifikacyjnej.
!colspan=6|Ścieżka mistrzowska
!colspan=6|Ścieżka ligowa
III runda kwalifikacyjna.
W tej rundzie kwalifikacji utrzymany został podział na 2 ścieżki – mistrzowską i ligową:
Drużyny, które przegrały w tej rundzie, w ścieżce mistrzowskiej otrzymały prawo gry w rundzie play-off, natomiast w ścieżce ligowej w fazie grupowej Ligi Europy UEFA.
Podział na koszyki.
Uwaga: Losowanie III rundy kwalifikacyjnej odbyło się przed zakończeniem II rundy kwalifikacyjnej, więc rozstawienia dokonano przyjmując założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w III rundzie przejmuje ona współczynnik najwyżej rozstawionego rywala.
Oznaczenia:
Ścieżka mistrzowska:
Ścieżka ligowa:
Pary III rundy kwalifikacyjnej.
!colspan=6|Ścieżka mistrzowska
!colspan=6|Ścieżka ligowa
Runda play-off.
W tej rundzie kwalifikacji utrzymany został podział na 2 ścieżki – mistrzowską i ligową:
Drużyny, które przegrały w tej rundzie, otrzymały prawo gry w fazie grupowej Ligi Europy UEFA.
Podział na koszyki.
Uwaga: Losowanie rundy play-off odbyło się przed zakończeniem III rundy kwalifikacyjnej, więc rozstawienia dokonano przyjmując założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w rundzie play-off przejmuje ona współczynnik najwyżej rozstawionego rywala.
Oznaczenia:
Ścieżka mistrzowska:
Ścieżka ligowa:
Pary rundy play-off.
!colspan=6|Ścieżka mistrzowska
!colspan=6|Ścieżka ligowa

</doc>
<doc id="5304923" url="https://pl.wikipedia.org/wiki?curid=5304923" title="Eugene List">
Eugene List

Eugene List (ur. 6 lipca 1918 w Filadelfii, zm. 1 marca 1985 w Nowym Jorku) – amerykański pianista.
Życiorys.
Urodził się w rodzinie imigrantów przybyłych z Ukrainy, nazwisko rodziny miało pierwotnie formę Lisnitzer. W dzieciństwie przeprowadził się wraz z rodzicami do Los Angeles, gdzie kształcił się w Sutro-Seyler Studios. Po raz pierwszy wystąpił publicznie jako pianista w wieku 12 lat, wykonując "III Koncert fortepianowy c-moll" Ludwiga van Beethovena z Los Angeles Philharmonic Orchestra pod batutą Artura Rodzińskiego. Od 1931 roku kształcił się w konserwatorium w Filadelfii u Olgi Samaroff, później uczył się w Juilliard School of Music w Nowym Jorku. W 1934 roku zagrał partię solową podczas amerykańskiej premiery "I Koncertu fortepianowego" Dmitrija Szostakowicza.
W czasie II wojny światowej służył jako ochotnik w US Army, dosłużył się stopnia sierżanta. W 1945 roku wystąpił z recitalem fortepianowym na konferencji poczdamskiej w obecności Trumana, Churchilla i Stalina. Od 1946 do 1980 roku regularnie występował w Białym Domu na zaproszenie kolejnych amerykańskich prezydentów. W latach 1964–1975 uczył w Eastman School of Music w Rochester. W 1964 i 1974 roku koncertował w ZSRR. Kilkukrotnie był jurorem Międzynarodowego Konkursu Pianistycznego im. Fryderyka Chopina.
Zginął tragicznie w trakcie przygotowań do koncertu z okazji 50. rocznicy swojego debiutu w Nowym Jorku, na skutek niefortunnego upadku ze schodów swojej nowojorskiej kamienicy.
Wykonywał głównie utwory mniej znanych kompozytorów, był miłośnikiem twórczości Louisa Moreau Gottschalka i przywrócił do repertuaru wiele jego dzieł. Odkrył i wydał "Duo Sonata" na skrzypce i fortepian Ferenca Liszta.
Od 1943 roku był żonaty ze skrzypaczką Carroll Glenn, z którą często wspólnie występował. W 1969 roku małżonkowie dokonali wspólnie pierwszego nagrania płytowego młodzieńczego "Koncertu podwójnego" na skrzypce i fortepian Felixa Mendelssohna.

</doc>
<doc id="5304924" url="https://pl.wikipedia.org/wiki?curid=5304924" title="Wallace Bay">
Wallace Bay



</doc>
<doc id="5304926" url="https://pl.wikipedia.org/wiki?curid=5304926" title="Miłosz Szpar">
Miłosz Szpar

Miłosz Szpar (ur. 5 czerwca 2002 w Rzeszowie) – polski szachista, mistrz międzynarodowy od 2022 roku.
Kariera szachowa.
Swoją przygodę z szachami zaczął od startu w turnieju szachowym w 2010 w Polanicy-Zdroju (Memoriał Akiby Rubinsteina, open D), gdzie zajął 1. miejsce. Jednokrotnie zdobył medal mistrzostw Polski juniorów: złoty w 2020 w Szklarskiej Porębie (do 18 lat). Również był medalistą mistrzostw Polski juniorów w szachach szybkich (w tym trzykrotnie mistrzem Polski: Warszawa 2010 – do 8 lat, Warszawa 2012 – do 10 lat i Rzeszów 2018 – do lat 18) oraz sześciokrotnym medalistą mistrzostw Polski juniorów w szachach błyskawicznych (w tym mistrzem Polski: Warszawa 2010 – do 8 lat i Warszawa 2012 – do lat 10).
Reprezentował Polskę na mistrzostwach świata juniorów (1 raz) oraz mistrzostwach Europy juniorów (4 razy), najlepszy wynik uzyskując w 2018 w Porto Karas (20. m. na MŚJ do 16 lat). Dwukrotnie zwyciężał w turniejach: 2010 w Polanicy-Zdroju (Memoriał Akiby Rubinsteina, open D) i 2020 w Pokrzywnej (Puchar Gór Opawskich, turniej open), razem z Robertem Tustanowskim.
Najwyższy ranking w dotychczasowej karierze osiągnął 1 października 2020, z wynikiem 2449 punktów.
Osiągnięcia.
Indywidualne mistrzostwa Polski:
Indywidualne mistrzostwa świata juniorów:
Indywidualne mistrzostwa Europy juniorów:
Indywidualne mistrzostwa Polski juniorów:
Drużynowe mistrzostwa Polski juniorów:
Wybrane sukcesy w innych turniejach:

</doc>
<doc id="5304929" url="https://pl.wikipedia.org/wiki?curid=5304929" title="Bogusław Pietrzak">
Bogusław Pietrzak

Bogusław Pietrzak (ur. 21 maja 1958 w Łodzi) – polski piłkarz i trener.
Przebieg kariery.
W piłkę uczył się grać w ŁKS Łódź i w jego czwartoligowych rezerwach zadebiutował w zespole seniorów. Studiował na Akademii Wychowania Fizycznego w Warszawie, którą ukończył z tytułem magistra. Podczas pobytu w stolicy bronił barw Marymontu.
W 1981 został trenerem II klasy, dziesięć lat później I klasy, a w 2006 ukończył kurs UEFA Pro Licence. Pierwszym zespołem jaki poprowadził w karierze trenerskiej był Orzeł Łódź. Szkolił tam juniorów zdobywając z tą drużyną wicemistrzostwo Polski. Jego podopieczni przegrali wtedy z Jagiellonią w której grali m.in. Tomasz Frankowski i Marek Citko. W 1995 już jako szkoleniowiec ŁKS Łódź poprowadził juniorów do mistrzostwa Polski. Prowadził wówczas Marka Saganowskiego. Pracował w wielu klubach, w tym pierwszoligowych (ŁKS Łódź, Ruch Chorzów, Świt Nowy Dwór Mazowiecki, Pogoń Szczecin). Pracował także m.in. w rezerwach Wisły Kraków i w Piaście Gliwice. Od 8 października 2019 do 11 lipca 2020 był trenerem Elany Toruń.
Kariera trenerska.
44 mecze w ekstraklasie jako trener.

</doc>
<doc id="5304937" url="https://pl.wikipedia.org/wiki?curid=5304937" title="Pyłyp Panhełow-Jułdaszew">
Pyłyp Panhełow-Jułdaszew

Pyłyp Panhełow-Jułdaszew, ; – Filipp Pangiełow-Jułdaszew (ur. 15 lutego 1994 w Kijowie) – ukraiński hokeista, reprezentant Ukrainy.
Jego babką ze strony matki była ukraińska lekkoatletka, biegaczka średnio- i długodystansowa startująca w barwach ZSRR, olimpijka z 1972, Tamara Panhełowa, a ojciec Ramil Jułdaszew (ur. 1961) radzieckim hokeistą pochodzenia baszkirskiego, reprezentantem ZSRR i Ukrainy.
Kariera.
Urodził się w Kijowie na Ukrainie, a od wczesnych lat karierę rozwijał w baszkirskiej Ufie w Rosji (rodzinnym mieście ojca). W sezonie 2009/2010 był kadrowiczem reprezentacji Rosji do lat 16. Od 2010 do 2015 przez pięć sezonów występował w barwach Tołparu Ufa w rosyjskich rozgrywkach juniorskich MHL. W tym okresie w KHL Junior Draft 2011 został wybrany przez Saławat Jułajew Ufa z KHL. Po wkroczeniu w wiek seniorski od 2015 do 2020 występował w seniorskiej lidze WHL. W 2019 został zaangażowany przez ukraiński Donbas Donieck i w jego barwach grał do 2022. Na początku czerwca 2022 ogłoszono jego transfer do Re-Plast Unii Oświęcim w Polskiej Hokej Lidze.
W kadrze seniorskiej Ukrainy uczestniczył w turniejach mistrzostw świata edycji 2019, 2022 (Dywizja IB).
Sygnatariusz deklaracji antywojennej hokeistów na Ukrainie z 2022.

</doc>
<doc id="5304939" url="https://pl.wikipedia.org/wiki?curid=5304939" title="Butter">
Butter



</doc>
<doc id="5304943" url="https://pl.wikipedia.org/wiki?curid=5304943" title="West Bay (zatoka Bras d’Or Lake)">
West Bay (zatoka Bras d’Or Lake)

West Bay – zatoka (ang. "bay") jeziora Bras d’Or Lake w kanadyjskiej prowincji Nowa Szkocja, w hrabstwach Inverness i Richmond; nazwa urzędowo zatwierdzona 3 maja 1951 (potwierdzona 2 listopada 1952).

</doc>
<doc id="5304944" url="https://pl.wikipedia.org/wiki?curid=5304944" title="West Bay (Barrington Passage)">
West Bay (Barrington Passage)

West Bay – zatoka (ang. "bay") cieśniny Barrington Passage w kanadyjskiej prowincji Nowa Szkocja, w hrabstwie Shelburne; nazwa urzędowo zatwierdzona 26 kwietnia 1965.

</doc>
<doc id="5304945" url="https://pl.wikipedia.org/wiki?curid=5304945" title="West Bay (zatoka Minas Basin)">
West Bay (zatoka Minas Basin)

West Bay (30 stycznia 1967–14 kwietnia 1976 nazwa oficjalnie niefunkcjonująca) – zatoka (ang. "bay") zatoki Minas Basin w kanadyjskiej prowincji Nowa Szkocja, w hrabstwie Cumberland; nazwa urzędowo zatwierdzona 28 listopada 1944 (potwierdzona 14 kwietnia 1976).

</doc>
<doc id="5304949" url="https://pl.wikipedia.org/wiki?curid=5304949" title="R-27 (rakieta lotnicza)">
R-27 (rakieta lotnicza)



</doc>
<doc id="5304950" url="https://pl.wikipedia.org/wiki?curid=5304950" title="Bazyli Zacharow">
Bazyli Zacharow

Bazyli Zacharow (znany także jako sir Basil Zaharoff; ur. 6 października 1849, zm. 27 listopada 1936) – pośrednik w międzynarodowym handlu bronią w okresie przed i w trakcie I wojny światowej.
Urodził się najprawdopodobniej (jego życiorys jest uznawany za bardzo trudny do odtworzenia) jako Vasileios Zacharias w rodzinie greckiej, która pochodziła z Odessy, ale zbiegła do Turcji po pogromach antygreckich.
Jego kariera zawodowa rozwinęła się po zatrudnieniu na stanowisku agenta przez szwedzką firmę zbrojeniową Nordenfelt. Choć nigdy nie zajmował on żadnych eksponowanych stanowisk, to ogólnie uznawany był za jednego z najbardziej wpływowych ludzi przemysłu wojennego. Było tak wpływowy, że - według Egona Erwina Kischa - "w wojnie światowej rządził państwami w myśl swoich interesów".
Przez pewien okres był współwłaścicielem kasyna w Monte Carlo.

</doc>
<doc id="5304952" url="https://pl.wikipedia.org/wiki?curid=5304952" title="R-27 (rakieta balistyczna)">
R-27 (rakieta balistyczna)



</doc>
<doc id="5304954" url="https://pl.wikipedia.org/wiki?curid=5304954" title="Wimbledon 2022 (kwalifikacje gry pojedynczej mężczyzn)">
Wimbledon 2022 (kwalifikacje gry pojedynczej mężczyzn)

Wimbledon 2022 – kwalifikacje gry pojedynczej mężczyzn – kwalifikacje do zawodów singlowych mężczyzn, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania miały miejsce w dniach 20–23 czerwca na trawiastych kortach The Bank of England Sports Centre w Roehampton.

</doc>
<doc id="5304959" url="https://pl.wikipedia.org/wiki?curid=5304959" title="Erich Koschik">
Erich Koschik

Erich Koschik (ur. 3 stycznia 1913 w Hamburgu, zm. 21 lipca 1985 tamże) – niemiecki kajakarz, kanadyjkarz, medalista olimpijski i mistrz Europy.
Kariera sportowa.
Zwyciężył w wyścigu kanadyjek jedynek (C-1) na 1000 metrów na mistrzostwach Europy w 1934 w Kopenhadze, wyprzedzając reprezentantów Czechosłowacji Bohumila Silnego i Bohuslava Karlíka. 
Zdobył brązowy medal w wyścigu kanadyjek jedynek na 1000 metrów na igrzyskach olimpijskich w 1936 w Berlinie, przegrywając jedynie z Frankiem Amyotem z Kanady i Karlíkiem.
Był mistrzem Niemiec na dystansie 1000 metrów w wyścigach jedynek w latach 1934–1936 i dwójek (C-2) w 1947 oraz wicemistrzem w konkurencji dwójek w 1948, a także mistrzem w wyścigu dwójek na 10 000 metrów w 1948

</doc>
<doc id="5304966" url="https://pl.wikipedia.org/wiki?curid=5304966" title="IsoRivolta GTZ">
IsoRivolta GTZ

IsoRivolta GTZ – samochód sportowy klasy średniej wyprodukowany pod włoską marką IsoRivolta w latach 2020 – 2021.
Historia i opis modelu.
Po zbudowaniu unikatowego prototypu IsoRivolta Zagato Vision Gran Turismo w 2017 roku, włoskie studio projektowe Zagato zaangażowało się w kolejny projekt będący współczesną interpretacją dawnej włoskiej marki Iso. Tym razem, we współpracy z wnuczką założyciela tamtej firmy, Marellą Rivoltą, zbudowano limitowany, seryjny model IsoRivolta GTZ wykorzystujący podzespoły techniczne i płytę podłogową Chevrolet Corvette C7. Do wykonania nadwozia samochodu wykorzystane zostało przynoszące obniżoną masę całkowitą włókno węglowe.
Stylistyka IsoRivolty GTZ autorstwa Andrei Zagato została utrzymana w unikalnej estetyce retro nawiązującej bezpośrednio do klasycznego modelu sportowego Iso Rivolta A3/C. Podłużne, płaskie nadwozie odznaczyło się dużymi, okrągłymi reflektorami, a także obszernym przednim wlotem powietrza.
Do napędu GTZ wykorzystany został pochodzący z pokrewnego technicznie Corvette silnik benzynowy V8 LT4 o pojemności 6,8 litra wzbogacony o mechaniczną sprężarkę. Rozwijająca 660 KM jednostka napędowa osiąga 100 km/h w 3,7 sekundy i osiąga maksymalną prędkość 315 km/h. Napęd przenoszony jest na tylną oś za pomocą automatycznej skrzyni biegów biegów.
Sprzedaż.
IsoRivolta GTZ powstała we włoskich zakładach Zagato w ściśle limitowanej serii ograniczonej do 19 egzemplarzy, które wyprodukowano w spersonalizowanej specyfikacji w cenie po niespełna 1 milion dolarów za każdy z nich. Już w momencie premiery w sierpniu 2020 zadeklarowano, że firma znalazła 9 nabywców, z czego pierwszy z samochodów dla klienta w Szwajcarii został wówczas wyprodukowany.

</doc>
<doc id="5304969" url="https://pl.wikipedia.org/wiki?curid=5304969" title="Thorsten Nordenfelt">
Thorsten Nordenfelt

Thorsten Nordenfelt (ur. 1842 w Örby, zm. 1920 w Sztokholmie) – szwedzki wynalazca i przemysłowiec zajmujący się przede wszystkim produkcją uzbrojenia różnego rodzaju.
Urodził się w Örby koło Kinna w Västergötland, jako syn pułkownika armii szwedzkiej.
Od lat 60. XIX wieku mieszkał w Londynie, gdzie dokonał różnych ulepszeń procesu obróbki żelaza dla celów zbrojeniowych, a także kierował budową okrętów podwodnych typu Nordenfelt. W latach 80. założył własną firmę zajmującą się sprzedażą szwedzkiej stali dla kolei brytyjskich, a później także firmę Nordenfelt Guns and Ammunition Co, która zajęła się produkcją kartaczownic konstrukcji Helge Palmcrantza, oraz szybkostrzelnych dział kalibru od 37 do 57 milimetrów. W 1888 połączyła się ona z Maximem, tworząc Maxim Nordenfelt Guns and Ammunition Co. Po osobistym bankructwie musiał się z niej wycofać i wyjechać do Francji, gdzie skonstruował zamek użyty w popularnej armacie polowej, tzw. siedemdziesiątcepiątce. 

</doc>
<doc id="5304973" url="https://pl.wikipedia.org/wiki?curid=5304973" title="Zwiezda-WDW Dmitrow">
Zwiezda-WDW Dmitrow

Zwiezda-WDW Dmitrow (ros. Звезда-ВДВ Дмитров) – rosyjski klub hokeja na lodzie z siedzibą w Dmitrowie.
Historia.
Klub został założony w 2009. Do 2015 w juniorskich rozgrywkach MHL-B występowała drużyna HK Dmitrow.
W 2015 klub Zwiezda-WDW Dmitrow został przyjęty do rozgrywek Wyższej Hokejowej Ligi od sezonu 2015/2016. W połowie 2015 głównym trenerem zespołu został Siergiej Borisow, a do sztabu weszli asystent Białorusin Dzmitryj Dudzik i trener bramkarzy Ukrainiec Jewhen Brul. Pod koniec września 2015 następcą Borisowa został Wiktor Lauchin. Asystentem w sztabie był też Albiert Leszczow, który w drugiej połowie października został mianowany głównym trenerem. Drużyna rozegrała 25 spotkań w rundzie zasadniczej. Z uwagi na problemy finansowe w listopadzie 2015 klub został usunięty z rozgrywek WHL.
W sezonie 2016/2017 zespół juniorski HK Dmitrow powrócił do uczestnictwa w rosyjskiej drugiej klasie juniorskiej, przemianowanej z MHL-B na NMHL.

</doc>
<doc id="5304974" url="https://pl.wikipedia.org/wiki?curid=5304974" title="Michał Szeremet">
Michał Szeremet

Michał Szeremet (ur. 15 marca 1974 w Kożuchowie) – polski piłkarz, występujący na pozycji pomocnika.
Życiorys.
Początkowy etap seniorskiej kariery spędził przede wszystkim na grze w bydgoskich klubach: BKS, Polonia Bydgoszcz, Chemiku i Chemiku/Zawiszy. W okresie gry w Chemiku zainteresowanie nim wykazywały m.in. Lech Poznań, Odra Wodzisław Śląski i Amica Wronki. Po wejściu w życie w Polsce prawa Bosmana w 2002 roku został piłkarzem Świtu Nowy Dwór Mazowiecki, zarzucając wcześniejsze plany zostania nauczycielem wychowania fizycznego. Z klubem tym awansował do I ligi, w której w sezonie 2003/2004 rozegrał 25 meczów. Po przejściu głównego sponsora Świtu – firmy Lukullus – do Widzewa Łódź Szeremet został pozyskany przez łódzki klub. Na pierwszym treningu w Widzewie odniósł kontuzję, a po jej wyleczeniu nie został zawodnikiem podstawowego składu. W 2005 roku został piłkarzem Unii Janikowo, z którą awansował do II ligi. W sezonie 2006/2007 występował w Odrze Opole i ponownie Unii Janikowo. Po konflikcie z trenerem Unii, Andrzejem Wiśniewskim, wyjechał za namową kolegi do Holandii, gdzie podjął pracę w firmie Nijhof Wassink oraz grał amatorsko w klubie SV Zwaluwen Wierden. Po półtora roku wrócił do Polski, podejmując zatrudnienie w polskim oddziale dotychczasowego pracodawcy. W sezonie 2010/2011 grał w Chemiku Bydgoszcz, a później w amatorskich klubach.

</doc>
<doc id="5304976" url="https://pl.wikipedia.org/wiki?curid=5304976" title="Kombied">
Kombied

Kombied (komitet biedoty, ros. комбе́д, комитет бедноты) – organizacja biedoty wiejskiej w Rosji sowieckiej w 1918 r., zajmująca się walką przeciwko tzw. kułakom.

</doc>
<doc id="5304978" url="https://pl.wikipedia.org/wiki?curid=5304978" title="Kombiedy">
Kombiedy



</doc>
<doc id="5304983" url="https://pl.wikipedia.org/wiki?curid=5304983" title="Kasper Irzykowicz">
Kasper Irzykowicz

Kasper Irzykowicz herbu Leliwa (zm. przed 1 marca 1578 roku) – podkomorzy mielnicki od 1567 roku.
Poseł na sejm lubelski 1569 roku z ziemi bielskiej.

</doc>
<doc id="5304985" url="https://pl.wikipedia.org/wiki?curid=5304985" title="Cerkiew św. Jana Chrzciciela w Elblągu">
Cerkiew św. Jana Chrzciciela w Elblągu



</doc>
<doc id="5304987" url="https://pl.wikipedia.org/wiki?curid=5304987" title="Mistrzostwa Świata w Narciarstwie Alpejskim 1993 – kombinacja kobiet">
Mistrzostwa Świata w Narciarstwie Alpejskim 1993 – kombinacja kobiet

Kombinacja kobiet na 32. Mistrzostwach Świata w Narciarstwie Alpejskim została rozegrana w dniach 4-5 lutego 1993 roku, na trasie Kotakakura. Tytułu sprzed dwóch lat nie obroniła Chantal Bournissen ze Szwajcarii, która tym razem zajęła dziesiąte miejsce. Nową mistrzynią świata została Niemka Miriam Vogt, drugie miejsce zajęła Picabo Street z USA, a brązowy medal zdobyła Austriaczka Anita Wachter.
W zawodach wystartowało 47 zawodniczek, z których 31 ukończyło rywalizację.

</doc>
<doc id="5305017" url="https://pl.wikipedia.org/wiki?curid=5305017" title="Nowy cmentarz żydowski w Brodach">
Nowy cmentarz żydowski w Brodach

Nowy cmentarz żydowski w Brodach – znajduje się w północnej części miasta, na dawnym przedmieściu Małe Folwarki, przy ulicy Podleśnej.
Jeden z największych cmentarzy żydowskich na Ukrainie, zajmujący około 10 hektarów. Badania wykazały, że na cmentarzu znajduje się ponad 8000 pochówków, z czego 5477 to nienaruszone stele.
W 1831 roku, w związku z rozprzestrzenianiem się w regionie epidemii cholery, władze austriackie zmusiły miejscowych Żydów do budowy nowego cmentarza, w znacznej odległości od miasta. W związku z tym Żydzi kupili działkę dwa kilometry na północ od centralnej części Brodów, która wówczas należała do podmiejskiej wsi Małe Folwark. Nowy cmentarz żydowski funkcjonował ponad 110 lat, aż do Holokaustu.
Nowy cmentarz żydowski w Brodach ma kształt nieco nieregularnego prostokąta, który od zachodu i północy wcina się w las. Wielkość cmentarza to ok. 500 m ze wschodu na zachód i 150 m z południa na północ. Cmentarz nie był jednak w pełni wykorzystany, powierzchnia obiektu wynosi około 8 ha, a tereny z regularnymi pochówkami to nieco ponad 6 ha, czyli ponad 75% ogólnej powierzchni.
Teren cmentarza można podzielić na 4 główne części. Największa z nich, najważniejsza, liczy 125 rzędów ponumerowanych ze wschodu na zachód, z których każdy ciągnie się z południa na północ z niewielkim odchyleniem na północny wschód. Między tymi rzędami jest 35 dodatkowych rzędów. Druga część przylega do głównej części od południowego wschodu i znajduje się bezpośrednio na początku cmentarza. Ma 16 nienumerowanych rzędów, a jej głównym obiektem jest ohel – nadbudowa nad pochówkami chasydzkiego cadyka Chaima Dawida syn Józefa Monzona i Gitli córki Izraela z Różyna, zm. 26 adar 5691 r. (15.03.1931) i jego żony Ejdyl, córki Beniamina Zewa. Trzecia część to zespół zachowanych nagrobków – macew (około 46), umieszczonych na naturalnym wzniesieniu w północno-wschodnim narożniku cmentarza. Czwarty to zachodnie obrzeża cmentarza bez regularnych pochówków.
Łączna liczba obiektów zachowanych na cmentarzu: ocalałych macew, ich fragmentów i samych śladów pochówków sięga ok. 9700. Spośród nich tylko 5900 macew można uznać za ocalałe, kilkaset leżą po prostu na ziemi. W związku z tym liczba fragmentów i samych śladów pochówków wynosi około 3800. Nie ulega jednak wątpliwości, że podana liczba zarejestrowanych obiektów nie wskazuje na całkowitą liczbę pochówków dokonanych na cmentarzu. Oczywiste jest, że pewna część nagrobków po prostu zniknęła bez śladu. Prawdopodobnie na terenie cmentarza mogło zostać pochowanych około 12 tysięcy osób. Jeśli dodamy tutaj liczbę osób rozstrzelanych (znane są cztery masowe groby) lub po prostu pochowanych na cmentarzu w latach 1941 – 1943, liczba ta może wzrosnąć o kilka tysięcy.
Macewy z Brodów wyróżniają się masywnością oraz wysokością wynoszącą z reguły 2 metry albo więcej. 
Zarządzeniem Ministerstwa Kultury Ukrainy z dnia 28.11.2013 cmentarz został wpisany do rejestru zabytków pod numerem 2960-Лв.

</doc>
<doc id="5305018" url="https://pl.wikipedia.org/wiki?curid=5305018" title="Mistrzostwa Świata w Narciarstwie Alpejskim 1993 – slalom kobiet">
Mistrzostwa Świata w Narciarstwie Alpejskim 1993 – slalom kobiet

Slalom kobiet na 32. Mistrzostwach Świata w Narciarstwie Alpejskim został rozegrany 9 lutego 1993 roku, na trasie Takakura. Tytułu sprzed dwóch lat nie obroniła Vreni Schneider ze Szwajcarii, która tym razem nie ukończyła rywalizacji. Nową mistrzynią świata została Austriaczka Karin Buder, drugie miejsce zajęła Julie Parisien z USA, a brązowy medal zdobyła kolejna Austriaczka - Elfi Eder.
Do startu w zawodach zgłoszono 52 zawodniczki, z których 35 ukończyło rywalizację.

</doc>
<doc id="5305019" url="https://pl.wikipedia.org/wiki?curid=5305019" title="West Bay">
West Bay



</doc>
<doc id="5305021" url="https://pl.wikipedia.org/wiki?curid=5305021" title="West Bay (zatoka Bras d'Or Lake)">
West Bay (zatoka Bras d'Or Lake)



</doc>
<doc id="5305022" url="https://pl.wikipedia.org/wiki?curid=5305022" title="John B. Kelly (1899–1960)">
John B. Kelly (1899–1960)



</doc>
<doc id="5305026" url="https://pl.wikipedia.org/wiki?curid=5305026" title="Stary cmentarz żydowski w Brodach">
Stary cmentarz żydowski w Brodach

Stary Cmentarz żydowski w Brodach – znajduje się w północnej części miasta, na dawnym przedmieściu Wielkie Folwarki, przy ulicy Sportowej 1.
Pierwsze miejsce pochówków znajdowało się koło Synagogi Wielkiej, ale w początku XVII w. pogrzeby przeniosły się na nekropolię, wytyczoną na dawnym przedmieściu Wielkie Folwarki. Funkcjonował do 1831 roku.
Po otwarciu Nowego Cmentarza był nieczynny, ale istniał aż do okresu drugiej wojny światowej. Przed 1939 rokiem ciągnęła się wzdłuż niego ul. Okopowa. Otoczony wysokim murem, z szarego kamienia.
W latach 1941–1944 Stary Cmentarz został całkowicie zniszczony przez Niemców. W okresie ZSRR na jego części wybudowano stadion miejski „Jubileuszowy”. Dopiero w czasach niepodległej Ukrainy gmina żydowska stworzyła tu symboliczny skwer pamięci.

</doc>
<doc id="5305027" url="https://pl.wikipedia.org/wiki?curid=5305027" title="Paweł Sobczak (biskup)">
Paweł Sobczak (biskup)

Paweł Sobczak – polski biskup Kościoła Katolickiego Mariawitów w RP. Związany jest z Parafią w Grzmiącej. Jest jednym z 5 żyjących obecnie biskupów Kościoła, w tym jedynym mężczyzną, a także jednym z 3 biskupów Kościoła wywodzących się z grona kapłanów ludowych. 
Działalność.
Przez długi czas zaangażowany był w życie duchowe i liturgiczne Kościoła mariawickiego jako kapłan ludowy. Odpowiedzialny był za służbę liturgiczną w Parafii w Grzmiącej w czasie choroby i krótko po śmierci zmarłej w 2020 r., jej wieloletniej proboszczki s. Marii Almy Białkowskiej. 
11 listopada 2021 po raz pierwszy w historii Kościoła odbyły się konsekracje biskupie kapłanów ludowych. Ceremonia miała miejsce w Grzmiącej. Wyświęconych zostało wówczas troje nowych biskupów: Paweł Sobczak i Patrycja Rosiak z parafii w Grzmiącej oraz Iwona Pietrasiak z parafii w Felicjanowie. Konsekratorkami były s. bp Maria Beatrycze Szulgowicz (zwierzchnik Kościoła) i s. bp Maria Rafaela Woińska (kustoszka warszawska). Były to pierwsze konsekracje biskupie w Kościele od 1993. 
Do czasu zwołania Kapituły Generalnej Kościoła i podjęcia ewentualnych zmian natury administracyjnej, Paweł Sobczak i dwoje pozostałych biskupów kontynuują swoją służbę w dotychczasowych miejscach.

</doc>
<doc id="5305040" url="https://pl.wikipedia.org/wiki?curid=5305040" title="Stadion Chrobrego Głogów">
Stadion Chrobrego Głogów



</doc>
<doc id="5305042" url="https://pl.wikipedia.org/wiki?curid=5305042" title="Notch (muzyk)">
Notch (muzyk)

Norman Howell, znany pod pseudonimem artystycznym Notch (ur. 11 maja 1973 w Hartford w stanie Connecticut) – jamajski muzyk łączący w swojej twórczości reggae, rhythm and blues, dancehall, reggaeton.
Życiorys i twórczość.
Dzieciństwo.
Norman Howell urodził się 11 maja 1973 roku w Hartford w stanie Connecticut, gdzie spędził wczesne lata swojego życia. Mając dziewięć lat nauczył się języka hiszpańskiego, ponieważ większość jego przyjaciół była pochodzenia latynoskiego. Gdy był nastolatkiem, przeniósł się do Waszyngtonu, gdzie zamieszkał z ojcem. Ojciec, basista reggae, mający korzenie jamajsko-afrokubańskie, wywarł na syna duży wpływ, zapoznając go z tanecznymi riddimami. Później młody Howell przeniósł się na krótko na Bermudy, gdzie nawiązał kontakt ze swoim karaibskim dziedzictwem, po czym w wieku około dwudziestu lat ponownie zamieszkał w Waszyngtonie.
Born Jamericans (1993–1998).
W mieście tym wraz z przyjacielem (Edleyem Shine’em) założył hip-hopowo-reggae’owy duet Born Jamericans, w którym był głównym wokalistą. Duet w swojej twórczości łączył reggae z muzyką latynoską, popem, rhythm and bluesem i reggaetonem, tworząc unikalne brzmienie. Dzięki takim singlom jak „Boom Shak A-Tack” (1993) i „Send My Love” (1996) duet odegrał zasadniczą rolę we wprowadzeniu dancehallu do amerykańskiego radia w latach 90. Howell znany był wówczas jako Mr. Notch. Born Jamericans wydali dwa albumy, zatytułowane "Kids From Foreign" (1994) i "Yardcore" (1997), po czym w 1998 roku o rozwiązali się.
XXI wiek.
Notch zaczął sięgać do swoich latynoskich korzeni i na początku XXI wieku pojawił się ponownie jako debiutant reggaeton. Śpiewając po angielsku, hiszpańsku i jamajsku wzbogacił ten gatunek o dancehall, rytmy latynoamerykańskie (cumbia, bachata, merengue) oraz hip-hop. Jako muzyk solowy zaznaczył swoją obecność na scenie muzycznej takimi przebojami jak: „Hay Que Bueno”, „Verme”, „Chevere” czy „Nuttn Nuh Go So” (reggae). „Hay Que Bueno” trafił w latach 2004–2005 do latynoskich rozgłośni radiowych w Ameryce i znalazł się na liście przebojów Billboard Latin. W konsekwencji Notch zaczął występować gościnnie na albumach takich wykonawców jak: Daddy Yankee, Luny Tunes, Beenie Man, Sublime i Thievery Corporation. Notchowi przypisuje się zasługę we wprowadzeniu w Stanach Zjednoczonych nowego stylu muzycznego, zwanego potocznie Spatoinglish, będącego połączeniem hiszpańskiego, jamajskiego i angielskiego.
W maju 2007 roku wydał swój pierwszy solowy album, "Raised By The People". Występował w programach telewizyjnych, w tym w "Late Night with Conan O'Brien". 

</doc>
<doc id="5305049" url="https://pl.wikipedia.org/wiki?curid=5305049" title="Lilly Hajdu">
Lilly Hajdu

Lilly Hajdu (ur. 1 listopada 1891 w Miszkolcu, zm. 27 maja 1960 w Budapeszcie) – węgierska psychoanalityczka pochodzenia żydowskiego, przedstawicielka Budapesztańskiej Szkoły Psychoanalitycznej, członkini Kręgu Galileusza () oraz Węgierskiego Towarzystwa Psychoanalitycznego, uczennica Vilmy Kovács. Znana pod mianem „dziewczyny jutra”, zgodnie z własnym określeniem użytym w liście z 1910 roku oraz postrzegana jako jedna z najbardziej doświadczonych przez historię analityczek szkoły ferencziańskiej. 
Życiorys.
Urodziła się (jak większość węgierskich analityczek pierwszego pokolenia) w mieszczańskiej, średniozamożnej rodzinie żydowskiej o tendencjach asymilacyjnych. Była trzecim dzieckiem kupca Hochmanna oraz Terézii Kellner. W ostatnich latach XIX stulecia rodzina zmieniła nazwisko "Hochmann" na węgiersko brzmiące "Hajdu". W 1909 roku Lilly rozpoczęła studia na Wydziale Medycznym Uniwersytetu w Budapeszcie, stając się tym samym jedną z 85 ówczesnych studentek kierunku lekarskiego na terenie węgierskiej części Austro-Węgier. W okresie swojej edukacji wyższej związała się ze środowiskiem Kręgu Galileusza"," lewicowego stowarzyszenia młodych węgierskich intelektualistów. Podczas działalności w ramach tej organizacji, jako słuchaczka wykładów Sándora Ferencziego, m.in. na temat żartu w perspektywie psychoanalitycznej, prawdopodobnie po raz pierwszy zapoznała się bliżej z teorią psychoanalizy, a także spotkała swojego przyszłego męża − Miklósa Gimesa, studenta medycyny oraz sekretarza stowarzyszenia na przełomie 1911 i 1912 roku. 
Okres po I wojnie światowej.
Po rozwiązaniu koła w 1918 roku oraz wskutek przemian politycznych związanych z „Rewolucją astrów” i jej upadkiem, rozważała emigrację do Stanów Zjednoczonych razem z Gimesem (wówczas już mężem) oraz dwójką swoich dzieci. W tym okresie zakończyła studia, zaangażowała się tymczasowo w działalność z zakresu epidemiologii i profilaktyki zdrowia psychicznego dla Ludowego Komisariatu Ochrony Zdrowia Węgierskiej Republiki Rad i rozpoczęła pracę w uniwersyteckiej klinice neurologicznej oraz (wspólnie z mężem) instytucie zajmującym się osobami z niepełnosprawnością intelektualną. W 1927 instytut (wtedy już w pełni należący do Hajdu i jej małżonka) został przeniesiony do Óbudy, gdzie istniał do jego bankructwa w 1933 roku jako „Specjalny Instytut Edukacyjny Dr Lilly Hajdu i Dziecięce Centrum Wakacyjne”. 
W 1927 Hajdu rozpoczęła też analizę szkoleniową pod superwizją Vilmy Kovács, co można uznać za formalny początek jej drogi ku dołączeniu do ruchu psychoanalitycznego. W latach 30. otworzyła własną praktykę psychoanalityczną, która wkrótce okazała się jej głównym zabezpieczeniem finansowym, w 1933 została pełnoprawną członkinią założonego w 1913 roku przez Ferencziego Węgierskiego Towarzystwa Psychoanalitycznego, a pięć lat później, w okresie profesjonalizacji środowiska, zaczęła pełnić funkcję analityczki szkoleniowej. W tym czasie organizowała również, współpracując m.in. z Imre Hermannem, seminaria odbywające się w ramach działalności edukacyjnej budapesztańskiej psychoanalitycznej Polikliniki. 
II wojna światowa.
Aktywność Hajdu została przerwana wybuchem II wojny światowej oraz antysemickimi ustawami (zagrażającymi Hajdu mimo dokonanej przez nią w 1920 konwersji na unitarianizm), które skłaniały ją do planowania uchodźstwa. Mimo jednak wysłania listu motywacyjnego do Lawrence'a Kubiego, przewodniczącego "Emergency Committee on Relief and Imigration" działającego z ramienia Amerykańskiego Towarzystwa Psychoanalitycznego, próba uzyskania pozwolenia na emigrację z Węgier nie powiodła się. O formie dalszej pracy Hajdu zadecydowało również zamknięcie Polikliniki i zawieszenie seminariów psychoanalitycznych, po którym to Hajdu, ponownie razem z Hermannem, podjęła decyzję o organizacji kursu z zakresu psychologii społecznej, zagadnień militaryzmu, demokracji i technik propagandy dedykowanego dla lekarek i lekarzy. Nieodwracalne zmiany nastąpiły również w jej życiu prywatnym – mąż Hajdu został deportowany do obozu koncentracyjnego Leitmeritz, gdzie zmarł na dur brzuszny. Sama psychoanalityczka przeżyła wojnę ukrywając się po finalnym zdobyciu szwedzkich dokumentów w tzw. „chronionym domu”. 
Okres po II wojnie światowej.
Po 1945 wstąpiła w celu zapewnienia sobie bezpieczeństwa do Komunistycznej Partii Węgier oraz prowadziła seminaria we własnym mieszkaniu, a w roku 1947 została mianowana przewodniczącą Węgierskiego Towarzystwa Psychoanalitycznego, której rolę pełniła aż do rozwiązania Towarzystwa w 1949 roku. Później pracowała jako lekarka w szpitalu w Budapeszcie, w którym przyjmowano greckich uchodźców oraz rozpoczęła, wbrew swoim zainteresowaniom i wskutek powszechnej dla bloku wschodniego polityki wymierzonej przeciwko ruchowi psychoanalitycznemu, naukę neurologii w klinice Kálmána Sántha w Debreczynie. Niedługo później została pracownicą oddziału męskiego Narodowego Instytutu Psychiatrii i Neurologii „Lipótmező”. W latach 1954–1957 była dyrektorką całego Instytutu. 
W tym okresie znajdowała się pod wpływem procesu „pawłowizacji” węgierskiej psychologii i psychiatrii, stała się ekspertką w komitecie zajmującym się dorobkiem naukowym Iwana Pawłowa. Jak jednak zauważa Anna Borgos, Hajdu posługiwała się wciąż kryteriami wywodzącymi się z freudyzmu, ujmując je za pomocą akceptowanej terminologii z pism Pawłowa, a także kontynuowała rozwój swoich zainteresowań z okresu psychoanalitycznego. Na dalsze życie analityczki wpłynęło drastycznie powstanie węgierskie 1956 oraz jego upadek. W czasie rewolucji syn Hajdu Miklós Gimes Junior był aktywnym zwolennikiem przywódcy Imrego Nagya, co doprowadziło do jego aresztowania w grudniu 1956 roku i późniejszej egzekucji, o której matka dowiedziała się dopiero rok po niej z audycji w austriackim radiu. Sama Hajdu została odesłana na emeryturę – oficjalnie „zgodnie z własnym życzeniem”. Po udaniu się na emigrację wnuków Hajdu, córki, synowej i jej rodziny miała miejsce trzecia w życiu analityczki nieudana próba wyjechania z kraju. Jako matka wroga politycznego i z powodu obaw władz przed uczynieniem z niej za granicą „matki męczennika” nie otrzymała pozwoleń na opuszczenie Węgier nawet po interwencji swojej córki u Chruszczowa i Eisenhowera, zdobyciu przez brata Hajdu pozwolenia na pobyt w Brazylii i ogłoszeniu powszechnej amnestii w roku 1960. Pozbawiona możliwości emigracji, popełniła 27 maja 1960 w Budapeszcie długo planowane samobójstwo. 
Dorobek naukowy.
Zainteresowanie techniką psychoanalityczną Hajdu przejawiała jeszcze przed własną analizą u Kovács – wzmianki o Freudzie z elementami autoanalizy pojawiały się już w jej listach do Gimesa pisanych przed 1914 rokiem. W odróżnieniu od większości węgierskich psychoanalityczek Hajdu nie zajęła się ostatecznie dziedzinami zdominowanymi w ruchu psychoanalitycznym przez kobiety (psychoanalizą kobiecą i dziecięcą, relacją matka–dziecko, pedagogiką psychoanalityczną). W centrum jej zainteresowań znalazła się kwestia schizofrenii ze szczególnym uwzględnieniem jej leczenia oraz zagadnienia „gier symbolicznych”. Choć na działalność analityczki w znaczącym stopniu wpłynęły teksty Ferencziego (m.in. "Pomieszanie języków w obcowaniu dorosłych z dzieckiem") oraz podobnie jak on koncentrowała się ona na roli przeciwprzeniesienia, wrażliwości, szczerości i uważności w procesie analitycznym, zauważalny jest jej własny wkład teoretyczny, który można uznać za częściowo pokrywający się z późniejszymi obserwacjami szwajcarskiej analityczki Marguerite Sechehaye. Za najważniejsze prace Hajdu uznaje się napisaną przez nią w 1933 roku rozprawę na temat analizy schizofrenii oraz opublikowany w 1940 roku w „Psychoanalytic Review” artykuł "Contributions to the Etiology of Schizophrenia", którego część stanowi opis przypadku Márty Vágó, byłej kochanki analizowanego przez Edit Gyömrői poety Attila Józsefa. 

</doc>
<doc id="5305052" url="https://pl.wikipedia.org/wiki?curid=5305052" title="Ministerstwo Górnictwa i Energetyki (1981-1987)">
Ministerstwo Górnictwa i Energetyki (1981-1987)



</doc>
<doc id="5305053" url="https://pl.wikipedia.org/wiki?curid=5305053" title="Ministerstwo Górnictwa i Energetyki (1957-1976)">
Ministerstwo Górnictwa i Energetyki (1957-1976)



</doc>
<doc id="5305054" url="https://pl.wikipedia.org/wiki?curid=5305054" title="Roman Iżykowski">
Roman Iżykowski

Roman Jan Iżykowski (ur. 25 września 1912 w Łodzi, zm. 5 lipca 1999, tamże) – kompozytor, muzykolog, pedagog i krótkofalowiec.
Życiorys.
Iżykowski w 1932 podjął studia w Konserwatorium Muzycznym Heleny Kijeńskiej-Dobkiewczowej, gdzie uczył się gry na skrzypcach, i Alfreda Wiłkomirskiego oraz pobierał wiedzę teoretyczną u Feliksa Wróbla i Grażyny Bacewicz. Ponadto jednocześnie eksternistycznie studiował w Państwowym Konserwatorium Muzycznym w Warszawie. Naukę w obu szkołach zakończył w 1935. W 1934 rozpoczął pracę pedagogiczną jako nauczyciel śpiewu i muzyki w Gimnazjum im. ks. Ignacego Skorupki w Łodzi.
W 1940, podczas II wojny światowej, wraz z rodziną przesiedlony do Sandomierza, gdzie prowadził tajne nauczanie. Następnie w latach 1942–1944 uczestniczył w tajnym nauczaniu jako student muzykologii na Uniwersytecie Jagiellońskim u prof. Zdzisława Jachimeckiego. Studia ukończył w 1947. Wiosną 1945 rozpoczął pracę w Filharmonii Łódzkiej jako skrzypek, a następnie w grudniu tego samego roku zajął stanowisko dyrektora administracyjnego i kierownika artystycznego. W latach 1949–1953 był dyrektorem naczelnym filharmonii. Od 1947 do śmierci był wykładowcą w Państwowej Wyższej Szkole Muzycznej w Łodzi, w międzyczasie zostając w latach 1960–1978 dziekanem Wydziału Kompozycji, Teorii Muzyki i Dyrygentury oraz w 1970 uzyskując stopień doktora nauk humanistycznych na wydziale Filozoficzno-Historycznym Uniwersytetu Łódzkiego.
Działał w Związku Zawodowym Muzyków, w którym latach 1945–1949 był przewodniczącym zarządu okręgowego. Był również wiceprezesem Zarządu Głównego Związku Zawodowego Muzyków. Był recenzentem „Kuriera Polskiego” i „Muzyki Polskiej”.
Został pochowany został na Cmentarzu Komunalnym Doły w Łodzi (kw. XXXVIII, Rząd 6, Grób 7).
Krótkofalarstwo.
Od 1935 należał do Łódzkiego Klubu Radio Nadawców (znak nasłuchowy SPL170), którego został sekretarzem w 1936. Po II wojnie światowej zaangażował się we wznowienie działalności Polskiego Związku Krótkofalowców, którego był w 1947 współzałożycielem. W 1948 wszedł w skład Zarządu Głównego PZK, ponadto był inicjatorem i członkiem komitetu organizacyjnego łódzkiego oddziału PZK. Pomimo wchłonięcia PZK przez Ligę Przyjaciół Żołnierza (LPŻ), w latach 50. reaktywowano PZK, a Iżykowski został członkiem komitetu organizacyjnego oraz zarządu głównego oraz zaangażował się w reaktywację łódzkiego oddziału oraz zainicjował utworzenie Łódzkiego Klubu Krótkofalowców. Zaangażował się w utworzenie SPDX Klubu, którego był prezesem w latach 1959–1962. W 1960 został przewodniczącym Głównej Komisji Rewizyjnej PZK. Był honorowym członkiem Willamett Valley DX Club. Odnosił sukcesy w zawodach krótkofalarskich na arenie międzynarodowej. Posiadał licencje ze znakami: alias SP1LP i SP7HX. Za działalność krótkofalarską został odznaczony odznaką PZK oraz odznakami „Za zasługi dla Obronności Kraju”.

</doc>
<doc id="5305055" url="https://pl.wikipedia.org/wiki?curid=5305055" title="Roman Napierała">
Roman Napierała

Roman Napierała (ur. 1 czerwca 1951 w Szamotułach) – polski polityk, rolnik i społecznik. Zamieszkały w Szczepankowie, powiat Szamotuły. Burmistrz Miasta i gminy Ostroróg.
Życiorys.
Z wykształcenia agronom. W roku 1974 ukończył studia na Akademii Rolniczej im. Augusta Cieszkowskiego w Poznaniu. Po studiach zajął się prowadzeniem rodzinnego gospodarstwa rolnego.
Był wieloletnim prezesem Wielkopolskiego Związku Hodowców Trzody Chlewnej 1991 - 2006. Pełnił funkcję przewodniczącego Komisji Hodowlane w Zarządzie Głównym Polskiego Związku Hodowców Trzody Chlewnej. Był przez dwie kadencje radnym powiatu szamotulskiego, a także w latach 2006 - 2014 i od roku 2018 burmistrzem MIG Ostroróg w trzeciej kadencji. Za wysokie wyniki w produkcji rolnej został wyróżniony tytułem „Wielkopolskiego Rolnika Roku 2001”. W roku 2016 został uhonorowany złotym medalem „Zasłużony dla WZHTCh w Poznaniu”. 
Życie prywatne.
Ojciec dwóch synów: Jakuba – znany, utytułowany hodowca trzody chlewnej, uczestnik programu "Rolnik szuka żony" i Bartosza.

</doc>
<doc id="5305057" url="https://pl.wikipedia.org/wiki?curid=5305057" title="Topornica">
Topornica



</doc>
<doc id="5305058" url="https://pl.wikipedia.org/wiki?curid=5305058" title="Securigera">
Securigera



</doc>
<doc id="5305063" url="https://pl.wikipedia.org/wiki?curid=5305063" title="Cieciorka pstra">
Cieciorka pstra



</doc>
<doc id="5305067" url="https://pl.wikipedia.org/wiki?curid=5305067" title="Zainteresowany">
Zainteresowany

Zainteresowany – wyrażenie używane w kulturze ruchu świętych w dniach ostatnich (mormonów).
Odnosi się do osoby, która poważnie bada bądź zapoznaje się z mormońskimi wierzeniami. Zastanawia się przy tym nad zmianą religii oraz przyjęciem chrztu. Zainteresowanych, tak jednostki, jak i całe rodziny, odwiedzają przeważnie misjonarze posługujący w najbliższej gminie bądź okręgu Kościoła. Zainteresowani nauczani są podstaw mormońskiej doktryny, z reguły na podstawie specjalnie do tego przygotowanych lekcji. Prosi się ich także o przeczytanie Księgi Mormona oraz o modlitwę w celu uzyskania świadectwa o jej prawdziwości. Jest to zgodne z tak zwaną obietnicą Moroniego zawartą w rozdziale dziesiątym Księgi Moroniego.
W brzmieniu używanym przez polskich świętych w dniach ostatnich nie niesie ze sobą konotacji obecnych w oryginalnym, anglojęzycznym terminie ("investigator"). W języku angielskim wywodzi się bowiem od czasownika "to investigate", sugerującego badanie czegoś bądź prowadzenie śledztwa mającego na celu odkrycie prawdy na jakiś temat. Powszechnie wykorzystywane w mormońskiej praktyce religijnej, ma długą tradycję występowania w zatwierdzonych przez Kościół materiałach wspomagających wysiłki misyjne. Pojawiło się już w "A Systematic Program for Teaching the Gospel" (1952), pierwszym systematycznym zbiorze lekcji oddanym do użytku osób posługujących na misji. Znalazło się wśród typowych słów i wyrażeń używanych przez świętych w dniach ostatnich, przedstawionych i żartobliwie zdefiniowanych przez Orsona Scotta Carda w książce "Saintspeak: The Mormon Dictionary" z 1981. Bywa obiektem krytyki z uwagi na swój wykluczający wydźwięk. Okólnik Pierwszego Prezydium z 22 czerwca 2018 wykreślił je zresztą z obecnie używanego podręcznika dla misjonarzy.

</doc>
<doc id="5305073" url="https://pl.wikipedia.org/wiki?curid=5305073" title="Wieża telewizyjna w Wilnie">
Wieża telewizyjna w Wilnie



</doc>
<doc id="5305074" url="https://pl.wikipedia.org/wiki?curid=5305074" title="San (przedsiębiorstwo)">
San (przedsiębiorstwo)



</doc>
<doc id="5305092" url="https://pl.wikipedia.org/wiki?curid=5305092" title="Lucy Bella Simkins">
Lucy Bella Simkins



</doc>
<doc id="5305094" url="https://pl.wikipedia.org/wiki?curid=5305094" title="Kaczka (Tomaszów Mazowiecki)">
Kaczka (Tomaszów Mazowiecki)

Kaczka – północna część miasta Tomaszowa Mazowieckiego w województwie łódzkim, w powiecie tomaszowskim, położona na lewym brzegu Pilicy. Rozpościera się w rejonie ulicy Spalskiej.
Historia.
Podoba to dawna wieś włościańska i rządowa. W latach 1867–1954 należała do gminy Lubochnia w powiecie rawskim, początkowo w guberni piotrkowskiej, a od 1919 w woj. warszawskim. Tam 20 październia 1933 weszła w skład gromady o nazwie "Kaczka" w gminie Lubochnia, składającej się ze wsi Kaczki, osady-gajówki Cygan, osady-gajówki Chrzemce, osady Łąki Bryńskie i osady Łąki Henrykowskie. 1 kwietnia 1939 wraz z resztą powiatu rawskiego została włączona do woj. łódzkiego.
Podczas II wojny światowej Kaczkę włączono do Generalnego Gubernatorstwa (dystrykt radomski, powiat tomaszowski), nadal w gminie Lubochnia. W 1943 roku liczyła 2842 mieszkańców, będąc największą wsią gminy i piątą największą miejscowością powiatu tomaszowskiego.
Po wojnie ponownie w województwie łódzkim i powiecie rawskim. 3 grudnia 1947 z gromady Kaczka wyłączono osady-gajówki Cygan i Chrzemce – włączając je do Luboszew, osadę Łąki Bryńskie – włączając ją do Brenicy i osadę Łąki Henrykowskie – włączając ją do Henrykowa. Rok później, 1 stycznia 1949, samą Kaczkę włączono do Tomaszowa Mazowieckiego.

</doc>
<doc id="5305096" url="https://pl.wikipedia.org/wiki?curid=5305096" title="Herszl Kawe">
Herszl Kawe

Herszl Kawe, również Heniek Kawe, Hesiek Kawe lub Heniek Kawa, Hesiek Kawa (ur. 1913 w Warszawie, zm. 27 kwietnia 1943 tamże) – polski działacz konspiracji żydowskiej w trakcie II wojny światowej, uczestnik powstania w getcie warszawskim.
Życiorys.
Był synem fryzjera z warszawskiego Nowolipia. Ukończył szkołę handlową i pracował w sklepie drogeryjnym. Zaangażowany był także w działalność związku zawodowego sprzedawców i ruch lewicowy. W trakcie okupacji niemieckiej przebywał w getcie warszawskim. W trakcie powstania w getcie dowodził jedną z grup bojowych PPR na terenie szopów. Zginął 27 kwietnia, w wyniku odniesionych ran po tym jak Niemcy zalali wodą bunkier jego grupy na Lesznie 74.
Pośmiertnie postanowieniem o odznaczeniu z dnia 19 kwietnia 1948 r., "za zasługi położone w walce zbrojnej z okupantem hitlerowskim" został odznaczony Krzyżem Srebrnym Orderu Virtuti Militari.

</doc>
<doc id="5305097" url="https://pl.wikipedia.org/wiki?curid=5305097" title="Minogi (skała)">
Minogi (skała)

Minogi – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Minogi to wapienna skała znajdująca się na otwartym terenie w północno-wschodniej części zgrupowania skał Góry Zborów, zaraz po prawej stronie Wielbłąda. Jest od niego niższa. Na portalu wspinaczy skalnych jest opisana jako Wielbłąd, ściana wschodnia II, czasami skały Wielbłąd, Dolny Wielbłąd i Minogi opisywane są razem jako Wielbłądy.
Wielbłąd, Dolny Wielbłąd i Minogi to jedne z najbardziej rozpoznawalnych skał na Górze Zborów. Wśród wspinaczy skalnych cieszą się niewielką popularnością, ale zazwyczaj odbywają się na nich kursy wspinaczki skalnej. Kursanci uczą się tutaj zakładania asekuracji, z tego też powodu na skale brak stałych punktów asekuracyjnych. Na Minogach znajdują się drogi łatwe i średniej trudności.
Piesze szlaki turystyczne.
Obok Wielbłąda prowadzą 2 szlaki turystyczne.

</doc>
<doc id="5305098" url="https://pl.wikipedia.org/wiki?curid=5305098" title="Hesiek Kawe">
Hesiek Kawe



</doc>
<doc id="5305099" url="https://pl.wikipedia.org/wiki?curid=5305099" title="Heniek Kawa">
Heniek Kawa



</doc>
<doc id="5305100" url="https://pl.wikipedia.org/wiki?curid=5305100" title="Hesiek Kawa">
Hesiek Kawa



</doc>
<doc id="5305101" url="https://pl.wikipedia.org/wiki?curid=5305101" title="Heniek Kawe">
Heniek Kawe



</doc>
<doc id="5305102" url="https://pl.wikipedia.org/wiki?curid=5305102" title="Julian Gajda">
Julian Gajda

Julian Gajda (ur. 1926, zm. 16 grudnia 2020) – polski agronom, prof. dr hab.
Życiorys.
Obronił pracę doktorską, następnie uzyskał stopień doktora habilitowanego. Został zatrudniony w Katedrze Łąkarstwa i Kształtowania Zieleni na Wydziale Rolniczym Akademii Rolniczej w Lublinie, oraz był członkiem Komitetu Uprawy Roślin na V Wydziale - Nauk Rolniczych, Leśnych i Weterynaryjnych Polskiej Akademii Nauk.
Zmarł 16 grudnia 2020.

</doc>
<doc id="5305105" url="https://pl.wikipedia.org/wiki?curid=5305105" title="Dolny Wielbłąd">
Dolny Wielbłąd

Dolny Wielbłąd – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Dolny Wielbłąd to wapienna skała znajdująca się na otwartym terenie w północnej części zgrupowania skał Góry Zborów, w sąsiedztwie skały Sówka, Minogi i Chomicza Skała. Skały te znajdują się w obrębie rezerwatu przyrody, ale przy zachowaniu określonych warunków dopuszczalna jest na nich wspinaczka skalna. Dolny Wielbłąd ma wysokość do 14 m, ściany połogie lub pionowe z wieloma rysami Jego lokalizację pokazuje tablica zamieszczona przy wejściu do rezerwatu przyrody Góra Zborów. Na portalu wspinaczy skalnych jest opisany jako Wielbłąd, ściana zachodnia I, czasami skały Wielbłąd, Dolny Wielbłąd i Minogi opisywane są razem jako Wielbłądy.
Wśród wspinaczy skalnych Dolny Wielbłąd cieszy się niewielką popularnością, ale odbywają się na nim kursy wspinaczki skalnej. Jest 5 dróg wspinaczkowych o trudności od V+ do VI.2 w skali Kurtyki. Trzy drogi wspinaczkowe mają zamontowane stałe punkty asekuracyjne; ringi i stanowisko zjazdowe (st), na pozostałych wspinaczka tradycyjna (trad).

</doc>
<doc id="5305112" url="https://pl.wikipedia.org/wiki?curid=5305112" title="Drive to the Starry Road">
Drive to the Starry Road

Drive to the Starry Road – trzeci album studyjny południowokoreańskiej grupy Astro, wydany 16 maja 2022 roku przez wytwórnię Fantagio Music. Płytę promował singel „Candy Sugar Pop”. Album został wydany w dwóch wersjach fizycznych: „Another World ver.” oraz „Time Traveller ver.”.
Sprzedał się w nakładzie egzemplarzy w Korei Południowej (stan na maj 2022).

</doc>
<doc id="5305116" url="https://pl.wikipedia.org/wiki?curid=5305116" title="Łukasz Mykoła">
Łukasz Mykoła



</doc>
<doc id="5305118" url="https://pl.wikipedia.org/wiki?curid=5305118" title="Nina Sawina">
Nina Sawina

Imię i nazwisko Nina Sawina nosiły lub noszą m.in.:

</doc>
<doc id="5305121" url="https://pl.wikipedia.org/wiki?curid=5305121" title="Zakład higieny weterynaryjnej">
Zakład higieny weterynaryjnej



</doc>
<doc id="5305126" url="https://pl.wikipedia.org/wiki?curid=5305126" title="Petro Szekeryk-Donikyw">
Petro Szekeryk-Donikyw



</doc>
<doc id="5305127" url="https://pl.wikipedia.org/wiki?curid=5305127" title="Rally Albena – Zlatni Piassatzi – Sliven 1982">
Rally Albena – Zlatni Piassatzi – Sliven 1982

Rajd Bułgarii 1982 (13. Rally Albena - Zlatni Piassatzi - Sliven) – 13 edycja rajdu samochodowego Rajd Bułgarii rozgrywanego w Bułgarii. Rozgrywany był od 1 do 3 maja 1982 roku. Była to osiemnasta runda Rajdowych Mistrzostw Europy w roku 1982 (rajd miał najwyższy współczynnik - 4)oraz druga runda Rajdowego Pucharu Pokoju i Przyjaźni w roku 1982.

</doc>
<doc id="5305129" url="https://pl.wikipedia.org/wiki?curid=5305129" title="Rajd Bułgarii 1982">
Rajd Bułgarii 1982



</doc>
<doc id="5305130" url="https://pl.wikipedia.org/wiki?curid=5305130" title="Rajd Złote Piaski 1982">
Rajd Złote Piaski 1982



</doc>
<doc id="5305131" url="https://pl.wikipedia.org/wiki?curid=5305131" title="Teofil Brzozowski (zm. przed 2 czerwca 1588)">
Teofil Brzozowski (zm. przed 2 czerwca 1588)

Teofil Brzozowski herbu Korab (zm. przed 2 czerwca 1588 roku) – podkomorzy bielski w latach 1569-1581, podstarości grodzki brański w latach 1553-1569.
Poseł na sejm lubelski 1569 roku z ziemi bielskiej. Podpisał akt unii lubelskiej.

</doc>
<doc id="5305132" url="https://pl.wikipedia.org/wiki?curid=5305132" title="Nina Sawina (kajakarka)">
Nina Sawina (kajakarka)

Nina Wasiljewna Sawina, ros. Нина Васильевна Савина (ur. 29 września 1915 w Piotrogrodzie, zm. w 1965 tamże) – radziecka kajakarka, brązowa medalistka olimpijska z Helsinek w 1952.
Kariera sportowa.
Zdobyła brązowy medal w wyścigu kajaków jedynek (K-1) na 500 metrów na igrzyskach olimpijskich w 1952 w Helsinkach, przegrywając jedynie z Sylvi Saimo z Finlandii i Gertrude Liebhart z Austrii.
Była mistrzynią ZSRR w konkurencji jedynek na 500 metrów w 1954 i 1955, na 1000 metrów w 1936, 1946, 1948 i 1951, na 2000 metrów w 1947 i 1948, na 3000 metrów w latach 1949–1952 oraz w sztafecie 5 × 500 metrów w 1957, a także w dwójkach (K-2) na 1000 metrów i na 2000 metrów w 1947 oraz na 3000 metrów w 1949 i 1950.
W 1952 otrzymała tytuł Zasłużonego Mistrza Sportu ZSRR.

</doc>
<doc id="5305135" url="https://pl.wikipedia.org/wiki?curid=5305135" title="Drwęca Warmińska">
Drwęca Warmińska

Drwęca Warmińska (niem. "Drewenz") – rzeka w województwie warmińsko-mazurskim, prawy dopływ Pasłęki. Większość biegu rzeki znajduje się na Warmii. Nad rzeką jest położone miasto Orneta.
W źródłach historycznych rzeka występowała pod nazwami: "Drewenz" (1926), "Dribentz" (1595), "Drywantze" (1287), "Drawant, Drewant" (1282), "Drywanz" (1261). Nazwę "Drwęca Warmińska" wprowadzono urzędowo w 1949 roku, zastępując poprzednią niemiecką – "Drewenz". Przydomek "Warmińska" odróżnią ją od Drwęcy, dopływu Wisły.
Rzeka przepływa przez Nizinę Staropruską i Równinę Warmińską. Źródła, w postaci drobnych strumyków, znajdują się na Wzniesieniach Górowskich, na wysokości 125 m n.p.m., w pobliżu wsi Glądy w gminie Górowo Iławeckie. Długość rzeki wynosi 53,4 km, a powierzchnia dorzecza 327,7 km². W środkowym biegu płynie zalesioną doliną, silnie meandrując, przez Równinę Ornecką. Uchodzi do Pasłęki w jej 70,1 kilometrze, ok. 8 km poniżej Ornety, w pobliżu wsi Drwęczno i Bogatyńskie.
Nad Drwęcą Warmińską leżą miejscowości: Stabunity, Drwęca, Zaręby, Runowo, Bugi, Krasny Bór, Kaszuny, Mingajny, Bludyny, Krosno, Orneta, Drwęczno.
Dorzecze Drwęcy Warmińskiej charakteryzuje się rozległą siecią rzeczną, ze znaczną przewagą lewobrzeżnych dopływów. Do największych z nich należą: Ramia, Szeląg, Lubomińska Struga i Mingajny (Mingajska Struga).
Zlewnia Drwęcy Warmińskiej zbudowana jest z glin zwałowych w północnej części dorzecza oraz z piasków w południowej części dorzecza. Niewielkie wzniesienia morenowe występują we wschodniej części zlewni. Zlewnia od wodowskazu Orneta (7,8 km) do ujścia do Pasłęki położona jest na sandrze. Jedynie przy ujściu Drwęcy do Pasłęki występują iły. Rzeka ma w tym rejonie głęboko wciętą dolinę (25–30 m).
Rzeka jest dostępna dla turystyki kajakowej oraz dla wędkarstwa.
Przed 1714 rokiem, na wysokości wsi Krosno, przesunięto koryto Drwęcy Warmińskiej w celu wzniesienia ołtarza głównego nowo budowanej świątyni w miejscu, gdzie wiele lat wcześniej znaleziono leżącą w rzece alabastrową figurkę Matki Bożej. 
W latach 2015-2016 w rzece, na wysokości osady Bludyny, zaobserwowano stanowisko minoga strumieniowego (znajdującego się pod ścisłą ochroną).

</doc>
<doc id="5305139" url="https://pl.wikipedia.org/wiki?curid=5305139" title="Ligat ha'Al (2022/2023)">
Ligat ha'Al (2022/2023)



</doc>
<doc id="5305142" url="https://pl.wikipedia.org/wiki?curid=5305142" title="James H. Snook">
James H. Snook



</doc>
<doc id="5305149" url="https://pl.wikipedia.org/wiki?curid=5305149" title="Oliver Schriver">
Oliver Schriver



</doc>
<doc id="5305151" url="https://pl.wikipedia.org/wiki?curid=5305151" title="Bludyny">
Bludyny

Bludyny () – osada wsi Krosno w Polsce, w województwie warmińsko-mazurskim, w powiecie lidzbarskim, w gminie Orneta, należąca do sołectwa Krosno, dawniej oddzielna wieś. Leży nad rzeką Drwęcą Warmińską, na terenie historycznej Warmii.
W latach 1975–1998 miejscowość administracyjnie należała do województwa elbląskiego.
Historia.
Miejscowość była wzmiankowana po raz pierwszy jako "Bludin" w 1344 roku. Nazwa ma proweniencję pruską, łączoną z rdzeniem *"blud"-, a ten z litewskim "bliūdas" ‘miska’, i odnosiła się zapewne do położenia osady w zagłębieniu. Oboczna nazwa niemiecka "Talbach", później "Thalbach", utworzona została od wyrazów "Tal" ‘dolina’ i -"bach" ‘strumień’.
W drugiej połowie XIV wieku właścicielem pruskiej osady stał się przybyły z Westfalii Johannes von Krossen, założyciel sąsiedniej wsi Krosno i znajdującego się tam sanktuarium maryjnego. 
W 1908 roku Bludyny stanowiły gminę wiejską w obwodzie (Amtsbezirk) Karbowo. Miejscowość znajdowała się we właściwości miejscowej sądu w Ornecie. W 1910 liczyły 298 osób.
Polska nazwa "Bludyny" odnosi się do starej nazwy pruskiej i została oficjalnie przyjęta 22 sierpnia 1947 roku.

</doc>
<doc id="5305152" url="https://pl.wikipedia.org/wiki?curid=5305152" title="Mykołajiwka (rejon siewierodoniecki)">
Mykołajiwka (rejon siewierodoniecki)

Mykołajiwka () – osiedle na Ukrainie, w obwodzie ługańskim, w rejonie siewierodonieckim. W 2001 liczyło 403 mieszkańców.

</doc>
<doc id="5305154" url="https://pl.wikipedia.org/wiki?curid=5305154" title="KTS Weszło">
KTS Weszło

KTS Weszło, właśc. Klub Towarzysko-Sportowy Weszło – polski klub piłkarski z siedzibą w Warszawie, od sezonu 2022/2023 występujący w V lidze mazowieckiej, gr. I.
Powiązany z grupą medialną Weszło, m.in. poprzez osobę założyciela i prezesa Krzysztofa Stanowskiego. Klub posiada bogatą bazę kibicowską (ponad 25 tys. obserwujących w mediach społecznościowych), rozpoznawalność typową dla klubów szczebla centralnego, m.in. dzięki włączaniu do swoich kadr rozpoznawalnych piłkarzy. Drużyna jest zarządzana przez kibiców, podczas emisji zakupili oni akcje o wartości 4,5 miliona złotych.
Historia.
Powstanie i sezon 2018/2019.
Powstał 17 stycznia 2018 roku. W pierwszym sezonie, do jego kadry dołączyli piłkarze z doświadczeniem w reprezentacji Polski, Ekstraklasie (Wojciech Kowalczyk, Grzegorz Szamotulski, Dawid Janczyk, Daniel Kokosiński), zagraniczni sportowcy (Jonathan Simba Bwanga, Merveille Fundambu) oraz celebryci (Quebonafide). W sezonie 2018/2019 KTS awansował do Klasy A.
Sezon 2019/2020.
5 stycznia 2020 roku zwyciężył w futsalowym turnieju w Gliwicach, wyprzedzając zespoły Polska Stars i Kamil Wilczek Team. W następnym sezonie, zakończonym przedwcześnie przez pandemię COVID-19 w Polsce, drużyna uplasowała się na trzecim miejscu w swojej grupie, lecz zachowała szanse na awans do klasy okręgowej warszawskiej, dzięki zorganizowaniu baraży uzupełniających. W nich, drużyna z Warszawy przegrała 1:3 z Orłem Baniocha.
Sezon 2020/2021.
W sezonie 2020/2021 KTS wywalczył awans do wyższej ligi, wygrywając 24 z 26. meczów, zdobywając 170 goli i tracąc 13.
Sezon 2021/2022.
13 października 2021 w ramach akcji finansowania społecznościowego (crowdfunding) w serwisie emiteo.pl pozyskano 4,5 miliona złotych (maksymalna dopuszczalna kwota podczas jednej rundy emisji) w 1,5 godziny, bijąc tym rekord Wisły Kraków. Klub jest zarządzany przez kibiców-akcjonariuszy, którzy mają wpływ m.in. na przeprowadzane przez zespół transfery. W 2022 roku KTS Weszło przeniósł rozgrywanie swoich domowych meczów na stadion Hutnika Warszawa. W sezonie 2021/2022 klub wywalczył awans do V ligi mazowieckiej, gr. I i awansował do finału Pucharu Polski na szczeblu warszawskiego MZPN, w którym przegrał z Ząbkovią Ząbki.
Sezon 2022/2023.
9 lipca 2022 roku trenerem został Piotr Kobierecki, zastępując na tym stanowisku Piotra Dziewickiego. W sierpniu 2022 klub zorganizował „Lato w mieście” dla dzieci w warszawskiej dzielnicy Białołęka, podczas których gośćmi byli m.in. selekcjoner Czesław Michniewicz oraz piłkarze Jakub Kosecki i Grzegorz Szamotulski. Na inaugurację sezonu 2022/2023 klub prowadzony przez Piotra Kobiereckiego zwyciężył Drukarza Warszawa 6:0. 19 października 2022, dzięki półfinałowej wygranej 9:1 przeciwko Ożarowiance Ożarów Mazowiecki, klub po raz drugi z rzędu awansował do finału Pucharu Polski na szczeblu warszawskiego MZPN, w którym wygrał 4:1 z Mszczonowianką Mszczonów. Dzięki wygranej w finale, klub zyskał prawo udziału w Pucharze Polski szczebla mazowieckiego.
Obecny skład.
"Stan na 4 sierpnia 2022"
Odniesienia.
Klub jest czasem porównywany do Wieczystej Kraków, która również grając w niższych ligach posiadała duży budżet i dominowała rozgrywki, w których występowała. „Rodzinna” atmosfera na KTS-ie zainspirowała piłkarzy amatorskiej drużyny Piłkawka Białystok, do określania się jako „podlaskie KTS Weszło”.

</doc>
<doc id="5305161" url="https://pl.wikipedia.org/wiki?curid=5305161" title="Dan Walker">
Dan Walker



</doc>
<doc id="5305163" url="https://pl.wikipedia.org/wiki?curid=5305163" title="Ślub Karola Filipa Bernadotte, księcia Szwecji, i Zofii Hellqvist">
Ślub Karola Filipa Bernadotte, księcia Szwecji, i Zofii Hellqvist



</doc>
<doc id="5305165" url="https://pl.wikipedia.org/wiki?curid=5305165" title="Kazimierz Marczewski (ujednoznacznienie)">
Kazimierz Marczewski (ujednoznacznienie)



</doc>
<doc id="5305166" url="https://pl.wikipedia.org/wiki?curid=5305166" title="Ólafur Einarsson">
Ólafur Einarsson



</doc>
<doc id="5305167" url="https://pl.wikipedia.org/wiki?curid=5305167" title="Cerkiew Narodzenia św. Jana Chrzciciela w Elblągu">
Cerkiew Narodzenia św. Jana Chrzciciela w Elblągu

Cerkiew Narodzenia św. Jana Chrzciciela w Elblągu – cerkiew greckokatolicka w Elblągu. 
Historia.
Grekokatolicy w Elblągu spotykali się w ewangelickiej kaplicy cmentarnej, przejętej zaraz po II wojnie światowej przez kościół rzymskokatolicki i od 1984 przekazanej wiernym obrządku bizantyjsko-ukraińskiego, którzy użytkowali obiekt jako cerkiew pod wezwaniem św. Jana Chrzciciela.
Inicjatywa budowy nowej cerkwi powstała po 2000 roku. Miała to być obszerniejsza budowla, architekturą przypominająca świątynie z terenów, z których wywodzili się przodkowie wiernych parafii. Rozpoczęto zbieranie środków na ten cel oraz pozyskanie działki pod budowę. Teren został zakupiony w 2006, co było możliwe dzięki upustowi udzielonemu przez miasto.
Plac budowy oraz krzyż zostały poświęcone w 2011 przez arcybiskupa Jana Martyniaka.
Pierwsze nabożeństwo (molebeń) w cerkwi miało miejsce 9 listopada 2019. Ostatecznie posługi zostały tu przeniesione od świąt Bożego Narodzenia w styczniu 2021. Dotychczas użytkowana cerkiew przy parku Traugutta została zwrócona parafii ewangelickiej, która w 2022 poświęciła ją jako kaplicę św. Anny.
Architektura.
Cerkiew powstała według projektu Romana Lewosiuka. Jest budowlą orientowaną na wschód, posiada 550 m² powierzchni użytkowej.

</doc>
<doc id="5305168" url="https://pl.wikipedia.org/wiki?curid=5305168" title="Robert Ri'chard">
Robert Ri'chard



</doc>
<doc id="5305169" url="https://pl.wikipedia.org/wiki?curid=5305169" title="Bielski (nazwisko)">
Bielski (nazwisko)

Bielski (forma żeńska: Bielska, liczba mnoga: Bielscy) – polskie nazwisko.
Znane osoby o tym nazwisku:

</doc>
<doc id="5305171" url="https://pl.wikipedia.org/wiki?curid=5305171" title="Radunin (osada leśna w województwie podlaskim)">
Radunin (osada leśna w województwie podlaskim)



</doc>
<doc id="5305172" url="https://pl.wikipedia.org/wiki?curid=5305172" title="Radunin (wieś w województwie podlaskim)">
Radunin (wieś w województwie podlaskim)



</doc>
<doc id="5305174" url="https://pl.wikipedia.org/wiki?curid=5305174" title="Skroblaki (wieś w województwie podlaskim)">
Skroblaki (wieś w województwie podlaskim)



</doc>
<doc id="5305175" url="https://pl.wikipedia.org/wiki?curid=5305175" title="Skroblaki (osada leśna w województwie podlaskim)">
Skroblaki (osada leśna w województwie podlaskim)



</doc>
<doc id="5305176" url="https://pl.wikipedia.org/wiki?curid=5305176" title="Kondycja (województwo podlaskie)">
Kondycja (województwo podlaskie)



</doc>
<doc id="5305177" url="https://pl.wikipedia.org/wiki?curid=5305177" title="Gródek-Kolonia (Gródek)">
Gródek-Kolonia (Gródek)



</doc>
<doc id="5305178" url="https://pl.wikipedia.org/wiki?curid=5305178" title="Jazz Big-Band'75">
Jazz Big-Band'75



</doc>
<doc id="5305180" url="https://pl.wikipedia.org/wiki?curid=5305180" title="Jazz Big-Band ’75">
Jazz Big-Band ’75



</doc>
<doc id="5305184" url="https://pl.wikipedia.org/wiki?curid=5305184" title="Orkiestra Kameralna Accademia dell'arco">
Orkiestra Kameralna Accademia dell'arco



</doc>
<doc id="5305186" url="https://pl.wikipedia.org/wiki?curid=5305186" title="Galeria Śluza">
Galeria Śluza

Galeria Śluza – placówka kulturalna i przestrzeń wystaw czasowych w Poznaniu, będąca częścią Poznańskiego Centrum Dziedzictwa. Galeria zlokalizowana jest w zabytkowym budynku zachodniego przyczółku dawnej Śluzy Katedralnej oraz w bezpośrednim sąsiedztwie rzeki Cybiny. Obiekt łączy się szklaną kładką z budynkiem Bramy Poznania. Wystawy prezentowane są od 2014 roku i dotyczą tematyki historycznej oraz artystycznej.
Idea.
Wystawy w Galerii Śluza koncentrują się wokół trzech filarów tematycznych: miasto, ludzie i środowisko. Miasto Poznań to główny punkt odniesienia. Autorzy wystaw przyglądają się miastu z różnych perspektyw: urbanistycznej, architektonicznej, infrastrukturalnej, historycznej i społecznej.[...] miasto nie jest tworem anonimowym. Za jego kształtem i rozwojem zawsze stoją ludzie i ich potrzeby. Dlatego to ludzie stanowią drugi filar tematyczny Galerii Śluza. I to zarówno Ci z dalekiej przeszłości, jak i niezbyt odległych czasów, bohaterowie „wielkiej historii” i „zwykli mieszkańcy”. W obszarze naszych zainteresowań leży również środowisko. Ono także jest elementem naszego dziedzictwa [...] Wierzymy, że poprzez mówienie o przyrodzie, możemy kształtować postawę szacunku wobec niej oraz wzmacniać świadome podejście do jej ochrony.Galeria Śluza ulokowana jest w bezpośrednim sąsiedztwie rzeki Cybiny. Przygotowywane wystawy opierają się na współpracy zespołu Galerii ze specjalistami merytorycznymi i artystami. Celem działalności Galerii jest także zbudowanie "stałej przestrzeni wymiany myśli i inspiracji".
Historia budynku.
Galeria Śluza zlokalizowana jest w historycznym budynku Śluzy Katedralnej. Obiekt ten był częścią Cytadeli Tumskiej, jednego z głównych dzieł Twierdzy Poznań. Śluza Katedralna (niem. "Dom Schleuse"), zwana także Jazem Katedralnym lub Tumskim, wzniesiona została w latach 1834-1839 i przebudowywana w drugiej połowie XIX wieku.
Kompleks składał się z dwóch ufortyfikowanych przyczółków (wschodniego i zachodniego) połączonych murowanym mostem. Głównym elementem Śluzy były drewniane zastawy służące do regulacji poziomu wody w rzece. W przypadku ataku, spiętrzenie wód Cybiny powodowało powstanie obszaru zalewowego i utrudnienie działań nieprzyjaciela. Budowla nie została nigdy wykorzystana w działaniach militarnych. Most wraz z przyczółkiem wschodnim rozebrano na początku lat 20. XX w. Likwidacja miała zapobiec m.in. samoistnym zalewom powodowanym przez dostającą się zimą między przęsła krę.
Zachowany przyczółek zachodni to nakryta nasypem ziemnym dwukondygnacyjna prostokątna budowla z 5 kazamatami na każdym z poziomów (0 i -1). Budynek pozbawiony funkcji militarnych służył w XX wieku jako przestrzeń mieszkalna, magazynowa oraz warsztat rzemieślniczy. W ramach realizacji projektu „Interaktywne Centrum Historii Ostrowa Tumskiego w Poznaniu – kolebki państwowości chrześcijaństwa w Polsce” dofinansowanego z funduszy Unii Europejskiej (w ramach działania 6.4 Programu Operacyjnego Innowacyjna Gospodarka 2007-2013) budynek został wyremontowany, dostosowany do potrzeb wystawienniczych oraz połączony szklaną kładką z nowoczesnym budynkiem Bramy Poznania.
Wystawy.
Od 2014 roku prezentowane są wystawy czasowe na temat wybranych aspektów historii Poznania. Ekspozycje są dostosowane merytorycznie do osób z niepełnosprawnościami. Obok wystawy tradycyjnych, Galeria oferuje także wystawy online.

</doc>
<doc id="5305188" url="https://pl.wikipedia.org/wiki?curid=5305188" title="Włodzimierz Pietrzak (ujednoznacznienie)">
Włodzimierz Pietrzak (ujednoznacznienie)



</doc>
<doc id="5305192" url="https://pl.wikipedia.org/wiki?curid=5305192" title="Ihor Humenny">
Ihor Humenny

Ihor Humenny, ukr. Ігор Гумєєнни (ur. 1982 r. w Tarnopolu) – ukraiński kardiochirurg i transplantolog, pionier transplantologii płuc w Ukrainie.
Życiorys.
Urodził się w 1982 r. w Tarnopolu, syn okulistki i anestezjologa, od dziecka chciał być lekarzem. Wychowywał się w Wołoczyskach, gdzie skierowanie do pracy otrzymali jego rodzice. Tam też Humenny ukończył szkolę średnią, a studiował w Tarnopolu. Po ukończeniu studiów medycznych postanowił specjalizować się w kardiochirurgii i transplantologii, w związku z tym odbył obowiązkową kilkuletnią praktykę w dziedzinie torakochirurgii. Początkowo pracował w szpitalu w Tarnopolu. Na konferencji w Kamieńcu Podolskim spotkał Władimira Moroza, który zaproponował mu staż w jego klinice kardiochirurgii we Lwowie.
W Ukrainie przeszczepianie narządów od zmarłych dawców było wówczas z powodu niejasnych przepisów ryzykowne i lekarze bali się jej przeprowadzać, by uniknąć zarzutów karnych. Humenny odbył staż w Śląskim Centrum Chorób Serca w Zabrzu, a po liberalizacji przepisów podjął pracę w kraju, rozwijając transplantologię w szpitalu ratunkowym we Lwowie. W 2015 r. wyjechał do Afganistanu i w Kabulu pomógł zorganizować oddział kardiochirurgii.
W 2019 r. odbył ponowny staż w Polsce, ucząc się przeszczepów płuc, które w Ukrainie nie były wcześniej przeprowadzane. 21 września 2021 r. Humenny przeprowadził pierwszy przeszczep płuc w Ukrainie, w dalszej kolejności planował pierwszy przeszczep łączny serca i płuc. Po agresji rosyjskiej na Ukrainę wywiózł pochodzącą z Polski żonę otolaryngolożkę na granicę z Polską, a sam wrócił do pracy we Lwowie.

</doc>
<doc id="5305193" url="https://pl.wikipedia.org/wiki?curid=5305193" title="Ludwisin">
Ludwisin

Ludwisin – część miasta Legionowa w woj. mazowieckim, w powiecie legionowskim, położona w zachodniej części miasta.
Podczas II wojny światowej w latach 1940–1942 na terenie Ludwisina istniało utworzone przez okupanta niemieckiego getto dla ludności żydowskiej. Znajdowało się ono między ulicami (nazewnictwo obecne): Sobieskiego, Mieszka I, Prymasowskiej, Kozietulskiego, Pomorskiej i Zygmuntowskiej. W getcie przetrzymywano między 2500 a 3000 osób, z których większość została wymordowana.
Na terenie getta powstał najprawdopodobniej pod koniec 1940 cmentarz dla jego mieszkańców. Znajdował on się na należącej do Aleksandra Wieczorka parceli nr 9, przy skrzyżowaniu (nazewnictwo obecne) ul. Parkowej i ul. Kozietulskiego.

</doc>
<doc id="5305194" url="https://pl.wikipedia.org/wiki?curid=5305194" title="Hrabstwo Malty">
Hrabstwo Malty

Hrabstwo Malty – feudalna własność królestwa Sycylii, obejmująca wyspy Malta i Gozo. Malta była zasadniczo lennem królestwa, z tytułem nadanym przez Tankreda, normańskiego w 1192, który zdobył sławę jako Wielki Admirał Sycylii. Następnie lenno przechodziło z szlachcica na szlachcica, pozostając w kilku przypadkach w jednej rodzinie. Było używane głównie jako narzędzie przetargowe w sycylijskiej polityce. W 1392 lenno zostało wyniesione do markizatu, a po 1429 oba tytuły nie były już używane.
Wczesny okres.
Pierwszym hrabią Malty był Margarytus z Brindisi, ​​żeglarz greckiego pochodzenia lub pochodzący z miasta Brindisi ​​(południowe Włochy). Otrzymał on lenno od , ówczesnego króla Sycylii, za służbę jako admirał królestwa – . Tytuł hrabiego został mu przyznany w 1192, być może za jego niespodziewany sukces w ujęciu cesarzowej Konstancji, konkurentki Tankreda do korony sycylijskiej. W 1194 Margarytus stracił swoje lenna, w tym Maltę, kiedy cesarz rzymski Henryk VI, mąż Konstancji, przejął kontrolę nad królestwem Sycylii.
W 1197, po śmierci Henryka VI, tytuł hrabiego Malty nadany został , genueńskiemu piratowi. Był to jeden z wielu północnowłoskich i niemieckich watażków, którzy byli wielce zainteresowani nowym terytorium, które teraz stało dla nich otworem. Niektóre relacje wskazują, że był on też admirałem króla Sycylii. Jest również poświadczone, że konspirował on także wraz z , próbując usunąć młodego Fryderyka II z tronu, czym popadł w konflikt z Koroną. Potwierdzone jest również, że był on przede wszystkim korsarzem, a ludność Malty występowała przeciwko niemu w 1198 w różnych sprawach.
Okres genueński.
W 1203 lenno, po Gugliemo Grosso odziedziczył zwany "Pescatore" (), najwyraźniej dlatego, że był zięciem Gugliemo, a ten ostatni nie miał męskich potomków. Henryk wykorzystywał wyspy jako bazę do swoich korsarskich rajdów na całym Morzu Śródziemnym. Prawdopodobnie prowadził działalność piracką głównie przeciwko statkom weneckim i arabskim, ale wydaje się również, że brał aktywny udział w wewnętrznych walkach na Sycylii. Jednak około 1218 został również wyniesiony do stopnia 'admirała floty morskiej Sycylii'. Prawdopodobnie około 1221 (lub 1222) utracił lenno w wyniku sporu z Koroną. W jakiś sposób udało mu się odzyskać tytuł hrabiego Malty, lecz bez prawa jurysdykcji nad "castrum".
Henryk Pescatore zmarł prawdopodobnie przed majem 1232, od tego momentu w posiadaniu tytułu i lenna był jego syn Niccolò (Nicoloso) de Malta. Przez cały okres, w którym posługiwał się tytułem (1232–1266), na Malcie było wielu namiestników królewskich, m.in. Paulino de Malta (1239–1240) i Giliberto Abbate (1240–?). W okresie urzędowania tego ostatniego powstał jeden z najbardziej znanych i ważnych dokumentów tamtych czasów: raport Giliberta Abbate. Wydaje się, że Niccolò stracił lenno w 1266, kiedy królestwo Sycylii zostało podbite przez Karola I Andegaweńskiego. Prawdopodobnie w tym okresie zaczęła się formować miejscowa szlachta, o czym świadczą liczne petycje kierowane do Korony. Petycje te zostały wysłane przez wielu różnych mieszkańców w sprawach o znaczeniu lokalnym.
W 1282, jako następstwo powstania znanego jako Nieszpory sycylijskie, Malta, przy pomocy lokalnej ludności została łatwo przejęta przez Koronę Aragońską. Kontrola aragońska początkowo nie obejmowała "Castrum Maris", które padło dopiero w lipcu 1283, po bitwie morskiej u wybrzeży Malty. Dlatego też w 1282 roku Andreolo da Genova otrzymał tytuł hrabiego Malty. On i jego rodzina wspierali rodzimych buntowników w pomocy aragońskim pretendentom do tronu sycylijskiego.
W 1300 tytuł hrabiego Malty otrzymał od królestwa Neapolu Roger z Laurii. Sprzymierzył się z wówczas Koroną Andegawenów. Wydaje się jednak, że nigdy nie miał kontroli nad wyspami; nadal były to posiadłości aragońskie po tym, jak Roger zdobył je w 1283 dla Aragonii w bitwie o Maltę.
Aragońska Sycylia.
Spadkobiercą lenna był Guglielmo de Malta, bratanek hrabiego Andreolo. Guglielmo zmarł w 1299, pozostawiając cały majątek swojej córce Lukinie. Wydaje się, że w okresie od 1300 do 1320 żaden hrabia maltański nie posiadał lenna. Lukina zachowała prawa, które odziedziczyła po ojcu, nie posiadając żadnego tytułu ani władzy. Najważniejsze stanowiska zajmowali tubylcy i osoby mianowane przez Koronę.
Około 1320 Fryderyk II Sycylijski nadał tytuł Wilhelmowi II, księciu Aten. Wilhelm był synem Fryderyka i Eleonory Andegaweńskiej. W 1330 Wilhelm przekazał hrabstwo Malty swojemu przyrodniemu bratu Alfonso Fadrique.
Chociaż nie są znane żadne dokumenty to potwierdzające, utrzymuje się, że Alfonso trzymał lenno aż do śmierci w 1349. Po nim lenno odziedziczył jego syn Peter Fadrique. W 1350 włączył wyspy do domeny królewskiej, najwyraźniej po złożeniu petycji przez miejscową szlachtę. Około 1357 Joanna I z Neapolu mianowała Niccolò Acciaioliego hrabią Malty. Acciaioli utrzymał tytuł do 1360.
W 1360 Fryderyk III Sycylijski nadał lenno Guido Ventimiglii. W 1366 zostało ono przekazane przez koronę Manfrediemu Chiaramonte. W 1370 Fryderyk powierzył lenno swojemu nieślubnemu synowi, Guglielmo d’Aragona. Manfredi Chiaramonte służył jako admirał króla Sycylii, był kapitanem wysp Dżerba i Dżuzur Karkana oraz hrabią Modicy. Odzyskał kontrolę nad hrabstwem Malty po śmierci Fryderyka w 1377.
Przez większą część tego okresu hrabstwo de facto znajdowało się pod kontrolą Giacomo de Pellegrino. Giacomo był mesyńczykiem, który osiadł na Malcie. Od 1356 do 1372 posiadał różne tytuły i piastował liczne stanowiska administracyjne. Był także właścicielem lukratywnego magazynu tkanin bawełnianych oraz firmy kaperskiej. Giacomo przejął kontrolę polityczną nad lennem. Ostatecznie został odsunięty od władzy po inwazji na Maltę sprzymierzonych sił marynarki wojennej genueńskiej i sycylijskiej. Zarówno te wojska, jak i maltańscy rebelianci rozpoczęli dwumiesięczne oblężenie Mdiny. Wśród maltańskich buntowników byli zarówno chłopi, jak i szlachta. Władza Giacomo w lokalnej polityce i administracji uczyniła mu wielu wrogów na wyspach. Był również uważany za wroga politycznego sycylijskich pretendentów do hrabstwa, podczas gdy jego korsarski biznes uczynił mu wrogów zarówno na Sycylii, jak i w Republice Genui.
Manfredi Chiaramonte utrzymał lenno aż do śmierci w 1391. Następnie lenno odziedziczyła jego najstarsza córka Elisabetta Chiaramonte. Właściwe zarządzanie hrabstwem prawdopodobnie przyjął na siebie jej brat Andrea Chiaramonte. Jednak został on stracony w 1392, oskarżony jako główny konspirator w zamieszkach antyaragońskich podczas wczesnych rządów Marii, królowej Sycylii.
Panowanie Marcina I Młodszego.
Wszystkie terytoria, które należały do ​​rodziny Chiaramonte, zostały podzielone przez Marcina I Sycylijskiego między Guglielmo Raimondo Moncadę i rodzinę Cabrera. W tym czasie lenno zostało podniesione do rangi markizatu. Guglielmo Raimondo Moncada otrzymał lenno, ponieważ był prawnukiem Lukiny de Malta i potomkiem Henryka, hrabiego Malty.
W tym czasie największym zagrożeniem dla korony był Artale d'Alagona. Artale był członkiem rodziny Alagona, która była głównym graczem w niepokojach w latach 1377–1392. Guglielmo Raimondo Moncada oddał lenno z powrotem koronie, aby mogło być wykorzystane w negocjacjach z Artale.
W 1393 lenno zostało przeniesione na Artale d'Alagonę. Kontrolował on lenno do 1396, po czym król Marcin I ponownie oddał wyspy Guglielmo Riamondo Moncadzie. Najwyraźniej ludność Malty i Gozo, wraz ze szlachtą, była podzielone w kwestii tego, kto powinien być markizem Malty. Doprowadziło to do powszechnych rozruchów na obu wyspach, zwłaszcza po tym, jak Moncada stracił przychylność na Sycylii. Ostatecznie stracił on Maltę w 1397. Artale d'Alagona utrzymał się w "Castrum Maris" do 1398.
Lata 1398 – 1428.
Od 1398 do 1420 "de facto" kontrolę nad wyspami sprawowała wczesna "Università", samorząd lokalny wybrany przez lokalną szlachtę w celu ochrony ich praw na wyspach i codziennego zarządzania tymi ostatnimi. Samorząd lobbował za pozostaniem częścią Korony Aragonii, którą wyspy pozostały do 1420. Alfons V Aragoński potrzebował zarówno pieniędzy, jak i wsparcia, ponieważ podjął kilka kampanii na Morzu Śródziemnym. W konsekwencji przekazał wyspy Gonsalvo Monroyowi. Podpisano umowę płatności, a ta ostatnia, w imieniu Monroya została dokonana przez wicekróla Sycylii, Antonio de Cardonę.
Umowa ta spowodowała wielkie kłopoty na Malcie i Gozo. Wyspy zobowiązały się do wierności Cardonie, a nie Monroyowi, który objął jurysdykcję nad nimi w dniu 7 marca 1421. Niewiele wiadomo o okresie od 1421 do 1425. Jednak bunt mieszkańców Malty i Gozo w latach 1425–1428 jest dobrze pamiętany na Malcie, choć nie był on pierwszy.
Pierwsze zamieszki wybuchły na Gozo, i do 1426 rozlały się na Maltę. Buntownicy przejęli kontrolę nad wyspami, podczas gdy żołnierze Monroya i jego żona, Constance de Monroy, zostali otoczeni w "Castrum Maris". Napięcie utrzymywało się do 1427, kiedy Alfons V zdecydował, że "Università" może kupić lenno, jeśli będzie mogła zwrócić Monroyowi opłatę, którą ten zapłacił w 1421. Kwota ta wynosiła 30 000 florenów aragońskich, i musiała zostać uiszczona w ciągu 4 miesięcy, co było praktycznie zadaniem niewykonalnym, zarówno dla biednej ludności wysp, jak i stosunkowo zamożnej lokalnej szlachty. Do końca 1427 Maltańczycy nie zebrali wystarczającej ilości pieniędzy i musieli negocjować nowy układ. Wicekról Muntayans zablokował wartość 15 000 florenów aragońskich w przejętych aktywach maltańskich na Sycylii. Tymczasem 400 "uncie" podarowali Francesco Gatto i Marciano Falco, lokalni szlachcice. "Università" miała zapłacić 5000 florenów w ciągu miesiąca, a pozostałe 10 000 florenów do października 1428.
Negocjacje w sprawie tej ostatniej kwoty utknęły w miejscu do kwietnia 1429. W tym czasie Gonsalvo Monroy był już umierający. Na łożu śmierci umorzył pozostały dług w wysokości 10 000 florenów.
Okres 1429–1530.
W 1429 wyspy zostały zwrócone Alfonsowi V. To, czy wynik ten był pozytywny dla tubylców, jest dyskusyjne. W tym okresie wyspy borykały się z częstymi atakami korsarzy, chroniczną biedą i okresowymi klęskami głodu. Później tytuły i lenno markiza Malty nigdy nie zostały przekazane żadnemu władcy wysp.
Okres "dominium" Malty i Gozo dobiegł końca w 1530, kiedy Karol V, cesarz rzymski oddał wyspy joannitom. Zapoczątkowało to okres joannitów na Malcie (1530–1798). Przywódcy joannitów zgodzili się oddać hołd wicekrólowi Sycylii, ale nie otrzymali tytułu hrabiego ani markiza Malty, co zakończyło istnienie hrabstwa.

</doc>
<doc id="5305195" url="https://pl.wikipedia.org/wiki?curid=5305195" title="Maciej Topolski (pisarz)">
Maciej Topolski (pisarz)

Maciej Topolski (ur. 1989 w Lublinie) – polski pisarz, tłumacz, eseista i antropolog.
Publikował w polskich czasopismach m.in. Czasie Kultury, Znaku, dwutygodniku, Nowej Europie Wschodniej, Odrze. Stale współpracuje z Tygodnikiem Powszechnym, dla którego pisze o fotografii.
W 2012 roku opublikował autorski wybór wierszy Adama Wiedemanna "Domy schadzek""."
Tłumaczył teksty naukowe (m.in. Michela Serresa) i literackie (m.in. , ). W 2022 roku opublikowal przekład powieści wierszem "" Anne Carson. 
W 2018 roku nominowany do Nagrody Literackiej Gdynia za tom "na koniec idą", za który otrzymał również wyróżnienie w Ogólnopolskim Konkursie Literackim im. Artura Fryza. W 2021 roku znalazł się wśród finalistów Nagrody Conrada i Nagrody Literackiej im. Witolda Gombrowicza jako autor książki "Niż." Laureat Nagrody Krakowa Miasta Literatury UNESCO 2020.
Jako antropolog kultury zajmuje się badaniem zmysłu dotyku. Stworzył termin "antropologia taktylna". Przygotował numer czasopisma naukowego Konteksty. Polska Sztuka Ludowa poświęcony antropologii zmysłów. W 2019 roku prowadził badania na Uniwersytecie Concordia w Montrealu w ramach stypendium Mitacs Globalink Award. 
Jest doświadczonym graczem konsolowym i kolekcjonerem starych amatorskich albumów fotograficznych.

</doc>
<doc id="5305196" url="https://pl.wikipedia.org/wiki?curid=5305196" title="Mikołajewski">
Mikołajewski

Osoby o nazwisku Mikołajewski:

</doc>
<doc id="5305197" url="https://pl.wikipedia.org/wiki?curid=5305197" title="Bronisław Baranowski">
Bronisław Baranowski

Bronisław Baranowski ps. „Czarny” (ur. 1 stycznia 1922 w Szpetalu Górnym, zm. 15 sierpnia 1943) – działacz ruchu robotniczego, bojownik ruchu oporu.
Życiorys.
Syn Jana, robotnika rolnego, brat Feliksa. Do szkoły powszechnej uczęszczał w Lublinie. Klasę VII kończył na kursach wieczorowych, pracując już w tym czasie jako uczeń, a później jako mechanik w warsztatach samochodowych. Po ukończeniu szkoły powszechnej w 1934 uczęszczał do wieczorowej szkoły zawodowej. 
Od 1934 był członkiem Czerwonego Harcerstwa; w 1937 został przewodnikiem gromady czerwonoharcerskiej w Lublinie. Funkcję te pełnił do wybuchu wojny. Od 1940 utrzymywał kontakt z PPS-WRN, od 1941 należał do PS, pełniąc funkcję łącznika między Warszawą a okręgiem lubelskim oraz kierownika okręgowego kolportażu prasy PS (później RPPS). 
Równocześnie pracując w warsztatach samochodowych, a potem kolejowych, brał udział w licznych akcjach sabotażowych. W maju 1943 objął dowództwo sformowanego przez lubelską organizację RPPS oddziału partyzanckiego, który operował w obrębie powiatów puławskiego i garwolińskiego. Sam Baranowski dowodził wieloma akcjami bojowymi, mającymi na celu głównie walkę z kontyngentami. Poległ 15 sierpnia 1943 podczas ataku na posterunek niemieckiej żandarmerii w majątku Życzyn, w powiecie garwolińskim. Po wyzwoleniu jego zwłoki ekshumowano i pochowano na cmentarzu Wojskowym na Powązkach w Warszawie.

</doc>
<doc id="5305198" url="https://pl.wikipedia.org/wiki?curid=5305198" title="Klepacki">
Klepacki

Osoby o nazwisku Klepacki:

</doc>
<doc id="5305200" url="https://pl.wikipedia.org/wiki?curid=5305200" title="Kwapiński">
Kwapiński

Osoby o nazwisku Kwapiński:

</doc>
<doc id="5305205" url="https://pl.wikipedia.org/wiki?curid=5305205" title="Mistrzostwa Świata w Łucznictwie Polowym 2006">
Mistrzostwa Świata w Łucznictwie Polowym 2006

20. Mistrzostwa Świata w Łucznictwie Polowym odbyły się w dniach 27 sierpnia - 2 września 2006 w Göteborgu w Szwecji. Zawodniczki i zawodnicy startowali w konkurencji łuków klasycznych, gołych oraz bloczkowych.
Polacy nie startowali.

</doc>
<doc id="5305206" url="https://pl.wikipedia.org/wiki?curid=5305206" title="Xawery Wolski">
Xawery Wolski

Xawery Wolski (ur. 1960 w Warszawie) – polski artysta zajmujący się rzeźbą, instalacją i rysunkiem.
Na początku lat 80. studiował na Akademii Sztuk Pięknych w Warszawie. Studia kontynuował m.in. w Paryżu w Academie des Beaux Arts. Swoje prace tworzy przy wykorzystaniu różnych materiałów np. brązu, terakoty czy drutu. Jego prace znajdują się w kolekcji m.in. Zachęty Narodowej Galerii Sztuki oraz Galerii Bielskiej BWA. W 2021 z okazji 30-lecia towarzystwa ubezpieczeń Ergo Hestia, jego rzeźba "Echo" stanęła w Sopocie obok siedziby firmy, na rondzie przy ulicy Bitwy pod Płowcami. Praca wzbudziła kontrowersje ze względu na niejednoznaczny kształt.
Od 2022 zasiada w jury konkursu rzeźbiarskiego Baltic Horizons. 
Syn Anny Branickiej-Wolskiej i Tadeusza Wolskiego.

</doc>
<doc id="5305211" url="https://pl.wikipedia.org/wiki?curid=5305211" title="Październik (ujednoznacznienie)">
Październik (ujednoznacznienie)



</doc>
<doc id="5305214" url="https://pl.wikipedia.org/wiki?curid=5305214" title="National Rifle Association">
National Rifle Association



</doc>
<doc id="5305217" url="https://pl.wikipedia.org/wiki?curid=5305217" title="Super TV (kanał telewizyjny)">
Super TV (kanał telewizyjny)



</doc>
<doc id="5305224" url="https://pl.wikipedia.org/wiki?curid=5305224" title="Podkowiec">
Podkowiec

Podkowiec ("Rhinolophus") – rodzaj ssaka z rodziny podkowcowatych (Rhinolophidae). 
Zasięg występowania.
Nietoperze zaliczane do tego rodzaju zamieszkują Eurazję, Afrykę i Australię.
Charakterystyka.
Długość ciała (bez ogona) 28–99 mm, długość ogona 11,1–61 mm, długość ucha 10–46 mm, długość tylnej stopy 5,3–21 mm, długość przedramienia 33–81 mm; masa ciała 3,3–45 g. Podkowcowate różnią się od pozostałych nietoperzy tym, że wydają ultradźwięki przez nos, co sprawia, że ich nos przybiera niezwykłe kształty. Śpiące lub odpoczywające zwierzęta otulają ciało skrzydłami, tak że wyglądają jak zwisające ze ściany sakiewki.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="5305226" url="https://pl.wikipedia.org/wiki?curid=5305226" title="Francia Márquez">
Francia Márquez

Francia Elena Márquez Mina (ur. 1 grudnia 1981 roku we wsi Yolombo nieopodal Suárez) – kolumbijska działaczka społeczna, prawniczka. Od 2022 roku wiceprezydentka Kolumbii w gabinecie prezydenta Gustavo Petro, pierwsza ciemnoskóra kobieta na tak wysokim stanowisku w Kolumbii . 
Życiorys.
Jest afrokolumbijką. Wychowywała się w La Toma w regionie Cauca. Działalność publiczną rozpoczęła jako 13–latka, uczestnicząc w protestach przeciwko budowie tamy rzecznej zagrażającej jej i sąsiednim wioskom. Wykorzystywała wówczas afrokolumbijską muzykę i taniec jako kluczowe elementy swojej politycznej ekspresji przez co zjednała sąsiadów i zachęciła ich do przełamania strachu i podjęcia walki. W późniejszych latach edukowała lokalnych rolników w zakresie zrównoważonych technik uprawy, organizując również lokalne struktury krajowej sieci afrokolumbijskiej. Od 16. roku życia jest matką. Była sprzątaczką w kopalni złota i pokojówką u latyfundystów. W późniejszych latach dzięki kontaktom związkowym udało jej się zdobyć środki na studia prawnicze na Uniwersytecie Santiago de Cali, które ukończyła. W 2014 roku w trakcie studiów poprowadziła marsz 80 kobiet z miasta La Toma do stolicy kraju – Bogoty, w proteście przeciw wyzyskowi lokalnej ludności i eksploatacji zasobów naturalnych przez nielegalnych poszukiwaczy złota działających na zlecenia międzynarodowych firm wydobywczych, którzy masowo wyrąbywali okoliczne lasy a przede wszystkim zatruli rtęcią i cyjankiem jedyne lokalne zasoby wody pitnej. Uczestniczki marszu przeszły wtedy ponad 500 km. W Bogocie protestowały ponad trzy tygodnie co poskutkowało zaangażowaniem rządu w egzekwowaniem prawa w Cauca. Na skutek głośnego protestu rząd powołał grupę zadaniową dzięki której do końca 2016 roku wszystkie nielegalnie pracujące maszyny górnicze w La Toma zostały usunięte lub zniszczone przez kolumbijskie siły bezpieczeństwa. W 2018 roku Francia Márquez otrzymała Nagrodę Goldmanów za walkę w obronie środowiska naturalnego Kolumbii. Po objęciu urzędu wiceprezydentki Kolumbii będzie pierwszą ciemnoskórą osobą piastującą tak wysoki urząd w kraju.

</doc>
<doc id="5305250" url="https://pl.wikipedia.org/wiki?curid=5305250" title="Drugi traktat pokojowy w Merseburgu">
Drugi traktat pokojowy w Merseburgu



</doc>
<doc id="5305271" url="https://pl.wikipedia.org/wiki?curid=5305271" title="Pandemia COVID-19 w Algierii">
Pandemia COVID-19 w Algierii

Pandemia zachorowań na ostrą zakaźną chorobę układu oddechowego COVID-19 wywoływaną przez wirusa SARS-CoV-2 w Algierii – pierwszy przypadek zachorowania na terenie Algierii odnotowano 25 lutego 2020 roku. Pierwszy zgon zarejestrowany został 12 marca 2020.
Do 29 września 2022 odnotowano 270 660 przypadków zakażenia, zarejestrowano 6879 zgonów.

</doc>
<doc id="5305275" url="https://pl.wikipedia.org/wiki?curid=5305275" title="Charis Papajeorjiu">
Charis Papajeorjiu

Charilaos „Charis” Papajeorjiu (gr. Χαρίλαος "Χάρης" Παπαγεωργίου; ur. 26 marca 1953 w Salonikach) – grecki koszykarz występujący na pozycji niskiego skrzydłowego, reprezentant kraju.
Po zakończeniu kariery sportowej zajął się działalnością społeczną i polityczną. 9 grudnia 2019 został prezesem Arisu Saloniki.

</doc>
<doc id="5305277" url="https://pl.wikipedia.org/wiki?curid=5305277" title="Waldemar Flugel">
Waldemar Flugel

Waldemar Zdzisław Flugel (do 2004 "Flügel"; ur. 10 maja 1961 w Gorzowie Wielkopolskim) – polski menedżer, przedsiębiorca, inżynier i urzędnik państwowy, w latach 1999–2001 prezes Państwowego Funduszu Rehabilitacji Osób Niepełnosprawnych.
Życiorys.
Syn Jana i Krystyny Flügelów. Absolwent I Liceum Ogólnokształcącego w Gorzowie Wielkopolskim oraz inżynierii budownictwa na Wydziale Budownictwa i Architektury Politechnice Szczecińskiej (1985). Podczas nauki wstąpił do Niezależnego Zrzeszenia Studentów, był rozpracowywany przez Wojewódzki Urząd Spraw Wewnętrznych w Szczecinie. Działał także w Szczecińskim Klubie Katolików oraz Ruchu Młodej Polski.
Ukończył studia podyplomowe z zakresu wyceny nieruchomości (Akademia Rolniczo-Techniczna w Olsztynie), marketingu (Państwowa Wyższa Szkoła Zawodowa w Gorzowie Wielkopolskim), zarządzania (Wyższa Szkoła Bankowa w Poznaniu) oraz rewitalizacji budynków (Wyższa Szkoła Techniczno-Humanistyczna Kadry dla Europy w Poznaniu). W latach 80. przez kilka lat służył w ludowym Wojsku Polskim, gdzie specjalizował się w rusznikarstwie i dosłużył stopnia sierżanta, następnie do 1989 był inspektorem w Fabryce Domów w Gorzowie i kierownikiem budowlanym.
Od 1989 związany z sektorem prywatnym. Prowadził firmę budowlaną i spółkę zajmującą się wyceną i obrotem nieruchomościami, działał jako doradca przy prywatyzacji oraz felietonista Radia Gorzów. Od 1990 do 1994 kierował gorzowskimi strukturami Zjednoczenia Chrześcijańsko-Narodowego, w czerwcu 1990 był też przez jeden miesiąc wiceprezydentem miasta (zrezygnował z funkcji). Od sierpnia 1999 do grudnia 2001 zajmował stanowisko prezesa Państwowego Funduszu Rehabilitacji Osób Niepełnosprawnych, ubiegał się także o fotel wojewody lubuskiego. Został członkiem Prawa i Sprawiedliwości, w wyborach parlamentarnych w 2001 otwierał jego listę w okręgu nr 40 (nie uzyskując mandatu). W 2004 nie został wpisany na listę PiS do Parlamentu Europejskiego. W latach 2003–2008 był dyrektorem Zarządu Komunalnych Zasobów Lokalowych w Poznaniu. W kolejnych latach pracował na stanowiskach menedżerskich w spółkach zajmujących się budową obiektów sportowo-technicznych na potrzeby EURO 2012 w Poznaniu i Wrocławiu, prowadził także własną działalność gospodarczą. W 2016 objął stanowisko zastępcy wójta gminy Czerwonak, w 2018 kandydował do rady tej gminy.
Życie prywatne.
Żonaty, ma dwoje dzieci.

</doc>
<doc id="5305279" url="https://pl.wikipedia.org/wiki?curid=5305279" title="Maria Costanza Panas">
Maria Costanza Panas

Maria Costanza Panas (ur. 15 stycznia 1896 jako "Agnese Pacifica Panas" w Alano di Piave, zm. 28 maja 1963 w Fabriano) – włoska zakonnica, klaryska, Błogosławiona Kościoła katolickiego.
Urodziła się w Alano di Piave, w prowincji Belluno jako dziecko Antoniego Benvenuto Panasa i Marii Biasotto. Jej rodzice rzemieślnicy stracili pracę z powodu industrializacji regionu i w 1902 roku zostali zmuszeni do emigracji do Stanów Zjednoczonych. Panas została pozostawiona pod opieką swojego wuja, księdza Angelo, który był kapelanem w Asiago, a później arcykapłanem w Enego, i który mieszkał ze swoją siostrą pielęgniarką Marią. Naukę szkolną rozpoczęła u kanosjan w Feltre, a następnie kontynuowała ją w Vicenzy. 5 sierpnia 1906 przystąpiła do pierwszej komunii świętej. Panas pozostała pod opieką wuja (od niego otrzymała początkowe wykształcenie i formację religijną) aż do powrotu rodziców w 1910 roku. Tego roku przeniosła się do kolegium św. Alvisa w Wenecji, gdzie uczęszczała również do Instytutu Niccolò Tommaseo, który ukończyła w 1913 roku. W 1914 poznała tam ojca Luigiego Fritza, który zaczął służyć jako jej powiernik i kierownik duchowy aż do końca ich życia (co nastąpiło w ciągu kilku tygodni od siebie).
Panas wyjawiła wujowi i rodzicom swoje zamiary, że ze względu na dojrzewające powołanie pragnie zostać profeską zakonną. Jej wuj i rodzice sprzeciwiali się temu i próbowali ją odwieść od tego zamiaru, ale Fritz zachęcił ją i pomógł jej opuścić dom, aby mogła wstąpić do klasztoru w Fabriano 11 października 1917. Panas przyjęła habit zakonny 19 kwietnia 1918 i przyjęła imię „Maria Costanza”, a pierwszą profesję złożyła 8 maja 1919. Profesję wieczystą złożyła na ręce opatki 9 maja 1922 Panas została wybrana 19 maja 1927 na mistrzynię nowicjatu, a następnie 22 czerwca 1936 na opatkę; funkcję tę pełniła do 1952, choć w 1955 została ponownie wybrana na tę funkcję i pełniła ją aż do śmierci.
W latach 50. Panas zaczęła odczuwać skutki złego stanu zdrowia, takie jak pogarszający się wzrok, a w 1959 zachorowała. Jednak 19 lutego 1960 stan jej zdrowia pogorszył się z powodu paraliżującego zapalenia stawów, które przykuło ją do łóżka na resztę życia. Panas cierpiała również na astmę i zapalenie żył, miała problemy z sercem i często miewała nudności z powodu wysokiej gorączki, z którą często musiała się zmagać. Z czasem jej stan zdrowia stopniowo się pogarszał, a ona sama ofiarowała swoje cierpienia za papieża Jana XXIII i za pomyślne zakończenie Soboru Watykańskiego II, który rozpoczął się pod koniec 1962 roku. Panas zmarła w swoim pokoju 28 maja 1963 roku. Jej szczątki zostały później przeniesione z miejsca pochówku w połowie 1977.
Proces beatyfikacyjny rozpoczął się 23 maja 1983 po wydaniu przez Kongregację Spraw Kanonizacyjnych oficjalnego edyktu „nihil obstat” (brak sprzeciwu wobec sprawy) i nadaniu Panas tytułu Służebnicy Bożej. Dochodzenie diecezjalne w sprawie jej życia i opinii świętości rozpoczęło się w diecezji Fabriano-Matelica 10 października 1983 i zostało zamknięte 17 kwietnia 1988, po czym cała zebrana dokumentacja została zapieczętowana w pudełkach i przesłana do kongregacji w Rzymie, która miała rozpocząć własne dochodzenie na podstawie przedstawionych dowodów. 12 listopada 1993 kongregacja wydała dekret zatwierdzający proces diecezjalny jako zgodny z przepisami dotyczącymi prowadzenia spraw. 10 października 2016 papież Franciszek podpisał dekret o heroiczności cnót i Panas otrzymała tytuł Czcigodnej Służebnicy Bożej po tym jak stwierdzono, że prowadziła wzorowe życie, które było świadectwem heroicznej cnoty. Jej beatyfikacja zależy od papieskiego potwierdzenia cudu, którym w większości przypadków jest uzdrowienie, którego ani nauka, ani medycyna nie są w stanie wyjaśnić. Archidiecezja Ankona badała jeden taki przypadek od 2010 do 2019 roku i przesłała swoje ustalenia do kongregacji w Rzymie w celu dalszej oceny medycznej.
18 lutego 2022 udokumentowano dekret, który został podpisany przez papieża Franciszka, uznający cud za wysłannictwem włoskiej zakonnicy, co otwiera drogę do jej beatyfikacji.
9 października 2022, podczas uroczystej eucharystii w katedrze św. Wenancjusza w Fabriano, prefekt dykasterii do spraw świętych w imieniu papieża Franciszka dokonał uroczystej beatyfikacji wpisując Marię Konstancję Panas w poczet błogosławionych.

</doc>
<doc id="5305282" url="https://pl.wikipedia.org/wiki?curid=5305282" title="Sandër Lleshaj">
Sandër Lleshaj

Sandër Lleshaj (ur. 25 stycznia 1963 w Selitë) – albański wojskowy w stopniu generała brygady, minister spraw wewnętrznych Albanii w latach 2018-2020.
Życiorys.
W 1985 roku ukończył jedną z uczelni wojskowych w Tiranie. Służył następnie w wojsku, jednak po upadku komunizmu został zmuszony do opuszczenia armii. W 1992 roku wrócił do służby w wojsku.
W latach 90. XX wieku specjalizował się w uczelniach wojskowych w Austrii i Niemczech, ukończył następnie studia na niemieckich i amerykańskich uczelniach wojskowych.
W latach 2003-2006 pełnił funkcję attaché obrony Republiki Albanii w Niemczech. Został nominowany w 2006 roku generałem brygady.
Od 16 listopada 2018 do 10 grudnia 2020 pełnił funkcję ministra spraw wewnętrznych Albanii; podał się do dymisji po protestach wywołanych zabiciem młodego mężczyzny przez policjantów, który miał nie przestrzegać obowiązującej wówczas godziny policyjnej.

</doc>
<doc id="5305284" url="https://pl.wikipedia.org/wiki?curid=5305284" title="Październik (zespół)">
Październik (zespół)



</doc>
<doc id="5305285" url="https://pl.wikipedia.org/wiki?curid=5305285" title="Hello (piosenka Lionela Richie’ego)">
Hello (piosenka Lionela Richie’ego)



</doc>
<doc id="5305287" url="https://pl.wikipedia.org/wiki?curid=5305287" title="Renaissance (album Lionela Richie’ego)">
Renaissance (album Lionela Richie’ego)



</doc>
<doc id="5305288" url="https://pl.wikipedia.org/wiki?curid=5305288" title="Time (album Lionela Richie’ego)">
Time (album Lionela Richie’ego)



</doc>
<doc id="5305291" url="https://pl.wikipedia.org/wiki?curid=5305291" title="Aleksander Hińcza">
Aleksander Hińcza

Aleksander Hińcza herbu Działosza (zm. przed 14 października 1576 roku) – łożniczy królewski w 1554 roku, wojski mielnicki od 1565 roku, starosta łosicki w 1554 roku.
Poseł na sejm lubelski 1569 roku z ziemi mielnickiej. Podpisał akt unii lubelskiej. Poseł na sejm 1570 roku z województwa podlaskiego. 

</doc>
<doc id="5305293" url="https://pl.wikipedia.org/wiki?curid=5305293" title="Stanisław Raczko">
Stanisław Raczko

Stanisław Raczko (Raczek) herbu Ostoja – poseł na sejm lubelski 1569 roku z ziemi mielnickiej. Podpisał akt unii lubelskiej.

</doc>
<doc id="5305294" url="https://pl.wikipedia.org/wiki?curid=5305294" title="Zuzanna Jabłońska">
Zuzanna Jabłońska



</doc>
<doc id="5305296" url="https://pl.wikipedia.org/wiki?curid=5305296" title="Time (singel Lionela Richie’ego)">
Time (singel Lionela Richie’ego)



</doc>
<doc id="5305297" url="https://pl.wikipedia.org/wiki?curid=5305297" title="Angel (piosenka Lionela Richie’ego)">
Angel (piosenka Lionela Richie’ego)



</doc>
<doc id="5305299" url="https://pl.wikipedia.org/wiki?curid=5305299" title="Ewa Marcinek">
Ewa Marcinek

Ewa Marcinek – polsko-islandzka pisarka i dziennikarka. 
Życiorys.
Studiowała we Wrocławiu i ukończyła kulturoznawstwo i kreatywne pisanie. W 2013 roku wyjechała do Islandii i tam przez 6 lat pracowała jako kelnerka. Zaczęła pisać po warsztatach literackich zorganizowanych przez Bibliotekę Miejską w Reykjaviku oraz UNESCO Miasto Literatury, które prowadziła mieszkająca w Reykjaviku kanadyjska poetka Angela Rawlings. Pisała w języku angielskim, równocześnie ucząc się islandzkiego. W 2015 roku założyła razem z grupą pisarek z różnych krajów kolektyw i wydawnictwo Ós Pressan. 
Jest pisarką i koordynatorką kierownikiem projektów w Reykjavík Ensemble, międzynarodowej grupie teatralnej, którą założyła w 2019 roku razem z Pálínąa Jónsdóttir. Jej teksty były publikowane w islandzkich czasopismach, wystawiane na festiwalach i prezentacjach artystycznych wystawach sztuki w Islandii i za granicą. W swoich tekstach autorka bawi się tożsamościami prywatnymi i publicznymi tożsamościami, osobistymi historiami i wspomnieniami. Ewa pisze głównie po polsku i angielsku. 

</doc>
<doc id="5305301" url="https://pl.wikipedia.org/wiki?curid=5305301" title="Pilchy (województwo warmińsko-mazurskie)">
Pilchy (województwo warmińsko-mazurskie)



</doc>
<doc id="5305305" url="https://pl.wikipedia.org/wiki?curid=5305305" title="Isabel Cristina Mrad Campos">
Isabel Cristina Mrad Campos

Isabel Cristina Mrad Campos (ur. 29 lipca 1962 w Barbacena, zm. 1 września 1982 w Juiz de Fora) – brazylijska świecka chrześcijanka, męczennica, błogosławiona Kościoła katolickiego.
Urodziła się jako córka José Mendesa Camposy i Heleny Mrad, miała brata Roberta. Jej chrzest odbył się 15 sierpnia w miejscowym kościele parafialnym Nossa Señhora da Piedade w Barbacenie; bierzmowanie przyjęła 22 kwietnia 1965 w bazylice San José z rąk arcybiskupa Oscara de Oliveiry, a pierwszą komunię świętą przyjęła 26 października 1969 r. w szkole prowadzonej przez Siostry Wincentynki.
Mrad Campos, czule nazywana "Cris", uczyła się w Kolegium Immaculata prowadzonym przez Siostry Wincentyńskie, stając się znaną ze swej dobroci i ponadprzeciętnej inteligencji, która wyróżniała ją spośród rówieśników. W tym czasie często pomagała biednym i starym, dostarczając im żywność lub inne niezbędne rzeczy. W tym okresie dołączyła do Młodych Wincentianów, którzy podlegali głównej grupie. Jej celem życiowym było zostanie lekarzem pediatrą, aby opiekować się biednymi dziećmi, również z nadzieją, że będzie to robić w Afryce.
15 sierpnia 1982 przeniosła się wraz z bratem o Juiz de Fora do małego wynajętego mieszkania, które znajdowało się w pobliżu kościoła i szkoły, gdzie Mrad Campos miała zdawać egzamin wstępny na medycynę. Po wprowadzeniu się, natychmiast zaczęła uporządkować i kupować wyposażenie do domu. 30 sierpnia 1982 wynajęła montażystę Maurilio Almeida Oliveira, który cieszył się dobrą opinią, był godny zaufania i miał rozsądne ceny za swoje usługi, aby zainstalować wyposażenie. Podczas jego pracy zaczęli ze sobą rozmawiać, jednak ona stawała się coraz bardziej niezręczna z powodu jego licznych sugestywnych uwag, w których prosił ją o pójście z nim na randkę, mimo że prosiła go o szybkie zakończenie pracy i mówiła mu, że nie jest zainteresowana. Następnie powiedział jej, że musi wyjść po brakującą część, aby mógł ją zamontować następnego dnia lub później. Po powrocie brata opowiedziała mu o tym spotkaniu.
1 września 1982, dzień po spotkaniu z montażystą, została przez niego brutalnie zamordowana, po tym jak odmówiła mu skorzystania z jego sugestywnych uwag próbując ją zaatakować i zgwałcić. Chwycił ją i uderzył krzesłem, a następnie zakneblował prześcieradłem i związał, po czym rozerwał jej ubranie. Mrad Campos walczyła z nim i próbowała wołać o pomoc, a on zwiększył głośność w radiu i telewizji, aby stłumić jej krzyki. Sfrustrowany jej oporem zadał jej piętnaście ciosów nożem, po czym uciekł z przerażenia. Późnym wieczorem brat odnalazł jej ciało i śledztwo wykazało, że nie została zgwałcona w czasie brutalnego morderstwa, miała trzynaście ran kłutych w plecy i dwie w pachwinę. Została pochowana na cmentarzu komunalnym w Santo Antônio, jednak w późniejszym czasie jej szczątki przeniesiono do kościoła parafialnego Nuestra Señora de la Piedad w Barbacena.
Jej proces beatyfikacyjny rozpoczął się 18 listopada 2000 po wydaniu przez Kongregację Spraw Kanonizacyjnych w Rzymie oficjalnego dekretu "nihil obstat", który umożliwił archidiecezji mariańskiej przeprowadzenie dochodzenia w sprawie jej życia i świętości. Proces diecezjalny rozpoczął się w Marianie 26 stycznia 2001, a zakończył dziesięć lat później, 1 września 2009. Wyniki dochodzenia zostały przesłane do kongregacji, która 3 grudnia 2010 wydała reskrypt zatwierdzający proces jako zgodny z jej przepisami, a 6 grudnia 2013 kolejny akt dotyczący dodatkowych przedłożonych dowodów. Postulacja (urzędnicy odpowiedzialni za sprawę) przedłożyła oficjalne dossier "Positio" do oceny, po czym teologowie i członkowie kongregacji ocenili i zatwierdzili jego treść.
27 października 2020 papież Franciszek zatwierdził dekret o jej męczeństwie, co otwiera drogę do jej beatyfikacji. 10 grudnia 2022 podczas uroczystej eucharystii pod przewodnictwem kard. Raymundo Damasceno Assisa, arcybiskupa seniora Aparecidy, Isabela Cristina został beatyfikowana i ogłoszona błogosławioną Kościoła katolickiego.

</doc>
<doc id="5305307" url="https://pl.wikipedia.org/wiki?curid=5305307" title="Pilnik (województwo warmińsko-mazurskie)">
Pilnik (województwo warmińsko-mazurskie)



</doc>
<doc id="5305308" url="https://pl.wikipedia.org/wiki?curid=5305308" title="Dębiec (województwo warmińsko-mazurskie)">
Dębiec (województwo warmińsko-mazurskie)



</doc>
<doc id="5305310" url="https://pl.wikipedia.org/wiki?curid=5305310" title="Pilsko (województwo śląskie)">
Pilsko (województwo śląskie)



</doc>
<doc id="5305311" url="https://pl.wikipedia.org/wiki?curid=5305311" title="Antonio Chacón">
Antonio Chacón

Antonio Chacón García, znany jako Don Antonio Chacón (ur. 16 maja 1869 w Jerez de la Frontera, zm. 21 stycznia 1929 w Madrycie) – śpiewak ("cantaor") flamenco, pierwszy który odniósł sukces w tej dziedzinie bez romskiego pochodzenia. 
Biografia.
Według zapisu z chrztu, Antonio urodził się 16 maja 1869 roku, i zaraz po narodzinach został oddany szewcowi Antonio Chacón Rodríguezowi i jego żonie Marii Garcíi Sánchez, którzy zaadoptowali go i dali swoje nazwiska. Jego miłość do muzyki i śpiewu przejawiała się od najmłodszych lat, mówiono, że zaczął śpiewać zanim zaczął mówić.
W wieku 17 lat Antonio zaczął dawać pierwsze występy w "café cantante" Juana Junquera. Niewiele później wyruszył w trasę z braćmi Molina, tancerzem Antonio i gitarzystą Javierem, występując na lokalnych fiestach w prowincjach: Kadyks, Sewilla, Badajoz i Huelva.
20 lipca 1886 García wystąpił w obecności śpiewaka . Z szacunku do niego, Antonio nie śpiewał "" (jedna z najwcześniejszych form flamenco wywodząca się z kultury Romów; ma melancholijny, żałobny charakter), ale "por malagueñas". Oczarowany el Mellizo przepowiedział Antonio, że pewnego dnia będzie nazywany "papieżem śpiewu [flamenco]". Po zatrudnieniu w "cafe cantante" Juana Junquery w Utrerze, Antonio odszedł by zacząć karierę w Café Filarmónico w Sewilli. Przez osiem miesięcy występował u , następnie w Maladze, po czym wrócił do Sewilli, gdzie zatrudnił się u konkurencji Silveria, w Cafe Burrero. W 1889 roku dwudziestoletni Antonio wyruszył w tournee po Hiszpanii, które okazało się być wielkim sukcesem. W tym samym roku zadebiutował na scenach madryckich "cafes cantantes" (min w kawiarniach Port i Fornos).
Kolejne lata spędził w Maladze, występując regularnie w Cafe de Chinitas i nawiązując czteroletni romans z jedną z tamtejszych arystokratek. Po jej śmierci García, znany już jako Don Antonio, wrócił do Sewilli, by ponownie zaśpiewać na scenie w Cafe Burrero.
W 1912 roku Don Antonio przeprowadził się do stolicy, gdzie przez dwa lata gościł na scenach Los Gabrieles, Cafe de Fornos i w Tablao Villa Rosa. W 1914 roku razem z zespołem teatralnym wyruszył w trasę po Ameryce Południowej. Artyści zostali szczególnie ciepło przyjęci w Buenos Aires i Montevideo, gdzie przez kolejne dekady flamenco było wysoko cenioną sztuką.
W 1922 roku przewodniczył jury podczas Concurso del Cante Jondo zorganizowanego w Granadzie przez Federico García Lorkę i Manuela Fallę.
W 1925 roku wraz ze śpiewakiem Pepe Marcheną i gitarzystą Ramonem Montoyą dał koncert w trakcie otwarcia Hotelu Alfonso XIII w Sewilli. W ostatnich latach swojego życia zrezygnował z dawania wielkich koncertów na rzecz prywatnych wydarzeń o bardziej intymnym charakterze.
Po jego śmierci w Madrycie, 21 stycznia 1929 r., wszystkie warstwy społeczne pogrążyły się w żałobie, konduktowi pogrzebowemu przewodniczył . Przyczyną śmierci była miażdżyca. Don Antonio zostawił po sobie nagrania, dostępne na płytach CD i platformach streamingowych.
Styl.
Don Antonio był miłośnikiem flamenco w każdej jego formie. Podziwiał "flamenco gitano" ("flamenco cygańskie") oraz tworzącego w tych samych czasach Manuela Torre, przedstawiciela "cante gitano". Pomimo tego, sam nie czuł się pewnie śpiewając formy "cante gitano" takie jak "por bulerías" czy "por seguiriyas". Zrewolucjonizował śpiew ""

</doc>
<doc id="5305312" url="https://pl.wikipedia.org/wiki?curid=5305312" title="Pinka (województwo wielkopolskie)">
Pinka (województwo wielkopolskie)



</doc>
<doc id="5305314" url="https://pl.wikipedia.org/wiki?curid=5305314" title="Pińsko (osada w województwie kujawsko-pomorskim)">
Pińsko (osada w województwie kujawsko-pomorskim)



</doc>
<doc id="5305315" url="https://pl.wikipedia.org/wiki?curid=5305315" title="Pińsko (wieś w województwie kujawsko-pomorskim)">
Pińsko (wieś w województwie kujawsko-pomorskim)



</doc>
<doc id="5305317" url="https://pl.wikipedia.org/wiki?curid=5305317" title="Zespół Szkół nr 1 im. Mikołaja Kopernika w Koszalinie">
Zespół Szkół nr 1 im. Mikołaja Kopernika w Koszalinie

Zespół Szkół nr 1 im. Mikołaja Kopernika (potocznie "Ekonom") – najstarsza szkoła w Koszalinie, działająca od 4 września 1945 r. W pierwszym okresie po wojnie funkcjonowała w obiekcie pierwsza szkoła zawodowa w mieście – Gimnazjum Kupieckie. Obecna nazwa obowiązuje od 2002 r.
Historia szkoły.
W starym neoromańskim budynku już od 1821 r. funkcjonowało Gimnazjum Królewskie i Miejskie. Była to szkoła o renomie ogólnopaństwowej. Jednym z wielu jej słynnych absolwentów jest urodzony w Świdwinie Rudolf Ludwig Karl Virchow – niemiecki patolog, antropolog i higienista, twórcą słynnego pojęcia „Kulturkampf”. 
We wrześniu 1945 r. rozpoczęła pracę pierwsza szkoła zawodowa w Koszalinie – Gimnazjum Kupieckie, której dyrektorem był Stanisław Piestrak. Naukę rozpoczęło 34 uczniów, których liczba w ciągu roku zwiększyła się do 118 osób. Następnie w kwietniu 1946 r. szkołę przeniesiono na górne piętra Szkoły Podstawowej nr 1 przy ul. Zwycięstwa. Od września 1946 r. Szkoła znalazła miejsce w obecnej siedzibie przy ówczesnej ulicy Alfreda Lampego 30 (dziś Władysława Andersa 30). Wtedy też Szkoła otrzymała nową nazwę – Państwowe Gimnazjum Handlowe i Liceum Handlowe. W 1951 r. nastąpił podział Szkoły na Technikum Handlowe przy ul. A. Lampego i Technikum Finansowe przy ul Estkowskiego (obecna ul. Biskupa Czesława Domina). Potem szkoły się połączyły i powstało pięcioletnie Technikum Ekonomiczne z siedzibą na ul. A. Lampego 30. We wrześniu 1963 r. powstał Zespół Szkół Zawodowych nr 1. W październiku 1975 r. nadano szkole imię Mikołaja Kopernika i sztandar. 
W styczniu 1976 r. rozpoczęto budowę nowej sali gimnastycznej, którą oddano do użytku we wrześniu 1979 r. Stara albo mała sala gimnastyczna istnieje od lat 30. XX wieku.
W szkole istniały różne: dzienne, wieczorowe, zaoczne, zasadnicze zawodowe kierunki kształcenia – od kierunków ekonomicznych, handlowych, finansowych, statystycznych, rachunkowych do zawodowych – sprzedawca, przetwórstwo mięsne, kelner, kucharz, mleczarz, piekarz, a nawet eksploatacja pocztowa.
Mury szkolne opuściło, w całej historii szkoły, około 18 tysięcy absolwentów. Do pierwszej matury w 1946 r. przystąpiło i zdało 14 abiturientów.
We wrześniu 2002 r. placówka otrzymała nazwę Zespół Szkół nr 1 im. Mikołaja Kopernika. 
W 2010 roku, z okazji 65-lecia placówki, została uroczyście osłonięta tablica upamiętniająca założyciela szkoły i jej pierwszych nauczycieli. 
Kierunki kształcenia.
W Zespole Szkół nr 1 w Koszalinie realizowane są następujące kierunki kształcenia:

</doc>
<doc id="5305322" url="https://pl.wikipedia.org/wiki?curid=5305322" title="Kosmos podwójnie pierzasty">
Kosmos podwójnie pierzasty



</doc>
<doc id="5305325" url="https://pl.wikipedia.org/wiki?curid=5305325" title="Stadion we Wrocławiu">
Stadion we Wrocławiu



</doc>
<doc id="5305327" url="https://pl.wikipedia.org/wiki?curid=5305327" title="Stadion Miejski Wrocław">
Stadion Miejski Wrocław



</doc>
<doc id="5305329" url="https://pl.wikipedia.org/wiki?curid=5305329" title="Małgorzata Bernadotte (1899–1977)">
Małgorzata Bernadotte (1899–1977)

Małgorzata Bernadotte (szw. Margaretha Sofia Lovisa Ingeborg; ur. 25 lipca 1899 w Sztokholmie, zm. 4 stycznia 1977 w Faxe) – księżna Danii jako żona Aksela Glücksburga. Była pierwszym dzieckiem Karola Bernadotte oraz jego żony, Ingeborgi Glücksburg.
W 1919 roku wyszła za mąż za księcia Danii, Aksela Glücksburga. Miała z nim dwóch synów – Jerzego (1920-1986) i Flemminga (1922-2002).
Była ciotką Haralda V (króla Norwegii), Józefiny Szarlotty (wielkiej księżnej Luksemburga), Baldwina I (króla Belgów) oraz Alberta II (króla Belgów).
Życiorys.
Urodziła się 25 lipca 1899 roku na wyspie Djurgården w Sztokholmie jako pierworodne dziecko Karola Bernadotte oraz jego żony, Ingeborgi Glücksburg. Otrzymała imiona Małgorzata Zofia Ludwika Ingeborga (szw. Margaretha Sofia Lovisa Ingeborg). Pierwsze imię nosiła królowa Szwecji, Danii i Norwegii, Małgorzata I. Drugie i trzecie imię otrzymała po swoich babkach Zofii Wilhelminie Nassau i Ludwice Bernadotte. Ostatnie imię, Ingeborga, otrzymała po matce.
Kiedy miała sześć lat, unia pomiędzy Norwegią a Szwecją została zerwana, a norweski parlament zaoferował koronę Norwegii dla ojca Małgorzaty. Ponieważ nie miał on jeszcze wówczas syna, Norwegowie byli zdecydowani zmienić konstytucję, która uczyniłaby Małgorzatę jego następczynią, a więc księżniczką koronną – przyszłą królową Norwegii. Ostatecznie jednak tron norweski objął wuj dziewczynki, który przyjął imię Haakona VII.
22 maja 1919 roku w kościele św. Mikołaja w Sztokholmie wyszła za mąż za księcia Danii, Aksela Glücksburga. Mówiono o nich, że „byli tak zakochani, że nie mogli zostawać sami w umeblowanym pokoju”. Miała z mężem dwóch synów: 
Po tragicznej wczesnej śmierci swojej siostry, Astrydy, Małgorzata stała się wielkim wsparciem dla swoich belgijskich siostrzeńców, w tym dwóch przyszłych belgijskich monarchów – Baldwina i Alberta. Niedługo później zmarła również jej druga siostra, Marta, przez co Małgorzata zbliżyła się do jej rodziny, w tym do jej jedynego syna – Haralda, późniejszego króla Norwegii. Siostrzeńcy znali ją jako „Tante Ta” (pol. „ciocia Ta”).
Zmarła 4 stycznia 1977 roku w Foxe. 
Tytulatura.
1899-1905: "Jej Królewska Wysokość" księżniczka Małgorzata ze Szwecji i Norwegii
1905-1919: "Jej Królewska Wysokość" księżniczka Małgorzata ze Szwecji
1919-1977: "Jej Królewska Wysokość" księżna Danii

</doc>
<doc id="5305330" url="https://pl.wikipedia.org/wiki?curid=5305330" title="Harry Clarke">
Harry Clarke

Harrison Thomas Clarke (ur. 2 marca 2001 w Ipswich) – angielski piłkarz występujący na pozycji obrońcy w angielskim klubie Ipswich Town, którego jest wychowankiem. W trakcie swojej kariery grał także w takich zespołach, jak Arsenalu, Oldham Athletic, Ross County, Hibernian oraz Stoke City. Młodzieżowy reprezentant Anglii.

</doc>
<doc id="5305331" url="https://pl.wikipedia.org/wiki?curid=5305331" title="Ian Smith (ujednoznacznienie)">
Ian Smith (ujednoznacznienie)



</doc>
<doc id="5305332" url="https://pl.wikipedia.org/wiki?curid=5305332" title="Ian Smith (piłkarz)">
Ian Smith (piłkarz)



</doc>
<doc id="5305338" url="https://pl.wikipedia.org/wiki?curid=5305338" title="Alexander Scott">
Alexander Scott

Alexander Scott, Alex Scott

</doc>
<doc id="5305339" url="https://pl.wikipedia.org/wiki?curid=5305339" title="Grand Prix 2 na Żużlu 2022">
Grand Prix 2 na Żużlu 2022

Grand Prix 2 na Żużlu 2022 – cykl turniejów żużlowych, mających wyłonić najlepszych żużlowców do lat 21 na świecie w sezonie 2022. Jest to pierwsza edycja zawodów, od kiedy przemianowano je na "Grand Prix 2". W porównaniu do IMŚJ 2021 zmianom nie uległy żadne zasady. 
Medaliści zostaną wyłonieni na podstawie sumy punktów zdobytych w trzech turniejach finałowych, rozegranych w Pradze, Cardiff i Toruniu.
W każdym turnieju finałowym uczestniczy 15 zawodników, którzy zakwalifikowali się fazy finałowej, oraz po 1 zawodniku z tzw. „dziką kartą”.
Uczestnicy.
Pierwszy raz od IMŚJ 2018 stałymi uczestnikami są wyłącznie zawodnicy z Europy. Ponadto 27 maja, podczas pierwszej rundy cyklu, jako "dzika karta" udział wzięła kobieta – Celina Liebmann. Był to pierwszy przypadek w historii dyscypliny, gdzie kobieta wystartowała w zawodach rangi mistrzostw świata.
Podobnie jak w cyklu Grand Prix, uczestnicy mieli prawo wyboru własnego numeru startowego.
Klasyfikacja końcowa.
Stan na 30 września 2022

</doc>
<doc id="5305340" url="https://pl.wikipedia.org/wiki?curid=5305340" title="Alexander John Scott">
Alexander John Scott



</doc>
<doc id="5305341" url="https://pl.wikipedia.org/wiki?curid=5305341" title="Alex Scott (piłkarz)">
Alex Scott (piłkarz)



</doc>
<doc id="5305343" url="https://pl.wikipedia.org/wiki?curid=5305343" title="Alexander Scott (poeta)">
Alexander Scott (poeta)



</doc>
<doc id="5305346" url="https://pl.wikipedia.org/wiki?curid=5305346" title="Stanisław Głoskowski (zm. przed 1576)">
Stanisław Głoskowski (zm. przed 1576)

Stanisław Głoskowski herbu Jastrzębiec (zm. przed 1576 roku) – dworzanin królewski w 1570 roku, cześnik warszawski w 1570 roku.
Poseł na sejm 1570 roku z ziemi czerskiej.

</doc>
<doc id="5305347" url="https://pl.wikipedia.org/wiki?curid=5305347" title="Podkowiec tanzański">
Podkowiec tanzański

Podkowiec tanzański ("Rhinolophus deckenii") – gatunek ssaka z rodziny podkowcowatych (Rhinolophidae), występujący w Afryce Wschodniej; według IUCN jest bliski zagrożenia wyginięciem.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1868 roku niemiecki zoolog Wilhelm Peters, nadając mu nazwę "Rhinolophus Deckenii". Holotyp pochodził z wybrzeża Zanzibaru w Tanzanii. Holotypem (numer katalogowy ZMB 3269) było ciało dorosłej samicy bez głowy, zakonserwowane w alkoholu. Okaz pochodził z kolekcji Karla Klausa von der Deckena.
"Rhinolophus deckenii" należy do grupy gatunkowej "ferrumequinum". "R. deckenii" jest bardzo podobny do "R. silvestris" i razem mogą tworzyć jeden gatunek. We wcześniejszych ujęciach systematycznych był traktowany jako podgatunek "R. clivosus", ale w toku późniejszych badań jest powszechnie uważany za odrębny gatunek. Autorzy "Illustrated Checklist of the Mammals of the World" uznają ten gatunek za monotypowy, tzn. nie rozpoznają podgatunków.
Zasięg występowania.
Podkowiec tanzański występuje w środkowo-zachodniej Ugandzie, środkowo-zachodniej i południowo-wschodniej Kenii, wschodniej Tanzanii, włącznie z archipelagiem Zanzibaru (wyspy Pemba, Zanzibar i Mafia) i najwyraźniej w środkowym Mozambiku (Chinizuia Forest).
Morfologia.
Długość ciała (bez ogona) około 51–67 mm, długość ogona 25–33 mm, długość ucha 18–27 mm, długość tylnej stopy 11–13 mm, długość przedramienia 48–56 mm; brak danych dotyczących masy ciała. Futro na grzbiecie jest szarobrązowe (włosy są szaropłowe, z szarawobrązowymi końcówkami); na brzuchu jest nieco bledsze. Nie stwierdzono żadnego odcienia pomarańczowego. Samce nie mają kępek pachowych. Uszy są średnio krótkie (39–49% długości przedramienia). Płatek nosowy ma subtrójkątną, wysoką nasadę, z prostymi lub lekko wklęsłymi bokami i tępo zakończonym wierzchołkiem; wyrostek łączący jest półokrągły i równy wysokości siodełka. Siodełko jest nagie, z bokami równoległymi lub lekko wklęsłymi i szerokim, zaokrąglonym czubkiem. Podkowa jest szeroka (średnio 9,1–11,5 mm), obejmuje cały pysk, ma boczne listki i wyraźną środkową krawędź. Dolna warga ma trzy rowki: środkowy rowek jest dobrze widoczny, a dwa zewnętrzne są słabo uformowane. Kość prącia ma spłaszczony, łopatkowy trzon. Skrzydła i "uropatagium" są brązowe i półprzezroczyste. Czaszka jest solidna, z mocnymi łukami jarzmowymi (szerokość jarzmowa jest znacznie większa niż szerokość wyrostka sutkowatego). Otwory nosowe są średniej wysokości i mają gładko zaokrąglony profil boczny; wgłębienie czołowe jest umiarkowanie głębokie, z wydatnymi grzbietami nadoczodołowymi. Grzebień strzałkowy jest dobrze rozwinięty z przodu i nieobecny z tyłu; rowek międzyskrzydłowy jest płytki, ale wyraźny. P2 jest mały i całkowicie przesunięty wargowo (choć czasami przesunięty do połowy) lub nieobecny; C1 i P4 są zwykle oddzielone wąską szczeliną; P3 jest nieobecny, co pozwala P2 i P4 stykać się ze sobą. Wzór zębowy: I formula_1 C formula_2 P formula_3 M formula_4 = 30 lub I formula_1 C formula_2 P formula_1 M formula_4 = 28.
Ekologia.
Podkowiec tanzański zamieszkuje małe mozaiki leśne w regionach przybrzeżnych, ale bywa widywany także w suchych śródlądowych lasach miombo na wysokości około 650 m n.p.m. (ale spotykano go na wysokości 1100 m n.p.m. w górach Udzungwa i 900 m n.p.m. we wschodniej części gór Usambara). Podkowiec tanzański został zarejestrowany również w siedliskach Afromontane na Kilimandżaro w Tanzanii, na wysokości 500–800 m n.p.m. Schronienia dzienne podkowców tanzańskich zostały zarejestrowane w jaskiniach i głębokich grotach w obszarach koralowych oraz skalnych na wyspie Zanzibar, jak również w starych sztucznych konstrukcjach stworzonych przez człowieka, w tym w glinianych domach na wyspie Pemba. Podkowce tanzańskie występują w małych koloniach liczących mniej niż 20 osobników. Odnotowano, że gniazdują razem z płatkonosem kafryjskim ("Hipposideros caffer"), bruzdonosem wielkouchym ("Nycteris macrotis") i bruzdonosem egipskim ("N. thebaica").
Brak danych na temat nawyków żywieniowych i składu pokarmu podkowców tanzańskich.
Bardzo mało informacji na temat zachowań rozrodczych i rozrodu; ciężarne samice były odławiane w sierpniu, październiku i listopadzie.
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii NT ( „bliski zagrożenia”). Podkowiec tanzański jest wymieniony jako bliski zagrożenia, ponieważ podejrzewa się, że jego globalna populacja zmniejszyła się o 25–30% w ciągu ostatnich 15 lat (dwa pokolenia) i oczekuje się, że będzie się zmniejszać przez następne 7,5 roku (1 pokolenie). Według doniesień jest lokalnie pospolity na niektórych obszarach, takich jak Rezerwat Leśny Manga, w Tanzanii i Mozambiku. Ocenia się, że główne zagrożenie stanowi prawdopodobnie wycinka i przekształcanie gruntów leśnych na cele rolnicze, zwłaszcza na terenach przybrzeżnych. Na niektórych obszarach kluczowymi zagrożeniami są również zakłócanie spokoju i degradacja jaskiń, w których odpoczywają te nietoperze. Wskazuje się, że potrzebne są dalsze badania nad taksonomią, biologią i ekologią tego gatunku.

</doc>
<doc id="5305348" url="https://pl.wikipedia.org/wiki?curid=5305348" title="Rhinolophus deckenii">
Rhinolophus deckenii



</doc>
<doc id="5305352" url="https://pl.wikipedia.org/wiki?curid=5305352" title="Josee to tora to sakana-tachi">
Josee to tora to sakana-tachi

 – japońska animowana komedia romantyczna i dramat z 2020 roku na podstawie opowiadania o tym samym tytule autorstwa Seiko Tanabe. Film został wyprodukowany przez studio Bones, wyreżyserowany przez Kōtarō Tamurę, a scenariusz napisała Sayaka Kuwamura.
Obsada.
Na podstawie źródła.

</doc>
<doc id="5305353" url="https://pl.wikipedia.org/wiki?curid=5305353" title="Jan Górski (zm. ok. 1597)">
Jan Górski (zm. ok. 1597)

Jan Górski herbu Nałęcz (zm. ok. 1597 roku) – sędzia ziemski nurski w 1570 roku.
Studiował w Lipsku w 1522 roku. 
Poseł na sejm 1570 roku z ziemi nurskiej.

</doc>
<doc id="5305355" url="https://pl.wikipedia.org/wiki?curid=5305355" title="William Laurence Bingham">
William Laurence Bingham



</doc>
<doc id="5305356" url="https://pl.wikipedia.org/wiki?curid=5305356" title="Ninja (ujednoznacznienie)">
Ninja (ujednoznacznienie)



</doc>
<doc id="5305357" url="https://pl.wikipedia.org/wiki?curid=5305357" title="Janusz z Kościelca">
Janusz z Kościelca

Janusz z Kościelca – polski szlachcic, wojewoda inowrocławski w latach 1412–1426.
Janusz z Kościelca był synem Mikołaja z Kutna. Jego rodową siedzibą był Kościelec na Kujawach. W latach 1412–1426 pełnił urząd wojewody inowrocławskiego. Podczas najazdów krzyżackich na Kujawy i Krajnę w sierpniu 1422 roku stał na czele swoich wojsk stacjonujących w lasach pod Inowrocławiem, między Murzynowem i Orłowem. Gdy Władysław Jagiełło podporządkował rycerstwo staroście brzeskiemu Andrzejowi z Brochocic, wywodzącemu się z Małopolski, Janusz z Kościelca wraz z wojewodą brzeskim Maciejem
z Łabiszyna, pod pozorem gromadzenia żywności opuścili obóz polski, co osłabiło siłę oręża. Janusz z Kościelca dał początek rodowi Kościeleckich herbu Ogończyk.

</doc>
<doc id="5305359" url="https://pl.wikipedia.org/wiki?curid=5305359" title="Wersjera">
Wersjera



</doc>
<doc id="5305361" url="https://pl.wikipedia.org/wiki?curid=5305361" title="Mistrzostwa Świata w Narciarstwie Alpejskim 1993 – slalom gigant kobiet">
Mistrzostwa Świata w Narciarstwie Alpejskim 1993 – slalom gigant kobiet

Slalom gigant kobiet na 32. Mistrzostwach Świata w Narciarstwie Alpejskim został rozegrany 10 lutego 1993 roku, na trasie Kotakakura. Tytułu sprzed dwóch lat nie obroniła Pernilla Wiberg ze Szwecji, która tym razem nie startowała. Nową mistrzynią świata została Francuzka Carole Merle, drugie miejsce zajęła Anita Wachter z Austrii, a brązowy medal zdobyła Niemka Martina Ertl.
Do startu w zawodach zgłoszono 57 zawodniczek, z których 41 ukończyło rywalizację.

</doc>
<doc id="5305364" url="https://pl.wikipedia.org/wiki?curid=5305364" title="Aurra Sing">
Aurra Sing

Aurra Sing – fikcyjna postać z uniwersum "Gwiezdnych wojen". Przedstawicielka rasy Palliduvan, początkowo była szkolona w Akademii Jedi, następnie została łowczynią nagród.
Postać Aurry Sing pojawiła się pierwszy raz w I części (1999), gdzie rolę tę odgrywała Michonne Bourriague. Następnie Aurra Sing pojawiła się w serialu animowanym ".
W filmie " (2018) pojawia się informacja, że została zabita przez przemytnika Tobiasa Becketta.
Uznawana za jedną z najbardziej rozpoznawalnych, utalentowanych i bezwzględnych postaci z uniwersum.
Historia.
Expanded Universe.
Aurra urodziła się na planecie Nar Shaddaa. Reprezentowała rasę Palliduvan. Nigdy nie poznała swojego ojca, matka z kolei była uzależniona od narkotyku zwanego przyprawą i nie posiadała funduszy na wychowanie córki. Ze względu na swoją czułość na Moc znalazła się w Akademii Jedi, gdzie rozpoczęła szkolenia. Ze względu na swoje agresywne usposobienie znalazła się pod opieką mistrzyni znanej jako An’ya Kuro, która słynęła ze szkolenia padawanów o ciężkim usposobieniu. Przez siedem lat była szkolona Kuro na Corusant. W trakcie szkolenia została porwana przez handlarzy niewolników, którzy wmówili jej, że mistrzyni celowo ja opuściła, ponieważ nie miała do niej zaufania. Piraci następnie sprzedali ją przedstawicielowi klanu Huttów, u którego była początkowo tancerką. Później przekazał ją klanowi Anzati, aby wyszkolono ją na zabójczynię. Podczas treningu Aurrze wszczepiono zestawy czujników, biokomputer i antenę komunikatora. Po zdobyciu odpowiedniego poziomu umiejętności Sing zabiła Hutta i swoich nauczycieli z klanu. Po tych wydarzeniach Aurra Sing stała się najbardziej znaną łowczynią Jedi. Jako trofea zabierała ich miecze świetlne, jak generał Grevious. Po zabiciu Hutta Aurra Sing postanowiła zemścić się na piratach, którzy ją porwali podczas szkoleń Jedi. Sing nie była zrzeszona w gildii łowców nagród i uważała się niezależną łowczynię.
Razem z Cadem Banem pracowała dla Darth Maula, który wykorzystywał ich do ścigania rycerzy Jedi. Po zakończeniu bitwy o Naboo otrzymała zlecenie zabicia swojej byłej mistrzyni An’ya Kuro. Nie udało się jej jednak wykonać zlecenia.
Przez moment łowczyni nagród miała współpracować także z Lordem Vaderem i jako agentka Imperium ścigała rycerzy Jedi. Lord Sithów zaproponował jej pozostanie Inkwizytorem Imperium Galaktycznego, ale Sing nie zaakceptowała pomysłu.
Kanoniczne "Gwiezdne wojny".
W kanonicznych "Gwiezdnych wojnach" koncept postaci Aurry Sing został stworzony przez Douga Chianga na polecenie George'a Lucasa. Pierwszy raz Sing pojawia się w części I "Gwiezdnych wojen". Kanon nie podaje jednak szczegółów przeszłości łowczyni nagród.
"Gwiezdne wojny: Mroczne Widmo".
W "Mrocznym widmie" Sing pojawia się epizodycznie. Podczas wyścigu Boonta na Tatooine stoi na balkonie dla publiczności i obserwuje uczestników wyścigu. Prawdopodobnie pojawiła się tam w celu sabotowania występu Neva Kee i jego pojazdu wyścigowego, aby wykraść jego tajemnice.
W filmie w rolę Sing wcieliła się Michonne Bourriague.
"Gwiezdne wojny: Wojny klonów".
W anglojęzycznej wersji serialu animowanego Aurra Sing jest dubbingowana przez Jaime King.
W serialu animowanym, w nieznanym okresie Wojen Klonów, łowczyni nagród przedstawiona jest jako opiekunka i mentorka małego Boby Fetta, który dąży do zemsty za zabicie swojego ojca Jango Fetta na Geonosis. W zamian za zapłatę od hrabiego Dooku, Sing razem z Bobą Fettem i Bosskiem zgodzili się przeprowadzić zamach na życie Mace'a Windu. Atak nie powiódł się, jednak udało się uszkodzić gwiezdny niszczyciel mistrza Windu, który rozbił się na planecie Vanqor. Po nieudanej próbie zamachu grupa Sing przegrupowuje się na planecie Florrum, gdzie swoja bazę ma jej były kochanek, pirat Hondo Ohnaka. Na planetę przybywają Jedi - Ahsoka Tano i mistrz Plo Koon, aby zmierzyć się z Sing i jej grupą. Łowczyni w trakcie pościgu porzuca Bobę Fetta i podejmuje próbę ucieczki jego statkiem „Slave I”. Ahsoka uszkadza statek, który rozbija się. Sing zostaje uznana za zmarłą przez Jedi, ale naprawdę została uratowana z wraku przez Hondo.
Relacja pomiędzy Sing a młodym Fettem służy również do ukazania kontrastu charakterów. Łowczyni nagród przedstawiona jest jako bezwzględna postać, z kolei Boba Fett jawi się jako honorowy i przywiązany do zasad. Cechy młodego Fetta będą odzwierciedlone później w serialach "The Mandalorian" i "Księga Boby Fetta".
Następnie Sing została wynajęta przez Hutta o imieniu Ziro do przeprowadzenia zamachu na senator Amidalę. Próba zostaje jednak zniweczona przez Ahsokę, która ogłusza łowczynię i zabiera na Coruscant.
Nie wiadomo w jaki sposób łowczyni wydostała się na wolność, ale w dalszej części serialu Sing zostaje członkinią grupy Cada Bane’a, który podjął akcję ratunkową Ziro z więzienia na Coruscant. Operacja okazała się sukcesem. Aurra Sing nigdy już nie pojawiła się w "Wojnach klonów".
"Han Solo: Gwiezdne wojny – historie".
W filmie o Hanie Solo Lando informuje, że Aurra Sing została zabita przez przemytnika Tobiasa Becketta.

</doc>
<doc id="5305371" url="https://pl.wikipedia.org/wiki?curid=5305371" title="Wimbledon 2022 (kwalifikacje gry pojedynczej kobiet)">
Wimbledon 2022 (kwalifikacje gry pojedynczej kobiet)

Wimbledon 2022 – kwalifikacje gry pojedynczej kobiet – kwalifikacje do zawodów singlowych kobiet, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania miały miejsce w dniach 21–23 czerwca na trawiastych kortach The Bank of England Sports Centre w Roehampton.

</doc>
<doc id="5305377" url="https://pl.wikipedia.org/wiki?curid=5305377" title="Mistrzostwa Świata w Narciarstwie Alpejskim 1993 – zjazd kobiet">
Mistrzostwa Świata w Narciarstwie Alpejskim 1993 – zjazd kobiet

Zjazd kobiet na 32. Mistrzostwach Świata w Narciarstwie Alpejskim został rozegrany 11 lutego 1993 roku, na trasie Kotakakura. Tytułu sprzed dwóch lat nie obroniła Austriaczka Petra Kronberger, która wcześniej zakończyła karierę. Nową mistrzynią świata została Kanadyjka Kate Pace, drugie miejsce zajęła Astrid Lødemel z Norwegii, a brązowy medal zdobyła Austriaczka Anja Haas.
Do startu w zawodach zgłoszono 35 zawodniczek, wszystkie ukończyły rywalizację.

</doc>
<doc id="5305378" url="https://pl.wikipedia.org/wiki?curid=5305378" title="Kotula (roślina)">
Kotula (roślina)

Kotula ("Cotula" ) – rodzaj roślin z rodziny astrowatych. Obejmuje ponad 50 gatunków. Rośliny te występują głównie w południowej Afryce, poza tym na pozostałej części tego kontynentu, w południowej Azji (od Półwyspu Arabskiego poprzez Półwysep Indyjski po Półwysep Indochiński, południowe Chiny, Tajwan i Sumatrę). Rosną także w Australii i na Nowej Zelandii, a jako introdukowane obecne są na obu kontynentach amerykańskich, w Europie i na Dalekim Wschodzie. W Polsce gatunkiem przejściowo dziczejącym (efemerofitem) jest kotula rumianowata "C. anthemoides".
Niektóre gatunki z tego rodzaju uprawiane są jako ozdobne rośliny okrywowe (niektóre gatunki uprawiane i dawniej tu zaliczane, przeniesione zostały do rodzaju leptinella "Leptinella").
Nazwa rodzaju utworzona została z greckiego słowa "kotule" oznaczającego drobną czarkę.
Systematyka.
Rodzaj z podplemienia "Cotulinae", plemienia "Anthemideae", podrodziny "Asteroideae" i rodziny astrowatych "Asteraceae". Gatunki tworzące w obrębie tego rodzaju wcześniej sekcję "Leptinella" wyodrębnione zostały do osobnego rodzaju leptinella "Leptinella", jednak relacje między tymi taksonami (oraz rodzajem "Soliva") pozostają niejasne.

</doc>
<doc id="5305379" url="https://pl.wikipedia.org/wiki?curid=5305379" title="Cotula">
Cotula



</doc>
<doc id="5305381" url="https://pl.wikipedia.org/wiki?curid=5305381" title="Światła kierunkowskazów">
Światła kierunkowskazów



</doc>
<doc id="5305385" url="https://pl.wikipedia.org/wiki?curid=5305385" title="City of Grand Rapids">
City of Grand Rapids

City of Grand Rapids – dwupokładowy parowiec o napędzie śrubowym, zbudowany w 1879 roku przez stocznię Duncana Robertsona w Grand Haven w stanie Michigan nad Jeziorem Michigan dla przedsiębiorstwa Hannah, Lay &amp; Co z Traverse City. Był to już drugi z kolei statek, noszący tę nazwę. Od pożaru i zatonięcia jednostki w 1907 r. jego wrak spoczywa w płytkich wodach zatoki Big Tub Harbour w Tobermory nad jeziorem Huron (Ontario, Kanada), stanowiąc atrakcję turystyczną.
Charakterystyka.
Statek nosił numer produkcyjny 125743. Jego kadłub zbudowany był z drewna. Miał długość 38,30 m i szerokość 8,05 m. Jednostką napędową była wysokociśnieniowa, jednocylindrowa maszyna parowa o mocy 350 hp, wykonana przez Ottawa Iron Works z Ferrysburga, zasilana w parę przez kocioł o wymiarach 7 stóp i 10/12 cali x 161 cali, wykonany przez firmę Johnston Bros., również z Ferrysburga. Statek posiadał jedną śrubę i jeden wysoki, rurowy komin. Przy zanurzeniu 2,83 m miał pojemność rejestrową brutto 399 ton, a netto 300 ton. Był przeznaczony do przewozów zarówno pasażerów, dla których posiadał kabiny na górnym pokładzie, jak i frachtu, ładowanego na dolny pokład przez duże wrota burtowe.
Historia.
Wprowadzony do żeglugi 13 czerwca 1879 r. pływał początkowo na trasie Traverse City–St. Ignace w stanie Michigan. W następnych latach kilkakrotnie zmieniał armatora i obsługiwane linie. Pływał m.in. na trasach Sault Ste Marie–Marquette, St. Joseph–Chicago oraz Chicago–Waukegan. Kilkakrotnie też doznawał różnych uszkodzeń. M. in. 22 października 1890 r. osiadł na skałach Waugoshance, uszkadzając rufę i burtę. 28 kwietnia 1897 osiadł na płyciźnie przy wyspie Mackinac, po czym po kilku dniach został odholowany do Manitowoc do naprawy. W sierpniu 1899 r. w drodze do Milwaukee zanotował poważny przeciek, jednak z 200 pasażerami na pokładzie dotarł bezpiecznie do South Haven. W 1904 r. wymieniono mu maszynę na niskociśnieniową o cylindrze o wymiarach 30 × 30 cali oraz kocioł parowy na nowy, o wymiarach 10 stóp x 7 i 3/4 stopy, produkcji Great Lakes Engineering Works z Detroit.
We wrześniu 1907 r. statek został sprzedany armatorowi kanadyjskiemu Gillies &amp; Rutherford z Tobermory w stanie Ontario, który chciał nim realizować dalszą żeglugę na Wielkich Jeziorach, w tym na jeziorze Huron. Jednak już w październiku tego roku na terenie portowej zatoki Little Tub Harbor w Tobermory na statku wybuchł pożar. Płonąca jednostka, aby nie zagroziła zabudowie osady i nie zablokowała wejścia do portu, została odholowana do sąsiedniej zatoki Big Tub Harbor, gdzie spaliła się do linii wodnej i zatonęła.
Wrak i jego znaczenie turystyczne.
Miasteczko Tobermory jest w sezonie letnim licznie odwiedzane przez turystów. Szczątki „City of Grand Rapids”, spoczywające zresztą obok jeszcze słynniejszego wraku szkunera „Sweepstakes”, są widoczne w płytkiej i krystalicznie czystej wodzie jeziora Huron z brzegu zatoki. Widoczne są pozostałości maszyny parowej i nitowanego kotła, zaś ster i śruba są eksponowane w lokalnym muzeum. Szczególnie dobrze można obejrzeć oba wraki z pokładu kilku pływających tu, niewielkich jednostek turystycznych, a zwłaszcza tych, posiadających szklane dno. Wrak cieszy się również dużą sławą wśród nurków, jednak nurkowanie tu jest obwarowane licznymi ograniczeniami.

</doc>
<doc id="5305387" url="https://pl.wikipedia.org/wiki?curid=5305387" title="Madalina Ghenea">
Madalina Ghenea

Mădălina Diana Ghenea (ur. 8 sierpnia 1987 w Slatinie) – rumuńska aktorka i modelka, która wystąpiła m.in. w filmach "Dom Hemingway", "Młodość" i "Dom Gucci".

</doc>
<doc id="5305388" url="https://pl.wikipedia.org/wiki?curid=5305388" title="Mãdãlina Ghenea">
Mãdãlina Ghenea



</doc>
<doc id="5305389" url="https://pl.wikipedia.org/wiki?curid=5305389" title="Andrzej Kowalczyk (lekkoatleta)">
Andrzej Kowalczyk (lekkoatleta)

Andrzej Kowalczyk (ur. 30 listopada 1998) – polski lekkoatleta specjalizujący się w biegach średniodystansowych i długodystansowych. Medalista mistrzostw Polski.
Rekord życiowy:

</doc>
<doc id="5305390" url="https://pl.wikipedia.org/wiki?curid=5305390" title="Liniers Bahía Blanca">
Liniers Bahía Blanca



</doc>
<doc id="5305392" url="https://pl.wikipedia.org/wiki?curid=5305392" title="Kopalnia Biała Góra">
Kopalnia Biała Góra

Kopalnia Biała Góra – kopalnia odkrywkowa piasków szklarskich zlokalizowana pomiędzy Tomaszowem Mazowieckim a Smardzewicami. Część złóż jest już wyeksploatowana, a część wyrobisk jest nadal czynna.
Historia.
Piaski w niecce tomaszowskiej wydobywane są od XVIII wieku. Początkowo wybierano je do celów gospodarskich. W XIX wieku rozwinęło się wydobycie na potrzeby przemysłu szklarskiego. W rejonie współczesnej kopalni Biała Góra kopalnie odkrywkowe zaczęto zakładać dopiero od 1922 (wcześniej wydobywano surowiec metodą głębinową, czego pamiątką są m.in. Groty Nagórzyckie).
Pierwszą dokumentację geologiczną złóż Biała Góra I i Biała Góra II sporządzono w latach 50. XX wieku. W latach 60. XX wieku udokumentowano złoża piasków szklarskich Biała Góra III: Wesoła, Góry Trzebiatowskie, Radonia oraz piasków formierskich: Wygnanów i Grudzeń Las (wychodnia utworów albu środkowego). Na szerszą skalę prace geologiczne w synklinie tomaszowskiej podejmowano w latach 70. i 80. XX wieku. Prowadzono też prace dokumentacyjne na obu skrzydłach synkliny na całej szerokości wychodni w rejonie Unewela i Zajączkowa. Wydzielono wówczas złoża Piaskownica Zajączków Wschód i Unewel (potem podzielone na złoża: Unewel Zachód oraz Unewel Wschód o zasobach odpowiednio: 86 i 97 milionów ton). Po 2000 udokumentowano następne złoża: Biała Góra I E, Biała Góra II E, w nowym obszarze Biała Góra III Wesoła oraz Wygnanów II. Złoże Unewel podzielono na mniejsze obszary: Unewel Zachód – Las oraz Unewel Zachód – Pole I.
Eksploatacja.
W złożach Białej Góry występują głównie piaskowce kwarcowe ogniwa ze Smardzewic i z dolnej części ogniwa z Potoka, umiejscowione pod nadkładem piasków i glin czwartorzędowych oraz utworów nieproduktywnych kredowych o miąższości około 4-8 metra i maksymalnie do parunastu metrów. Złoża rozpoznane są za pomocą regularnej sieci otworów wiertniczych orientowanych prostopadle do rozciągłości warstw materiału.
W 2018 roku w eksploatacji pozostawało lub było do niej przygotowanych sześć złóż: Biała Góra IE, Biała Góra IIE, Unewel Zachód Nowy, Unewel Zachód Las, Grudzeń Las i Piaskownica Zajączków Wschód.
Piaski kwarcowe przerabiane są w zakładach produkcyjnych: Tomaszowskich Kopalniach Surowców Mineralnych w Białej Górze i przedsiębiorstwie Grudzeń Las w Grudzeniu. Surowiec jest tam rozdrabniany i przesiewany na hydrocyklonach, przesiewaczach wibracyjnych, hydroklasyfikatorach, separatorach spiralnych i poddawany separacji magnetycznej. Uzyskuje się tą drogą piaski szklarskie, formierskie, żwirki i piaski filtracyjne różnych frakcji, piaski do chemii budowlanej, jak również piaski o specjalnych zastosowaniach, według specyfikacji zamawiających. Uzyskiwany jest też kaolin o zawartości około 70% kaolinitu.
Złoże piasków kwarcowych pozyskiwanych w rejonie Białej Góry uchodzi za jedno z największych w Europie i stanowi około 80% polskich zasobów piasków szklarskich. Obecnie kopalnia należy do niemieckiej Grupy Quarzwerke.
Kopalnia połączona jest ze stacją w Jeleniu bocznicą kolejową.
Przyroda.
W wyrobiskach gniazduje brzegówka zwyczajna (np. w 2005 stwierdzono trzy kolonie tego ptaka liczące 138, 76 oraz 421 jamek, przy czym dwie ostatnie znajdowały się w eksploatowanym na bieżąco wyrobisku).

</doc>
<doc id="5305393" url="https://pl.wikipedia.org/wiki?curid=5305393" title="Alexander Watson">
Alexander Watson

Alexander James Watson (ur. 12 lipca 1979) – brytyjski historyk, profesor Goldsmiths (Uniwersytet Londyński). Jego prace koncentrują się na tematyce I wojny światowej, a w szczególności na sytuacji w Europie Środkowo-Wschodniej, Niemczech i Wielkiej Brytanii podczas tego konfliktu.
Zajmuje się społecznymi, kulturowymi i militarnymi aspektami I wojny światowej, a także wzrostem świadomości narodowej, sytuacją mniejszości i planami czystek etnicznych przed Holokaustem. Interesuje się także historią przemocy. Jest autorem kilku książek poruszających tą tematykę.
Życiorys.
W 2000 roku uzyskał tytuł Bachelor of Arts (z wyróżnieniem) w dziedzinie historii współczesnej w Exeter College na Uniwersytecie Oksfordzkim. Rozpoczął studia doktoranckie w 2001 roku w Balliol College na Uniwersytecie Oksfordzkim, które ukończył w 2005 roku. W latach 2005-2008 był pracownikiem naukowym Clare Hall (Cambridge) , w 2010 roku pracował w St John’s College. W latach 2008-2011 był stypendystą podoktorskim Akademii Brytyjskiej na Uniwersytecie Cambridge. W latach 2011-2013 przebywał na Uniwersytecie Warszawskim w ramach Marie Skłodowska-Curie European Fellowships. 
Alexander Watson pisał dla The New York Times, Times Higher Education, Literary Review, History Today i BBC History Magazine. Występował w BBC, ZDF, France 24. Brał udział w wielu wydarzeniach związanych z historią, m.in. w BBC History Magazine „History Weekend” czy Chalke Valley History Festival.
Jako specjalista w zakresie historii wojskowości i jako jeden z nielicznych autorów anglojęzycznych profesor Alexander Watson od lat zajmuje się historią środkowo-wschodniej Europy podczas Wielkiej Wojny 1914–1918. Jego pierwsza książka została wydana w 2008 pod tytułem „Enduring the Great War; Combat, Morale and Collapse in the German armies (1914–1918)”. Jej głównym tematem była psychika żołnierzy obu walczących stron w czasie I wojny światowej.
Kolejna publikacja została wydana sześć lat później w 2014 roku i skupiała się na sytuacji państw centralnych w czasie I wojny światowej, a w szczególności na ich motywacjach i popełnianych zbrodniach. W celu napisania „Ring of Steel: Germany and Austro-Hungary at War (1914-1918)” autor spędził dwa lata na badaniu archiwów w Polsce, Austrii i Niemczech w celu zdobycia potrzebnych informacji. Książka otrzymała wiele wyróżnień, m.in. Gilder Lehrman Prize for Military History i Wolfson History Prize (za obie nagrody Watson otrzymał także wynagrodzenie finansowe).
Najnowsza książka Watsona wydana w 2019 roku porusza tematykę najdłuższego oblężenia w czasie I wojny światowej, a także mówi o jego następstwach, czyli antysemickich czystkach i innych problemach społecznych. W wydaniu polskim pojawiła się nakładem wydawnictwa Rebis w 2022 jako „Twierdza. Oblężenie Przemyśla i korzenie skrwawionych ziem Europy”. Książka ponownie spotkała się z bardzo pozytywnymi recenzjami i uzyskała wiele nagród. Brytyjska gazeta The Times określiła ją jako „arcydzieło”.
Publikacje.
Książki:
Artykuły:

</doc>
<doc id="5305395" url="https://pl.wikipedia.org/wiki?curid=5305395" title="Ozjasz Abras">
Ozjasz Abras

Ozjasz Joszua Abras (ur. 1820 w Brodach, zm. 25 listopada 1896 w Odessie) – żydowski śpiewak, baryton, kantor, kompozytor muzyki religijnej.
Życiorys.
Od około 1828 roku śpiewał w chórach u różnych kantorów: Modla w Wielkiej Synagodze Przedmiejskiej we Lwowie, Becalela Odessera, z którym jeździł po różnych miastach południowej Rosji. Kształcił się przez pewien czas pod kierunkiem Salomona Sulzera w Wiedniu oraz Ferenca Liszta w Weimarze. W latach 1840–1842 był kantorem w Synagodze Perla w Tarnopolu. W 1842 roku przeniósł się do Lwowa. W latach 1844 –1860 był tam kantorem w Synagodze Postępowej Templum przy Starym Rynku. 28 kwietnia 1844 roku pierwszy kantor lwowskiego Templu, Ozjasz Abras podpisał umowę z zarządem Stowarzyszenia Postępowego, w której zobowiązał się do skompletowania chóru synagogalnego. Był to prawdopodobnie pierwszy taki chór w Galicji. Uczył też śpiewu w Niemiecko-Żydowskiej Publicznej Szkole Głównej we Lwowie. W 1860 roku przeniósł się do Odessy i został kantorem w Synagodze Miejskiej. Ogłosił drukiem "Zimrat-Jah. Gottesdienstliche Gesänge" "der Israeliten" (Wien 1874) opracowane na głos kantora z towarzyszeniem chóru.
5 sierpnia 1876 roku wziął udział w nabożeństwie w Synagodze Rejchmana przy ul. Nowolipki 30 w Warszawie, a kilka dni później dał koncert w domu modlitwy w Pałacu Lubomirskich wraz z warszawskimi kantorami Grützhändlerem i Weishofem.
Jego kompozycje są do chwili obecnej wykonywane na festiwalach, m.in. na Festiwalu 4 Tradycji w Krakowie, Festiwalu Psalmów Dawidowych „Honorując Sprawiedliwych”.

</doc>
<doc id="5305401" url="https://pl.wikipedia.org/wiki?curid=5305401" title="Catoscopium nigritum">
Catoscopium nigritum



</doc>
<doc id="5305403" url="https://pl.wikipedia.org/wiki?curid=5305403" title="Andrzej Nieniewski">
Andrzej Nieniewski

Andrzej Nieniewski herbu Nałęcz (ur. ok. 1700, zm. po 1765) – polski szlachcic, podstoli piotrkowski (1734-55), podsędek wieluński (1755-58), pisarz grodzki wieluński (1742).
Pochodził z rodziny osiadłej w Niniewie (a. Nieniewie, obecnie pow. pleszewski) w południowej Wielkopolsce. Był synem Jakuba Nieniewskiego (zm. po 1733) i Anny Bartochowskiej, jego braćmi byli Wojciech, Nepomucen, Romuald i Zygmunt.
W 1733 został elektorem króla Stanisława Leszczyńskiego z ziemi wieluńskiej, był też deputatem do Trybunału Koronnego.
W 1736 Andrzej Nieniewski nabył miejscowość Sędzice w ziemi sieradzkiej, uprzednio własność rodziny Pstrokońskich. Sędzice we władaniu Nieniewskich pozostały aż do lat 70. XX stulecia.
Jego żoną została Anna, córka miecznika wieluńskiego Jana Myszkowskiego i Jadwigi z Goreckich.
Dziećmi Andrzeja i Anny Nieniewskich byli:

</doc>
<doc id="5305405" url="https://pl.wikipedia.org/wiki?curid=5305405" title="Mikio Ikemoto">
Mikio Ikemoto

 – japoński rysownik i mangaka. Początkowo, w latach 1999–2014, pracował jako główny asystent Masashiego Kishimoto przy mandze "Naruto". Po jej zakończeniu, Ikemoto został wybrany na ilustratora "", sequela z 2016 roku, przy którym pracował ze scenarzystą Ukyō Kodachim.
Biografia.
Jako dziecko Ikemoto był fanem naklejek "Bikkuriman". Jednak nie było go na nie stać i w związku z tym rysował swoje własne naklejki. Znajomi Ikemoto tak bardzo się z nich cieszyli, że zaczęli kupować naklejki od niego. W tym momencie swojego życia Ikemoto poczuł, że ma talent do sztuki.
W marcu 1997 roku Mikio Ikemoto przesłał do magazynu "Weekly Shōnen Jump" swoją pierwszą mangę one-shot, zatytułowaną "Cosmos", za którą zdobył nagrodę „Tenkaichi Manga Award” w konkursie dla debiutantów. Została wydana w 30. numerze magazynu z 7 lipca 1997 roku i zdobyła małą rzeszę fanów pomimo dojrzałej tematyki. Następnie "Cosmos" był wydawany seryjnie od czerwca 1997 do września 1999 roku w niezależnym magazynie mangowym pt. "Monthly Plasma". Z kolei sequel o tym samym tytule został opublikowany w 20. numerze "Weekly Shōnen Jump" z 26 kwietnia 1999 roku.
Następnie Ikemoto zainteresował się pracami innego początkującego mangaki, Masashiego Kishimoto. Słysząc, że Shūeisha skontaktowała się z Ikemoto, aby pracował jako asystent przy serialu komediowym i przeprowadził się do Tokio, Kishimoto poczuł, że jego sztuka zostanie zmarnowana w tym gatunku. Kiedy rozpoczęły się prace nad serializacją "Naruto", Kishimoto poprosił swojego redaktora, Kosuke Yahagiego, aby zebrał informacje o Ikemoto i zrekrutował go jako asystenta. Ikemoto był wdzięczny za ofertę, ponieważ czuł, że gatunek "Naruto" był tym, nad czym chciał początkowo popracować. W rezultacie przyjął tę pracę, rozpoczynając pracę od siódmego rozdziału mangi. Na początku tworzenia "Naruto", Ikemoto był najmłodszym asystentem Kishimoto, w wyniku czego ten żartobliwie stwierdził, że wzbudziło to w nim zazdrość, jak i u innych jego asystentów. Obowiązki Ikemoto obejmowały rysowanie postaci w tle, dodawanie bieli do linii prędkości, świateł i oczu postaci, wybielanie obrazów, które wychodziły z paneli oraz umieszczanie gwiazd na nocnym niebie i dodawanie półtonów. Okazjonalnie miał również za zadanie tworzyć projekty dla nowych postaci. Ikemoto wspominał także, że Kishimoto często prosił go o pomoc w dodawaniu większej ilości szczegółów do rozdziałów mangi. W wyniku tego m.in. rysował większą liczbę klonów stworzonych przez Naruto Uzumakiego, a także nieokreślone postaci, które stały się gigantami.
Kiedy manga "Naruto" została zakończona w 2014 roku, Shūeisha zaproponowała Masashiemu Kishimoto stworzenie sequela. Kishimoto jednak odrzucił ten pomysł i w zamian zaproponował, aby to Ikemoto został rysownikiem nowej serii i narysował ją w oparciu o doświadczenie, które posiadał. 23 maja 2016 roku, w 23. numerze "Weekly Shonen Jump", ukazał się pierwszy rozdział mangi "", która była wydawana jako miesięcznik. 6 lipca 2017 roku w wywiadzie dla BFMTV Ikemoto stwierdził, że Kishimoto doradził mu, aby nie naśladował jego stylu artystycznego, a zamiast tego stworzył własny. Mikio zgodził się, jednak zauważając, że długoletni fani mogą być rozczarowani faktem, że Kishimoto nie rysuje "Boruto", Ikemoto stwierdził, że zrobi wszystko, co w jego mocy, tworząc mangę. Wspomniał, że pozostaje optymistą co do swojego stylu artystycznego. Oprócz tworzenia mangi, Ikemoto tworzył również rysunki do powieści ilustrowanych "Boruto". Z kolei Studio Pierrot wyprodukowało również na jej podstawie serial anime. Manga radziła sobie bardzo dobrze komercyjnie w Japonii i była ósmą najlepiej sprzedającą się mangą Shūeishy w 2017 i 2018 roku. W 2017 roku podano, że sprzedano milion egzemplarzy mangi. Seria zyskała dobre wyniki na świecie, zwłaszcza w Ameryce Północnej, gdzie była szóstą najlepiej sprzedającą się mangą w 2017 roku oraz czwartą w sezonie wiosennym i jesiennym 2018. Na początku 2019 roku Ikemoto w wywiadzie dla Manga Plus stwierdził, że jego celem jest ukazanie całej historii w ciągu 30 tomów, ponieważ nie chce, aby "Boruto" zbytnio się rozrosło.
Styl.
Ikemoto stwierdził, że poza "Naruto" jego sztuka była pod wpływem "Kinnikumana", a w szczególności "Dragon Balla". Zauważył, że brak tonu w sztuce Akiry Toriyamy ułatwia rysowanie. Powiedział również, że nadal używa "Dragon Balla" jako punktu odniesienia do własnych scen akcji. Ikemoto przyznał, że jest dość kiepski w rysowaniu komedii oraz zauważył, że sposób, w jaki ewoluowała historia "Boruto", pokazuje, że nie nadaje się dobrze do tego gatunku. Czując się zaszczycony tworzeniem ilustracji do "Boruto", Ikemoto stwierdził, że jest wdzięczny, że seria jest wydawana co miesiąc, a nie co tydzień, ze względu na stres, jaki może wywołać tworzenie wymaganej ilości prawie 20 stron na rozdział. Jednak Ikemoto nadal uważa, że comiesięczna serializacja także jest trudna. Zazwyczaj rozdziały "Boruto" mają tendencję do przekraczania 40 stron; jeden tydzień trwa stworzenie miniatur, 20 dni produkcja stron, podczas gdy reszta czasu jest wykorzystywana do kolorowania, retuszowania lub nadawania rozdziałom innych akcentów. Jego metody rysowania obejmują ołówek mechaniczny na papierze IC do szkiców. Używa atramentu do gotowych rysunków. Pomimo różnic między stylami artystycznymi, Ikemoto używa markerów Copic do kolorowych stron, których używał Kishimoto podczas tworzenia "Naruto".
Reżyser , Hiroyuki Yamashita, stwierdził, że podoba mu się styl Ikemoto, chwaląc jego podłużny układ krajobrazu dla ramek. Uważał, że styl Ikemoto jest bardziej realistyczny niż Kishimoto, ponieważ ten pierwszy zwraca większą uwagę na szczegóły projektów postaci. Zwrócił również uwagę na sposób, w jaki Ikemoto zilustrował nowy wygląd Momoshikiego Ōtsutsuki po pochłonięciu Kinshikiego Ōtsutsuki. Zaskoczyło go, jak różni się od oryginalnego projektu, pochodzącego z filmu "". Z kolei Amy McNulty z "Anime News Network" podzieliła się podobnymi komentarzami, szczególnie w odniesieniu do sposobu, w jaki sztuka Ikemoto przypomina tą u Kishimoto, a także jak dobrze zilustrowane są jego sceny walki. Mangaka Yoshihiro Togashi stwierdził, że jemu również podobały się rysunki Ikemoto i pochwalił jego styl. Natomiast według Chrisa Beveridge'a z "The Fandom Post" grafika Ikemoto w "Boruto" jest problematyczna. Opiera się na projektach Kishimoto, jednak Mikio nadał jej własny styl, w wyniku czego wydawała się pod pewnymi względami zbyt „indie”. Beveridge stwierdził, że „jest pociągająca w innych książkach ale w świecie Naruto jest po prostu bardzo nie na miejscu”.

</doc>
<doc id="5305409" url="https://pl.wikipedia.org/wiki?curid=5305409" title="Dead Dead Demon’s Dededede Destruction">
Dead Dead Demon’s Dededede Destruction

 – manga autorstwa Inio Asano, publikowana na łamach magazynu „Big Comic Spirits” wydawnictwa Shōgakukan od kwietnia 2014 do lutego 2022. 
W marcu 2022 ogłoszono, że na podstawie mangi studio Production +h wyprodukuje anime.
Fabuła.
Trzy lata przed rozpoczęciem akcji nad Tokio pojawia się wielki statek kosmiczny. Rozpoczyna się jednostronna wojna z pozornie niegroźnymi kosmitami, która wywołuje kontrowersje i pacyfizm.
Mimo tego wyjątkowego i tragicznego wydarzenia licealistki Koyama Kadode i Nakagawa Ouran zachowują się tak, jakby nic się nie zmieniło, żyjąc tak jak zawsze. Głównym tematem tej opowieści nie jest inwazja kosmitów, ale ludzka natura, dialog, dorastanie i życie.
Manga.
Seria została po raz pierwszy zapowiedziana pod wstępnym tytułem . Pierwszy rozdział mangi ukazał się 28 kwietnia 2014 w magazynie „Big Comic Spirits”. Seria była wielokrotnie wstrzymywana, natomiast zakończyła się 28 lutego 2022. Wydawnictwo Shōgakukan zebrało jej rozdziały w dwunastu tankōbonach, wydawanych od 30 września 2014 do 30 marca 2022.
Podczas Comic-Con International 2017 Viz Media ogłosiło, że nabyło prawa do dystrybucji mangi w Ameryce Północnej. Manga została również wydana w Brazylii przez Editora JBC, we Francji przez Kana, w Hiszpanii przez Norma Editorial, w Niemczech przez Tokyopop, a we Włoszech przez Panini Comics.
W Polsce wydanie mangi w 6 tomach zbiorczych zapowiedziało Kotori, zaś jej premiera odbyła się 14 października 2022.
Anime.
W marcu 2022 ogłoszono, że na podstawie mangi studio Production +h wyprodukuje anime.
Odbiór.
W wydaniu "Kono manga ga sugoi!" z 2016 "Dead Dead Demon’s Dededede Destruction" uplasowało się na 18. miejscu pośród 20 najlepszych mang dla męskich czytelników. W 2018 roku manga otrzymała nagrodę Attilio Micheluzzi dla najlepszej serii zagranicznej. W 2021 seria zdobyła 66. nagrodę Shōgakukan Manga w kategorii ogólnej.

</doc>
<doc id="5305417" url="https://pl.wikipedia.org/wiki?curid=5305417" title="Waldemar Flügel">
Waldemar Flügel



</doc>
<doc id="5305418" url="https://pl.wikipedia.org/wiki?curid=5305418" title="Nagroda im. Marcina Króla">
Nagroda im. Marcina Króla

Nagroda im. Marcina Króla – polska nagroda literacka przyznawana od 2022 za najlepszą napisaną i wydaną po polsku w minionym roku kalendarzowym książkę z dziedziny historii idei i badań nad przyszłością, filozofii i myśli społecznej i politycznej, refleksji nad cywilizacją i kulturą, wprowadzającą nowe idee, koncepcje czy sposoby myślenia.
Opis.
Nagroda ustanowiona została w styczniu 2022 przez Fundację im. Stefana Batorego Nagroda im. Marcina Króla, filozofa polityki i historyka idei, wieloletniego członka Rady Fundacji Batorego, przyznawana jest co roku za najlepszą książkę z dziedziny historii idei i badań nad przyszłością, filozofii i myśli społecznej i politycznej, refleksji nad cywilizacją i kulturą, wprowadzającą nowe idee, koncepcje czy sposoby myślenia.
Zgodnie z regulaminem Nagroda wspierać ma rozwój debaty publicznej poprzez zachętę do: pogłębionej refleksji nad zjawiskami i trendami współczesności oraz wyzwaniami przyszłości; tworzenia nowych idei i prób opisu rzeczywistości; poszukiwania odpowiedzi na kryzys demokracji i wartości demokratycznych; poszerzania przestrzeni intelektualnego dyskursu ponad podziałami.
Zapisana w Regulaminie wysokość Nagrody dla autora lub autorki zwycięskiej książki to 50 tys. złotych.
Nagrodę przyznaje specjalnie wybrana Kapituła, w której skład wchodzą: Agata Bielik-Robson, Przemysław Czapliński, Dariusz Gawin, Iwona Jakubowska-Branicka, Zofia Król, Elżbieta Matynia, Zbigniew Nosowski, Andrzej Rychard (przewodniczący kapituły), Olga Tokarczuk i Henryk Woźniakowski.
Zgodnie z Regulaminem wyłonienie książki-laureatki odbywa się w 3 etapach. Etap pierwszy – zgłaszanie przez zaproszone przez Zarząd Fundacji Batorego Osoby Nominujące kandydatury do Nagrody. Każda z Osób Nominujących może nominować maksymalnie 3 książki. Etap drugi – wybór przez Kapitułę spośród książek zgłoszonych do Nagrody przez Osoby Nominujące maksymalnie 5 książek-finalistek Nagrody w danym roku. Etap trzeci – wybór przez Kapitułę książki-laureatki danej edycji Nagrody.
W gronie osób zgłaszających książki do konkursu znaleźli się: Magdalena Baran, Edwin Bendyk, Monika Bobako, Elżbieta Ciżewska-Martyńska, Michał Krzykawski, Leszek T. Koczanowicz, Małgorzata Kowalska, Małgorzata Łukasiewicz, Wojciech Przybylski, Michał Sutowski, Karolina Wigura, Artur Wołek.
Laureaci.
Książki-laureatki:
Finaliści.
Książki-finalistki w 2022 roku:
Nominacje.
W 2022 roku do Nagrody nominowanych zostało 17 książek:

</doc>
<doc id="5305420" url="https://pl.wikipedia.org/wiki?curid=5305420" title="Mistrzostwa Świata w Narciarstwie Alpejskim 1993 – supergigant kobiet">
Mistrzostwa Świata w Narciarstwie Alpejskim 1993 – supergigant kobiet

Supergigant kobiet na 32. Mistrzostwach Świata w Narciarstwie Alpejskim został rozegrany 14 lutego 1993 roku, na trasie Kotakakura. Tytułu sprzed dwóch lat nie obroniła Austriaczka Ulrike Maier, która tym razem zajęła czternaste miejsce. Nową mistrzynią świata została Niemka Katja Seizinger, drugie miejsce zajęła Austriaczka Sylvia Eder, a brązowy medal zdobyła Astrid Lødemel z Norwegii.
Do startu w zawodach zgłoszono 54 zawodniczki, z których wystartowało 49, a 46 ukończyło rywalizację.

</doc>
<doc id="5305427" url="https://pl.wikipedia.org/wiki?curid=5305427" title="Gustaw Blatt">
Gustaw Blatt

Gustaw Blatt (Gerson) (ur. 15 lutego 1858 w Jarosławiu, zm. 17 września 1916 we Lwowie) – językoznawca, profesor, prezes Towarzystwa Filologicznego Lwowskiego.
Życiorys.
Pochodził z ubogiej żydowskiej rodziny. Po ukończeniu szkoły realnej w 1879 roku wstąpił na Uniwersytet Jagielloński. W 1882 zmienił kolejność pisania imion. Od tego roku wszędzie wpisywał Gustaw Gerson. Został absolwentem filologii słowiańskiej i klasycznej Uniwersytetu Jagiellońskiego. Uczeń Lucjana Malinowskiego. Jako Żyd otrzymał sześcioletnią posadę prowizoryczną, a następnie na przeszło 10 lat – stałą posadę nauczyciela gimnazjum w Brodach. W 1893 roku doktoryzował się w Krakowie. W 1896 i 1899–1900 wyjeżdżał na urlopy naukowe do Lipska i Wiednia. W 1902 roku zdobył habilitację we Lwowie, będąc tam już od roku nauczycielem w II Gimnazjalnym. W 1903 roku rozpoczął wykłady jako docent prywatny sanskrytu oraz gramatyki porównawczej języków indoeuropejskich na Uniwersytecie Jana Kazimierza. W 1910 został pierwszym profesorem językoznawstwa porównawczego we Lwowie. Przed śmiercią został prezesem Towarzystwa Filologicznego Lwowskiego.

</doc>
<doc id="5305429" url="https://pl.wikipedia.org/wiki?curid=5305429" title="Wimbledon 2022">
Wimbledon 2022

Wimbledon 2022 – trzeci w sezonie tenisowy turniej wielkoszlemowy, który odbywał się w dniach 27 czerwca–10 lipca, tradycyjnie na trawiastych kortach All England Lawn Tennis and Croquet Club w Wimbledonie – dzielnicy Londynu. Była to 135. edycja rozgrywek. Pula nagród wynosiła 40 350 000 funtów szterlingów.
W 2022 roku Wimbledon obchodził stulecie swojego „Kortu Centralnego” (Centre Court). Była to też pierwsza edycja zawodów, podczas której w pierwszą niedzielę imprezy zaplanowano mecze do rozegrania. Do tej pory niedziela w środku turnieju była tradycyjnie dniem wolnym od zmagań zawodników i zawodniczek (nie licząc lat 1991, 1997, 2004 i 2016, gdy opóźnienia spowodowane złą pogodą wymogły na organizatorach zmianę terminarza).
Obrońcą tytułu w grze pojedynczej mężczyzn był sześciokrotny zwycięzca turnieju, niepokonany na kortach Wimbledonu od 2018 roku, Novak Đoković. Trofeum w grze pojedynczej kobiet w 2021 roku zdobyła Ashleigh Barty, która już jednak zakończyła karierę zawodową.
W grze pojedynczej mężczyzn Novak Đoković obronił trofeum, pokonując w finale 4:6, 6:3, 6:4, 7:6(3) Nicka Kyrgiosa. W grze pojedynczej kobiet Jelena Rybakina triumfowała nad Uns Dżabir, uzyskując w meczu finałowym wynik 3:6, 6:2, 6:2. W deblu mężczyzn tytuł zdobyli Matthew Ebden i Max Purcell, którzy triumfowali w finale 7:6(5), 6:7(3), 4:6, 6:4, 7:6(10–2) nad parą Nikola Mektić–Mate Pavić. W grze podwójnej kobiet zwyciężyły Barbora Krejčíková i Kateřina Siniaková, które w finale pokonały Elise Mertens i Zhang Shuai 6:2, 6:4. W grze mieszanej Desirae Krawczyk oraz Neal Skupski obronili tytuł sprzed roku, pokonując w meczu o mistrzostwo Samanthę Stosur wraz z Matthew Ebdenem 6:4, 6:3.
Mili Poljičak zwyciężył w finale rozgrywek singlowych chłopców z Michaelem Zhengem 7:6(2), 7:6(3). W rozrywkach dziewcząt w ostatnim meczu Liv Hovde pokonała Lucę Udvardy 6:3, 6:4. Sebastian Gorzny i Alex Michelsen wygrali 7:6(5), 6:3 z Gabrielem Debru i Paulem Inchauspé w finale gry podwójnej chłopców. W pojedynku o mistrzostwo w grze podwójnej dziewcząt Rose Marie Nijkamp i Angella Okutoyi pokonały Kaylę Cross i Victorię Mboko 3:6, 6:4, 11–9. 
Shingo Kunieda poprzez pokonanie Alfiego Hewetta 4:6, 7:5, 7:6(10–5) został mistrzem w grze pojedynczej mężczyzn na wózkach. Diede de Groot zwyciężyła w grze pojedynczej kobiet na wózkach, pokonując w finale Yui Kamiji 6:4, 6:2. Triumfatorem zawodów singlowych na quadach został Sam Schröder, który pokonał Nielsa Vinka 7:6(5), 6:1. W deblu na wózkach mistrzami zostali Gustavo Fernández oraz Shingo Kunieda, którzy w ostatnim meczu pokonali Alfiego Hewetta i Gordona Reida 6:3, 6:1. W grze podwójnej kobiet na wózkach triumfowały Yui Kamiji i Dana Mathewson dzięki wygranej 6:1, 7:5 odniesionej nad Diede de Groot i Aniek van Koot. W grze podwójnej na quadach zwycięstwo odnieśli Sam Schröder wraz z Nielsem Vinkem, którzy w pojedynku o mistrzostwo pokonali Andrew Lapthorne’a i Davida Wagnera 6:7(4), 6:2, 6:3. 
W turnieju legend mężczyzn Bob Bryan i Mike Bryan pokonali w finale 6:3, 6:4 Markosa Pagdatisa i Xaviera Malisse. W rozgrywkach legend kobiet zwyciężyły Kim Clijsters i Martina Hingis, które wygrały 6:4, 6:2 z Danielą Hantuchovą i Laurą Robson. Marion Bartoli i Nenad Zimonjić pokonali Carę Black i Todda Woodbridge’a 7:6(1), 6:1 w turnieju legend w grze mieszanej.
Niedopuszczenie do udziału reprezentantów Rosji i Białorusi.
W kwietniu 2022 roku All England Lawn Tennis and Croquet Club (AELTC) wykluczył reprezentantów Rosji i Białorusi z gry w turnieju w następstwie rosyjskiej inwazji na Ukrainę. Organizatorzy stwierdzili, że niedopuszczalnym byłoby uzyskanie przez rosyjski reżim jakichkolwiek korzyści z udziału przedstawicieli kraju w zawodach. Zwrócili również uwagę, iż potępienie wojny przez graczy z Rosji i Białorusi, zgodnie z zaleceniami brytyjskiego rządu, mogłoby stanowić ryzyko dla nich samych oraz ich rodzin. Lawn Tennis Association (LTA) zabroniło też zawodnikom reprezentującym Rosję i Białoruś udziału w innych turniejach tenisowych odbywających się w Wielkiej Brytanii. Nie licząc Pucharu Davisa i Pucharu Billie Jean King, Rosjanie i Białorusini mogli rywalizować w rozgrywkach, w tym na poziomie Wielkiego Szlema, jako zawodnicy neutralni (bez możliwości startowania pod flagami narodowych).
Decyzja wywołała krytykę wielu graczy, w tym obrońcy tytułu i sześciokrotnego mistrza Wimbledonu, Novaka Đokovicia, który określił ją jako „szaloną”. Andriej Rublow, jeden z graczy objętych zakazem, oskarżył All England Club o podjęcie „nielogicznej” i „dyskryminacyjnej” decyzji. Inni, jak Ukraińcy Marta Kostiuk i Serhij Stachowski, poparli zakaz. Trzy organizacje zarządzające tenisem – WTA, ATP i ITF – skrytykowały to rozstrzygnięcie. 20 maja postanowiły one o nieprzyznawaniu punktów rankingowych za udział w turnieju, uzasadniając podjęte działania zasadą uczestnictwa opartego na zasługach, a nie narodowości, oraz wyjaśniając, że decyzja AELTC była nieskonsultowana i niezgodna z zasadami obowiązujących w pozostałych turniejach zawodowych. Ta reakcja również spotkała się z krytyką, a dwukrotny mistrz Wimbledonu w grze pojedynczej, Andy Murray, wyraził opinię, iż usunięcie punktów rankingowych prawdopodobnie nie wpłynie na udział zawodników w mistrzostwach i nie umniejszy to rangi imprezy.
4 lipca WTA nałożyła grzywnę na AELTC w wysokości 250 000 dolarów i na LTA w wysokości 750 000 dolarów.
Rezygnacje.
Z udziału w zawodach zrezygnowali następujący zawodnicy oraz zawodniczki:
Niedopuszczeni do startu.
Do udziału w zawodach nie zostali dopuszczeni reprezentanci Rosji i Białorusi:
Dzikie karty.
Brytyjska federacja tenisowa przyznała dzikie karty zawodnikom, którzy nie uzyskali bezpośredniego awansu do turnieju głównego.
Gra mieszana
Kwalifikanci.
W kwalifikacjach do rozgrywek singla kobiet i mężczyzn mogą brać udział zawodnicy i zawodniczki zajmujący w rankingu pozycję niezapewniającą bezpośredniego udziału w turnieju głównym.
Szczęśliwi przegrani.
Zawodnicy, którzy przegrali w fazie kwalifikacyjnej, mogli wystąpić w turnieju jako szczęśliwi przegrani.
Obrońcy tytułów.
Tabela prezentuje obrońców tytułu oraz mistrzów z roku 2021.
Porażki rozstawionych.
Poniższe tabele prezentują porażki zawodników z rozstawieniem z podziałem na dzień zawodów, datę i rundę, w której tenisista odpadł.

</doc>
<doc id="5305441" url="https://pl.wikipedia.org/wiki?curid=5305441" title="Shahin Dino">
Shahin Dino

Shahin Dino – żyjący na przełomie XIX i XX wieku osmański i albański polityk. W latach 1914–1916 pełnił funkcja ministra spraw wewnętrznych Albanii.
Życiorys.
Podczas drugiej ery konstytucyjnej odbywającej się w Imperium Osmańskim w latach 1908–1920 został wybrany na beja sandżaka Prewezy.
Od 17 września 1914 do stycznia 1916 pełnił funkcję ministra spraw wewnętrznych Albanii.
W sierpniu 1917 udał się do włoskiego konsulatu w Salonikach. Został tam aresztowany przez francuskie władze wojskowe, które deportowały go Mytileny na wyspie Lesbos.

</doc>
<doc id="5305443" url="https://pl.wikipedia.org/wiki?curid=5305443" title="Jakub Kosakowski">
Jakub Kosakowski

Jakub Kosakowski (ur. 7 stycznia 2002) – polski szachista, mistrz międzynarodowy od 2020 roku.
Kariera szachowa.
Swoją przygodę z szachami zaczął od startu w turnieju w 2010 w Białymstoku (Memoriał Ludwika Zamenhofa, open D), gdzie udało mu się zwyciężyć. Pięciokrotnie zdobył medale mistrzostw Polski juniorów: złoty w Poroninie w 2012 (do 10 lat), złoty w Suwałkach 2015 (do 14 lat), srebrny w Ustroniu 2017 (do 16 lat), złoty w Jastrzębiej Górze 2018 (do lat 16) i srebrny w Szklarskiej Porębie w 2020 (do 18 lat).
Również był ośmiokrotnym medalistą mistrzostw Polski juniorów w szachach szybkich (w tym sześciokrotnym mistrzem Polski: Warszawa 2011 – do 10 lat, Olszytyn 2013 – do 12 lat, Wrocław 2014 – do lat 12, Koszalin 2016 – do lat 14, Wrocław 2017 – do lat 16 i Wrocław 2018 – do lat 16) oraz pięciokrotnym medalistą mistrzostw Polski juniorów w szachach błyskawicznych (w tym mistrzem Polski: Wrocław 2014 – do 12 lat i Koszalin 2016 – do lat 14). Reprezentował Polskę na mistrzostwach świata juniorów (2 razy) oraz mistrzostwach Europy juniorów (2 razy), najlepszy wynik uzyskując w 2015 w Poreč (13. m. na MEJ do 14 lat). Jednokrotnie zwyciężył w turnieju: 2010 w Białymstoku (Memoriał Ludwika Zamenhofa, open D).
Najwyższy ranking w dotychczasowej karierze osiągnął 1 lutego 2023, z wynikiem 2477 punktów.
Osiągnięcia.
Indywidualne mistrzostwa Polski:
Indywidualne mistrzostwa Polski do 20 lat:
Indywidualne mistrzostwa świata juniorów:
Indywidualne mistrzostwa Europy juniorów:
Indywidualne mistrzostwa Polski juniorów:
Drużynowe mistrzostwa Polski juniorów:
Wybrane sukcesy w innych turniejach:

</doc>
<doc id="5305444" url="https://pl.wikipedia.org/wiki?curid=5305444" title="Powiat Devecser">
Powiat Devecser

Powiat Devecser () – jeden z dziesięciu powiatów komitatu Veszprém na Węgrzech. Siedzibą władz jest miasto Devecser.

</doc>
<doc id="5305448" url="https://pl.wikipedia.org/wiki?curid=5305448" title="Dead Dead Demon's Dededede Destruction">
Dead Dead Demon's Dededede Destruction



</doc>
<doc id="5305450" url="https://pl.wikipedia.org/wiki?curid=5305450" title="Katastrofa lotu Tibet Airlines 9833">
Katastrofa lotu Tibet Airlines 9833

Katastrofa lotu Tibet Airlines 9833 – wypadek regularnego komercyjnego lotu pasażerskiego z portu lotniczego Chongqing-Jiangbei do portu lotniczego Nyingchi Mainling obsługiwany przez linie Tibet Airlines.
12 maja 2022 r. samolot A319-100 wypadł z pasa startowego, co spowodowało oderwanie obu silników, a następnie pożar samolotu. Podczas ewakuacji rannych zostało 36 osób.
Incydent.
Podczas startu samolotu piloci doświadczyli „nieprawidłowości” i przerwali start zgodnie z oficjalnymi procedurami. Samolot zjechał z pasa startowego, przeciął drogę kołowania sąsiadującego pasa i dwie kolejne, gubiąc po drodze podwozie i oba silniki, by ostatecznie zatrzymać się na miękkiej ziemi między pasami. W przedniej części maszyny wybuchł pożar, ale wszyscy 122 pasażerowie i załoga zostali bezpiecznie ewakuowani, chociaż 36 z nich doznało lekkich obrażeń podczas ewakuacji.
Samolot.
Samolot uczestniczący w wypadku to Airbus A319-100 o rejestracji B-6425 i numerze seryjnym 5157. Został dostarczony do Tibet Airlines 23 listopada 2012 roku. Samolot był wyposażony w silniki CFM56.

</doc>
<doc id="5305454" url="https://pl.wikipedia.org/wiki?curid=5305454" title="Koprosma">
Koprosma

Koprosma ("Coprosma" L.) – rodzaj roślin należący do rodziny marzanowatych. Należy do niego ponad 110 gatunków. Występują one na wyspach Oceanii – od Nowej Gwinei po archipelag Juan Fernández, w południowo-wschodniej Australii, w Nowej Zelandii oraz niektórych wyspach Archipelagu Malajskiego (na Jawie, Borneo i Celebesie). Centrum zróżnicowania stanowią wyspy Nowej Zelandii, gdzie rośnie 55 gatunków, w tym 53 endemity. Niektóre gatunki uprawiane są jako ozdobne (w Polsce koprosma Petriego "C. petriei" i koprosma płożąca "C. repens"), wykorzystywane jako rośliny barwierskie lub lecznicze.
Nazwa rodzaju utworzona została z greckich słów "kopros" – odchody – i "osme" – zapach, w nawiązaniu do nieprzyjemnej woni niektórych gatunków.
Systematyka.
Rodzaj z rodziny marzanowatych "Rubiaceae", w obrębie której reprezentuje podrodzinę "Rubioideae" i plemię "Anthospermeae".

</doc>
<doc id="5305459" url="https://pl.wikipedia.org/wiki?curid=5305459" title="Bruno Leite">
Bruno Leite

Bruno Miguel Santos Leite (ur. 21 marca 1995 w Lizbonie) – kabowerdeński piłkarz portugalskiego pochodzenia, grający na pozycji środkowego pomocnika w cypryjskim klubie Pafos FC oraz reprezentacji Republiki Zielonego Przylądka. Posiada również obywatelstwo norweskie.
Życie prywatne.
Jego ojcem jest José Sousa, również piłkarz oraz trener piłkarski.

</doc>
<doc id="5305465" url="https://pl.wikipedia.org/wiki?curid=5305465" title="Rejon waraski">
Rejon waraski

Rejon waraski (, "Waraśkyj rajon") – rejon na Ukrainie, w obwodzie rówieńskim, z siedzibą w Waraszu. Zajmuje powierzchnię 3324 km². Dzieli się na 8 hromad i obejmuje 116 miejscowości. W 2020 roku liczył ok. 139 tys. mieszkańców. 
Rejon został utworzony 19 lipca 2020 roku decyzją Rady Najwyższej o przeprowadzeniu reformy administracyjno-terytorialnej Ukrainy. W jego skład weszły dotychczasowe rejony włodzimierzecki i zarzeczniański.
Podział administracyjny.
W skład rejonu wchodzi 8 hromad:

</doc>
<doc id="5305467" url="https://pl.wikipedia.org/wiki?curid=5305467" title="José Sousa">
José Sousa

José Carlos Leite de Sousa (ur. 9 października 1977 w São João da Madeira) – portugalski trener piłkarski i piłkarz grający na pozycji prawego obrońcy.
Życie prywatne.
Pochodzi z piłkarskiej rodziny. Jego synem jest Bruno Leite, również piłkarz.
Wujek Sousy, António, również był piłkarzem, grającym na pozycji pomocnika i wieloletnim reprezentantem Portugalii. Kuzyn Joségo, Ricardo, również grał na pozycji pomocnika na poziomie pierwszej ligi portugalskiej. Syn Ricarda, Afonso, też gra w piłkę.

</doc>
<doc id="5305473" url="https://pl.wikipedia.org/wiki?curid=5305473" title="Writing's on the Wall">
Writing's on the Wall



</doc>
<doc id="5305474" url="https://pl.wikipedia.org/wiki?curid=5305474" title="Tibet Airlines">
Tibet Airlines

Tibet Airlines (tybet. བོད་ལྗོངས་མཁའ་འགྲུལ།, wylie. "bod ljongs mkha' 'grul," chiń. 西藏航空, pinyin. "Xīzàng Hángkōng)" – chińska linia lotnicza założona w 2010 roku, z główną siedzibą w Lhasie. Obsługuje regularne loty krajowe z portu lotniczego Lhasa-Gonggar. 
Flota.
Flota Tibet Airlines składa się z 39 samolotów o średnim wieku 6,3 roku (stan na luty 2023 r.).

</doc>
<doc id="5305476" url="https://pl.wikipedia.org/wiki?curid=5305476" title="Krzysztof Zabłocki (żeglarz)">
Krzysztof Zabłocki (żeglarz)

Krzysztof Jan Zabłocki (ur. 30.07.1949 w Krakowie, zamordowany prawdopodobnie w dniu 20 lub 21 września 1999 r.) - polski żeglarz morski i oceaniczny, zamordowany u wybrzeży Somali przez somalijskich piratów w ostatniej fazie samotnego rejsu dookoła świata.
Życie prywatne.
Był synem Janusza Zabłockiego, znanego publicysty, polityka, działacza katolickiego i prawnika, oraz Krystyny Agnieszki Skarżyńskiej. Ze związku z żoną Barbarą urodził się ich syn Tomasz.
Rejs dookoła świata.
Krzysztof uprawiał żeglarstwo od 12. roku życia, 
w następnych latach zdobywając kolejne stopnie żeglarskie, aż do stopnia jachtowego sternika morskiego w 1972 r..
W rejs dookoła świata wyruszył z Polski 28 sierpnia 1998 roku na pokładzie swojego jachtu "Sadyba". Na pierwszym etapie do Lizbony Zabłocki płynął jeszcze z załogą, ale dalej udał się już w pojedynkę. 
Po odwiedzeniu Wysp Kanaryjskich i przepłynięciu Atlantyku, w marcu 1999 roku jacht przez Kanał Panamski wypłynął na Ocean Spokojny, a 23 marca 1999 roku "Sadyba" przekroczyła równik. Kolejnymi etapami żeglugi były: Markizy, Bora Bora i Cieśnina Torresa, po pokonaniu której planował popłynąć w kierunku Przylądka Dobrej Nadziei by opłynąć dookoła Afrykę. Jednakże pod wpływem spotkanych podczas rejsu europejskich żeglarzy, Zabłocki zmienił plany i zdecydował się skrócić trasę i w towarzystwie innych europejskich jachtów popłynąć przez Kanał Sueski na Morze Śródziemne. &lt;mapframe latitude="16.299051" longitude="44.560547" zoom="2" width="200" height="203" align="right"&gt;
 "type": "FeatureCollection",
 "features": [
 "type": "Feature",
 "properties": {},
 "geometry": {
 "type": "Point",
 "coordinates": [
 51.281433,
 11.849207
 ]
&lt;/mapframe&gt;Ostatni kontakt z Zabłockim miał miejsce w dniu 19 września 1999 r. gdy zadzwonił on do żony korzystając z pośrednictwa spotkanego polskiego statku "Pokój". "Sadyba" znajdowała się wówczas u wejścia do Zatoki Adeńskiej, blisko somalijskiego przylądka Raas Cassyr. Podczas rozmowy telefonicznej Zabłocki obiecał żonie następny telefon za kilka dni, po zawinięciu do Dżibuti. Po 10 dniach zaniepokojona żona rozpoczęła intensywne starania o odnalezienie męża, ale wszystkie one okazały się bezskuteczne.
W maju 2000 r. na somalijskim wybrzeżu, kilkadziesiąt kilometrów od portu Bosaso został odnaleziony okradziony i niszczejący wrak "Sadyby". Na pokładzie pozostały tylko dwa albumy z rodzinnymi fotografiami, kilka kartek wyrwanych z dziennika jachtowego oraz „Atlas oceanów”, pełen niezrozumiałych wpisów, dat, liczb, nazwisk, w większości wykonanych charakterem pisma niepasującym do Zabłockiego.
5 grudnia 2000 r. angielska firma Hart zajmująca się ochroną wybrzeży przed piratami oficjalnie poinformowała polską ambasadę w Sanie, iż Krzysztof Zabłocki zginął, zastrzelony 20 lub 21 września 1999 r. przez piratów w okolicach Durdureh, 60 km od Bossaso, a jego ciało wrzucono do morza. Wersję tę oparto na opowieściach starszyzny plemiennej z tego rejonu, należącego do samozwańczej Republiki Puntlandu. 
Ciała Krzysztofa Zabłockiego nigdy nie odnaleziono, ani żadnych dowodów potwierdzających oficjalną wersję jego śmierci.
O tragicznie zakończonym rejsie Krzysztofa Zabłockiego opowiada książka "Nie-zamknięta duża pętla" autorstwa Rudolfa Krautschneidera
Fragment książki dostępny jest w WebArchive
Jacht.
"Sadyba" zbudowana została systemem gospodarczym przez jej właściciela i ukończona została w 1984 r. Miała 11,1 m długości, 3,26 m szerokości, 1,9 m zanurzenia. Ożaglowanie typu jol o powierzchni 52 m², silnik stacjonarny o mocy 18,4 kW. Cechą charakterystyczną jachtu odróżniająca go od wszystkich innych, była nieproporcjonalnie duża sterówka, zapewniająca komfort sterowania w ciężkich warunkach pogodowych
Uwagi.
Ponieważ trasa rejsu nie tworzy zamkniętej pętli, więc rejs Krzysztofa Zabłockiego nie może zostać uznany za rejs wokółziemski.
Linki zewnętrzne.
https://zeglarski.info/artykuly/slyszeliscie-o-tragedii-krzysztofa-zablockiego/
https://www.portalmorski.pl/inne/12324-przerwana-petla
https://www.tygodnikprzeglad.pl/porwany-piratow/
https://dziennikpolski24.pl/petla-smierci/ar/2551472
http://www.januszzablocki.pl/2013/04/biografia.html
https://www.kulinski.navsim.pl/art.php?id=1899

</doc>
<doc id="5305479" url="https://pl.wikipedia.org/wiki?curid=5305479" title="Dubówka (Ukraina)">
Dubówka (Ukraina)

Dubówka (, "Dubiwka") – wieś na Ukrainie, w obwodzie rówieńskim, w rejonie waraskim, w hromadzie Kanonicze, nad Bereżanką. W 2001 roku liczyła 796 mieszkańców.

</doc>
<doc id="5305480" url="https://pl.wikipedia.org/wiki?curid=5305480" title="Dębówka (rejon włodzimierzecki)">
Dębówka (rejon włodzimierzecki)



</doc>
<doc id="5305482" url="https://pl.wikipedia.org/wiki?curid=5305482" title="Gabriel Núñez">
Gabriel Núñez



</doc>
<doc id="5305484" url="https://pl.wikipedia.org/wiki?curid=5305484" title="Javier Vargas">
Javier Vargas



</doc>
<doc id="5305491" url="https://pl.wikipedia.org/wiki?curid=5305491" title="Ninja (film 2009)">
Ninja (film 2009)



</doc>
<doc id="5305493" url="https://pl.wikipedia.org/wiki?curid=5305493" title="Jagodnica Złotna">
Jagodnica Złotna



</doc>
<doc id="5305494" url="https://pl.wikipedia.org/wiki?curid=5305494" title="Carnejy Antoine">
Carnejy Antoine

Carnejy Antoine (ur. 27 lipca 1991 w Paryżu) – haitański piłkarz grający na pozycji napastnika w portugalskim klubie Casa Pia oraz reprezentacji Haiti.
Kariera.
Antione swoją karierę rozpoczynał w Olympique Noisy-le-Sec. Następnie występował w kilku innych klubach z niższych lig francuskich, takich jak: RE Betrix, AS Prix-lès-Mézières, FC Saint-Jean-le-Blanc czy Saint-Pryvé Saint-Hilaire FC. W sezonie 2019/20 został królem strzelców Pucharu Francji. W 2020 przeniósł się do trzecioligowego US Orléans. Obecnie gra w Casa Pia z Liga Portugal 2.
W reprezentacji Haiti zadebiutował 5 czerwca 2021 w meczu eliminacji do MŚ 2022 przeciwko Turks i Caicos. W tym samym spotkaniu zdobył hat-tricka. Został powołany na Złoty Puchar CONCACAF 2021.

</doc>
<doc id="5305508" url="https://pl.wikipedia.org/wiki?curid=5305508" title="Maria Karajanopulu">
Maria Karajanopulu

Maria Karajanopulu (grec. Μαρία Καραγιαννοπούλου, ur. 22 września 1972) – grecka judoczka. Dwukrotna olimpijka. Zajęła dwudzieste miejsce w Barcelonie 1992 i piąte w Atenach 2004. Walczyła w wadze półlekkiej i ekstralekkiej.
Uczestniczka mistrzostw świata w 1991, 1995, 1999, 2003, 2005, 2007 i 2011. Startowała w Pucharze Świata w latach 1992, 1995-2000, 2002, 2004, 2005, 2007, 2008, 2012 i 2014. Piąta na mistrzostwach Europy w 1998 i 2005. Trzecia na akademickich MŚ w 1996 roku.

</doc>
<doc id="5305509" url="https://pl.wikipedia.org/wiki?curid=5305509" title="Gabriel Núñez (piłkarz)">
Gabriel Núñez (piłkarz)



</doc>
<doc id="5305510" url="https://pl.wikipedia.org/wiki?curid=5305510" title="Maria Tselaridu">
Maria Tselaridu

Maria Tselaridu (; ur. 26 marca 1981) – grecka judoczka. Olimpijka z Aten 2004, gdzie odpadła w eliminacjach w wadze półlekkiej.
Startowała w Pucharze Świata w latach 2001-2004. Mistrzyni Grecji w 2009 roku.

</doc>
<doc id="5305512" url="https://pl.wikipedia.org/wiki?curid=5305512" title="Eleni Tambasi">
Eleni Tambasi

Eleni Tambasi (; ur. 18 września 1976) – grecka judoczka. Olimpijka z Aten 2004, gdzie odpadła w eliminacjach w wadze półśredniej.
Uczestniczka mistrzostw świata w 1999. Startowała w Pucharze Świata w latach 1997-2004. Brała udział w mistrzostwach Europy w 1999. Mistrzyni Grecji w 1994 roku.

</doc>
<doc id="5305514" url="https://pl.wikipedia.org/wiki?curid=5305514" title="Eleni Tabasi">
Eleni Tabasi



</doc>
<doc id="5305515" url="https://pl.wikipedia.org/wiki?curid=5305515" title="Ślina (ujednoznacznienie)">
Ślina (ujednoznacznienie)



</doc>
<doc id="5305516" url="https://pl.wikipedia.org/wiki?curid=5305516" title="Aleksia Kurtelesi">
Aleksia Kurtelesi

Aleksia Kurtelesi (grec. Αλεξία Κουρτελέση, ur. 23 maja 1971) – grecka judoczka. Olimpijka z Aten 2004, gdzie odpadła w eliminacjach w wadze średniej.
Uczestniczka mistrzostw świata w 1991. Startowała w Pucharze Świata w latach 1996-1998 i 2004. Siódma na mistrzostwach Europy w 1993. Mistrzyni Grecji w 2004 i 2006 roku.

</doc>
<doc id="5305518" url="https://pl.wikipedia.org/wiki?curid=5305518" title="Warwara Akritidu">
Warwara Akritidu

Warwara Akritidu (grec. Βαρβάρα Ακριτίδου, ur. 15 lipca 1981) – grecka judoczka. Olimpijka z Aten 2004, gdzie odpadła w eliminacjach w wadze półcięzkiej.
Uczestniczka mistrzostw świata w 2003 i 2005. Startowała w Pucharze Świata w latach 1998-2005. Mistrzyni Grecji w 2004 i 2006 roku.

</doc>
<doc id="5305520" url="https://pl.wikipedia.org/wiki?curid=5305520" title="Eleni Patsiu">
Eleni Patsiu

Eleni Patsiu (grec. Ελένη Πάτσιου, ur. 5 września 1971) – grecka judoczka i sambistka. Olimpijka z Aten 2004, gdzie odpadła w eliminacjach w wadze ciężkiej.
Uczestniczka mistrzostw świata w 2003 i 2005. Startowała w Pucharze Świata w latach 1997-1999, 2001, 2004 i 2006. Brała udział w mistrzostwach Europy w 1997. Mistrzyni Grecji w 2004 i 2006. Trzecia na MŚ w sambo w 2006 roku.

</doc>
<doc id="5305522" url="https://pl.wikipedia.org/wiki?curid=5305522" title="Elisawet Teltsidu">
Elisawet Teltsidu

Elisawet Teltsidu (; ur. 8 listopada 1995) – grecka judoczka. Olimpijka z Tokio 2020, gdzie zajęła siódme miejsce w wadze średniej.
Uczestniczka mistrzostw świata w 2015, 2017, 2018, 2019 i 2021. Startowała w Pucharze Świata w latach 2013-2015, 2018 i 2019. Brązowa medalistka igrzysk śródziemnomorskich w 2022. Mistrzyni Grecji w 2019 roku. Medalistka zawodów juniorów i młodzieży.

</doc>
<doc id="5305523" url="https://pl.wikipedia.org/wiki?curid=5305523" title="Łojewek">
Łojewek



</doc>
<doc id="5305525" url="https://pl.wikipedia.org/wiki?curid=5305525" title="Łojewek (dopływ Narwi)">
Łojewek (dopływ Narwi)



</doc>
<doc id="5305526" url="https://pl.wikipedia.org/wiki?curid=5305526" title="Aleksios Danatsidis">
Aleksios Danatsidis

Aleksios Danatsidis (grec. Αλέξης Ντανατσίδης, ur. 20 czerwca 1993) – grecki judoka i sambista. Olimpijczyk z Tokio 2020, gdzie zajął siedemnaste miejsce w wadze półśredniej.
Uczestnik mistrzostw świata w 2015, 2017, 2018, 2019 i 2021. Startował w Pucharze Świata w latach 2010–2012, 2014, 2018 i 2019. Brązowy medalista igrzysk śródziemnomorskich w 2018. Mistrz świata juniorów w 2013. Wicemistrz świata w sambo w 2017 roku.

</doc>
<doc id="5305527" url="https://pl.wikipedia.org/wiki?curid=5305527" title="Olszewo Małe (Jurzec Szlachecki)">
Olszewo Małe (Jurzec Szlachecki)



</doc>
<doc id="5305528" url="https://pl.wikipedia.org/wiki?curid=5305528" title="Tariel Zindiridis">
Tariel Zindiridis

Tariel Zindiridis (grec. Ταριέλ Ζιντιρίδης, ur. 20 grudnia 1987) – grecki judoka. Olimpijczyk z Pekinu 2008, gdzie zajął 21. miejsce w wadze półlekkiej.
Uczestnik mistrzostw świata w 2007. Startował w Pucharze Świata w latach 2004-2009. Siódmy na mistrzostwach Europy w 2007. Mistrz świata juniorów w 2006 roku.
Jest bratem Rewaza Zindiridisa, judoki i olimpijczyka z Aten 2004.

</doc>
<doc id="5305529" url="https://pl.wikipedia.org/wiki?curid=5305529" title="Stawiski (ujednoznacznienie)">
Stawiski (ujednoznacznienie)



</doc>
<doc id="5305530" url="https://pl.wikipedia.org/wiki?curid=5305530" title="Ilias Nikas">
Ilias Nikas

Ilias Nikas (; ur. 16 kwietnia 1964) – grecki judoka. Olimpijczyk z Barcelony 1992, gdzie zajął 21. miejsce w wadze półciężkiej.
Uczestnik mistrzostw świata w 1991. Startował w Pucharze Świata w 1992. Brał udział w mistrzostwach Europy w 1990 i 1992. Brązowy medalista igrzysk śródziemnomorskich w 1991 roku.

</doc>
<doc id="5305531" url="https://pl.wikipedia.org/wiki?curid=5305531" title="Charalambos Papaioanu">
Charalambos Papaioanu

Charalambos „Charis” Papaioanu (grec. Χαράλαμπος „Χάρης” Παπαϊωάννου, ur. 4 stycznia 1971) – grecki judoka. Dwukrotny olimpijczyk. Zajął siódme miejsce w Atlancie 1996 i odpadł w eliminacjach w Atenach 2004. Walczył w wadze ciężkiej.
Uczestnik mistrzostw świata w 1993, 1995, 1997, 1999 i 2003. Startował w Pucharze Świata w latach 1992, 1993, 1995-1999 i 2003. Piąty na mistrzostwach Europy w 2003. Brązowy medalista igrzysk śródziemnomorskich w 1993. Wygrał akademickie MŚ w 1994 roku.

</doc>
<doc id="5305532" url="https://pl.wikipedia.org/wiki?curid=5305532" title="Kharis Papaioannou">
Kharis Papaioannou



</doc>
<doc id="5305533" url="https://pl.wikipedia.org/wiki?curid=5305533" title="Wasilios Iliadis">
Wasilios Iliadis

Wasilios Iliadis (; ur. 18 września 1981) – grecki judoka i sambista. Olimpijczyk z Aten 2004, gdzie odpadł w eliminacjach w wadze półciężkiej.
Uczestnik mistrzostw świata w 2005, 2007 i 2009. Startował w Pucharze Świata w latach 2001 i 2006-2009. Siódmy na mistrzostwach Europy w 2001. Wicemistrz świata w sambo w 2012 roku.

</doc>
<doc id="5305534" url="https://pl.wikipedia.org/wiki?curid=5305534" title="Vasileios Iliadis">
Vasileios Iliadis



</doc>
<doc id="5305535" url="https://pl.wikipedia.org/wiki?curid=5305535" title="Dionisios Iliadis">
Dionisios Iliadis

Dionisios Iliadis (grec. Διονύσιος Ηλιάδης, ur. 22 stycznia 1983) – grecki judoka. Olimpijczyk z Aten 2004, gdzie odpadł w eliminacjach w wadze średniej.
Uczestnik mistrzostw świata w 2003, 2005, 2007 i 2009. Startował w Pucharze Świata w latach 2001–2009. Brązowy medalista igrzysk śródziemnomorskich w 2005 roku.

</doc>
<doc id="5305536" url="https://pl.wikipedia.org/wiki?curid=5305536" title="Lawrendios Aleksanidis">
Lawrendios Aleksanidis

Lawrendios Aleksanidis (; ur. 10 marca 1978) – gruziński, a od 2001 roku grecki judoka. Dwukrotny olimpijczyk. Odpadł w eliminacjach w Atenach 2004 i trzynasty w Pekinie 2008. Walczył w wadze lekkiej i ekstralekkiej.
Uczestnik mistrzostw świata w 2001, 2003, 2005, 2007, 2009 i 2010. Startował w Pucharze Świata w latach 1997-1999 i 2001-2010. Brązowy medalista mistrzostw Europy w 2005 i 2008; piąty w 2001 roku.

</doc>
<doc id="5305537" url="https://pl.wikipedia.org/wiki?curid=5305537" title="Lavrentis Alexanidis">
Lavrentis Alexanidis



</doc>
<doc id="5305538" url="https://pl.wikipedia.org/wiki?curid=5305538" title="Rewazi Zindiridis">
Rewazi Zindiridis

Rewazi Zindiridis (grec. Ρεβάζι Ζιντιρίδης, ur. 1 października 1985) – gruziński, a od 2003 roku grecki judoka. Olimpijczyk z Aten 2004, gdzie zajął siódme miejsce w wadze ekstralekkiej.
Zajął piąte miejsce na mistrzostwach świata w 2005; uczestnik zawodów w 2003. Startował w Pucharze Świata w latach 2004-2008. Srebrny medalista mistrzostw Europy w 2004, igrzysk wojskowych w 2007, a także MŚ wojskowych w 2006 roku.
Jego brat Tariel, również był judoką i olimpijczykiem z Pekinu 2008.

</doc>
<doc id="5305548" url="https://pl.wikipedia.org/wiki?curid=5305548" title="World Urban Art">
World Urban Art

World Urban Art – awangardowy festiwal sztuki współczesnej, prezentujący i promujący artystów z całego świata zajmujących się szeroko pojętą sztuką miejską . Ideą festiwalu jest upowszechnienie oraz popularyzacja kultury, muzyki i sztuki współczesnej funkcjonującej w koincydencji społecznej. Zapraszani są artyści z różnych krajów, odbywają się akcje performatywne, wystawy, koncerty, pokazy filmów. Cechą charakterystyczną festiwalu są również trwałe ślady wykonane w przestrzeni publicznej miasta w postaci np. murali, czy też dzieł sztuki (deskale, malarstwo naścienne, współczesne ikony, formy ikonografii społecznej i multimedialne).
Historia.
Pierwsza edycja festiwalu miała miejsce w 2022 r. w Bydgoszczy. Została zrealizowana w trzech częściach, jak i również trzech miejscach: Kujawsko-Pomorskim Centrum Kultury, Galerii i Domu Aukcyjnym Jagiellońska 1, oraz w budynku biblioteki Uniwersytetu Kazimierza Wielkiego w Bydgoszczy. Większość prac zaprezentowanych publicznie pochodziła z kolekcji prywatnych, bądź też bezpośrednio od samych artystów. Twórcą i inicjatorem a jednocześnie jego kuratorem jest polski artysta awangardowy - Jarosław Pijarowski. Całość została zrealizowana w formie powszechnie dostępnych i bezpłatnych działań twórczych na terenie Bydgoszczy.
Oficjalny hymn wydarzenia w warstwie muzycznej został opracowany przez Tomasza "Lipę" Lipnickiego wraz z J. Pijarowskim, w warstwie wizualnej wzbogacony o dzieła Williama Blake’a oraz Tima Roelofsa .
Patronat nad wystawami i działaniami World Urban Art objął Prezydent Bydgoszczy Rafał Bruski. 
Edycja pierwsza - World Urban Art - Bydgoszcz 2022.
Część druga - miejsce - „Galeria i Dom Aukcyjny Jagiellońska 1" w Bydgoszczy.
Część druga została zatytułowana „Dom Twórczy Tacheles i okolice - czyli Urban Art od Nowego Jorku do Berlina"

</doc>
<doc id="5305553" url="https://pl.wikipedia.org/wiki?curid=5305553" title="Kalendarium inwazji Rosji na Ukrainę – luty i marzec 2022">
Kalendarium inwazji Rosji na Ukrainę – luty i marzec 2022

Luty 2022.
24 lutego.
24 lutego 2022 roku o godzinie 4:55 czasu wschodnioeuropejskiego (5:55 czasu moskiewskiego, 3:55 czasu polskiego) Władimir Putin ogłosił, że podjął decyzję o rozpoczęciu „specjalnej operacji wojskowej” we wschodniej Ukrainie. W przemówieniu Putin powiedział, że nie ma planów okupacji terytorium Ukrainy, że narody Ukrainy mają prawo do niezależności, stwierdził, że Rosja zamierza „zdemilitaryzować i zdenazyfikować” Ukrainę i wezwał ukraińskich żołnierzy do złożenia broni i udania się do domów. Powiedział również, że „cała odpowiedzialność za możliwy rozlew krwi będzie spoczywać wyłącznie na sumieniu reżimu rządzącego na terytorium Ukrainy”.
Stwierdzenie Putina, że neonaziści sprawują kontrolę nad rządem Ukrainy, zostało później skrytykowane, odrzucone jako bezpodstawne i potępione przez US Holocaust Memorial Museum.
Bezpośrednio po przemówieniu Putina o 5:00 czasu wschodnioeuropejskiego (4:00 czasu polskiego) rozpoczęła się inwazja Rosji na Ukrainę. Ataki rakietowe miały miejsce na cele w różnych częściach Ukrainy, w tym w Kijowie i Charkowie. Silnie ostrzelane zostało jedenaście ukraińskich lotnisk, siedziby dowództw i stacje radarowe tworzące kijowską obronę przeciwlotniczą. W nalotach wzięło udział około 75 samolotów i 100 rakiet krótkiego i średniego zasięgu. Uderzenie z powietrza miało na celu zniszczenie kluczowych punktów obrony. Prezydent Ukrainy ogłosił wprowadzenie w całym kraju stanu wojennego.
Ukraińska Służba Graniczna potwierdziła, że jej granice z Rosją i Białorusią zostały zaatakowane: „Ataki na oddziały graniczne, patrole graniczne i punkty kontrolne przeprowadzane są z użyciem artylerii, ciężkiego sprzętu i broni strzeleckiej. Odbywa się to w obwodach ługańskim, sumskim, charkowskim, czernihowskim i żytomierskim”. O godzinie 9 czasu wschodnioeuropejskiego ukraiński Sztab Generalny poinformował, że po stronie rosyjskiej zginęło 50 żołnierzy, zostały zniszczone 4 rosyjskie czołgi oraz zestrzelono 6 rosyjskich samolotów. Niektóre zachodnie media (np. brytyjski Telegraph), wskazują na możliwość używania przez Rosjan mobilnych krematoriów, w których spopielane są zwłoki rosyjskich żołnierzy w celu późniejszego zaniżania strat po swojej stronie.
Wojska rosyjskie wkroczyły przed południem 24 lutego na wschodnią Ukrainę od północy z terenu Białorusi, od wschodu oraz od południa ze strony Krymu, na każdym kierunku napotykając opór ze strony sił zbrojnych Ukrainy. Rosjanie wysadzili desant z ok. 20–30 śmigłowców na leżącym 25 km na północ od Kijowa lotnisku Hostomel, zajmując pasy startowe. Około godziny 17:00 Ukraińcy rozpoczęli kontratak, który po zniszczeniu kilku rosyjskich śmigłowców i zaciętych walkach doprowadził do odzyskania portu lotniczego. Na południu oddziały rosyjskie wdarły się w głąb terytorium Ukrainy, docierając do Dniepru w rejonie Chersonia.
Rosjanie w ciągu dnia bombardowali z powietrza i morza Wyspę Wężową na Morzu Czarnym. Wieczorem Państwowa Służba Graniczna Ukrainy przyznała, że straciła kontakt z jej obrońcami i wyspa została zdobyta. Odpowiedź obrońców na wezwanie do poddania się (ros. "Русский военный корабль, иди на хуй") stała się wiralem popularnym wśród Ukraińców i społeczeństw ich wspierających. Porównana została do teksańskiego "Remember the Alamo!"
Podczas działań wojennych w obwodzie chersońskim szeregowy Witalij Skakun podłożył ładunki wybuchowe i oddając życie, wysadził most nieopodal miasta Geniczesk.
Krótko po godzinie 23:00 () prezydent Wołodymyr Zełenski podpisał dekret o powszechnej mobilizacji wszystkich ukraińskich mężczyzn w wieku od 18 do 60 lat. W wyniku tego Ukraińcy z tej grupy wiekowej otrzymali zakaz opuszczania Ukrainy.
25 lutego.
W nocy z 24 na 25 lutego rakietowy ostrzał celów w Kijowie był kontynuowany. Od północy do przedmieść ukraińskiej stolicy zbliżyły się rosyjskie wojska zmechanizowane, poruszające się po obydwu stronach Dniepru. Ukraińcy wysadzili kilka mostów na rzekach na drodze rosyjskiego natarcia celem jego spowolnienia, jednak Ministerstwo Obrony Ukrainy przyznało, że rosyjskie oddziały rozpoznawcze dotarły do północnych przedmieść Kijowa.
W piątek 25 lutego wojska rosyjskie przejęły również kontrolę nad elektrownią atomową w Czarnobylu, biorąc jej pracowników za zakładników. W ciągu kilku godzin odnotowano wzrost promieniowania z terenu elektrowni. Po wschodniej stronie Dniepru Rosjan spowolniły walki o Czernihów. Część sił obchodziła miasto, by przez Kozielec i dalej drogą E95 przedrzeć się do wschodnich przedmieść Kijowa. Dalej na wschodzie Rosjanie zdobyli Konotop i zaciskali pierścień okrążenia wokół Charkowa. Stosunkowo najmniejsze zmiany nastąpiły na linii frontu z republikami separatystycznymi.
Na południu trwały zacięte walki zwłaszcza w rejonie Mariupola nad Morzem Azowskim – do miasta zbliżył się front od wschodu, dodatkowo na zachód od niego Rosjanie przeprowadzili operację desantową, wysadzając „tysiące” żołnierzy. Rosjanie po ciężkich walkach zdobyli przeprawę na Dnieprze i toczą walki o Chersoń, dotarli też do Melitopola i Mikołajowa.
26 lutego.
W sobotę 26 lutego trwały nadal ostrzeliwania Kijowa. Media światowe obiegły zdjęcia i nagrania zniszczonego rakietą manewrującą cywilnego wieżowca mieszkalnego. Władze miejskie Kijowa ogłosiły, że godzina policyjna zacznie się w sobotę 26 lutego o godzinie 17:00 i trwać będzie aż do poniedziałku 28 lutego do godziny 8:00 (tj. także przez całą niedzielę, łącznie 39 godzin). Wszyscy znajdujący się na ulicach w tym czasie będą traktowani jako rosyjscy zwiadowcy lub dywersanci. Opuszczenie miejsca zamieszkania dopuszczalne jest jedynie w wypadku nalotu, kiedy należy się udać do najbliższego schronu.
26 lutego w opublikowanym w internecie nagraniu szef Republiki Czeczeńskiej Ramzan Kadyrow poinformował o wysłaniu na Ukrainę czeczeńskich żołnierzy, mających wspierać w działaniach wojsko rosyjskie. Na stronie Gazeta.ua poinformowano, powołując się na doradcę ukraińskiego ministra spraw wewnętrznych Wiktora Andrusowa, że wojska ukraińskie wyeliminowały z walki kolumnę elitarnego oddziału czeczeńskiego, zabijając przy tym jego dowódcę, generała Magomieda Tuszajewa.
Tego samego dnia przestało działać prawie 40 rosyjskich stron internetowych (m.in. Kremlin.ru, dużych rosyjskich banków). Agencja prasowa Ukrinform poinformowała, że było to efektem pracy hakerów działających na zalecenie ukraińskiego rządu i odpowiedzią na rosyjski cyberatak, do którego doszło w środę 23 lutego, dzień przed inwazją rosyjskich wojsk na Ukrainę.
27 lutego.
Nocą, podobnie jak w poprzednich dniach, wykonywane były przez Rosjan uderzenia rakietowo-powietrzne na całym terytorium Ukrainy, prowadzono ostrzał artyleryjski i przeprowadzano ataki dywersyjne w rejonach walk. Zniszczone zostały składy paliw w Wasylkowie pod Kijowem. Grupy dywersyjno-rozpoznawcze dotarły do obwodu czerkaskiego w środkowej części kraju. Wojska rosyjskie okrążały Kijów od zachodu (w tym z rozszerzającym uderzeniem na Korosteń), północy i wschodu (po ominięciu broniącego się garnizonu w Czernihowie). W trakcie zaciętych walk o Charków, po północy Rosjanie wysadzili rurociąg pod miastem i wdarli się do miasta, ale zostali wyparci. Część sił ominęła miasto i doszła do Połtawy. W okrążeniu walczył Mariupol, broniły się miasta: Sumy i Mikołajów. Mimo przewagi Rosjanie wciąż nie opanowali nieba nad Ukrainą – ukraińskie siły powietrzne i obrona przeciwlotnicza wciąż zachowywały zdolność bojową.
Ukraińcy oszacowali dotychczasowe straty Rosjan na 150 czołgów, 706 pojazdów opancerzonych, 27 samolotów, 26 śmigłowców i około 4300 ludzi. W celu oddziaływania na nastroje społeczne w Rosji Ukraińcy uruchomili gorącą linię informacyjną, za pomocą której udostępniane są dane o poległych i jeńcach. W ciągu doby do oddziałów obrony terytorialnej zgłosiło się 37 tysięcy ochotników. Prezydent Zełenski ogłosił utworzenie Międzynarodowego Legionu Obrony Terytorialnej Ukrainy, do którego mogą zaciągać się cudzoziemscy ochotnicy.
Rosjanie wciąż nie osiągnęli żadnego spektakularnego sukcesu, ale systematycznie zajmowali coraz większy obszar kraju. W wielu regionach, zwłaszcza w okrążonych miastach, nasilały się problemy z dostępem do żywności i paliw. 27 lutego po południu Rosja po raz pierwszy w tym konflikcie wystrzeliła (z terytorium Białorusi) w kierunku Ukrainy rakiety Iskander, które uderzyły w okolicach Żytomierza.
28 lutego.
Strona ukraińska poinformowała o rosnących stratach i demoralizacji wojsk rosyjskich. Ograniczać jednak zaczęła informacje o sytuacji wojskowej (Rosjanie nie podawali takich danych od początku). Toczyły się walki wokół Kijowa, miasto wciąż nie zostało okrążone (dojazd jest od południa i wschodu). Rosjanie na południu zajęli Berdiańsk i (prawdopodobnie) Enerhodar, dotarli też do Wasylówki. W rejonie Chersonia i Mikołajowa najwyraźniej nie poczynili postępów. Nie było danych o sytuacji w okrążonych miastach (Czernihów, Sumy, Mariupol). Toczyły się walki o Charków, który został ostrzelany przez Rosjan rakietami Grad – pociski spadły m.in. na osiedla mieszkalne, powodując dużą liczbę ofiar wśród cywili. Pojawiły się też doniesienia o kolejnej rakiecie Iskander, która uderzyła w jedną z dzielnic Kijowa. Zmienna sytuacja panowała w rejonie Donbasu. W Kijowie i Odessie aktywni byli dywersanci. W niektórych miastach doszło także do szabrownictwa i okradania sklepów, na co władze lokalne zareagowały zapowiedzią karania śmiercią na miejscu. Orientacyjny bilans strat rosyjskich podanych przez stronę ukraińską wynosił 5300 ludzi, 191 czołgów, 816 pojazdów opancerzonych, 29 samolotów, 29 śmigłowców. Po stronie ukraińskiej zginęło od początku konfliktu 352 cywilów, w tym 14 dzieci.
Prezydent Zełenski podpisał wniosek o członkostwo Ukrainy w Unii Europejskiej. Wniosek we wspólnym liście otwartym poparli prezydenci Polski, Czech, Słowacji, Słowenii, Litwy, Łotwy, Estonii i Bułgarii, wzywając jednocześnie do szybkiego podjęcia kroków "w celu natychmiastowego przyznania Ukrainie statusu kraju kandydującego do UE i rozpoczęcia procesu negocjacji".
Marzec 2022.
1 marca.
Według gubernatora obwodu sumskiego, ponad 70 ukraińskich żołnierzy zginęło podczas rosyjskiego ostrzału bazy wojskowej w Ochtyrce. W zmasowanym ostrzale Charkowa przez Rosjan zginęło 10 cywilów, 35 osób zostało rannych; ostrzelano m.in. Plac Wolności w Charkowie, jeden z największych placów miejskich na świecie. Z kolei na południu Ukrainy siły rosyjskie atakowały miasto Chersoń.
Rada Najwyższa Ukrainy poinformowała rano, że wojska białoruskie przyłączyły się do inwazji Rosji i wkroczyły do obwodu czernihowskiego, co potwierdził później rzecznik ukraińskich wojsk obrony terytorialnej. Agencja UNIAN stwierdziła, że do regionu wjechała kolumna 33 pojazdów wojskowych. Natomiast Stany Zjednoczone stwierdziły, że nic na to nie wskazuje. Kilka godzin wcześniej prezydent Białorusi Alaksandr Łukaszenka powiedział, że Białoruś nie przyłączy się do wojny, a wojska rosyjskie nie atakują Ukrainy z terytorium białoruskiego. Doniesienie o potencjalnym włączeniu się wojsk białoruskich do konfliktu powtarzało się kilka razy.
Rosyjskie Ministerstwo Obrony ogłosiło, że zaatakuje ukraińskie obiekty, aby powstrzymać „ataki informacyjne”. Chwilę później pociski uderzyły w infrastrukturę nadawczą głównych wież telewizyjnych i radiowych w Kijowie, co spowodowało przerwanie nadawania kanałów TV. Według ukraińskich urzędników w ataku zginęło co najmniej pięć osób i uszkodzono pobliskie Centrum Pamięci Holokaustu Babi Jar, główne miejsce pamięci o Holokauście na Ukrainie.
Urzędnik z Departament Obrony Stanów Zjednoczonych podał, że siły rosyjskie zdobyły Berdiańsk i Melitopol. Dodał również, że Rosja wystrzeliła na Ukrainę około 400 pocisków, rozmieściła wyrzutnie zdolne do wystrzeliwania broni termobarycznej, a na terenie Ukrainy znajdowało się około 80% sił rosyjskich, które zgromadzono pod granicą ukraińską, z czego niektórym jednostkom albo zabrakło żywności i paliwa, albo się poddały.
2 marca.
Agencja informacyjna Interfax-Ukrajina podała, że przez sześć dni od początku wojny na Ukrainie zginęło ponad 2000 cywilów. Ukraińskie wojsko poinformowało, że rosyjscy spadochroniarze zaatakowali szpital wojskowy w północno-zachodnim Charkowie. Z kolei gubernator Dmytro Żywycki podał, że o 1:03 czasu lokalnego wojska rosyjskie zdobyły miasto Trościaniec w obwodzie sumskim.
Ukraiński doradca Ołeksij Arestowycz powiedział, że wojska ukraińskie po raz pierwszy od początku wojny przeszły do ofensywy, posuwając się w kierunku Gorłówki, która od 2014 roku znajdowała się pod kontrolą samozwańczej Donieckiej Republiki Ludowej. Po południu ukraińskie wojska również wyprowadziły kontruderzenie na skrzydło rosyjskich wojsk próbujących od zachodu okrążyć Kijów, angażując do tego dwie brygady trzymane dotąd w odwodzie. W wielu miejscach przełamały rosyjską obronę i odbiły miejscowość Makarów. Dwa pociski manewrujące 3M-54 Kalibr uderzyły w szpital w Czernihowie po tym, jak wojska rosyjskie zostały zmuszone do odwrotu. Siły rosyjskie przeprowadziły również naloty na Charkowski Uniwersytet Narodowy i lokalną policję. Z kolei mer Mariupola, Wadym Bojczenko, poinformował o „dziesiątkach” ofiar śmiertelnych wśród cywili i braku wody w wyniku „nieustannych” rosyjskich ostrzałów na dzielnice mieszkalne.
W międzyczasie Rosja podała, że zdobyła Chersoń, jednak Arestowycz zaprzeczył tym doniesieniom. Później mer Chersonia potwierdził, że miasto padło pod naporem Rosjan. Rosja podała również, że jej wojska zdobyły Zaporoże, największą elektrownię jądrową w Europie. Międzynarodowa Agencja Energii Atomowej potwierdziła, że elektrownia jest pod rosyjską kontrolą, jednak jej personel nadal wykonuje swoje obowiązki.
Ukraińska prawda, powołując się na ukraińskie źródła wywiadowcze, poinformowała, że były prezydent Ukrainy, Wiktor Janukowycz, przebywał w Mińsku na Białorusi. Zamiarem Rosji miało być ogłoszenie Janukowycza prezydentem w przypadku, gdyby rosyjskie siły przejęły kontrolę nad Kijowem. Według niektórych analityków Putin mógłby mianować prorosyjskiego Wiktora Medwedczuka prezydentem w przypadku, gdyby Ukraina się poddała. Pojawiły się również pierwsze informacje o cudzoziemcach włączających się w obronę Ukrainy, w tym ochotnikach z Białorusi.
3 marca.
Ukraińskie Radio Swoboda, powołując się na organizację weteranów Braterstwo Bojowe w obwodzie kirowskim, poinformowało o śmierci zastępcy dowódcy rosyjskiej 41. Armii Połączonych Sił Lądowych, generała-majora Andrieja Suchowieckiego. Jest to pierwszy tak wysoki rangą generał, którego śmierć została potwierdzona (kilka dni wcześniej, 26 lutego, zginął czeczeński generał Magomied Tuszajew). Suchowiecki zginął pod Mariupolem.
Z kolei ukraiński sztab generalny poinformował, że od początku inwazji zginęło 9 tys. rosyjskich żołnierzy oraz zniszczono m.in. ponad 217 czołgów i 900 wozów opancerzonych. Gubernator obwodu czernihowskiego stwierdził, że co najmniej 33 osoby zginęły, a co najmniej 18 innych zostało rannych w rosyjskich nalotach na osiedla mieszkaniowe w Czernihowie. Zostały zniszczone dwie szkoły i kilka domów, wiele budynków zostało uszkodzonych. Ponadto 13 studentów zginęło na Uniwersytecie Narodowym w Charkowie po tym, jak rosyjski pocisk uderzył w akademik Akademii Kultury. Wśród zmarłych jest czterech Chińczyków i jeden Hindus. Stany Zjednoczone podały, że ok. 90% sił rosyjskich, które zgromadziły się wokół granicy Ukrainy, wkroczyły do kraju. Ponadto od początku wojny na Ukrainę wystrzelono ponad 480 rosyjskich rakiet.
4 marca.
W Zaporoskiej Elektrowni Jądrowej w Enerhodarze po północy wybuchł pożar w wyniku nocnego ostrzału przez wojska rosyjskie, który nad ranem został ugaszony. Trzech ukraińskich żołnierzy zginęło, a dwóch zostało rannych. Żaden z reaktorów nie został uszkodzony. Następnie elektrownia została zajęta przez Rosjan. Rzecznik Ministerstwa Obrony Federacji Rosyjskiej, gen. Igor Konaszenkow, stwierdził, że była to próba prowokacji ukraińskiej grupy dywersyjnej, której celem było oskarżenie Rosji o „stworzenie siedliska skażenia radioaktywnego”. Z kolei sekretarz Rady Bezpieczeństwa Narodowego i Obrony Ukrainy Ołeksij Daniłow powiedział, że ostrzał elektrowni został przeprowadzony wyłącznie przez stronę rosyjską. W odpowiedzi były premier Ukrainy Mykoła Azarow stwierdził, że operacja została dokładnie przemyślana i są dowody na to, że była to prowokacja ze strony armii ukraińskiej.
Mer Mikołajowa poinformował o wyparciu wojsk rosyjskich z miasta, jednak walki trwały nadal na jego obrzeżach. Z kolei Ośrodek Studiów Wschodnich podał, że Rosjanie zostali wyparci z podkijowskich miejscowości Bucza i Vorzel, jednak kontynuowali operację oskrzydlenia Kijowa po prawej stronie Dniepru.
Tego dnia sytuacja na frontach była ustabilizowana. Ukraiński kontratak na zachód od Kijowa z poprzednich dni nie przyniósł rozstrzygnięcia i wojska rosyjskie próbowały posuwać się dalej. Od wschodu rosyjskie czołówki podeszły bliżej, na kilkadziesiąt kilometrów od Kijowa, w pobliże Boryspola. Rosyjski atak jednak zwolnił, prawdopodobnie z powodu dalszych kłopotów z dowozem zaopatrzenia, utrudnianym przez ataki ukraińskie na tyłach. Z dużych miast, nadal bronił się okrążony Czernihów oraz Charków. Część sił rosyjskich obeszła jednak Charków i atakowała w stronę Połtawy. Walki nadal trwały w Donbasie, a atak w rejonie Wołnowachy odciął oblegany i ostrzeliwany Mariupol od reszty Ukrainy. Walki na południu toczyły się również pod Mikołajowem.
Według analityków, prawie całe rosyjskie siły zgromadzone do inwazji już tego dnia znalazły się w granicach Ukrainy i prawdopodobnie rozpoczęto wymianę oddziałów na świeższe. Sekretarz generalny NATO Jens Stoltenberg odrzucił prośbę Ukrainy o nałożenie strefy zakazu lotów nad krajem, stwierdzając, że doprowadziłoby to do pełnej wojny z Rosją. Stany Zjednoczone podały, że Rosja wystrzeliła ponad 500 rakiet na Ukrainę, a jej konwój na północ od Kijowa znajdował się ok. 24 km od stolicy. Ponadto pojawiły się pierwsze doniesienia o gwałtach dokonywanych przez rosyjskich żołnierzy.
5 marca.
Od początku wojny Ukrainę opuściło ponad 1,2 mln uchodźców. Po ukraińskiej stronie przejścia granicznego Korczowa-Krakowiec minister spraw zagranicznych Ukrainy Dmytro Kułeba spotkał się z sekretarzem stanu USA Anthonym Blinkenem. Rozmawiano m.in. o trwających już pracach legislacyjnych w Senacie USA nad wsparciem dla Ukrainy i Polski w wysokości 2,75 miliarda dolarów, przeznaczonych na pomoc humanitarną. Następnie Blinken spotkał się w Rzeszowie z premierem Polski, Mateuszem Morawieckim.
Według dotychczasowych danych ukraińskiej Straży Granicznej do Ukrainy wróciło z emigracji z całego świata około 80 tysięcy głównie ukraińskich mężczyzn. Natomiast Sztab Generalny Sił Zbrojnych Ukrainy zaprzestał podawania informacji o przebiegu walk i położeniu stron. W komunikatach publikowanych w dziewiątej dobie walk ograniczył się do zarysowania ogólnej sytuacji na poszczególnych kierunkach operacyjnych bądź poświęcił je wyłącznie przekazowi mającemu wspierać morale walczących wojsk i społeczeństwa. Według danych sztabu generalnego SZ Ukrainy od początku inwazji zginęło ponad 10 tys. żołnierzy rosyjskich. Z kolei minister obrony Ołeksij Reznikow ocenił, że Rosjanom kończą się zasoby wojskowe na Ukrainie.
Siły rosyjskie i ukraińskie zgodziły się na otwarcie korytarza humanitarnego na pięć godzin dla tych, którzy chcieli wydostać się z Mariupola i Wołnowachy, w których brakuje wody i elektryczności. Oczekiwano, że ucieknie przez niego ok. 215 tys. osób. Był jednak odkładany, ponieważ rosyjski ostrzał był kontynuowany z naruszeniem umowy i ostatecznie się załamał. Obie strony obwiniały się wzajemnie o załamanie korytarza, natomiast Putin oskarżył siły ukraińskie o zerwanie porozumienia o zawieszeniu broni i ostrzegł, że Ukraina może utracić swoją państwowość. Ukraińskie Siły Lądowe odzyskały kontrolę nad Mikołajowem i przejęły rosyjski sprzęt wojskowy. Z kolei wojska rosyjskie przejęły kontrolę nad Borodzianką w obwodzie kijowskim po dniach ciężkich ostrzałów i nalotów. Ukraińskie władze podały, że nie były w stanie ewakuować miejscowego szpitala psychiatrycznego, w którym przebywało 670 pacjentów. Według Arestowicza wojska rosyjskie zajęły w ciągu dnia również Buczę i Hostomel. Ponadto w ciągu ostatnich 24 godzin zginęło 17 osób w rosyjskim ostrzale Czernihowa.
Według Ośrodka Studiów Wschodnich siły ukraińskie chcą przekształcić Kijów w twierdzę, a Rosjanie kontynuowali operację okrążenia miasta. Strona ukraińska za najgroźniejszą uznała sytuację na kierunku Żytomierza oraz w podkijowskich Buczy, Irpieniu i Wyszogrodzie. Na lewym brzegu Dniepru najcięższe walki toczyły się w rejonie Browary–Boryspol. Z kolei w okupowanych ukraińskich miastach trwały protesty mieszkańców, m.in. w Chersoniu uniemożliwiły one powołanie marionetkowej Chersońskiej Republiki Ludowej.
6 marca.
Według strony ukraińskiej od rozpoczęcia inwazji zginęło ponad 11 tys. rosyjskich żołnierzy, a 30–35 tys. zostało rannych.
Druga próba otwarcia korytarza humanitarnego z obleganego Mariupola nie udała się, ponieważ siły rosyjskie otworzyły ogień do cywilów. Rosyjskie siły ostrzelały również bloki mieszkalne w Kramatorsku na wschodzie Ukrainy. Co najmniej dwie osoby zginęły, a wiele zostało rannych. Siły ukraińskie ostrzegły, że siły rosyjskie zbliżające się do Kijowa od południa mogą kierować się w kierunku elektrowni wodnej w Kaniowie w obwodzie czerkaskim. Następnie prezydent Ukrainy Wołodymyr Zełenski stwierdził, że międzynarodowy port lotniczy Hawryszówka Winnica w obwodzie winnickim został „całkowicie zniszczony” po trafieniu ośmioma rosyjskimi rakietami balistycznymi.
Według urzędnika departamentu obrony USA około 95% wojsk, które Rosja zgromadziła wokół Ukrainy przed rozpoczęciem wojny, znajdowało się na terenie kraju. Ponadto amerykańska administracja podała, że Rosja rozpoczęła rekrutację syryjskich najemników doświadczonych w walce miejskiej.
7 marca.
Według ukraińskiej armii straty rosyjskie wyniosły od początku inwazji: 290 czołgów, 999 transporterów opancerzonych, 117 zestawów artylerii, 50 wyrzutni rakiet, 46 samolotów i 68 śmigłowców. W nocy z niedzieli na poniedziałek ukraińskie siły zbrojne odzyskały kontrolę nad 30-tysięcznym miastem Czuhujew w obwodzie charkowskim. W walkach zginęli dwaj rosyjscy dowódcy. Następnie ukraińskie wojsko potwierdziło, że Rosjanie zdobyli miasta Wasylówka, Tokmak i Połohy. Z kolei Witalij Kim, gubernator obwodu mikołajowskiego, powiedział, że siły ukraińskie odzyskały Międzynarodowy Port lotniczy Mikołajów. Ponadto Ukraina podała, że podczas walk w obwodzie charkowskim zginął generał major Witalij Gierasimow, dowódca 15 Samodzielnej Brygady Zmechanizowanej i szef sztabu 41 Armii. Brał m.in. udział w aneksji Krymu i II wojny czeczeńskiej
Rosja i Ukraina ustanowiły kolejne zawieszenie broni, aby umożliwić humanitarną ewakuację z niektórych miast. Rosyjskie Ministerstwo Obrony zapowiedziało otwarcie sześciu korytarzy humanitarnych, jednak ukraiński rząd skrytykował to posunięcie, ponieważ tylko dwa z nich prowadziłyby na inne terytoria ukraińskie, a pozostałe na Rosję lub Białoruś. Co najmniej 8 osób zginęło w wyniku zmasowanych bombardowań w obwodzie charkowskim. Zniszczono domy mieszkalne, budynki administracyjne i placówki medyczne. Pięciu cywili i czterech wojskowych zginęło w rosyjskim ataku na lotnisko w Winnicy. Rakiety zostały wystrzelone z Morza Czarnego. Na terenie lotniska wybuchł pożar. Rada Miasta Hostomel ogłosiła, że burmistrz miasta Jurij Prilipko został zabity przez siły rosyjskie. Z kolei Międzynarodowa Agencja Energii Atomowej potwierdziła, że Charkowski Instytut Fizyki i Technologii w Charkowie, w którym znajduje się generator neutronów, został zniszczony przez rosyjski ostrzał. Nie wykryto jednak żadnego uwolnienia promieniowania z obiektu. W nocy dwa rosyjskie pociski uderzyły w składy ropy w Żytomierzu i Czerniachowie, podpalając je.
Według Ośrodka Studiów Wschodnich Rosjanie wprowadzają na obszar działań coraz więcej jednostek bezpieczeństwa wewnętrznego (głównie Rosgwardii), których aktywność ma charakter pacyfikacyjny. Ponadto armia ukraińska utraciła inicjatywę na lewobrzeżnym obszarze kraju, a oddziały tworzą pozycje obronne wokół większych miast. Rosja zintensyfikowała również działania lotnictwa, dzięki czemu osiągnęła dominację w powietrzu. Siły ukraińskie w dalszym ciągu przeciwstawiają się atakom lotniczym za pomocą obrony przeciwlotniczej, jednak nie mogą skutecznie przeciwdziałać uderzeniom z powietrza innym niż ataki z użyciem śmigłowców i samolotów szturmowych. Departament obrony USA podał, że Rosja wysłała na Ukrainę prawie 100% sił, które zgromadziła przed inwazją oraz wystrzeliła ponad 625 pocisków.
8 marca.
Sztab generalny Ukrainy podał, że od początku inwazji Rosjanie stracili prawie 12 tys. żołnierzy oraz 303 czołgi i 1036 transporterów opancerzonych. Nad ranem ukraińskie wojsko poinformowało, że odparło rosyjski atak na miasto Izium w obwodzie charkowskim. Następnie szef Charkowskiej Obwodowej Administracji Cywilnej Ołeh Synegubow przekazał, że Charków jest w pełni kontrolowany przez Siły Zbrojne Ukrainy, natomiast Mariupol został odizolowany przez siły rosyjskie.
Kolejna próba ewakuacji ludności cywilnej z Mariupola została udaremniona, a rząd ukraiński oskarżył siły rosyjskie o atakowanie korytarza ewakuacyjnego. Cywile mogli jednak ewakuować się z Sum; była to pierwsza ewakuacja w ramach porozumienia między Ukrainą a Rosją w sprawie korytarzy humanitarnych. Jednakże w wyniku nocnych bombardowań w północno-wschodniej części miasta zginęło co najmniej 21 osób. Ponadto konsulat Albanii w Charkowie został zniszczony w wyniku rosyjskiego ostrzału. Nie było doniesień o ofiarach.
Ośrodek Studiów Wschodnich podał, że siły rosyjskie obniżyły tempo natarcia, jednak kontynuują je na wszystkich kierunkach. Na okupowanych terenach obwodów charkowskiego, sumskiego, czernihowskiego i kijowskiego Rosjanie dopuszczali się aktów grabieży i przemocy wobec cywilów, zaś w obwodach chersońskim i mikołajowskim prowadzone były działania psychologiczne wobec mieszkańców.
9 marca.
Według Pentagonu w ciągu ostatniej doby rosyjskie wojska zyskały około 20 km terytorium pod Charkowem i są 15 km od Mikołajowa, ale w innych częściach Ukrainy nie poczyniły żadnych postępów. Natomiast sekretarz Rady Bezpieczeństwa Narodowego i Obrony Ukrainy Ołeksij Daniłow stwierdził, że Rosjanie zmienili taktykę w porównaniu do tej z początku inwazji. Dodał również, że zmieniło się rosyjskie dowództwo, ponieważ ok. ośmiu generałów zostało usuniętych, ponieważ nie wypełniali swoich zadań. Siły ukraińskie ogłosiły odzyskanie kontroli nad miastem Dergacze, położonym w obwodzie charkowskim. Ponadto podczas walk na Ukrainie zginęli dowódca 33. pułku strzelców zmotoryzowanych rosyjskiej Gwardii Narodowej podpułkownik Jurij Agarkow oraz pułkownik Konstantyn Zizewski.
Blisko 60 osób zginęło, a prawie 400 odniosło obrażenia podczas rosyjskich bombardowań i ostrzałów Czernihowa na północy kraju. 3 osoby zginęły, a 17 osób zostało rannych w wyniku rosyjskiego ataku lotniczego na oddział położniczy i szpital dziecięcy w Mariupolu. Davyd Arakhamia, ukraiński negocjator w rozmowach z Rosją, stwierdził, że w ciągu dnia z różnych miast ewakuowano ponad 40 tys. cywilów. Według ukraińskiego ministerstwa energetyki w wyniku działań wojennych ponad 720 tys. mieszkańców Ukrainy nie ma dostępu do energii elektrycznej, a bez gazu jest ponad 230 tys. osób. Z kolei ukraiński operator sieci państwowej ostrzegł, że siły rosyjskie, które kontrolują elektrownię jądrową w Czarnobylu, odłączyły elektrownię od sieci elektrycznej, co według niego wpłynie na chłodzenie paliwa jądrowego i wymusiło zaciemnienie pobliskiego miasta Sławutycz. Wcześniej elektrownia przestała komunikować się z MAEA, organizacją ONZ specjalizującą się w produkcji energii jądrowej.
Ośrodek Studiów Wschodnich, na podstawie ukraińskich informacji, podał, że Rosja planuje rozbudować zaplecze logistyczne, ponieważ nastawiła się na dłuższą operację militarną i w większym stopniu pacyfikacyjną. Ponadto Rosjanie ograniczyli działania bojowe ze względu na czasowe wyczerpanie się zapasów paliwa i amunicji, jak również konieczność uzupełnienia strat w ludziach. Według sztabu generalnego ukraińskich SZ wojsko rosyjskie cierpi na braki kadrowe, w wyniku czego może zaangażować żołnierzy z nieuznawanej separatystycznej republiki Naddniestrza.
10 marca.
Sztab Generalny SZ Ukrainy potwierdził, że Rosjanie stracili ponad 12 tys. żołnierzy zabitych, rannych i wziętych do niewoli oraz 335 czołgów i 1105 pojazdów opancerzonych, 49 samolotów i 81 śmigłowców. Urzędnik Departamentu Obrony USA stwierdził, że na zachód od Kijowa rosyjskie wojsko przesunęło się o ok. 5 km bliżej centrum miasta, w pobliżu lotniska Hostomel. Z kolei posuwająca się od wschodu rosyjska kolumna znajdowała się 40 km od Kijowa. Ponadto podał, że Czernihów został wówczas „odizolowany”. W międzyczasie siły ukraińskie zaatakowały rosyjską kolumnę w rejonie browarskim i zmusiły ją do odwrotu po zniszczeniu kilku czołgów i zabiciu dowódcy czołgu.
Turcja była gospodarzem trójstronnego spotkania ministrów spraw zagranicznych w Antalyi. Dmytro Kułeba, minister spraw zagranicznych Ukrainy, określił swoje spotkanie z Ławrowem jako trudne, gdyż nie przyniosło rezultatu. W międzyczasie rosyjskie Ministerstwo Obrony oświadczyło, że siły rosyjskie będą codziennie otwierać korytarze humanitarne do Rosji o godzinie 10:00.
Siły rosyjskie wznowiły ostrzał portowego miasta Mariupol po wcześniejszym nalocie na szpital dziecięcy; Rosjanie wykorzystywali do tego systemy Grad i moździerze kaliber 120 mm. Miasto nie ma jedzenia, prądu, ogrzewania, a ludzie zaczynają umierać z braku wody pitnej. Z kolei konwój pomocy humanitarnej próbujący dotrzeć do miasta również został zmuszony do zawrócenia z powodu ciężkich walk. Mer Charkowa Ihor Terechow podał, że siły rosyjskie zniszczyły jak dotąd 400 wielopiętrowych bloków mieszkalnych w mieście. Według Służby Bezpieczeństwa Ukrainy Rosjanie rozważali wysadzenie magazynów amoniaku w obwodzie charkowskim, aby następnie oskarżyć o to armię ukraińską. Z kolei ukraiński koncern Energoatom poinformował, że rosyjskie wojska zaminowały brzeg zbiornika kachowskiego na Dnieprze, tuż obok zajętej Zaporoskiej Elektrowni Atomowej.
11 marca.
Siły rosyjskie po raz pierwszy rozszerzyły swoją ofensywę na zachód Ukrainy, przeprowadzając „precyzyjne” naloty na lotniska w Łucku i Iwano-Frankiwsku. Czterech ukraińskich żołnierzy zginęło, a kolejnych sześciu zostało rannych podczas ataków rakietowych na Łucką Bazę Lotniczą. Zniszczono również dwie kotłownie i bazę lotniczą. Z kolei samoloty rosyjskich sił powietrznych po raz pierwszy zbombardowały miasto Dniepr, niszcząc fabrykę obuwia i zabiły jednego cywila. Walki toczyły się również na północno-wschodnim i wschodnim podejściu do Kijowa. Według Sztabu Generalnego SZ Ukrainy Rosjanie skoncentrowali się wokół Kijowa i Mariupola oraz przesuwają w kierunku Krzywego Rogu, Krzemieńczuka, Nikopolu i Zaporoża. Armia ukraińska wyparła siły rosyjskie z części zajętych miejscowości w obwodzie kijowskim i zadała im „znaczne straty”. Według Maxar Technologies część rosyjskiego konwoju zbliżającego się do Kijowa od północy w dużej mierze uległa rozproszeniu i przegrupowaniu. Ministerstwo Obrony Wielkiej Brytanii podało, że Rosja prawdopodobnie przegrupowuje się do ataku na Kijów.
W kontrolowanym przez siebie Chersoniu Rosjanie wprowadzili system komendantur w celu „podtrzymania porządku”, a na zajętych terenach prowadzą „agresywną propagandę”. Ukraińskie Siły Lądowe rozpoczęły kontrofensywę w obwodzie czernihowskim, odzyskując od sił rosyjskich kontrolę nad pięcioma osadami i zdobywając dwa rosyjskie transportery opancerzone i amunicję, a część żołnierzy „poddała się”. Około 104 rosyjskich żołnierzy zostaje wziętych do niewoli w Sumach. Ukraińscy oficjele donieśli również, że podczas walk zginął czołowy rosyjski dowódca, generał-major Andriej Kolesnikow, dowódca 29 Armii. Zachodni urzędnicy uważali, że około 20 rosyjskich generałów brało osobisty udział w inwazji, aby zmotywować zdemoralizowane wojska rosyjskie.
Ukraińskie Siły Powietrzne stwierdziły, że Rosja przeprowadziła operację pod fałszywą flagą, aby zmusić Siły Zbrojne Białorusi do przystąpienia do wojny, używając swoich odrzutowców do ostrzeliwania wsi Kopani w pobliżu granicy białorusko-ukraińskiej z przestrzeni powietrznej Ukrainy. Podano również, że zaatakowano dwie białoruskie osady. Jednak Ministerstwo Obrony Białorusi podało, że taki atak nie miał miejsca.
Według źródeł ukraińskich burmistrz Melitopola Iwan Fiodorow został uprowadzony przez rosyjskich żołnierzy po tym, jak odmówił współpracy z Rosją. Rosja pozwoliła ochotnikom dołączyć do swoich sił zbrojnych, aby walczyć w wojnie przeciwko Ukrainie. Siergiej Szojgu, minister obrony Rosji, stwierdził, że otrzymał ok. 16 tys. aplikacji, głównie od osób z Bliskiego Wschodu. Grupa Wagnera poinformowała, że zwerbowała ponad 4 tys. Syryjczyków. Bojownicy z Republiki Środkowoafrykańskiej również twierdzili, że przygotowują się do walki po stronie Rosji. Z kolei naczelny dowódca SZ Ukrainy generał Wałerij Załużny podał, że w ciągu 16 dni Rosja wystrzeliła na ukraińskie miasta 328 rakiet operacyjno–taktycznych, w tym 154 pociski Iskander, 97 typu Kalibr, 21 rakiet Toczka-U i 56 pocisków klasy X.
12 marca.
Ciężkie walki toczyły się w ciągu dnia na północ od Kijowa i wokół innych oblężonych miast, a według ukraińskich urzędników starcia i rosyjskie naloty zagrażały ewakuacji ludności. Siły rosyjskie zniszczyły Bazę Lotniczą Wasylków. Natomiast rosyjskie Ministerstwo Obrony podało, że zniszczyło główny ośrodek wywiadu radiowego i elektronicznego ukraińskich sił zbrojnych w Browarach. Sztab Generalny SZ Ukrainy stwierdził, że postępy Rosjan uległy spowolnieniu i zostały w wielu miejscach zatrzymane. Z kolei prezydent Wołodymyr Zełenski podał, że od początku walk zginęło ok. 1300 żołnierzy ukraińskich.
Dmytro Kułeba oskarżył rosyjski rząd o planowanie referendum w Chersoniu w celu utworzenia „Chersońskiej Republiki Ludowej”, która miałaby być kierowana przez rząd sympatyzujący z Rosją. Ponadto rosyjskie Ministerstwo Obrony podało, że siły Donieckiej Republiki Ludowej zdobyły w ciągu dnia miasto Wołnowacha na północ od Mariupola. Około godziny 22:00 rosyjscy żołnierze uszkodzili Ławrę Świętogórską, popularne miejsce pielgrzymek prawosławnych pod jurysdykcją Ukraińskiego Kościoła Prawosławnego Patriarchatu Moskiewskiego. Ponadto ukraińscy urzędnicy oskarżyli Rosję o użycie bomb fosforowych podczas ataku na Popasnę, podczas którego zginęło 60 osób. Z kolei Rosja ostrzegła, że może strzelać do wszelkich przyszłych dostaw uzbrojenia NATO na Ukrainę, mówiąc, że dostawy broni są „uprawnionymi celami wojskowymi” dla jej wojska.
Ośrodek Studiów Wschodnich podał, że działania Rosjan nie wskazują, aby utracili oni inicjatywę, a ponoszone straty nie uniemożliwiają im kontynuowania ofensywy na kilku kierunkach równocześnie. Główna część rosyjskiego zgrupowania lądowego znajdowała się 25 km od centrum Kijowa, lecz pod kontrolą ukraińską pozostaje wyjazd w kierunku południowym. Po zewnętrznej stronie pierścienia siły ukraińskie miały zniszczyć rosyjskie stanowisko dowodzenia koło Makarowa.
13 marca.
Według gubernatora obwodu lwowskiego Maksyma Kozyckiego siły rosyjskie, przy użyciu ponad 30 pocisków, zbombardowały Międzynarodowe Centrum Pokoju i Bezpieczeństwa w Jaworowie, bazę wojskową wykorzystywaną przez ukraińskie wojsko do przeprowadzania większości ćwiczeń z krajami NATO. Później podał, że w ataku zginęło 35 osób, a 134 zostały ranne, podczas gdy rosyjskie Ministerstwo Obrony twierdziło, że zginęło do 180 najemników spoza Ukrainy, a wiele broni dostarczonej na Ukrainę przez inne kraje zostało zniszczone. Był to najbardziej wysunięty na zachód nalot przeprowadzony przez Rosję od początku wojny. Rosyjskie naloty wyrządziły również znaczne szkody na Międzynarodowym Lotnisku Iwano-Frankiwsk na zachodniej Ukrainie. Donoszono również o ciężkich walkach na wielu frontach w ciągu dnia. Ukraina podała, że kontratakowała w obwodzie charkowskim i wokół Mikołajowa, podczas gdy brytyjskie Ministerstwo Obrony stwierdziło, że siły rosyjskie próbowały izolować siły ukraińskie we wschodniej Ukrainie, a rosyjska marynarka wojenna skutecznie ustawiła blokadę wokół ukraińskiego wybrzeża Morza Czarnego, zatrzymując jej międzynarodowy handel morski. Strona ukraińska podała, że Rosjanie przygotowują się do szturmu na Odessę i koncentrują siły, aby zdobyć Mikołajów i ruszyć na Krzywy Róg na południu kraju.
Władze ukraińskie podały, że w Mariupolu w obwodzie donieckim zginęło ponad 2187 cywilów. Rada Miejska Mariupola stwierdziła, że rosyjskie siły celowo atakują budynki mieszkalne i gęsto zaludnione obszary miasta. Prezydent Zełenski poinformował, że prawie 125 tys. cywilów zostało ewakuowanych w ramach porozumienia o korytarzu humanitarnym, podczas gdy rosyjscy i ukraińscy negocjatorzy informowali o postępach w rozmowach pokojowych. Kilkanaście osób zginęło w wyniku bombardowań Mikołajowa, Charkowa i Czernihowa. Z kolei rosyjskie siły mianowały Galinę Danilchenko nowym merem Melitopola po porwaniu Iwana Fiodorowa. Danilchenko, była radna miasta, wezwała mieszkańców do „dostosowania się do nowej rzeczywistości” i zaprzestania „popełniania czynów ekstremistycznych”. Rada miejska odmówiła jednak uznania Danilczenki za mera i wezwała władze ukraińskie do oskarżenia jej o zdradę stanu. Następnie Rosjanie uprowadzili mera Dniprorudnego w obwodzie zaporoskim Jewgienija Matwiejewa, który odmówił współpracy z wojskiem.
Według Ośrodka Studiów Wschodnich szybkie zakończenie wojny na Ukrainie jest mało prawdopodobne, choć Kijów nadal poszukuje politycznego rozwiązania konfliktu. Walki nabrały charakteru pozycyjnego, a zdecydowana większość sił skupiono wokół dużych miast; Ukraińcy zorganizowali skuteczną obronę. Rosjanie prowadzili ofensywę na dwóch kierunkach. Ze wschodu w stronę linii Dniepru oraz z południa w kierunku położonej w łuku Dniepru uprzemysłowionej części kraju.
14 marca.
Według gubernatora obwodu rówieńskiego Witalija Kowala nalot rosyjskich sił powietrznych na wieżę telewizyjną we wsi Antopi na zachodniej Ukrainie zabił co najmniej 19 cywilów, a dziewięciu innych zostało rannych. Z kolei gubernator obwodu dniepropetrowskiego Valentin Reznichenko podał, że w wyniku rosyjskiego bombardowania zniszczono pas startowy i uszkodzono terminal na Międzynarodowym Lotnisku Dniepr. Urzędnik Departamentu Obrony USA stwierdził, że postępy Rosji zostały zatrzymane na prawie wszystkich frontach, lecz w jego ocenie nie powstrzymało to ataków.
Dienis Puszylin, szef DRL, powiedział, że nad ranem zestrzelono ukraińską rakietę Tochka-U nad Donieckiem, której odłamki uderzyły w centrum miasta. Według Ministerstwa Obrony zginęło 23 cywilów. Ukraińskie wojsko stwierdziło jednak, że za atakiem stały siły rosyjskie. W odwecie rosyjskie Ministerstwo Obrony obiecało podjęcie kroków w celu zniszczenia ukraińskich fabryk przemysłu obronnego. Według ministerstwa Rosja znała położenie wszystkich „zagranicznych najemników na Ukrainie”, a siły rosyjskie będą kontynuować atakowanie ich.
Z kolei Syryjskie Obserwatorium Praw Człowieka poinformowało, że ponad 40 tys. Syryjczyków zarejestrowało się, aby walczyć po stronie Rosji na Ukrainie. Dodało również, że ogłoszenia rekrutacyjne zostały wysłane do milicji Al-Katerji, która w przeszłości działała jako pośrednik między rządem syryjskim a grupą Państwa Islamskiego. Ponadto kilku urzędników amerykańskich podało, że Rosja poprosiła Chiny o dostarczenie broni i o pomoc finansową. Ambasada Chin w Waszyngtonie zaprzeczyła jednak, że złożono taką prośbę. Niedługo potem Rosja również zaprzeczyła doniesieniom, jakoby prosiła Chiny o pomoc wojskową.
15 marca.
Rosyjskie Ministerstwo Obrony stwierdziło, że siły rosyjskie przejęły pełną kontrolę nad ukraińskim obwodem chersońskim i zniszczyły w ciągu ostatnich 24h sześć ukraińskich odrzutowców, siedem śmigłowców i 13 bezzałogowych statków powietrznych. Z kolei zdjęcia satelitarne ukazywały wiele rosyjskich helikopterów płonących na międzynarodowym lotnisku w Chersoniu po tym, jak siły ukraińskie poinformowały o uderzeniu na lotnisko; to drugi ukraiński atak na ten obiekt od czasu, gdy 2 marca wpadł on w ręce Rosjan. Ukraińska armia podała, że odparto rosyjskie ataki na kilku frontach, w okolicach Kijowa, Makarowa, Mikołajowa i Lisiczańska. Ponadto w ciągu ostatniej doby wojska rosyjskie nie posunęły się naprzód, natomiast SZ Ukrainy odparły nowe ataki na Mariupol, w wyniku czego zginęło około 150 żołnierzy rosyjskich. Ponadto wojska rosyjskie weszły do regionalnego szpitala intensywnej terapii w Mariupolu, nie pozwalając pracownikom i pacjentom na opuszczenie placówki – przetrzymując w niej ok. 400 osób jako „zakładników”.
Ukraiński portal Telegraf podał, że pod Mariupolem w zasadzce zorganizowanej przez pułk „Azow” zginął Oleg Mitiajew, rosyjski generał major, dowódca 150. Dywizji Strzelców Zmotoryzowanych. Następnie do Kijowa na spotkanie z prezydentem Zełenskim udała się delegacja przedstawicieli trzech rządów państw Unii Europejskiej: Słowenii (premier Janša), Czech (premier Fiala) i Polski (premier Morawiecki z wicepremierem Kaczyńskim).
Ośrodek Studiów Wschodnich podał, że na większości kierunków ofensywa była powstrzymywana siłami obrońców, bądź wyhamowali ją sami Rosjanie. Obie strony umacniały zajmowane pozycje, a miasta m.in. Kijów i Zaporoże, które nie zostały odcięte od linii zaopatrzenia, rozbudowywały linie obrony i gromadziły zapasy. Na południu Ukrainy trwały zacięte walki, a Rosjanie byli stroną nacierającą. Ponadto siły okupacyjne przejawiały coraz większą brutalność wobec ludności cywilnej.
16 marca.
Sztab Generalny SZ Ukrainy poinformował, że Rosjanie od początku inwazji stracili 13,8 tys. ludzi oraz 430 czołgów, 1375 transportery opancerzone i 84 samoloty. Ambasada USA w Kijowie stwierdziła, że ok. 10:00 czasu lokalnego siły rosyjskie rozstrzelały 10 osób stojących w kolejce po chleb w Czernihowie, choć nie dostarczyła na to żadnych dowodów. W późniejszym czasie w mediach społecznościowych zostały opublikowane filmy, pokazujące rzekome następstwa. Z kolei rosyjskie Ministerstwo Obrony zaprzeczyło, jakoby odpowiedzialne były za to siły rosyjskie. Później Ukraina ogłosiła, że jej siły rozpoczęły kontrofensywę w celu odparcia sił rosyjskich zbliżających się do Kijowa, walcząc w Buczy, Hostomelu i Irpieniu. Dodatkowo wojska ukraińskie rozpoczęły również ofensywę pod Mikołajowem w kierunku na Chersoń.
Według gubernatora regionu 53 osoby zginęły w ataku na infrastrukturę cywilną w Czernihowie. Doniecki Regionalny Teatr Dramatyczny w Mariupolu, który był wykorzystywany jako schron przeciwlotniczy dla 1200 cywilów, został w dużej części zniszczony przez bombardowania. Ukraina oskarżyła Rosję o przeprowadzenie nalotu na teatr, jednak rosyjskie władze zaprzeczyły temu, oskarżając pułk „Azow” o zaplanowanie i przeprowadzenie ataku. Z kolei porwany mer Melitopolu Iwan Fiodorow został uwolniony w zamian za dziewięciu rosyjskich jeńców wojennych.
Według Siergieja Ławrowa i Zełenskiego dwustronne rozmowy postępowały. Ławrow stwierdził, że dyskutowana była neutralność Ukrainy. Rzecznik prezydenta Putina Dmitrij Pieskow stwierdził, że patrzą na model demilitaryzacji na wzór Austrii i Szwecji, które mają własne armie, jednak niedługo potem biuro Zełenskiego odrzuciło to. Michaił Podolak, jeden z ukraińskich negocjatorów, stwierdził, że zgodnie z proponowanym planem pokojowym Ukraina zachowa neutralność, zapewni prawa dla osób mówiących po rosyjsku i zignoruje kwestię spornych terytoriów. W zamian zachowa swoje wojsko, podczas gdy kraje sprzymierzone będą interweniować w przypadku ponownego najazdu.
Według OSW wojska rosyjskie skupiały się na umocnieniu wcześniej zajętych pozycji, a w niektórych rejonach kontynuowali ofensywę i prowadzili ostrzał infrastruktury cywilnej (m.in. po raz pierwszy w Berdyczowie, Winnicy i Zaporożu). Ponadto obie strony przegrupowały i wzmacniały swoje siły, a Ukraińcy uruchamiali rezerwy i przygotowywali się do obrony „totalnej”. Rosjanie nie zdołali przełamać obrony ukraińskiej w rejonie Lisiczańska i Siewierodoniecka oraz Mariupola. Jednostki rosyjskie zbliżyły się również do Nikopola. Natomiast Sztab Generalny SZ Ukrainy podał, że armia rosyjska straciła do 40% swoich jednostek. Rosjanie ponieśli straty i zatrzymali się na wszystkich kierunkach oraz umocnili pozycję na granicy ukraińsko-białoruskiej.
17 marca.
Miasta we wschodniej Ukrainie, Izium i Rubiżne, zostały zajęte przez Rosję. Armia rosyjska użyła pocisków manewrujących do zniszczenia zakładu naprawy samolotów państwowych Ukroboronprom w pobliżu lwowskiego lotniska. Z kolei w godzinach nocnych armia ukraińska poinformowała, że wojska rosyjskie nadal okrążały Czernihów i atakowały miasto Browary pod Kijowem. Podczas walk na Ukrainie zginął pułkownik Siergiej Suchariew, dowódca 331. pułku powietrznodesantowego armii rosyjskiej Co najmniej 21 osób zginęło w wyniku ostrzału rosyjskiej artylerii na małe miasteczko Merefa we wschodniej Ukrainie. Następnie Rada Miejska Mariupola podała, że od czasu oblężenia miasta tj. 1 marca, około 80% zabudowy mieszkalnej zostało zniszczone przez codzienne bombardowania, z czego około 30% jest nie do naprawienia. Według Straży Granicznej od początku rosyjskiej inwazji ponad 320 tys. Ukraińców mieszkających za granicą wróciło do kraju.
Według Ośrodka Studiów Wschodnich Rosja kontynuowała uderzenia rakietowo-powietrzne i ostrzał oraz zintensyfikowała niszczenie stacji przekaźnikowych sygnałów radiowych i telewizyjnych, również na zachodniej Ukrainie. Ponadto władze Ukrainy odnotowały coraz większą aktywność sabotażystów i grup dywersyjnych. Brytyjskie Ministerstwo Obrony poinformowało, że według ich służb wywiadowczych wojska inwazyjne miały poważne problemy z zaopatrzeniem, co utrudniało zdobycie żywności i paliwa. Powodem jest brak przewagi powietrznej, brak możliwości budowy mostów i niechęć do przemieszczania się po kraju. Ponadto ukraińskie ataki na szlaki zaopatrzeniowe zmusiły siły rosyjskie do skierowania znacznych sił do ich ochrony, których następnie brakowało do działań ofensywnych.
18 marca.
W nocy siły ukraińskie przeprowadziły operację na obrzeżach Kijowa w celu wypchnięcia jednostek rosyjskich z przedmieść miasta. Wczesnym rankiem miały miejsce bombardowania na Lotnisku we Lwowie, co potwierdziło rosyjskie Ministerstwo Obrony. W Mikołajowie zostały ostrzelane rakietami koszary wojskowe, w których przebywało prawdopodobnie około dwustu osób; liczba ofiar może sięgnąć nawet ponad osiemdziesięciu. Ponadto siły rosyjskie zaatakowały przy pomocy rakiet hipersonicznych Kindżał podziemny skład amunicji lotniczej we wsi Delatyn w obwodzie iwanofrankiwskim na zachodzie Ukrainy. Rosyjskie Ministerstwo Obrony stwierdziło również, że „siły Ługańskiej Republiki Ludowej przy wsparciu ogniowym rosyjskich sił zbrojnych” dokonały zdobyczy terytorialnych w obwodzie ługańskim i opanowały około 90% regionu. Z kolei doradca prezydenta Ukrainy Ołeksij Arestowycz stwierdził, że siły ukraińskie zniszczyły rosyjskie stanowisko dowodzenia na Lotnisku Chersoń; podczas akcji zginął dowódca rosyjskiej 8. Armii, generał porucznik Andriej Mordwiczew. Dziewięć osób zginęło w wyniku ostrzału w Zaporożu. Według mera Wadyma Bojczenki, walki o mocno zniszczony Mariupol rozszerzyły się na centrum miasta, gdzie dochodziło do walk czołgów.
Ośrodek Studiów Wschodnich podał, że siły ukraińskie kontynuowały uderzenia na wojska rosyjskie i lokalnie przechodziły do kontrataków, z kolei siły rosyjskie nadal umacniały się na wcześniej zajętych pozycjach, jednocześnie gromadząc siły i przeprowadzając uderzenia rakietowe i ostrzały (po raz pierwszy celem ataku rakietowego był Lwów). Rosjanie przemieszczali swoje wojska do rejonów buczańskiego i browarskiego. Do walk dochodziło w Irpieniu, okolicach Makarowa, na obrzeżach Czernihowa i Charkowa oraz pod Czuhujewem i Izium. W obwodzie ługańskim siły ukraińskie broniły się w Siewierodoniecku oraz w Popasnej. Najcięższa sytuacja była w mieście Rubiżne, gdzie siły rosyjskie częściowo je zajęły, umocniły się na północnych i zachodnich obrzeżach i próbują obchodzić je od południa. Według szefa wywiadu wojskowego generała Jima Hockenhulla Rosjanie nie zdołali osiągnąć swoich pierwotnych celów, więc zaczęli realizować strategię na wyczerpanie.
19 marca.
W nocy ukraińskie wojsko po raz szósty z powodzeniem przeprowadziło atak na rosyjskie jednostki i śmigłowce stacjonujące na lotnisku Chersoń. Tego samego dnia wojska rosyjskie rozszerzyły i zintensyfikowały bombardowanie miasta Mikołajów. Następnie Rosjanie zbombardowali szkołę artystyczną w Mariupolu, w której schroniło się 400 osób. Z kolei w Zaporożu, dokąd uciekła większość z 30 tys. ewakuowanych mieszkańców Mariupola, wprowadzono półtoradniową godzinę policyjną po tym, jak dziewięć osób zginęło, a wiele innych zostało rannych w wyniku ostrzału poprzedniego dnia.
Ministerstwo Obrony Ukrainy podało, że w ciągu kilku ostatnich dni ukraińscy żołnierze odepchnęli wojska rosyjskie na 70 km od stolicy. Sztab generalny SZ Ukrainy oświadczył, że armia ukraińska walcząca z wojskami Rosji utrzymywała obronę na dotychczasowych odcinkach frontu i siły ukraińskie „zmuszały wroga do rezygnowania z kontynuacji ofensywy”. Według sztabu siły rosyjskie szykowały się do natarcia z Sum w dwóch kierunkach: południowym, na Trościaniec, Ochtyrkę i Połtawę oraz zachodnim, na Pryłuki i Kijów. Trwała również częściowa blokada Czernihowa, a Rosjanie próbowali zablokować również Sumy. W obwodzie charkowskim wojska rosyjskie koncentrowały się na zablokowaniu i zniszczeniu infrastruktury Charkowa oraz prowadzeniu działań zwiadowczych, natomiast w obwodzie ługańskim siły rosyjskie próbowały atakować w wielu miejscach, a przede wszystkim usiłowali zająć miasta Siewierodonieck, Rubiżne i Popasna. Ośrodek Studiów Wschodnich podał, że najtrudniejsza sytuacja była w oblężonym Mariupolu, którego nadmorska część została zajęta przez siły rosyjskie. W Donbasie miały miejsce najcięższe walki. Ponadto wojska rosyjskie nacierały na Pokrowsk, znajdujący się na obrzeżach obwodu donieckiego oraz miały miejsce walki o Taramczuk, Awdijiwkę i miejscowości na zachód od Gorłówki.
20 marca.
Według Sztabu Generalnego SZ Ukrainy wojsko rosyjskie straciło od początku wojny 14,7 tys. żołnierzy oraz m.in. 476 czołgów i 1487 transporterów opancerzonych. Mer Czernihowa Władysław Atroschenko poinformował, że jego 300-tysięczne miasto, zostało otoczone przez wojska rosyjskie i odcięte od dostaw prądu, wody i ciepła. Prowadzono ostrzał dzielnic mieszkalnych i szpitali, a opieka medyczna w mieście upadła. Rada miejska Mariupola podała, że Rosjanie siłą deportowały „kilka tysięcy” ludzi do obozów i odległych miast w Rosji. Z kolei według szefa ukraińskich kolei wszystkie połączenia kolejowe między Białorusią a Ukrainą zostały sabotowane, co oznacza, że te szlaki transportowe nie mogą już być wykorzystywane do uzupełnień i dostaw dla wojsk rosyjskich. Według mera Dmytro Orłowa co najmniej 1,5 tys. ludzi wyszło protestować w Enerhodarze w obwodzie zaporoskim po tym, jak Rosjanie porwali zastępcę mera Iwana Samojduka. Ponadto potwierdzono, że zastępca dowódcy rosyjskiej Floty Czarnomorskiej Andriej Palij został zabity przez siły ukraińskie.
Ukraińska Rada Bezpieczeństwa Narodowego i Obrony podjęła decyzję o zakazie pracy wszystkich partii opozycyjnych uważanych za prorosyjskie, antyliberalne lub eurosceptyczne na czas trwania stanu wojennego w kraju. Zakaz dotyczy łącznie 11 partii, w tym dwóch reprezentowanych w Radzie Najwyższej Ukrainy. Ponadto prezydent Ukrainy podpisał dekret, który „połączy” wszystkie ukraińskie kanały telewizyjne, ponieważ „jednolita polityka informacyjna” jest ważna w czasie wojny. Z kolei według dokumentów ukraińskiego wywiadu minister obrony Rosji Siergiej Szojgu wydał rozporządzenie o przygotowaniu 17-letnich członków młodzieżowej organizacji „Junarmia” do udziału w wojnie na Ukrainie.
Według brytyjskiego ministerstwa obrony wobec ograniczonego postępu w przejmowaniu kontroli nad miastami, Rosja najprawdopodobniej będzie kontynuować ich ostrzeliwanie, aby ograniczyć straty własne. Ponadto Siły Powietrzne Ukrainy i obrona przeciwlotnicza nadal skutecznie bronią ukraińskiej przestrzeni powietrznej. Rosji nie udało się przejąć nad nią kontroli i w związku z tym głównie polega na broni dystansowej. OSW podał, że SZ Ukrainy były w stanie zadawać agresorowi duże straty, jednak nie potrafiły odzyskać inicjatywy operacyjnej, a ich sukcesy były krótkotrwałe. Armia ukraińska nie była również w stanie przeprowadzić odsieczy oblężonego Mariupola ani wesprzeć go dostawami uzbrojenia i zaopatrzenia. Z kolei straty ponoszone przez Rosjan nie były na tyle dotkliwe, aby utracił on inicjatywę i odstąpił od prowadzenia działań zaczepnych. Najcięższe walki kolejny dzień toczyły się o Wuhłedar, Mariupol, Rubiżne, Siewierodonieck i Popasną oraz trwały starcia na południowych granicach Zaporoża, gdzie Rosjanie próbowali przełamać obronę na szerokości 70 km pomiędzy miejscowościami Stepnohirśk, Orichiw i Hulajpołe.
21 marca.
W nocy kijowskie centrum handlowe Retroville w rejonie podolskim zostało trafione rosyjskim pociskiem Kalibr, w wyniku czego zginęło co najmniej osiem osób. W centrum handlowym przechowywano sprzęt dla sił ukraińskich. Atak spowodował co najmniej 8 ofiar. Następnie Rosja dała Ukrainie termin do 5:00 rano (3:00 czasu UTC) na poddanie miasta Mariupol, jednakże Ukraina odrzuciła rosyjskie ultimatum o oddaniu kontroli nad Mariupolem, a wicepremier Iryna Wereszczuk powiedziała, że „już poinformowaliśmy o tym stronę rosyjską”. Z kolei w zakładzie chemicznym Sumykhimprom w Sumach na Ukrainie doszło do wycieku amoniaku w wyniku rosyjskiego nalotu. Został uszkodzony jeden ze zbiorników, co spowodowało zanieczyszczenie gruntów w promieniu 2,5 km, w tym wioski Nowosiołica (obwód sumski) i Werchnia Syrowatka; jedna osoba została ranna. Tego dnia pod ostrzałem znalazły się m.in.: Kijów, Mikołajów, Charków, Mariupol, Równe, Odessa, Konstantynówka, Sumy, Czernihów, Irpień i Makarów, natomiast w Chersoniu Rosjanie otworzyli ogień do protestującego tłumu.
Według urzędników amerykańskich niemal miesiąc wyczerpujących walk, w których Ukraina stawiała zacięty opór siłom rosyjskim, skłonił Putina do zmiany taktyki, która zakłada zmuszenie Kijowa do zaakceptowania rosyjskich roszczeń do południowych i wschodnich terytoriów Ukrainy poprzez naciski militarne. Rosjanie liczą, że skłoni to Zełenskiego na zgodzenie się na neutralny status oraz inne rosyjskie żądania. Jeśli żądania zostaną odrzucone, prawdopodobnie będą próbowali utrzymać wszystkie tereny, które zajęli i będą walczyć dalej. Z kolei Ośrodek Studiów Wschodnich podał, że tego dnia sytuacja militarna nie uległa znaczącej zmianie. Siły ukraińskie kontynuowały uderzenia na zgrupowania rosyjskich wojsk, odpierały go na wszystkich kierunkach i niszczyły jego kolumny zaopatrzeniowe, przy okazji zdobywając rosyjskie uzbrojenie i sprzęt wojskowy. Rosjanie próbowali utrzymać swoje pozycje, ponosząc przy tym straty; dodatkowo mieli problemy ze skompletowaniem jednostek oraz z personelem i logistyką. W Donbasie Rosjanie skupiali się na szturmowaniu miast Popasna, Rubiżne i Siewierodonieck. Niepowodzeniem i stratami zakończyła się również próba przełamania obrony w rejonie miejscowości Werchniotorećke. Z kolei działania sił ukraińskich w obwodach ługańskim i donieckim pozwoliły odeprzeć siedem ataków wroga, w wyniku czego Rosjanie stracili 170 żołnierzy, 12 czołgów i 9 bojowych wozów piechoty. Według szacunków Centrum Studiów Strategicznych i Międzynarodowych (CSIS) od rozpoczęcia inwazji na Ukrainę siły rosyjskie wystrzeliły ponad 1100 pocisków balistycznych i manewrujących przeciwko celom na Ukrainie.
22 marca.
Oddziały ukraińskie odbiły strategicznie ważne miasteczko Makarów w obwodzie kijowskim. Autostrada na zachód od Kijowa była kontrolowana z Makarowa, dając stronie ukraińskiej drogę zaopatrzeniową. Poza tym front w aglomeracji kijowskiej pozostawał statyczny. Z kolei rosyjski atak z kierunku Hostomla został powstrzymany przez siły ukraińskie w wyniku ciężkich walk. Z kolei okręty rosyjskiej marynarki wojennej na Morzu Azowskim ostrzelały kontrolowane przez Ukraińców obszary Mariupola. Obie walczące strony podały, że miały miejsce ataki rakietowe na infrastrukturę wojskową w pobliżu miasta Równe; według rosyjskiego Ministerstwa Obrony zginęło ponad 80 ukraińskich żołnierzy. Ponadto ukraińska agencja państwowa odpowiedzialna za strefę wykluczenia w Czarnobylu poinformowała, że siły rosyjskie zniszczyły i splądrowały nowe laboratorium w elektrowni jądrowej w Czarnobylu, które zostało otwarte w 2015 roku i pracowało m.in. nad poprawą gospodarowania odpadami promieniotwórczymi.
Ukraiński sztab generalny podał, że rosyjskie siły działające na terytorium Ukrainy miały zapasy amunicji i żywności na około trzy dni. Analogiczna sytuacja była z paliwem, które uzupełniane było przez cysterny samochodowe, ponieważ Rosjanom nie udało się zorganizować połączenia rurociągowego dla potrzeb wojska. Z kolei według generała Wiktora Jahuna ze Służby Bezpieczeństwa Ukrainy pięć białoruskich grup batalionowo–taktycznych, czyli około 5 tys. żołnierzy, było gotowych do wtargnięcia na terytorium ukraińskie. W samej inwazji może wziąć udział 10–15 tysięcy białoruskich żołnierzy. Ewentualnymi kierunkami natarcia białoruskiej armii miałby być Włodzimierzec w obwodzie rówieńskim, jak również Łuck i Kowel w obwodzie wołyńskim.
Według Ośrodka Studiów Wschodnich siły rosyjskie bez skrupułów atakowały ludność cywilną, a Ukraińcy starali się za wszelką cenę ewakuować ją z terenów walk. Na południu Ukrainy Rosjanie wykorzystywali luki w obronie w celu poszerzenia kontrolowanego obszaru, z kolei jednostki ukraińskie starały się bronić wszystkimi możliwymi sposobami, również z wykorzystaniem własnej infrastruktury cywilnej. W ciągu ostatniej doby nie było znaczących zmian w sytuacji militarnej. Wojska rosyjskie ostrzeliwały Czernihów i inne miejscowości oraz próbowali atakować Browary, lecz ze względu na znaczące straty nie posuwały się naprzód. Częściowo zablokowane były Sumy oraz trwały próby zablokowania Charkowa, który był pod ostrzałem artyleryjskim. Ostrzały prowadzone były również w Czuhujewie. Ponadto trwały walki o Izium i jego okolice, gdzie Rosjanie wzmacniali siły i tworzyli system umocnień.
23 marca.
W nocy jednostki ukraińskie poinformowały, że odparły atak wojsk rosyjskich pod Charkowem. Później podano, że sąsiednie miasto Izium zostało otoczone. Rosyjskie siły zbrojne coraz częściej przygotowywały się do długotrwałych operacji obronnych w różnych częściach obszaru wojny. Według niepotwierdzonych doniesień wojska rosyjskie w Buczy, Irpieniu i Hostomelu zostały otoczone i odcięte od dostaw. Ponadto siły rosyjskie wycofały wszystkie samoloty i śmigłowce z lotniska w należącym do Rosjan południowym mieście Chersoń. Według szacunków brytyjskich tajnych służb wojska ukraińskie były okrążane we wschodniej Ukrainie przez siły rosyjskie, zbliżające się do siebie z Charkowa na północy i Mariupola na południu. Cztery osoby zostały ranne w serii rosyjskich nalotów na infrastrukturę w Kijowie. Następnie mer Charkowa Ihor Terehow podał, że w wyniku ostrzałów zniszczone zostały 1143 obiekty infrastruktury, w tym 998 domów mieszkalnych. Natomiast gubernator obwodu ługańskiego ogłosił, że w jego regionie osiągnięto porozumienie o zawieszeniu broni. Podczas walk na Ukrainie zginął pułkownik Andriej Szarow, dowódca 810. brygady piechoty morskiej Floty Czarnomorskiej.
Zastępca przedstawiciela prezydenta Południowego Okręgu Federalnego Cyryl Stiepanow wskazał, że Rosja chce stworzyć bezpieczne połączenie lądowe z półwyspem krymskim poprzez zdobycie Mariupola. Łączyłoby to również Krym bezpośrednio z „Republikami Ludowymi” Ługańska i Doniecka.
Według Sztabu generalnego Ukrainy w ciągu ostatniej doby nie było aktywnych działań wojennych. Na większości kierunków natarcia wojska rosyjskie umacniały swoje pozycje i przegrupowywały się po poniesionych stratach. Rosjanie koncentrowali swoje wysiłki na blokowaniu Charkowa i Sum oraz uzupełnianiu strat. W wyniku walk w okolicach Iziumu siły ukraińskie zniszczyły do 60% stanu osobowego i sprzętu jednostek rosyjskich. Z kolei OSW podało, że na wszystkich kierunkach Ukraińcy prowadzili operację obronną, a przeciwnik intensyfikował ostrzał miejscowości w rejonach walk i uderzenia rakietowo-powietrzne. Główny wysiłek SZ Ukrainy skupił się na osłonie granicy od strony Białorusi oraz powstrzymywaniu przeciwnika po prawej stronie Dniepru w rejonie miasta Malin. Miasto Browary było pod ostrzałem, natomiast w okrążeniu znalazło się miasto Izium. Powstrzymano również natarcia Rosjan na wysokości Popasnej i Kurachowe oraz na granicy miast Jampil i Torśke. W ciągu dnia ostrzeliwane były Siewierodonieck, Rubiżne i Lisiczańsk oraz trwała obrona Mariupola, Awdijiwki i Marjinki. Z kolei według licznych raportów i zdjęć satelitarnych wojska rosyjskie przygotowywały obronę i podkładały miny. Wskazywało to, że Rosjanie przeszli do defensywy i nie planują w najbliższej przyszłości wznowienia operacji ofensywnych na dużą skalę w kilku miejscach na Ukrainie. Urzędnik Departamentu Obrony USA stwierdził, że siły ukraińskie zepchnęły siły rosyjskie z powrotem na linię frontu na wschód od Kijowa. Dodał, że siły rosyjskie stały się bardziej aktywne we wschodniej części Ukrainy w rejonie Donbasu, mówiąc, że „stosują dużo więcej energii” w obwodach ługańskim i donieckim. Dodał również, że zdolność bojowa wojsk rosyjskich spadła poniżej 90% ich potencjału na początku inwazji.
24 marca.
Około 07:45 czasu lokalnego (05:45 UTC) na pokładzie okrętu desantowego klasy aligator rosyjskiej marynarki wojennej "Saratow" nastąpiła eksplozja, gdy statek był zacumowany w Berdiańsku. Siły ukraińskie podały, że uderzyły w niego pociskiem balistycznym Toczka, jednak przyczyna wybuchu nie została jeszcze zweryfikowana. Dwa inne towarzyszące mu statki desantowe szybko opuściły port (jeden z nich płonął) i obecnie nie wiadomo, czy doznały jakichkolwiek uszkodzeń podczas eksplozji i późniejszego pożaru na pokładzie "Saratowa". Przedstawiciel rosyjskiego Ministerstwa Obrony Igor Konashenkov poinformował, że do rana miasto Izium zostało całkowicie opanowane przez jednostki armii rosyjskiej, jednak Ukraina zaprzeczyła tym doniesieniom. W dniach 23 i 24 marca, według danych ukraińskich, Rosja zintensyfikowała bombardowania i ostrzał miast o ok. 1/5, w wyniku których głównie dotknięta została „infrastruktura wojskowa i cywilna” w rejonach Kijowa, Czernihowa i Charkowa. W Mariupolu siły rosyjskie kontynuowały powolne, lecz regularne zdobywanie miasta, docierając nawet do jego centrum. Z kolei siły ukraińskie podały, że skutecznie odparły dziewięć ataków wojsk rosyjskich w obwodach donieckim i ługańskim. Straty Rosjan w tym regionie to ponad 200 żołnierzy. Ponadto ukraińscy urzędnicy podali, że siły rosyjskie ponownie użyły bomb fosforowych.
Podczas gdy rosyjscy urzędnicy powiedzieli dzień wcześniej, że 384 tys. Ukraińców dobrowolnie wyjechało do Rosji, gdzie otrzymają mieszkania i wsparcie finansowe, ukraińska polityk Ludmyła Denisowa stwierdziła, że ponad 400 tys. Ukraińców zostało wywiezionych do Rosji wbrew ich woli. Według gubernatora obwodu donieckiego Pawła Kyrylenko rosyjscy żołnierze zabierali paszporty obywatelom Ukrainy, a tajne służby FSB deportowały ludzi do odległych regionów Rosji. Fałszywe informacje o rzekomej klęsce na Ukrainie były rozpowszechniane ze strony rosyjskiej, aby skłonić ludzi do emigracji do Rosji. Według rady miejskiej Mariupola ok. 15 tys. mieszkańców miasta wyznaczono do nielegalnej deportacji na terytorium Rosji, do tej pory wywieziono już około 6 tys. osób.
Według ukraińskiego doradcy prezydenta Ołeksija Arestowycza rosyjskie siły zbrojne przeszły do defensywy we wszystkich sektorach frontu, z wyjątkiem ataków na miasta Izium, Marjinka i Mariupol oraz okolice Chersonia. Według informacji amerykańskich wojska rosyjskie stacjonujące pod Kijowem musiały pogodzić się ze znacznymi stratami terytorialnymi. W rejonie Czernihowa, gdzie również znajdują się wojska rosyjskie, strona rosyjska poniosła znacznie mniejsze straty terytorialne. Sztab Generalny SZ Ukrainy podał, że Rosja przerzucała żołnierzy i uzbrojenie na Białoruś oraz okupowany Krym aby przygotować, a następnie przeprowadzać operację okrążenia Kijowa. Ponadto Rosjanie zaczęli rozumieć, że zgromadzone wojska i zasoby były nie wystarczające do utrzymania kontroli nad tymczasowo zajętymi terenami i przeprowadzania operacji obronnych, w wyniku tego próbowali zwerbować białoruskich żołnierzy do udziału w wojnie w zamian za pieniądze i darmową edukację. Ośrodek Studiów Wschodnich podał, że kroki podejmowane przez Rosjan na północnym wschodzie Ukrainy miały charakter zabezpieczenia linii komunikacyjnych, a budowa bazy wojskowej na południu świadczyła o przygotowaniu do długotrwałej bądź stałej obecności na okupowanym obszarze. Na poszczególnych kierunkach operacyjnych obie strony w większości utrzymały dotychczasowe pozycje. Na kierunku północno-wschodnim główne walki miały miejsce w miejscowościach położonych wokół autostrady do Żytomierza. Trwała blokada wojskowa i ostrzał Czernihowa oraz toczyły się walki uliczne w Trościańcu. Na kierunku wschodnim główną areną starć były południowe rejony obwodu charkowskiego, zachodnie obwodu ługańskiego i północne obwodu donieckiego. Wciąż trwały walki w Iziumie, jednak główne natarcie rosyjskie kierowało się na południe od miasta. Rosjanie częściowo zajęli Rubiżne i Popasną, lecz wciąż byli powstrzymywani pod Awdijiwką i Oczeretyne. Ponadto przystąpili do budowy bazy wojskowej w Melitopolu.
25 marca.
Ukraińskie siły zbrojne podały, że zaatakowały inne rosyjskie okręty wojenne w porcie Berdiańsk. W nocy ukraiński sztab generalny oświadczył, że zniszczono rosyjski desantowiec "Saratow" i uszkodzono okręty "Cezar Kunikow" i "Nowoczerkask". Następnie siły ukraińskie rozpoczęły kontrataki na wschodnich podejściach Kijowa, przejmując niektóre wsie, takie jak Łukianowka i pozycje obronne. Na północny zachód od stolicy toczyły się walki o Irpień, większość miasta pozostała w rękach ukraińskich pośród utrzymującego się ostrzału artylerii rosyjskiej. Siły rosyjskie zajęły miasto Sławutycz na północ od Kijowa, w pobliżu elektrowni atomowej w Czarnobylu. Na południu kraju armia ukraińska rozpoczęła ofensywę mającą na celu wyzwolenie Chersonia. Według źródeł ukraińskich i amerykańskich wojska rosyjskie zostały wyparte z części miasta. Generał pułkownik Rudskoj zaprzeczył temu i twierdził, że miasto jest nadal pod pełną kontrolą Rosji. Gubernator obwodu czernihowskiego Wiaczesław Czaus poinformował, że Czernihów został okrążony przez Rosjan, natomiast Dowództwo Operacyjne Wojsk Lądowych przekazało, że w pobliżu miasta zniszczono kolumnę wojsk rosyjskich. Ponadto siły rosyjskie dokonały nalotu na centrum dowodzenia Ukraińskimi Siłami Powietrznymi, które znajduje się w Winnicy na Ukrainie. Nalot składał się z sześciu pocisków manewrujących, które spowodowały poważne zniszczenia infrastruktury. Następnie Ministerstwo Obrony Rosji podało, że za pomocą pocisków manewrujących Kalibr zniszczono duży skład paliwa znajdujący się pod Kijowem. Ponadto według ukraińskich urzędników w nalocie pod Chersoniem zginął rosyjski generał porucznik Jakow Riezancew, dowódca 49. Armii.
Zastępca szefa sztabu Rosji gen. Siergiej Rudskoj stwierdził, że kluczowe cele na Ukrainie, w tym zdziesiątkowanie ukraińskiej armii, zostały osiągnięte. Zapowiedział, że Rosja skupi się na „wyzwoleniu” Donbasu. Według armii rosyjskiej do tej pory zginęło 1351 żołnierzy, a 3825 zostało rannych. Według zachodnich źródeł liczby te były wielokrotnie wyższe
. Prezydent Białorusi Alaksandr Łukaszenka potwierdził, że Białoruś „nie ma planów walki na Ukrainie”. Ostrzegł jednak, że Białoruś może przystąpić do wojny, jeśli zostanie przeciwko niej podjęta agresja.
Ukraiński sztab generalny podał, że Rosjanom udało się częściowo utworzyć tymczasowy korytarz lądowy, który miałby połączyć obwód rostowski Rosji z okupowanym Krymem; przebiegał on przez trzy ukraińskie obwody: doniecki, zaporoski i chersoński. Podano również, że siłom rosyjskim nie udało się w pełni opanować obwodów donieckiego i ługańskiego ani otoczyć miast. Według urzędnika Departamentu Obrony USA Rosja rozpoczęła przerzut na Ukrainę swoich wojsk rozlokowanych na terytorium Gruzji. Z kolei OSW podał, że na wszystkich kierunkach trwały walki pozycyjne. Ukraińskie SZ kontratakowały lokalnie, jednak to Rosjanie nacierali i kontynuowali ataki rakietowo-powietrzne i ostrzał artyleryjski obiektów cywilnych i wojskowych. Według strony ukraińskiej przeciwnik zmienił strategię i skupił się na zajęciu Kijowa i Donbasu, przechodząc do obrony na innych kierunkach. Na kierunku północno-wschodnim utrzymano kontrolę nad Malinem. Walki toczyły się w okolicach Buczy, Irpienia, Hostomla i Makarowa. SG Ukrainy przyznał, że Rosjanie zablokowali Sumy i Charków oraz przejęli kontrolę nad częścią Iziumu. Pod ciężkim ostrzałem znalazły się Dergacze i port lotniczy. Trwały również starcia w rejonie Siewierodoniecka, w Popasnej i centralnej części Mariupola. Na kierunku południowo-wschodnim do walk doszło w obwodzie zaporoskim, gdzie siły rosyjskie próbowały przełamać linie obrony na południe od Zaporoża. Rosjanie ostrzeliwali miejscowości w północno-wschodniej części obwodu mikołajowskiego i atakowały z powietrza Krzywy Róg.
26 marca.
W toczącej się bitwie o Kijów przedmieścia na zachód i wschód od miasta, w tym Dakarów, Bucza, Irpień i Biłohorodka, były ostrzeliwane przez rosyjskie wojsko, a na niektórych obszarach, takich jak Bucza i Niemiszaje, siły rosyjskie okopały się. Po protestach ulicznych mieszkańców w okupowanym Sławutyczu, rosyjskie wojsko zgodziło się na wycofanie pod warunkiem, że w mieście nie będzie ukraińskich żołnierzy; ustawili jednak punkt kontrolny poza miastem. Następnie ukraińskie wojsko poinformowało, że odbiło miasto Trościaniec oraz wsie Połtawka i Malyniwka na wschód od Hulajpołe w obwodzie zaporoskim. Ukraiński kontratak kontynuowano również na wschód od Charkowa, w wyniku którego odzyskano kilka osad, w tym wieś Wiłchówkę czy Mała Rohań. Według źródeł ukraińskich i brytyjskich Mariupol nadal był bombardowany przez wojska rosyjskie. Z kolei według burmistrza Czernihowa miasto zostało mocno dotknięte przez dewastację, brak dostaw prądu i gwałtowny spadek liczby ludności. Ponadto pozostali mieszkańcy nie mieli możliwości ucieczki w kierunku Kijowa, gdyż oddziały rosyjskie zniszczyły tamtejszy most. Ponadto miały miejsce również ataki rakietowe skierowane w obiekty przemysłowe i wojskowe, w tym składy paliwa i zakład naprawy radia we Lwowie na zachodniej Ukrainie. Był to pierwszy atak w granicach miasta w trakcie trwającej inwazji. Podczas jednego z ataków zostało rannych pięć osób. Z kolei ukraiński Państwowy Inspektorat Dozoru Jądrowego poinformował, że obiekt doświadczalny ze źródłami neutronów w Charkowskim Instytucie Fizyki i Technologii został ostrzelany przez siły rosyjskie, dodając, że walki uniemożliwiły jednak ocenę szkód.
Anatolij Bibiłow, wspierany przez Rosję przywódca gruzińskiej separatystycznej Osetii Południowej, potwierdził, że lokalne siły dołączyły do wojsk rosyjskich przeniesionych z regionu na Ukrainę.
Rzecznik ministerstwa obrony Ukrainy Ołeksandr Motuzianyk stwierdził, że „armia ukraińska nie tylko się broniła. Na bardzo wielu kierunkach, w wielu strefach operacyjnych, siły zbrojne przechodziły do skutecznej ofensywy i odpierały przeciwnika”, natomiast według minister obrony Anny Maliar działania wojenne zaczęły mieć mniejszą częstotliwość, lecz armia rosyjska mobilizuje swoje siły i personel, dlatego należy spodziewać się kolejnych ataków. Z kolei Ośrodek Studiów Wschodnich podał, że sytuacja na froncie znacząco się nie zmieniła. Rosjanie zajęli zachodnią część Mariupola, a także weszli do Sławutycza. Na wszystkich kierunkach SZ Ukrainy powstrzymywały natarcie przeciwnika. Z kolei armia rosyjska miała się skupiać na przegrupowaniu jednostek i ściągnięciu nowych sił w okolice granicy z Ukrainą, a także zwiększyć wykorzystanie dronów.
27 marca.
Rosyjskie wojsko kontynuowało ataki rakietowe na Ukrainę, w tym na Łuck, Charków, Żytomierz i Równe, natomiast Mariupol ponownie został ostrzelany. Ukraińscy urzędnicy obrony poinformowali, że ofensywa lądowa sił rosyjskich w dużej mierze utknęła w martwym punkcie, ponieważ próbowali przegrupować się i ustanowić „korytarz” wokół Kijowa, aby zablokować szlaki dostaw do stolicy. Siły ukraińskie kontynuowały ograniczone kontrofensywy w kilku miejscach, odzyskując tereny na wschód od Kijowa i w obwodzie sumskim. Kontynuowano również kontratak na niektórych obszarach w regionie Charkowa w pobliżu granicy z Rosją, przejmując pełną kontrolę nad Małą Rohan i dużą częścią Wilchiwki. Według sztabu generalnego, odparto także rosyjskie ataki w obwodach donieckim i ługańskim. Następnie według ukraińskich wojskowych Rosjanie w dużej mierze zrezygnowali z marszu w rejonie Sum, ale przegrupowali się i kontratakowali w okolicach Iziumu. Ponadto Ukraińcy stwierdzili, że zestrzelili cztery rosyjskie samoloty, jeden helikopter, dwa drony i dwa pociski manewrujące w ciągu ostatnich 24 godzin, natomiast siły Ługańskiej Republiki Ludowej podały, że ukraińskie wojsko straciło w regionie 60 żołnierzy, sześć czołgów i trzy transportery opancerzone.
Szef wywiadu obronnego Ukrainy, generał brygady Kyrylo Budanov, stwierdził, że rosyjskie starania o obalenie rządu ukraińskiego nie powiodły się i że Putin próbuje teraz podzielić Ukrainę według „scenariusza koreańskiego”. Prezydent Wołodymyr Zełenski powiedział w rozmowie z rosyjskimi niezależnymi dziennikarzami, że jego rząd jest gotowy zaakceptować neutralny, nienuklearny status w ramach porozumienia pokojowego z Rosją, ale każde porozumienie wymagałoby zgody w ogólnokrajowym referendum. Dodał również, że wojska rosyjskie musiałyby się wycofać oraz odrzucił możliwość przyszłej demilitaryzacji Ukrainy. Z kolei separatystyczna Ługańska Republika Ludowa ogłosiła referendum w sprawie przystąpienia do Federacji Rosyjskiej. Nieco później strona ukraińska stwierdziła, że takie referendum jest sprzeczne z prawem międzynarodowym i dlatego nie uzna go.
Siły rosyjskie nie zrezygnowały z wysiłków zmierzających do ponownego rozmieszczenia sił w celu wznowienia głównych operacji ofensywnych na północny zachód od Kijowa. Ukraiński Sztab Generalny poinformował, że osłabione jednostki zostały przeniesione na Białoruś w celu wymiany ich na nowe wojska. Rosyjskie Siły Zbrojne umieściły pod jednym dowództwem wszystkie jednostki Wschodniego Okręgu Wojskowego wokół Kijowa i w rejonie Czarnobyla, aby zapewnić lepszą koordynację ich działań. OSW podał, że sytuacja militarna kolejną dobę pozostawała względnie stabilna. Ukraińcy odnotowali sukcesy w obwodzie sumskim, zajmując Trościaniec oraz miejscowości Krasnopole i Sławhorod. Siły rosyjskie poszerzyły obszar działania na południowy zachód od Kijowa, zajmując pozycje w okolicy Bojarki, skąd prowadzili ostrzał miejscowości. W kierunku Doniecka i Ługańska obrońcy odparli siedem ataków. Z kolei Rosjanie dalej rozbudowywali zaplecze logistyczne. Według Sztabu Generalnego w rejonie operacji działało do dziewięciu rosyjskich batalionów zabezpieczenia materiałowo-technicznego, jak również zorganizowano pięć centrów logistycznych.
28 marca.
Siły ukraińskie podały, że odparto rosyjskie ataki na Browary oraz przeprowadzono udane kontrataki w Irpieniu i okolicach Charkowa na wschodzie kraju. Na froncie kijowskim zachodnie przedmieścia Bucza, Irpień, Hostomel i Makarów, jak również trasa do Żytomierza oraz obszary na północ od Wyszogrodu znalazły się pod ostrzałem rosyjskim. Później, mer Ołeksandr Markuszyn ogłosił, że miasto Irpień zostało w pełni odzyskane przez siły ukraińskie. Następnie Ministerstwo Obrony Ukrainy poinformowało, że siły rosyjskie przegrupowywały się w celu posuwania się w kierunku obwodów donieckiego i ługańskiego, częściowo kontrolowanych przez wspieranych przez Rosję separatystów, jednocześnie zbliżając do wybrzeża więcej okrętów wojennych na Morzu Czarnym i Azowskim. Z kolei w Mariupolu trwały ciężkie walki, a Rosjanom udało się zdobyć kolejne części miasta. Ukraińcy oskarżyli rosyjskie wojsko o przymusowe deportowanie miejscowych cywilów, w tym dzieci, do Rosji. MSZ Ukrainy określiło oblężone miasto jako obrócone w „pył”. Burmistrz Mariupola Wadym Bojczenko wezwał do całkowitej ewakuacji pozostałej ludności miasta. Rosyjskie Ministerstwo Obrony poinformowało, że wieczorem zniszczono duży skład paliwa w obwodzie rówieńskim na Ukrainie za pomocą pocisków manewrujących, natomiast według ukraińskich doniesień Rosjanie nocą kontynuowali naloty m.in. na Kijów, Łuck, Równe i Charków. W Łucku w północno-zachodniej Ukrainie doszło do trafienia na skład paliw. Według rosyjskich relacji zaatakowano 41 celów wojskowych na Ukrainie, w tym skład amunicji w obwodzie żytomierskim.
Według ukraińskiego wywiadu wojskowego 1 kwietnia tegoż roku na terytorium Rosji miała ruszyć masowa potajemna mobilizacja, w wyniku której rezerwiści mieli być kierowani do jednostek rosyjskich w rejonach działań zbrojnych na Ukrainie. Mobilizacja miała odbywać się w ramach programu BARS, który zakłada pilne formowanie rezerw armii rosyjskiej (kontrakty BARS podpisało ok. 100 tys. osób). Do działań bojowych mieli być również zaangażowani rosyjscy więźniowie.
Rosyjskie siły lądowe w północno-wschodniej Ukrainie straciły impet ofensywy i nie przeprowadziły żadnych udanych operacji ofensywnych przeciwko Czernihowowi, Sumom czy Charkowie w ciągu ostatniej doby. Rzecznik Ministerstwa Obrony Ukrainy Ołeksandr Motuzianyk podał, że wiele oddziałów rosyjskich musiało wycofać się na terytorium Rosji i na Białoruś, aby odbudować zdolność bojową żołnierzy i uzupełnić zapasy amunicji. Według niego „w niektórych rejonach armia rosyjska nie może już prowadzić działań ofensywnych obecnymi siłami i środkami”. Z kolei Ośrodek Studiów Wschodnich podał, że siły rosyjskie kontynuowały rotację, wycofując część zaangażowanych w walki pododdziałów na własne obszary i wprowadzając na ich miejsce zmiany z tych samych jednostek. Starcia trwały z różnym natężeniem na całym froncie. Na kierunku północno-wschodnim w okolicach Kijowa kontynuowana była wymiana ognia oraz rosyjski ostrzał i bombardowania. Areną walk był Irpień oraz miejscowości na pograniczu obwodów kijowskiego i żytomierskiego. Wojska rosyjskie wycofały się ze Sławutycza. Na kierunku wschodnim główne walki miały miejsce na pograniczu obwodu charkowskiego i Donbasu. Obrona ukraińska na południe od Iziumu utrzymywała pogranicze Topolśke–Kamjanka–Sucha Kamjanka, jednak obchodzili ją Rosjanie kierujący się w stronę Słowiańska. Na kierunku południowo-wschodnim najcięższe walki toczyły się o miasta Rubiżne, Popasna i Werchniotorećke. Kolejny dzień ostrzeliwano Siewierodonieck, Lisiczańsk i miejscowości w okolicach Gorłówki.
29 marca.
Negocjatorzy ukraińscy i rosyjscy spotkali się w Stambule w Turcji na nowej rundzie rozmów osobistych. Ukraina zaproponowała przyjęcie neutralnego statusu w zamian za gwarancje bezpieczeństwa na wzór artykułu 5 NATO. Propozycje obejmowały także 15-letni okres konsultacji ws. statusu zaanektowanego przez Rosję Krymu oraz powrót wszystkich sił rosyjskich na pozycje sprzed inwazji. Rosyjskie Ministerstwo Obrony ogłosiło „drastyczne ograniczenie aktywności wojskowej” na frontach Kijowa i Czernihowa, co, jak wyjaśnił doradca prezydenta Rosji Władimir Miediński, nie jest równoznaczne z zawieszeniem broni. Departament Obrony USA ostrzegł, że obserwowany ruch armii rosyjskiej z Kijowa był prawdopodobnie „zmianą pozycji, a nie rzeczywistym wycofaniem”. Według zachodnich analityków ograniczenie działań rosyjskich wojsk lądowych w rejonie Kijowa traktowano jako logistyczną konieczność dla Rosjan w celu wycofania, odświeżenia i zreorganizowania jednostek.
Mimo negocjacji, naloty i walki naziemne trwały nieprzerwanie. Ukraińskie wojsko poinformowało, że powstrzymano rosyjskie siły inwazyjne na południowym i północnym wschodzie, kontratakując w niektórych kierunkach. Intensywne walki toczyły się na przedmieściach Kijowa, zwłaszcza na północnym wschodzie i zachodzie stolicy; w kilku obszarach armii ukraińskiej udało się odeprzeć wojska rosyjskie. W rejonie Mariupola strona rosyjska zdobyła kolejne tereny, które podzieliły miasto na kilka stref. Siły ukraińskie nadal utrzymywały centrum miasta. Rosja zintensyfikowała operacje na północno-wschodniej Ukrainie w celu połączenia swoich pozycji na południowy wschód od Charkowa ze swoimi siłami w obwodzie ługańskim. Rosyjskie operacje na południowo-wschodniej Ukrainie zakończyły się niepowodzeniem w obwodzie donieckim. Ponadto armii ukraińskiej udało się odepchnąć rosyjskie wojska od ukraińskiego miasta Krzywy Róg na 40–60 km. Rosyjskie ostrzał uderzył w budynek administracji obwodowej w Mikołajowie na południowym zachodzie Ukrainy, zabijając co najmniej 35 osób i raniąc 33 inne. Wieczorem pocisk uderzył w tymczasowy rosyjski obóz wojskowy w pobliżu miasta Biełgorod, 25 km od granicy rosyjsko-ukraińskiej. Władze rosyjskie podały, że cztery osoby zostały ranne i stwierdziły, że pocisk został wystrzelony z terytorium Ukrainy. Ukraina zaprzeczyła jednak tym doniesieniom, przypisując uderzenie błędowi ze strony Rosji. Armia ukraińska podała, że w walkach pod Charkowem zginął pułkownik Denis Kuryła, dowódca 200. Brygady Strzelców Zmotoryzowanych z rejonu Murmańska.
Po wypowiedziach ministra obrony Siergieja Szojgu Rosja ponownie zadeklarowała, że chce skoncentrować się na wschodnim Donbasie podczas inwazji na Ukrainę. Według rosyjskiej agencji Interfax głównym zadaniem jest „wyzwolenie” Donbasu. Główne zadania pierwszej fazy zostały zakończone. Potencjał ukraińskiego wojska został znacznie osłabiony. Ukraina nie ma już marynarki wojennej. Jeśli NATO dostarczy Ukrainie samoloty i obronę przeciwlotniczą, Rosja zareaguje w odpowiedni sposób. Według agencji RIA minister powiedział, że w ciągu ostatnich dwóch tygodni na Ukrainie zginęło ok. 600 zagranicznych najemników.
Brytyjskie Ministerstwo Obrony poinformowało, że ponad 1000 najemników z tzw. Grupy Wagnera zostało rozmieszczonych na wschodniej Ukrainie. OSW podało, że po raz pierwszy odnotowano zintensyfikowanie ataków na ukraińskie magazyny paliw (m.in. w Nikopolu i w okolicach Równego). Siły rosyjskie były powstrzymywane na wszystkich kierunkach, a Ukraińcy dokonywali skutecznych kontrataków. Na kierunku północno-wschodnim główne walki toczyły się na zachód od Kijowa. Na kierunku wschodnim walki toczyły się na pograniczu obwodów charkowskiego i donieckiego. Jednostki ukraińskie powstrzymały natarcie przeciwnika w kierunku Słowiańska i Barwinkowe. W obwodzie ługańskim broniły się Rubiżne, Lisiczańsk i Popasna, a w obwodzie donieckim Awdijiwka, Marjinka, Nju-Jork i Nowomychajływka oraz Wuhłedar. Na kierunku południowo-wschodnim Rosjanie kontynuowali ostrzał i podejmowali próby przełamania pozycji ukraińskich na południe od Zaporoża i Krzywego Rogu. Kolejną dobę ostrzeliwane były Czernihów, Nieżyn, Czuhujew i Mikołajów.
30 marca.
Rosyjskie wojsko poinformowało, że trwała deeskalacja wokół Kijowa i Czernihowa w ramach „planowanego przegrupowania wojsk” w celu skoncentrowania się na regionie Donbasu. Ministerstwo Obrony Ukrainy stwierdziło, że nie zauważyło żadnego masowego wycofania sił rosyjskich, ale poszczególne jednostki zostały wycofane na Białoruś w celu uzupełnienia ciężkich strat, które poniosły i prawdopodobnie celem przeniesienia ich na inne osie natarcia. Mimo tego siły rosyjskie nadal utrzymywały pozycje wokół Kijowa, aby zachować przyszłe opcje ofensywne. W międzyczasie na przedmieściach Kijowa, w tym w okolicach Irpienia, trwały ciężkie walki i ostrzał. Następnie siły ukraińskie odparły kilka rosyjskich ataków w obwodach donieckim i ługańskim, a siły rosyjskie zajęły dalsze fragmenty terenu w Mariupolu, jednak poniosły tam ciężkie straty podczas zdobywania miasta. Lokalni urzędnicy donosili także o ciężkich ostrzałach Czernihowa oraz kontrolowanych przez Ukraińców obszarów w Donbasie, w tym Mariupola, Marjinki, Krasnohoriwki, Awdijiwki, Lisiczańska i innych osiedli. W Radzie Bezpieczeństwa ONZ ambasador Ukrainy stwierdził, że od początku inwazji Rosja straciła ponad 17 tys. żołnierzy, ponad 1700 pojazdów opancerzonych i prawie 600 czołgów.
Brytyjski wywiad obrony uznał rosyjską ofensywę, mającą na celu okrążenie ukraińskiej stolicy Kijowa, za porażkę. Brytyjscy eksperci wojskowi uznali za „bardzo prawdopodobne”, że Rosja przeniesie swoje zdolności bojowe z północnej Ukrainy na południowy wschód kraju. Tam ofensywa w obwodach ługańskim i donieckim miała zostać zintensyfikowana. Według OSW kontynuowano zwożenie amunicji do magazynów w strefie Czarnobylskiej Elektrowni Jądrowej. Ponadto Rosjanie wciąż mieli problemy z dyscypliną i uzupełnianiem strat oraz przywracaniem do stanu używalności uzbrojenia do tej pory zmagazynowanego. Sytuacja militarna nie zmieniła się znacząco. Na kierunku północno-wschodnim trwały walki na północnych–zachodnich obrzeżach Kijowa. Nieprzerwanie trwał ostrzał Czernihowa i pozycji ukraińskich w Nieżynie w obwodzie czernihowskim. Na kierunku wschodnim trwały starcia w obwodzie charkowskim, ługańskim i donieckim (oba pozostające pod kontrolą ukraińską). Rosjanie umocnili się na południe od Iziumu oraz kontynuowali natarcie na Słowiańsk. Kolejną dobę trwały walki w miastach Popasna, Rubiżne i w centrum Mariupola. Ostrzeliwane i bombardowane były Kreminna, Lisiczańsk i Siewierodonieck, Awdijiwka i Marjinka. Z kolei na kierunku południowo-wschodnim Rosjanie kontynuowali ostrzał pozycji ukraińskich na południe od Zaporoża i w okolicach Krzywego Rogu oraz umacniali swoje pozycje w rejonie Nowokarliwka–Łuhiwśke.
31 marca.
Wojsko rosyjskie zwiększyło liczbę nalotów powietrznych, które skoncentrowały się głównie na obszarach Kijowa, Czernihowa, Iziumu oraz na południe od Charkowa i Donbasu. Według ukraińskiej firmy Energoatom większość sił rosyjskich, które okupowały dawną elektrownię atomową w Czarnobylu, opuściły Czarnobylską Strefę Wykluczenia i udała się w kierunku granicy ukraińskiej; zdarzały się również przypadki choroby popromiennej, która doprowadziła do paniki i prawie buntu. Według doniesień skażenie rosyjskich żołnierzy miało miejsce podczas kopania okopów wokół zakładu poprzez kontakt z materiałem radioaktywnym w ziemi. Następnie Międzynarodowa Agencja Energii Atomowej potwierdziła, że Rosjanie przekazali Ukrainie kontrolę nad elektrownią atomową. Z kolei wojska rosyjskie wycofywały się także z miasta Sławutycz, wracając na Białoruś. Oficer obrony USA poinformował, że siły rosyjskie wycofały się również z obszarów na północ i północny zachód od Kijowa, w tym z lotniska Hostomel. Z kolei siły ukraińskie przeprowadziły kilka lokalnych kontrataków wokół Kijowa, w północno-wschodniej Ukrainie i Chersoniu, skutecznie wywierając presję na siły rosyjskie, próbując zakłócić trwające ruchy wojsk w celu wymiany sił. Ukraińcy na północny zachód od Kijowa odepchnęli wojska rosyjskie na północ od autostrady E40 i wykorzystali również ograniczony rosyjski odwrót na wschód od Browarów, aby odzyskać obszary w obwodach kijowskim i czernihowskim. W wyniku kontrataków Ukraina odzyskała osady Zatyszsia, Malyniwka, Wesele, Zełenyj Haj i Czerwono w obwodzie zaporoskim oraz Słoboda i Łukaszywka w obwodzie czernihowskim. Natomiast Rosjanie w ciągu ostatniej doby przeprowadziły tylko operacje ofensywne w Donbasie i przeciwko Mariupolowi, lecz nie poczyniły żadnych większych postępów. Siły rosyjskie stwierdziły, że zajęły Zołotę Nywę w obwodzie donieckim i Żytłowkę w obwodzie ługańskim. Według źródeł ukraińskich rosyjskie pociski uderzyły w obiekt wojskowy i skład paliw we wschodnioukraińskim regionie Dniepru.
Międzynarodowy Komitet Czerwonego Krzyża (MKCK) poinformował, że konwój humanitarny był w drodze, aby dostarczyć pomoc i ewakuować ludność cywilną z oblężonego Mariupola. Wicepremier Iryna Wereszczuk powiedziała później, że 12 ukraińskich ciężarówek było w stanie dostarczyć humanitarne dostawy do Mariupola, jednak zostały przejęte przez wojska rosyjskie. Ponadto według Ukrainy Rosja zniszczyła prawie cały przemysł zbrojeniowy w kraju.
Według Jensa Stoltenberga rosyjskie jednostki nie wycofywały się, lecz przegrupowały w celu uzupełnienia zaopatrzenia i wzmocnienia swojej ofensywy w regionie Donbasu, jednocześnie utrzymując presję na Kijów i inne miasta. Sztab Generalny SZ Ukrainy poinformował, że na północnym wschodzie kraju Rosjanie usiłowali stworzyć nową grupę wojsk w celu zdobycia większej kontroli nad obwodami charkowskim, ługańskim i donieckim. Według Ośrodka Studiów Wschodnich cześć sił rosyjskich wycofała się z zajętych obszarów w obwodach kijowskim, czernihowskim i sumskim; według Pentagonu ok. 20% jednostek rosyjskich z północnej Ukrainy została przerzucona na wschód kraju. Sytuacja militarna nie zmieniła się znacząco. Na kierunku północno-wschodnim Rosjanie zintensyfikowali ostrzał pozycji ukraińskich wokół Kijowa, m.in. w Irpieniu i w Makarowie. Na kierunku wschodnim Ukraińcy odparli trzy ataki w okolicach Iziumu i na kierunku Słowiańska oraz pięć ataków w Donbasie. W obwodzie donieckim trwały walki o miejscowości Nowobachmutiwka, Marjinka i Zołota Nywa. Kolejny dzień pod ostrzałem znalazły się Kreminna, Lisiczańsk i Siewierodonieck. Na kierunku południowo-wschodnim strona ukraińska odzyskała kontrolę nad miejscowościami Koczubejiwka, Orłowe i Zahradiwka na pograniczu obwodów chersońskiego i dniepropetrowskiego.

</doc>
<doc id="5305554" url="https://pl.wikipedia.org/wiki?curid=5305554" title="Kalendarium inwazji Rosji na Ukrainę – kwiecień 2022">
Kalendarium inwazji Rosji na Ukrainę – kwiecień 2022

Kwiecień 2022.
1 kwietnia.
Brytyjskie Ministerstwo Obrony potwierdziło, że wojska ukraińskie zajęły wsie Słoboda i Łukaszywka na południe od Czernihowa i ustawiły się wzdłuż głównych szlaków zaopatrzenia między Czernihowem a Kijowem. Ukraina kontynuowała również przeprowadzanie udanych, ale ograniczonych kontrataków przeciwko siłom rosyjskim na wschód i północny wschód od stolicy. Zarówno Czernihów, jak i Kijów były celem ciągłych rosyjskich ataków lotniczych i rakietowych. Na wschodzie i południu siły rosyjskie próbowały zająć miasta Popasna, Rubiszne, a następnie Mariupol w celu poszerzenia terytorium separatystycznych obwodów donieckiego i ługańskiego. Według informacji armii rosyjskiej zniszczono pięć dużych składów amunicji i skład paliwa. W sumie 52 obiekty wojskowe zostały zniszczone na Ukrainie w ciągu doby w wyniku nalotów. Według Ministerstwa Obrony Ukrainy od początku inwazji zniszczono rosyjski sprzęt o wartości 10 mld dolarów.
Według rosyjskich źródeł wczesnym rankiem dwa ukraińskie śmigłowce szturmowe Mi-24 przebiły się na małej wysokości na ok. 40 km w głąb Rosji i zaatakowały skład paliwa w Biełgorodzie. Rakiety niekierowane wznieciły duży pożar. Według gubernatora obwodu obwodu biełgorodzkiego Wiaczesława Gładkowa nikt nie został skrzywdzony. Strona ukraińska oświadczyła, że nie jest odpowiedzialna za każdy wypadek w Rosji. Filmy pokazywały dwa helikoptery nad miastem, a także atak na skład paliwa.
Według informacji brytyjskich rosyjskie kierownictwo wojskowe wzmocniło swoje wojska na Ukrainie świeżymi oddziałami z Gruzji. Trzy taktyczne grupy batalionowe miałyby zostać utworzone z 1200–2000 rosyjskich żołnierzy, wcześniej stacjonujących na separatystycznych gruzińskich terytoriach Abchazji i Osetii Południowej. Analitycy uznali dotychczasowe działania wojenne Rosji za porażkę, ponieważ nie udało się zdobyć Kijowa, uzyskać przewagi powietrznej nad Ukrainą ani podjąć decyzji co dalej z terenami separatystycznymi. Jest to tym bardziej poważne, że rosyjskie siły zbrojne poniosły znaczne straty, które były trudne do zastąpienia, natomiast Ukraina otrzymała logistyczno-wojskowe wsparcie z Zachodu, a jej ludność była zmotywowana do wytrwałego oporu. Sekretarz Rady Bezpieczeństwa Narodowego i Obrony Ukrainy Ołeksij Daniłow podał, że Rosjanie przegrupowywali swoje wojska, aby kontynuować atak na Ukrainę. Wycofano niektóre jednostki z obwodu kijowskiego i czernihowskiego, aby utworzyć siły uderzeniowe na kierunku słobodzkim i donieckim. Z kolei OSW, powołując się na władze lokalne i Dowództwo Wojsk Lądowych Ukrainy, podał, że siły rosyjskie częściowo wycofały się na Białoruś, jednak opuszczone obszary zostały „zrujnowane”. Na kierunku północno-wschodnim SZ Ukrainy miały pod kontrolą Irpień i Makarów, natomiast wojska rosyjskie kontrolowały Borodziankę, Buczę, Hostomel i Worzel. Na kierunku wschodnim toczyły się ciężkie walki w rejonach obwodów charkowskiego, ługańskiego i donieckiego. Siły ukraińskie ostrzelały Rosjan w rejonie miast Kamjanka i Tychoćke oraz powstrzymywały natarcie na Słowiańsk i Barwinkowe. Trwały walki i ostrzał w miastach Rubiżne, Popasna, Marjinka i Mariupol. Pod ostrzałem były Siewierodonieck, Lisiczańsk, Kreminna, Awdijiwka, Krasnohoriwka i Wuhłedar. Z kolei na kierunku południowo-wschodnim doszło do walk w rejonie Ołeksandriwki na pograniczu obwodów mikołajowskiego i dniepropetrowskiego. Według armii ukraińskiej wyzwolono 11 miejscowości na południe od Krzywego Rogu.
2 kwietnia.
Ofensywa kijowska rozpadła się kilka dni po tym, jak Rosja zapowiedziała wycofanie część wojsk z północy Ukrainy. Rosjanie wycofali się z północnego wschodu Kijowa, a ataki na południowym wschodzie nasiliły się; m.in. Mariupol i Czernihów zostały zaatakowane z powietrza. Według wywiadu brytyjskiego odbito 30 wsi wokół Kijowa. Rosyjskie wojsko wycofało się również ze Strefy Wykluczenia wokół elektrowni atomowej w Czarnobylu, lotniska Hostomel i sąsiednich obszarów blisko Białorusi, i przeniosło się do Donbasu i Charkowa. Później wiceminister obrony Ukrainy Hanna Maliar potwierdziła, że siły ukraińskie odzyskały kontrolę nad całym obwodem kijowskim. Z kolei według gubernatora obwodu połtawskiego Dmytro Łunina rosyjskie rakiety uderzyły w miasta Połtawa i Krzemieńczuk w środkowej Ukrainie na początku, uszkadzając infrastrukturę i budynki mieszkalne; nie było informacji o ofiarach. W godzinach nocnych wojska rosyjskie ostrzelały kilka dużych miast na południu kraju. Co najmniej trzy pociski balistyczne zostały wystrzelone w rejon Odessy. W okolicach Dniepru doszło do potężnych eksplozji, kiedy to według armii rosyjskiej zbombardowano lotnisko wojskowe oraz według ukraińskich informacji, stację benzynową. Według Sztabu Generalnego SZ Ukrainy Rosjanie stracili od początku inwazji ok. 17,8 tys. żołnierzy i 631 czołgów.
Według Ośrodka Studiów Wschodnich Ukraińcy przejęli kontrolę nad 15 miejscowościami w obwodzie kijowskim i 14 w obwodzie czernihowskim; częściowo Rosjanie wycofali się z kilku innych miejscowości (Borodzianka, Bucza i Hostomel). Na kierunku wschodnim i południowo-wschodnim trwały walki, a także bombardowania i ostrzał. W obwodzie charkowskim obrońcy odparli sześć ataków. Wojska rosyjskie przegrupowały się i kontynuowały natarcie na południe od rzeki Doniec. W obwodach ługańskim i donieckim Rosjanie 10 razy atakowali pozycje ukraińskie. Główne walki toczyły się w miastach Popasna, Rubiżne i Mariupol, a siły rosyjskie nacierały 30 km na zachód od Wuhłedaru. Pod ostrzałem znalazły się pozycje ukraińskie na południe od Zaporoża i na pograniczu obwodów chersońskiego i dniepropetrowskiego.
3 kwietnia.
W nocy wojsko rosyjskie ogłosiło otwarcie korytarzy ewakuacyjnych dla cudzoziemców z Mariupola i Berdiańska. Były to załogi statków towarowych, które zostały zablokowane w portach. Nad ranem w Odessie odnotowano kilka dużych eksplozji, w wyniku których mieszkańcy szukali miejsc do schronienia. Ukraińscy urzędnicy stwierdzili, że rosyjskie siły powietrzne wystrzeliły na miasto pociski, a część z nich została przechwycona. Według mera Czernihowa Władysława Atroszenki miasto zostało zniszczone w ok. 70%.
W mieście Bucza na północny zachód od Kijowa, opuszczonym przez wojska rosyjskie, znaleziono liczne ciała zabitych cywilów. Dokładna liczba zmarłych nie była wówczas znana w momencie składania raportu. Jednak reporterzy donosili, że widzieli co najmniej 20 zabitych ukraińskich cywilów, z kolei według mera Buczy 280 ciał pochowano w masowych grobach, ponieważ trzy miejskie cmentarze wciąż znajdowały się w zasięgu wojsk rosyjskich. Według mieszkańców rosyjscy żołnierze strzelali do ludności cywilnej bez widocznej prowokacji, z kolei zdjęcia przedstawiały zwłoki z rękami związanymi za plecami. Natomiast Human Rights Watch, niezależna grupa zajmująca się prawami człowieka, poinformowała, że udokumentowała zarzuty dotyczące zbrodni wojennych popełnionych przez siły rosyjskie na Ukrainie przeciwko cywilom, w tym gwałty, egzekucje, tortury i grabież mienia cywilnego.
Brytyjskie ministerstwo obrony podało, że rosyjskie siły morskie utrzymywały blokadę ukraińskiego wybrzeża Morza Czarnego i Azowskiego, uniemożliwiając Ukrainie zaopatrywanie się drogą morską. Ponadto Rosja wciąż miała możliwości do przeprowadzenia desantu na wybrzeże ukraińskie, jednak taka operacja byłaby ryzykowna, ponieważ siły ukraińskie miały czas na przygotowanie się do obrony. OSW podał, że cały obszar obwodu kijowskiego został wyzwolony, jednak wojska wycofujące się na Białoruś zaminowały drogi, zabudowania i sprzęt wojskowy. Na kierunkach wschodnim i południowo-wschodnim sytuacja nie uległa zmianie. Na południu obwodu charkowskiego odparto dwa ataki, trwała blokada i ostrzał Charkowa. W obwodach ługańskim i donieckim wojska rosyjskie przeprowadziły sześć nieudanych ataków. Trwały walki w Popasnej, Rubiżnem, Mariupolu, Marjince i Wuhłedarze, a Rosjanie przygotowywali się do ataku na Siewierodonieck. Siły rosyjskie dokonały ataku rakietowego na Odessę, gdzie zniszczono trzy bazy paliwowe; zaatakowali rakietami również szereg miejscowości w obwodach charkowskim, dniepropetrowskim i połtawskim.
4 kwietnia.
Serhiy Haidai, gubernator obwodu ługańskiego, stwierdził, że rosyjski ostrzał uderzył w zbiornik z kwasem azotowym. Dodał, że do incydentu doszło nad ranem w pobliżu miasta Rubiżne, które według ukraińskich wojskowych Rosjanie próbowali zdobyć. Gubernator obwodu sumskiego Dmytro Żywycki poinformował, że Rosjanie wycofali się i nie kontrolują żadnego miasta lub wsi z w tym regionie. Następnie gubernator obwodu czernihowskiego Wiaczesław Czaus podał, że wojska rosyjskie opuściły przedmieścia Czernihowa i wyszły z granic obwodu. Natomiast szef obwodu żytomierskiego Witalij Buneczko stwierdził, że w tym regionie również nie ma już rosyjskich wojsk; pozostawili także swój sprzęt wojskowy, lecz odchodząc zaminowali tamtejsze domy i lasy. Brytyjskie ministerstwo obrony podało, że siły rosyjskie konsolidowały i reorganizowały się, koncentrując swoją ofensywę w regionie Donbasu na wschodzie Ukrainy. W rejon ten przerzucane były oddziały rosyjskie, w tym najemnicy z prywatnej firmy wojskowej Grupa Wagnera.
W wyzwolonym przez ukraińskie wojska mieście Bucza pochowano ciała około 330–350 cywilów, jednak dokładna liczba osób zamordowanych przez Rosjan dalej była ustalana. Z kolei Rosja oskarżyła Ukrainę o zaaranżowanie fałszywej flagi w Buczy, twierdząc, że zdjęcia i filmy były „ustawionym przedstawieniem”. Prezydent USA Joe Biden wezwał do osądzenia Putina za zbrodnie wojenne popełnione przez rosyjskich żołnierzy w Buczy. Ponadto według ukraińskiego Sztabu Generalnego Rosjanie starali się uzupełnić dotychczasowe straty za pomocą oficerów z wyższych wojskowych placówek oświatowych w Rosji. Według informacji Akademia Wojskowa Korpusu Łączności w Petersburgu pilnie szkoliła oficerów do obejmowania stanowisk w jednostkach wojskowych na Ukrainie.
Według OSW Sztab Generalny Ukrainy potwierdził, że Rosjanie wycofali regularne oddziały z obwodów kijowskiego, czernihowskiego i sumskiego, jednak pozostawili tam grupy dywersyjno-rozpoznawcze. Ukraińcy podali również, że Rosja wciąż miała problemy z uzupełnieniem strat i odmowami udziału w wojnie, w wyniku czego w Kraju Krasnodarskim, Dagestanie, Inguszetii i Kałmucji oraz w obwodzie permskim prowadzona była mobilizacja rezerwistów w celu uzupełnienia jednostek (dotyczyła ok. 60 tys. osób). Na kierunkach południowym i południowo-wschodnim sytuacja nie uległa zmianie. Trwały bombardowania i ostrzał obiektów cywilnych i wojskowych. Nadal trwała blokada Charkowa, a Rosjanie podejmowali próby natarcia na południe od Iziumu. Główne starcia toczyły się w Rubiżnem, Popasnej, Awdijiwce, Marjince, Krasnohoriwce i Trojićke. Wojska rosyjskie nasiliły również ostrzał pozycji ukraińskich i obiektów cywilnych w obwodzie mikołajowskim oraz na pograniczu obwodów chersońskiego i dniepropetrowskiego.
5 kwietnia.
Wojska rosyjskie wycofując się z obwodów kijowskiego, czernihowskiego i sumskiego pozostawiły część swojego sprzętu. Według Ukraińców przejęto ok. 30 jednostek sprzętu, w tym m.in. czołgi, bojowe wozy piechoty oraz system rakietowy Buk. Według agencji Ukrinform Rosjanie „użyli amunicji fosforowej i termobarycznej podczas walk o miejscowość Mała Rohań, leżącą pod Charkowem”, czego dowodem była „wypalona ziemia, zrujnowane budynki, ale i przejęty sprzęt przeciwnika”. Ponadto mer Charkowa Ihor Terechow zapowiedział, że miasto jest dobrze uzbrojone i przygotowane do obrony przed rosyjskimi atakami. Z kolei Wołodymyr Zełenski zwrócił się do Rady Bezpieczeństwa ONZ w sprawie wydarzeń w Buczy.
Jens Stoltenberg stwierdził, że NATO spodziewało się nowej, skoncentrowanej ofensywy rosyjskiej w Donbasie i próby zajęcia całego tego regionu, ponieważ w tym obszarze Ukraina posiadała większość swoich sił zbrojnych. Według Institute for the Study of War, jeśli wojska rosyjskie nacierające z Iziumu zdobędą położone na południowy wschód miasto Słowiańsk, będą mogły spróbować połączyć się z siłami walczącymi w Rubiżnem lub posuwać się w kierunku Gorłówki i Doniecka. Pozwoliłoby to na większe okrążenie wojsk ukraińskich. Jeśli jednak Rosjanie nie zdobędą miasta, nie będą w stanie sami przełamać ukraińskiej obrony i operacja mająca na celu opanowanie obwodów ługańskiego i donieckiego może zakończyć się niepowodzeniem.
Ośrodek Studiów Wschodnich podał, że trwało przegrupowanie wojsk rosyjskich do rosyjskich obwodów kurskiego i biełgorodzkiego. Jednostki z Centralnego Okręgu po przywróceniu zdolności bojowej miały stać częścią nowego zgrupowania w miejscowości Wałujki w obwodzie biełgorodzkim. Celem nowej ofensywy miał być Charków. W obwodzie charkowskim trwał ostrzał i bombardowanie pozycji ukraińskich, głównie w Charkowie i Czuhujewie. W obwodzie ługańskim miały miejsce walki uliczne w Popasnej i Rubiżnem, a siły rosyjskie miały atakować miejscowości na południe od Siewierodoniecka. Z kolei w obwodzie donieckim kontynuowano natarcia na ukraińskie pozycje na zachód, północ i północny wschód od Gorłówki; w sumie odparto siedem ataków. Celem ostrzału Rosjan stał się również Kramatorsk. Ponadto siły rosyjskie ostrzeliwały pozycje ukraińskie w obwodzie mikołajowskim oraz na pograniczu obwodów chersońskiego i dniepropetrowskiego. Głównym celem bombardowań był Mikołajów oraz cele cywilne na południe od Krzywego Rogu.
6 kwietnia.
Po wycofaniu się wojsk rosyjskich z rejonów na północ od Kijowa ukraińskie jednostki posuwały się dalej na północ. Ukraińskie wojsko poinformowało o wyzwoleniu miasteczka Borodzianka, które zostało w większości zniszczone poprzez rosyjskie bombardowania; ukraińscy ratownicy rozpoczęli akcje sprzątania i usuwania gruzu. Gdy wojska rosyjskie skupiały swoją kampanię wojskową na froncie wschodnim, wicepremier Ukrainy Iryna Wereszczuk wezwała mieszkańców wschodniej Ukrainy (obwodów charkowskiego, donieckiego i ługańskiego) do „bezzwłocznej ewakuacji” z regionu w obawie przed ofensywą ze strony Rosjan na Donbas. Gwałtowne starcia miały miejsce na froncie południowym, zwłaszcza w Mikołajowie, gdzie zbombardowano m.in. przychodnię psychiatryczną. Z kolei lokalni urzędnicy poinformowali, że w punkcie dystrybucji pomocy humanitarnej rosyjski ostrzał artyleryjski zabił co najmniej cztery osoby i zranił cztery inne. Ponadto siły rosyjskie bombardowały miasta oraz infrastrukturę miejską i kolejową we wschodniej Ukrainie. Później Koleje Ukraińskie poinformowały o kilku ofiarach po tym, jak trzy rakiety uderzyły w nieokreśloną stację kolejową na wschodzie kraju. Według doniesień, dwóch cywilów zostało zabitych przez rosyjskie wojsko w Wuhłedarze w obwodzie donieckim. Ukraińskie władze podały, że rannych zostało pięć osób. Siły rosyjskie ostrzelały również Siewierodonieck w obwodzie ługańskim, podpalając dziesięć wieżowców. Natomiast mer Mariupola podał, że w ciągu miesiąca blokady zginęło 5 tys. osób, w tym ok. 210 dzieci.
Rosja stwierdziła, że zakończy swoją inwazję, jeśli prezydent Ukrainy Wołodymyr Zełenski zgodzi się na warunki ustalone w trakcie negocjacji, a konkretnie na prawną gwarancję, że Ukraina nie przystąpi do NATO poprzez zmianę ukraińskiej konstytucji na taki zapis. Rosja podała również, że zawiesiła operacje w Kijowie jako „gest dobrej woli” w celu promowania rozmów pokojowych.
Ośrodek Studiów Wschodnich podał, że SZ Ukrainy wyparły wojska rosyjskie z trzech miejscowości w obwodzie chersońskim. Ukraina zwróciła uwagę na rosnące zagrożenie atakiem z obszaru Naddniestrza oraz możliwość pozostawienia przez Rosjan sił na Białorusi w celu wiązania jednostek ukraińskich na północy. Na wschodniej i południowej Ukrainie toczyły się ciężkie walki. Trwała m.in. blokada i ostrzał Charkowa oraz starcia na pograniczu obwodów charkowskiego i donieckiego. Według doniesień siły rosyjskie wycofały się również częściowo z zajmowanych wcześniej pozycji w obwodzie mikołajowskim i skupili się na ostrzale z obwodu chersońskiego. Ponadto Rosjanie kontynuowali ataki rakietowo-powietrzne na obiekty infrastruktury krytycznej, głównie na składy paliwa i węzły kolejowe; do ataków doszło na północy obwodu połtawskiego, obwodzie tarnopolskim oraz okolicach miast Nowomoskowsk, Synelnykowe, Radziechów i Koziatyn.
7 kwietnia.
Według oświadczeń rosyjskiego ministerstwa obrony zniszczono 29 obiektów wojskowych na Ukrainie, w tym systemy przeciwlotnicze, środki artyleryjskie, kilka punktów dowodzenia i baz ukraińskich SZ, a także amunicję i co najmniej cztery składy paliw, znajdujące w miastach Mikołajów, Charków, Zaporoże i Czuhujew. Według Rosjan obiekty były wykorzystywane przez Ukrainę do zaopatrywania wojsk w pobliżu Mikołajowa i Charkowa oraz w regionie Donbasu. Według ukraińskich źródeł rankiem doszło do ostrzału Popasnej w obwodzie ługańskim. W tym samym rejonie wojska rosyjskie nie przebiły się przez ukraińskie umocnienia. Ukraina oskarżyła Rosjan o przemoc wobec ludności cywilnej. Z kolei gubernator oświadczył, że z powodu rosyjskich ostrzałów w obwodzie ługańskim przestały funkcjonować szpitale. Według doniesień separatystów, zajęli oni wraz z siłami rosyjskimi centrum Mariupola. W porcie miejskim i w hucie Azowstal trwały walki. Wówczas w Mariupolu przebywało ok. 3000 ukraińskich żołnierzy. Gubernator obwodu charkowskiego Ołeh Synjehubow poinformował, że Charków nadal był celem rosyjskich bombardowań; Rosjanie ostrzelali miasto 48 razy w ciągu doby z wyrzutni rakiet, artylerii i moździerzy. Inne miasta, m.in. Bałaklija i Łozowa w tym samym regionie, również znalazły się pod ostrzałem. Ponadto rząd ukraiński i gubernator obwodu ługańskiego wezwali ludność cywilną Donbasu do natychmiastowego opuszczenia regionu, gdyż siły rosyjskie szykowały się tam do wielkiej ofensywy i próbowałyby odciąć ewentualne drogi ucieczki. Wezwanie do ewakuacji dotyczyło również okręgów Łozowa i Barwinkowe w obwodzie charkowskim. Później strona ukraińska poinformowała, że Rosja ostrzelała ostatnią kolejową drogę ucieczki z Donbasu. Według brytyjskiego wywiadu wojskowego Rosja kontynuowała naloty artyleryjskie i powietrzne na froncie w Donbasie.
Zgromadzenie Ogólne ONZ wydaliło Rosję z Rady Praw Człowieka ONZ. W Brukseli minister spraw zagranicznych Ukrainy Dmytro Kułeba poprosił NATO o „broń, broń i broń”. Z kolei Kongres Stanów Zjednoczonych zajął się uchwaleniem ustawy, ułatwiającej wysyłanie broni na Ukrainę. Sztab Generalny SZ Ukrainy podał, że Rosjanie koncentrowali się na przygotowaniu operacji ofensywnej na wschodniej Ukrainie, której celem jest ustanowienie pełnej kontroli nad terytorium obwodów donieckiego i ługańskiego. OSW, powołując się na informacje ze SG Ukrainy, podał, że rosyjskie jednostki były przemieszczane na obszarze Rosji w celu przygotowań do operacji na wschodzie kraju, której celem ma być przejęcie pełnej kontroli nad obwodami ługańskim i donieckim. Rosjanie prowadzili działania na kierunkach słobodzkim, donieckim, taurydzkim i południowobużańskim, a artyleria i lotnictwo ostrzeliwały cele wojskowe i cywilne. W obwodzie charkowskim trwała częściowa blokada Charkowa, a celem ataku rakietowego był węzeł kolejowy Łozowa. W obwodzie ługańskim walki toczyły się w Popasnej, Rubiżnem, Siewierodoniecku oraz Nyżne i Nowotoszkiwśke. W obwodzie donieckim trwały starcia w miejscowościach Nowobachmutiwka, Stepne, Sołodke i Mariupolu. Kilkanaście miast, w których znajdowały się pozycje ukraińskie, zostało ostrzeliwanych. W obwodzie zaporoskim Rosjanie wznowili ostrzał pozycji ukraińskich na południe od Zaporoża, z kolei w obwodzie chersońskim Ukraińcy odzyskali kontrolę nad Osokoriwką. Pod ostrzałem znalazły się pozycje ukraińskie pograniczu obwodów chersońskiego i mikołajowskiego.
8 kwietnia.
Wywiad brytyjski podał, że wojska rosyjskie całkowicie wycofały się z północnej części Ukrainy za granice Białorusi i Rosji. Według informacji amerykańskich, z terenów wokół Kijowa i Czernihowa na północy kraju wycofało się co najmniej 24 tys. rosyjskich żołnierzy. Według rosyjskich doniesień, w nocy i nad ranem rosyjskie siły powietrzne i rakietowe ostrzelały 81 „obiektów wojskowych” na terenie Ukrainy. Następnie Rosja poinformowała, że zniszczyła ośrodek szkoleniowy dla zagranicznych najemników w pobliżu Odessy. Rzecznik ministerstwa obrony stwierdził, że „wysoce precyzyjne pociski systemu rakietowego Bastion zniszczyły centrum szkolenia zagranicznych najemników w pobliżu wsi Krasnosilka, na północny wschód od Odessy”. Jednakże doniesienia te nie zostały potwierdzone. Z kolei mer Czernihowa poinformował, że w wyniku rosyjskich bombardowań i ostrzałów miasta zginęło blisko 700 osób, żołnierzy i cywilów; 40 osób uznano za zaginione.
Dworzec kolejowy w Kramatorsku, na którym przebywali cywile, czekający na ewakuację, został trafiony dwiema rosyjskimi rakietami Toczka-U z ładunkiem bomb kasetowych, w wyniku czego zginęły co najmniej 57 osób, a ok. 110 zostało rannych. Pawło Kyrylenko, gubernator obwodu donieckiego, powiedział, że w czasie, gdy uderzyły dwie rakiety, na stacji znajdowały się tysiące ludzi. Kyrylenko opublikował w sieci zdjęcie przedstawiające kilka ciał leżących na ziemi obok stosów walizek i innych bagaży. Widoczny był także uzbrojony personel policji w kamizelkach kuloodpornych. Rosyjskie Ministerstwo Obrony zaprzeczyło atakowi i stwierdziło w oświadczeniu: „Wszystkie wypowiedzi przedstawicieli kijowskiego reżimu nacjonalistycznego dotyczące „ataku rakietowego” rzekomo przeprowadzonego przez Rosję 8 kwietnia na stacji kolejowej w mieście Kramatorsk są prowokacją i są całkowicie nieprawdziwe”.
Ośrodek Studiów Wschodnich, powołując się na informacje od SG Ukrainy, podał, że Ukraińcy stopniowo wypierali siły rosyjskie z okupowanych terytoriów; według lokalnej administracji wyzwolono cały obwód sumski. W obwodzie charkowskim odparto sześć ataków Rosjan. Jednostki rosyjskie nacierały na sześć miejscowości w Donbasie, jednak nigdzie nie odnieśli sukcesu. We wszystkich obwodach na południu i wschodzie Ukrainy, w których toczyły się walki, Rosjanie bombardowali i ostrzeliwali cele cywilne. W wyniku rosyjskich uderzeń doszło do kilkugodzinnej blokady pociągów ewakuacyjnych ze Słowiańska i Kramatorska, ucierpiała też infrastruktura w Odessie i Nowogrodzie Wołyńskim.
9 kwietnia.
Siły rosyjskie skupiały się na zajęciu w Donbasie miast Rubiżne, Niżne, Popasna i Nowobachmutiwka; część Rubiżnego została zajęta przez wojska rosyjskie. Serhiy Haidai, gubernator obwodu ługańskiego poinformował, że rosyjskie siły ponownie uderzyły w zbiornik z kwasem azotowym w Rubiżnem. Dodał, że zbiornik zawierał około trzech ton kwasu azotowego. Cztery osoby w Wuhłedarze i jedna osoba w Nowomychajłówce w rejonie Marinka zginęły w wyniku ostrzału rosyjskiego. Dwie osoby zostały ranne. Ponadto prezydent Rosji Putin mianował generała armii Aleksandra Dwornikowa (dowódcę Południowego Okręgu Wojskowego) głównodowodzącym kampanii wojskowej Rosji na Ukrainie. Wcześniej Dwornikow dowodził siłami rosyjskimi podczas interwencji wojskowej w Syrii. Z kolei siły zbrojne Ukrainy poinformowały, że w walkach zginęło dwóch rosyjskich oficerów; wśród nich byli podpułkownik Dinar Chametow, dowódca dywizjonu artylerii rakietowej 200. Samodzielnej Brygady Zmechanizowanej oraz pułkownik Aleksandr Bespałow, dowódca 59. Gwardyjskiego Pułku Czołgów.
Premier Wielkiej Brytanii Boris Johnson spotkał się z Zełenskim w Kijowie, oferując 120 pojazdów opancerzonych, nowe systemy rakiet przeciwokrętowych oraz obiecując kredyty i złagodzenie ceł. Z kolei OSW poinformował, że sytuacja militarna nie uległa zmianie. Mimo że Rosjanie wycofali swoje siły z północnych obwodów Ukrainy, to dalej znajdowały się one w obszarach z nimi graniczącymi. Trwały walki w południowej części obwodu charkowskiego i w Donbasie, jednak Rosja nie poczyniła żadnych postępów. Na pozostałych kierunkach dominował ostrzał i bombardowanie pozycji ukraińskich, głównie Siewierodoniecka. Rosjanie kontynuowali ataki rakietowe na cele w głębi Ukrainy, m.in. zniszczono infrastrukturę w Mirhorodzie w obwodzie połtawskim i Czarnomorsku w obwodzie odeskim. Według SG Ukrainy strona rosyjska nadal miała problemy z uzupełnieniem oddziałów, a ponad 80% personelu niektórych pododdziałów miała odmawiać udziału w wojnie. Zdaniem wiceminister obrony Hanny Malar siły rosyjskie odzyskiwały zdolność bojową i zwiększały liczebność w rejonach graniczących z Ukrainą. Szef ukraińskiego wywiadu Kirył Budanow podał, że Rosjanie przegrupowali się na wschodzie Ukrainy i siłami skoncentrowanymi w pobliżu Biełgorodu planowali atak w kierunku Charkowa.
10 kwietnia.
Zdjęcia satelitarne opublikowane przez Maxar Technologies ukazywały około 13 km rosyjski konwój wojskowy poruszający się na południe przez wschodnioukraińskie miasto Wełykyj Burłuk w kierunku Charkowa. Następnie rosyjskie Ministerstwo Obrony poinformowało, że rosyjskie śmigłowce szturmowe Ka-52 zniszczyły konwój ukraińskich pojazdów opancerzonych i sprzętu przeciwlotniczego. Ministerstwo opublikowało materiał wideo przedstawiający śmigłowce szturmowe Ka-52 lecące na bardzo małej wysokości, wystrzeliwujące pociski i strzelające z dział do celów naziemnych. Miejsce i czas ataku nie zostały określone. Według rosyjskich doniesień w ciągu ostatniej doby zniszczono 86 ukraińskich obiektów wojskowych, w tym lotnisko w Dnieprze. Z kolei Walentyn Reznichenko, szef administracji wojskowej Dniepru, stwierdził, że lotnisko Dniepr, jak i infrastruktura wokół niego, zostały całkowicie zniszczone przez rosyjski ostrzał. Następnie dwie osoby zginęły, a kilka zostało rannych w wyniku rosyjskiego ostrzału w mieście Dergacze w obwodzie charkowskim. Wieczorem w Charkowie i położonym nad Morzem Czarnym mieście Mikołajowie doszło do serii silnych eksplozji. Natomiast w Buzowej, wyzwolonej wiosce niedaleko Kijowa, która tygodniami była okupowana przez siły rosyjskie, odnaleziono nowe groby z dziesiątkami cywilnych Ukraińców, z kolei prokurator generalny Ukrainy, Iryna Wenediktowa stwierdziła, że w obwodzie kijowskim odkryto dotychczas 1222 ciała.
W Mariupolu kolejne ataki rosyjskie doprowadziły do rozdzielenia skupionych przy wybrzeżu sił ukraińskich w oblężonym od początku wojny mieście. Udana ofensywa rosyjska przełamała ukraińską obronę i pozwoliła Rosjanom na zajęcie portu rybackiego, wbijając klin między siły ukraińskie skupione w głównym porcie Mariupola a pułk „Azow”, który broni terenu zakładów fabrycznych „Azovstal”, nie mając już dokąd się wycofać. Jednocześnie ukraińska 36. Brygada Piechoty Morskiej, broniąca trzeciego i ostatniego obszaru pod kontrolą Ukrainy wokół kompleksu sportowego Azovmash, poinformowała o dramatycznej sytuacji i wyczerpaniu możliwości prowadzenia walki w ciągu najbliższej doby. Zastępca mera Serhij Orłow stwierdził, że „bitwy o Mariupol wciąż trwały”, zaprzeczając doniesieniom, które pojawiły się w mediach społecznościowych, jakoby ukraińskim siłom kończyła się amunicja, a także miało dojść do „ostatniej bitwy” o miasto.
Doradca prezydenta Ukrainy Ołeksij Arestowycz stwierdził, że pierwszy etap rosyjskiej ofensywy w Donbasie rozpoczął się, jednak Rosjanie oczekiwali na wzmocnienie dla rozpoczęcia drugiego etapu. Według niego siły z Dalekiego Wschodu nie osiągnęły jeszcze pozycji do ataku, a wojska wycofane z północy Ukrainy nie były jeszcze gotowe do ofensywy. Dodał również, przeciwnik będzie próbował atakować jednocześnie z północy i południa. Sztab Generalny Ukrainy podał, że wojska rosyjskie próbowały dokończyć przygotowania do ofensywy w celu zdobycie wschodniej części Ukrainy. Według SG były „podejmowane działania zmierzające do przegrupowania, budowy systemu dowodzenia oraz wsparcia logistycznego. Okupanci przenosili batalionowe grupy taktyczne ze wschodnich i centralnych okręgów wojskowych do graniczących z Ukrainą obwodów biełgorodzkiego, woroneskiego i kurskiego”. Według OSW sytuacja militarna niewiele zmieniła się. Walki toczyły się w obwodach charkowskim, ługańskim, donieckim i zaporoskim oraz na pograniczu obwodu chersońskiego z dniepropetrowskim i mikołajowskim. We wszystkich Rosjanie kontynuowali ostrzał celów cywilnych i wojskowych. W obwodzie charkowskim siły rosyjskie wyprowadziły trzy ataki, lecz nie podano rezultatów. W Donbasie Ukraińcy odparli osiem ataków, a z kolei SG Ukrainy poinformował o kolejnych nieudanych atakach na południe od Mikołajowa. Doszło również do ataków rakietowych na cele w obwodzie dniepropetrowskim i mikołajowskim (siedem ataków). Ponadto w związku ze znacznymi stratami w personelu i wyposażeniu Rosjanie stworzyli na okupowanych obszarach obwodów charkowskiego, zaporoskiego i chersońskiego szpitale polowe i polowe warsztaty remontowe oraz kontynuowali przymusową mobilizację.
11 kwietnia.
Rosyjskie Ministerstwo Obrony oświadczyło, że pociski Kalibr wystrzelone z bazy morskiej zniszczyły sprzęt baterii rakiet przeciwlotniczych S-300, ukryty w hangarze na południowych obrzeżach Dniepru; miał to być sprzęt dostarczony przez „jeden z krajów europejskich”. Według Igora Konaszenkowa zniszczono cztery wyrzutnie S-300 i zabito 25 członków personelu SZ Ukrainy. Rząd Słowacji, po uprzednim potwierdzeniu darowizny swojego systemu obrony plot. S-300 na Ukrainę, zaprzeczył informacjom podawanym przez Rosję. Następnie Rosja poinformowała o użyciu pocisku hipersonicznego Kindżał do zniszczenia podziemnego stanowiska dowodzenia ukraińskich sił zbrojnych w obwodzie donieckim. Z kolei siły zbrojne samozwańczej Donieckiej Republiki Ludowej podały, że zajęły port w mieście Mariupol. Wieczorem przedstawiciele pułku „Azow” poinformowali o użyciu przez Rosjan broni chemicznej na terenie Mariupola. W obwodzie charkowskim podczas ostrzału rosyjskiego zginęło osiem osób. Ponadto według szacunków ukraińskiego SG od początku agresji Rosjanie stracili ok. 19,5 tysiąca żołnierzy, 725 czołgów i ponad 150 samolotów.
Przedstawiciel Pentagonu podał, że w ostatnich dniach odnotowano przybycie na wschód Ukrainy części jednostek wycofanych wcześniej z północy kraju, a także dodatkowych konwojów logistycznych i artylerii krótkiego zasięgu. Siły te koncentrowały się m.in. w okolicach Iziumu w obwodzie charkowskim. Dodał również, że na południowym wschodzie Rosja zgromadziła 55 batalionowych grup taktycznych. OSW poinformował, że Rosjanie kontynuowali tworzenie zgrupowania uderzeniowego do działań w obwodzie charkowskim i w najbliższych dniach mogliby wznowić ofensywę. Trwało również przemieszczenie wojsk z Centralnego i Wschodniego Okręgu Wojskowego pod wschodnią granicę Ukrainy. Ponadto do walki byli kierowani żołnierze i sprzęt wojskowy z głębi Rosji. Na kierunku słobodzkim wojska rosyjskie kontynuowały blokadę Charkowa; w ciągu 24h miasto i okoliczne miejscowości były ostrzeliwane 66 razy. Na kierunku donieckim odparto cztery wrogie ataki, m.in. na miasto Zołote. Główne walki toczyły się w Rubiżnem, Nyżnem, Popasnej, Nowobachmutiwce i Mariupolu. W obwodzie ługańskim Ukraińcy zniszczyli rosyjski magazyn amunicji. Na kierunku południowobużańskim Rosjanie próbowali odzyskać wcześniejsze pozycje (Osokoriwka) i ostrzeliwać pozycje ukraińskie na pograniczu obwodów chersońskiego i dniepropetrowskiego na południe od Krzywego Rogu. Do walk i ostrzałów dochodziło także na pograniczu obwodów chersońskiego i mikołajowskiego. Ponadto strona ukraińska poinformowała, że głównym celem uderzeń rakietowo-powietrznych Rosji stała się infrastruktura transportowa.
12 kwietnia.
Szef wojskowej administracji Krzywego Rogu Ołeksandr Wilkul poinformował, że działania ofensywne armii ukraińskiej umożliwiły wyzwolenie ponad 15 miejscowości. Rosyjskie Ministerstwo Obrony poinformowało, że rakiety powietrzne i morskie zniszczyły składnicę amunicji i hangar z ukraińskimi samolotami na lotnisku wojskowym w Starokonstantynowie w obwodzie chmielnickim, a także składnicę amunicji w okolicach Gawryłówki w obwodzie kijowskim. Z kolei doradca Szefa Kancelarii Prezydenta Ukrainy Ołeksij Arestowycz poinformował, że odcięta w centrum Mariupola 36. Brygada Piechoty Morskiej przebiła pierścień okrążenia i dołączyła do pułku „Azow”, utrzymującego pozycje obronne na terenie zakładów fabrycznych Azowstal nad Morzem Azowskim. Mer Mariupola stwierdził, że od rozpoczęcia rosyjskiej inwazji zginęło około 21 tys. cywilnych mieszkańców miasta. Według rzeczniczki praw człowieka Ludmyły Denisowej do Rosji wywieziono już ponad 700 tys. Ukraińców. Ponadto Władimir Putin wydał dekret, nakazujący przymusowe przesiedlenia ok. 100 tys. ukraińskich uchodźców w odległe zakątki Rosji, w tym na Syberię i za koło podbiegunowe.
Brytyjskie ministerstwo obrony podało, że walki na wschodzie Ukrainy nasilą się w ciągu dwóch lub trzech tygodni, w związku z przegrupowywaniem się Rosjan. Według ministerstwa rosyjskie ataki nadal koncentrowały się na pozycjach ukraińskich w okolicach Donabsu, z dalszymi walkami wokół Chersonia i Mikołajowa oraz natarciem w kierunku Kramatorska. Siły rosyjskie w dalszym ciągu wycofywały się z Białorusi w celu przegrupowania i wsparcia operacji we wschodniej Ukrainie. Ośrodek Studiów Wschodnich poinformował, że Rosjanie kontynuowali przemieszczanie pododdziałów 41. Armii do rejonów w obwodach biełgorodzkim i woroneskim, a także przenieśli lotnictwo w pobliże wschodniej granicy Ukrainy. Trwała również mobilizacja organizowana przez separatystów w obwodzie ługańskim i obejmująca osoby do 65. roku życia. Sytuacja militarna nie uległa zmianie. Na kierunku słobodzkim trwała blokada Charkowa i walki w rejonie Iziumu. W Donbasie Ukraińcy odparli sześć ataków; trwały walki o Popasną i Mariupol, a Rosjanie nacierali na Siewierodonieck i Kurachowe. Na kierunku południowobużańskim wojska rosyjskie utrzymywały pozycje na pograniczu obwodu chersońskiego z obwodami dniepropetrowskim i mikołajowskim. Na wszystkich kierunkach Rosjanie prowadzili ostrzał celów cywilnych i wojskowych.
13 kwietnia.
Według rosyjskiego Ministerstwa Obrony, w oblężonym mieście Mariupol poddało się 1026 żołnierzy z 36. Brygady Morskiej Ukrainy, w tym 162 oficerów. Następnie ukraińskie Ministerstwo Obrony stwierdziło, że nie było informacji o kapitulacji. Później tego samego dnia dowódca Pułku „Azow” Denys Prokopenko przyznał, że niektórzy ukraińscy obrońcy poddali się. Z kolei mer Mariupola powtórzył oświadczenie, że trujący gaz został użyty przeciwko żołnierzom w Mariupolu. Siły rosyjskie przeprowadzały nieudane lokalne ataki na wschodniej Ukrainie (w obwodzie charkowskim i zaporoskim), w miarę jak trwały przygotowania do większej ofensywy. Rosjanie nadal przegrupowywali się w obwodzie charkowskim i przeprowadzili tylko niewielkie ataki na południe od Iziumu. Z kolei Ukraińcy kontynuowali swój kontratak na południu kraju w rejonie Mikołajowa i Chersonia. Iwan Ariefiew, rzecznik regionalnej administracji wojskowej obwodu zaporoskiego, powiedział, że Rosjanie zaatakowali wieś Nowodanylówka w obwodzie zaporoskim bombami fosforowymi. Gubernator obwodu charkowskiego Ołeh Synjehubow powiedział, że w ciągu ostatniej doby w obwodzie zginęło siedem osób, a 22 zostały ranne.
Wieczorem Ukraina podała, że rosyjski krążownik rakietowy "Moskwa", okręt flagowy Floty Czarnomorskiej, został trafiony przez dwa ukraińskie przeciwokrętowe pociski manewrujące Neptun, które uszkodziły i podpaliły statek. W wyniku tego doszło do wybuchu amunicji. Ministerstwo Obrony Rosji potwierdziło, że okręt wojenny doznał poważnych uszkodzeń, a cała załoga okrętu została ewakuowana, jednak podano, że pozostał na powierzchni, co zostało potwierdzone przez Pentagon. Rosja stwierdziła później, że podjęto kroki w celu odholowania uszkodzonego statku z powrotem do portu.
W wywiadzie wiceminister spraw zagranicznych Rosji Siergiej Riabkow ostrzegł, że Rosja będzie postrzegać pojazdy amerykańskie i NATO dostarczające broń na terytorium Ukrainy jako uzasadnione cele wojskowe. Dodał, że wszelkie próby Zachodu wyrządzenia znacznych szkód wojskowym Rosji lub jej separatystycznym sojusznikom na Ukrainie będą „surowo tłumione”. Według OSW sytuacja militarna nie zmieniła się. Na kierunku słobodzkim trwała blokada i ostrzał Charkowa. Pod ostrzałem znalazło się również Barwinkowe. Na kierunku donieckim siły ukraińskie odeparły sześć ataków. Główne walki toczyły się w obwodzie ługańskim wzdłuż linii Popasna–Zołote–Nyżnie i Kreminna–Rubiżne–Nowodrużeśk, a w obwodzie donieckim w miastach Awdijiwka, Oczeretyne, Marjinka, Stepne, Wuhłedar i Mariupol. Na kierunku taurydzkim Rosjanie ostrzelali pozycje ukraińskie na południe od Zaporoża. Na kierunku południowobohskim kolejną dobę trwały walki na pograniczu obwodu chersońskiego z obwodami dniepropetrowskim i mikołajowskim. W wyniku uderzeń rakietowych została zniszczona infrastruktura w Mirhorodzie oraz linia kolejowa na trasie Szepetówka–Berdyczów.
14 kwietnia.
W nocy na wschodzie kraju, w obwodach charkowskim, ługańskim, donieckim i chersońskim, trwały rosyjskie ostrzały. Do potężnego wybuchu doszło na lotnisku Czornobajiwka pod Chersoniem. Toczyły się walki w okolicach Iziumu. Najcięższa sytuacja była w rejonie miasta Zołote. W obwodzie donieckim Rosjanie ostrzeliwywali Awdijiwkę, Marjinkę i hromady Oczeretyne i Torećk. Następnie Rosja podałą, że dwa ciężko uzbrojone ukraińskie śmigłowce weszły w rosyjską przestrzeń powietrzną i przeprowadziły co najmniej sześć nalotów na budynki mieszkalne w obwodzie briańskim, raniąc siedem osób. Ponadto władze rosyjskie oskarżyły Ukrainę o ostrzał miasta Klimowo i wsi Spodorashino. Dodatkowo Federalna Służba Bezpieczeństwa (FSB) podała, że ukraińskie SZ otworzyły ogień do przejścia granicznego Nowyje Jurowiczi w obwodzie briańskim. Następnie według armii rosyjskiej ostrzelano lotnisko we wschodnioukraińskim mieście Dniepr oraz zaatakowano dwa składy broni w obwodach odeskim i donieckim.
Rosyjskie ministerstwo obrony potwierdziło, że flagowy krążownik rosyjskiej marynarki wojennej krążownik rakietowy "Moskwa" zatonął na Morzu Czarnym po eksplozji i pożarze na pokładzie. Ukraina stwierdziła, że uderzyła w okręt dwoma rakietami przeciwokrętowymi Neptun. Natomiast w związku z obowiązującym od 28 lutego zakazem przepuszczania okrętów wojennych przez Dardanele i Bosfor na Morze Czarne, Rosja nie ma możliwości zastąpienia straconego okrętu. Z kolei były deputowany rosyjskiej Dumy Państwowej i opozycjonista Ilja Ponomariow podał, że według jego informacji uratowano tylko 58 z 510 członków załogi.
Ośrodek Studiów Wschodnich poinformował, że sytuacja militarna nie zmieniła się znacząco. Siły rosyjskie kontynuowały uderzenia rakietowo-powietrzne i ostrzał obiektów cywilnych i wojskowych. Na kierunku słobodzkim obrońcy Charkowa prowadzili kontrnatarcia na kierunku Dergaczy i Rohania. Ponadto trwały walki na południe od Iziumu. Na kierunku donieckim odparto osiem ataków. Trwał ostrzał miejscowości i walki w rejonach Słowiańska oraz linii Popasna–Zołote, a także w okolicach Awdijiwki, Marjinki, Kurachowego i Oczeretyne. Na kierunku bohskim główne walki miały miejsce w Ołeksandriwce na wschód od Mikołajowa oraz Osokoriwce na południe od Krzywego Rogu. Na jednym z kierunków ukraińskie Wojska Powietrznodesantowe zniszczyły dowództwo 4. batalionowej grupy taktycznej z 201. Dywizji Zmechanizowanej.
15 kwietnia.
W ciągu dnia donoszono o dużych eksplozjach w Kijowie, Chersoniu, Charkowie i Iwano-Frankiwsku. Rosyjskie Ministerstwo Obrony stwierdziło, że ich systemy S-400 zestrzeliły ukraiński śmigłowiec Mi-8, który rzekomo został użyty do ataku na wioskę Klimowo w obwodzie briańskim. Podano również, że huta stali i żelaza Iljicza w Mariupolu została „uwolniona” od sił ukraińskich, co miało sugerować, że siły rosyjskie przejęły kontrolę nad fabryką. Ministerstwo poinformowało także, że rosyjskie siły rakietowe „wyeliminowały do 30 polskich najemników” w ataku na wioskę Izyumsko. Z kolei według źródeł ukraińskich Rosja użyła bombowców naddźwiękowych TU-22M3 po raz pierwszy od rozpoczęcia inwazji. Siły ukraińskie odzyskały kontrolę nad osadą Rohan w obwodzie charkowskim i odparły rosyjskie jednostki próbujące zająć miasta Popasna i Rubiżne. Szef administracji obwodowej Pawło Kyryłenko podał, że na południowym wschodzie kraju trwał atak na niemal wszystkie miasta i wsie na linii frontu w obwodzie donieckim.
Wiceminister obrony Ukrainy Anna Malar stwierdziła, że wojska rosyjskie aktywnie przygotowują się do ofensywy na wschodzie Ukrainy, w związku z czym koncentrują broń, sprzęt wojskowy, personel oraz przygotowują infrastrukturę medyczną i terytorium Białorusi do wystrzeliwania rakiet w kierunku Ukrainy. Z kolei OSW podał, że siły rosyjskie kontynuowały przygotowania do operacji na wschodniej Ukrainie, jednak według ukraińskiego SG Rosjanie nadal mieli problemy z uzupełnieniem strat. Siły rosyjskie atakowały Słowiańsk i przygotowywały natarcie na to miasto siłami z obwodu charkowskiego. Na kierunku słobodzkim wojska rosyjskie przeprowadziły cztery ataki, przygotowywały atak na Barwinkowe i kontynuowali blokadę Charkowa. W obwodzie ługańskim trwały walki w Popasnej, Rubiżnem i Nowotoszkiwśke. W obwodzie donieckim starcia trwały „na całej linii frontu”, a 11 miast na północ i zachód od Doniecka ostrzelano. Na pograniczu obwodu chersońskiego z mikołajowskim i dniepropetrowskim Rosjanie umacniali pozycje i prowadzili ostrzał miejscowości będących pod kontrolą Ukraińców. Po raz pierwszy od wycofania się z północy kraju siły rosyjskie ostrzelały Horodnię oraz okolice Ochtyrki i Wełyka Pysariwka.
16 kwietnia.
Armia rosyjska ostrzelała obiekty w rejonie darnyckim w Kijowie. Według rosyjskiego Ministerstwa Obrony zniszczeniu uległy zakłady produkcyjne pojazdów opancerzonych. Podano również, że miały miejsce ataki na wojskowy zakład naprawczy i dwa magazyny z rakietami i artylerią w Mikołajowie oraz ataki w okolicach Odessy i centralnej Połtawy. Natomiast strona ukraińska donosiła o rosyjskich atakach z użyciem pocisków manewrujących na Lwów. Pojawiły się również sprzeczne doniesienia o walkach w Mariupolu; według nich 2,5 tys. żołnierzy ukraińskich okopało się w kompleksie hutniczym Azowstal, a ich sytuacja była katastrofalna. Ponadto ukraińska policja podała, że odnaleziono 900 ofiar cywilnych na terenie Kijowa. Rosyjscy urzędnicy podali także, że podczas walk na Ukrainie zginął generał major Władimir Pietrowicz Frołow, zastępca dowódcy 8 Armii.
Ośrodek Studiów Wschodnich podał, że na kierunkach donieckim i zaporoskim wojska rosyjskie utrzymywały zajęte tereny i koncentrowały wysiłki na opanowaniu Popasnej, Rubiżnego i Mariupola. Odnotowano ostrzał pozycji ukraińskich w okolicach Siewierodoniecka i Torećka. Rosjanie mieli również szturmować Marjinkę. Ukraiński SG zwrócił uwagę na rosnące zagrożenie uderzeń rakietowych na obiekty przemysłu zbrojeniowego i infrastruktury logistycznej ze strony okrętów rosyjskich na Morzu Czarnym. Rosjanie „prawie całkowicie” zajęli rejon borowski w obwodzie charkowskim. Na kierunku donieckim Ukraińcy odparli dziesięć ataków. Ponadto ostrzelano kilkanaście miejscowości. Na kierunku taurydzkim rosyjska artyleria ostrzelała okupowaną Wasylówkę i oskarżyła o to armię ukraińską. Na kierunku bohskim odnotowano wzmożoną aktywność artylerii; ostrzelano m.in. rejon Krzywego Rogu i ukraińskie posterunki przygraniczne w obwodzie czernihowskim. Według źródeł ukraińskich doszło do dużej liczby ataków rakietowych w obwodach: dniepropietrowskim, kijowskim, kirowohradzkim, lwowskim, mikołajowskim i połtawskim.
17 kwietnia.
W nocy armia rosyjska postawiła ultimatum pozostałym oddziałom ukraińskim i „zagranicznym bojownikom” wciąż utrzymującym się w hucie żelaza i stali Azowstal w Mariupolu, aby w godzinach 6:00–13:00 czasu moskiewskiego złożyli broń i poddali się. Generał pułkownik Michaił Mizincew ogłosił, że: „Gwarantujemy, że życie wszystkich, którzy złożą broń, zostanie oszczędzone”. Obrońcy portu zignorowali ultimatum, a rosyjskie Ministerstwo Obrony zagroziło, że „wszyscy zostaną wyeliminowani”. Siły rosyjskie starały się zmusić pozostałych obrońców Mariupola do poddania się przytłaczającą siłą ognia, aby uniknąć kosztownych operacji oczyszczania, jednak pozostali żołnierze ukraińscy wydawali się być zdeterminowani, aby zorganizować ostateczną bitwę. W wyniku serii rosyjskich nalotów na Charków zginęło 5 osób, a 13 zostało rannych. Zbombardowano również fabrykę wojskową na obrzeżach Kijowa. Sześć osób zgineło w wyniku rosyjskich ataków rakietowych na Lwów. Według ukraińskiego SG siły rosyjskie planowały przeprowadzenie desantu morskiego na terytorium Ukrainy. Ponadto Rosjanie kontynuowali przerzut wojsk z obwodów kurskiego, briańskiego i woroneskiego, mając „istotne problemy z logistyką”.
18 kwietnia.
Prezydent Zełenski i Sztab Generalny SZ Ukrainy ogłosili, że Rosja rozpoczęła ofensywę na wschodzie kraju, szczególnie w obwodach charkowskim i donieckim. Według brytyjskich doniesień prowadzona operacja ma na celu przejęcie całego obwodu donieckiego i ługańskiego. Rosjanie od kilku tygodni koncentrowali na osi Donbasu posiłki, zarówno nowe jednostki, jak i wycofane z północno-wschodniej Ukrainy. Siły rosyjskie rozpoczęły zakrojone na szeroką skalę ataki na Rubiżne, Popasnę i Marjinkę z ciężkim wsparciem artyleryjskim, wcześniej przeprowadzając jedynie lokalne ataki i ostrzał. Jednakże Rosjanie nie dokonali żadnych większych zdobyczy terytorialnych. Według gubernatora obwodu Maksyma Kozyckiego miasto Lwów zostało rano trafione pięcioma pociskami (później zweryfikowano liczbę trafień: było ich cztery). Trzy z nich uszkodziły instalacje infrastruktury wojskowej. Zginęło siedem osób, a 11 zostało rannych. Pod ciężkim ostrzałem znalazł się tego dnia Charków, w wyniku czego zginęło 15 osób. Ponadto według ukraińskiego ministra infrastruktury Aleksandra Kubakowa ponad 300 mostów i ponad 8000 km dróg zostało zniszczonych lub uszkodzonych w wyniku działań wojennych.
19 kwietnia.
Rosyjski minister spraw zagranicznych Siergiej Ławrow stwierdził, że rozpoczęła się „kolejna faza” inwazji, której celem jest „całkowite wyzwolenie republik donieckiej i ługańskiej”. Serhij Haidai, gubernator obwodu ługańskiego, poinformował, że Rosjanie rozpoczęli ofensywę na wschodzie Ukrainy. Stwierdził, że „zaczął się bardziej zmasowany ostrzał, o wiele intensywniej atakuje lotnictwo. Czujemy, że nastąpiła chwila ataku. Ruszyli ze wszystkich kierunków. Możemy stwierdzić, że ofensywa, o której uprzedzaliśmy, rozpoczęła się”. Dodał również, że siły rosyjskie zajęły Kreminnę. Z kolei siły ukraińskie odzyskały kontrolę nad miastem Marjinka, leżącą w bezpośrednim sąsiedztwie Doniecka. Według źródeł ukraińskich, w nocy miały miejsce eksplozje na linii frontu oraz w okolicach Mikołajowa, Zaporoża, Marjinki, Słowiańska, Kramatorska i Charkowa. Następnie według prorosyjskich źródeł, dokonano szturmu na ostatni obszar zajmowany przez wojska ukraińskie w pobliżu Mariupola, hutę Azowstal.
Według Departamentu Obrony USA Rosja starała się wzmocnić swoje wojska przed ofensywą we wschodniej Ukrainie. Wówczas na Ukrainie było 78 rosyjskich batalionów, w porównaniu do 65 tydzień wcześniej. Ponadto Rosja przygotowywała swoje wojska do przyszłych ofensyw. SG Ukrainy podał, że siły rosyjskie kontynuowały ofensywę we wschodniej Ukrainie w celu zdobycia pełnej kontroli nad obwodami donieckim i ługańskim oraz Mariupolem i Morzem Azowskim. Według OSW dzień wcześniej rozpoczęła się rosyjska ofensywa na wschodzie kraju, którą określono bitwą o Donbas. Walki toczyły się kierunkach słobodzkim i donieckim, a Rosjanie prowadzili ataki rakietowo-powietrzne na cele wojskowe i cywilne na całej Ukrainie. Rosja wprowadzała z przygranicznych rejonów nowe jednostki. W obwodzie rostowskim i na Krymie formowano nowe pododdziały, przeznaczone do wsparcia jednostek drugorzutowych oraz ochrony obiektów administracyjnych. Rosjanie kontynuowali ofensywę w obwodach charkowskim i donieckim, rozwijając zgrupowanie uderzeniowe na tzw. kierunku iziumskim i atakując pozycje ukraińskie w Zawodach oraz na linii Dmytriwka–Dibrowne. W Donbasie walki prowadzone były na całej linii frontu. Po trzydniowym szturmie Rosjanie przejęli kontrolę nad Kreminną, ale starcia toczyły się na jej obrzeżach. Jednostki rosyjskie miały też zacieśnić pozycje wokół Siewierodoniecka. W obwodzie donieckim trwały walki o Łyman i atakowane były pozycje ukraińskie w rejonie Gorłówki oraz na zachód i północ od Doniecka. Siły rosyjskie zintensyfikowały działania na kierunku Zaporoża. Ostrzeliwano i atakowano pozycje ukraińskie od miasta Kamieńskie, poprzez węzły drogowe Orichiw i Hulajpołe aż po Pryjutne. Ostrzeliwane były także ostatnie pozycje obrońców w rejonie wołnowaskim. Wojska rosyjskie z obwodu chersońskiego prowadziły ostrzał pozycji ukraińskich w obwodach mikołajowskim oraz na pograniczu obwodów chersońskiego i dniepropetrowskiego.
20 kwietnia.
Według amerykańskiego instytutu ISW, zdobycie Kreminnej było jedyną rosyjską ofensywą w ciągu 24 godzin, podczas której poczyniono znaczne postępy. Według ukraińskich źródeł w wyniku zdobycia Kreminnej ok. 80% obwodu ługańskiego znalazło się pod kontrolą Rosji. Wojska rosyjskie bezskutecznie próbowały zdobyć miasta Rubiżne i Siewierodonieck w obwodzie ługańskim. Według ukraińskiego dowództwa toczyły się również ciężkie walki wokół Marjinki, Popasny, Torśke, Seleny Doliny i Kreminnej. Z kolei doradca prezydenta Ołeksij Arestowycz podał, że Ukraina zablokowała próby rosyjskiego natarcia na Słowiańsk. Ponadto rosyjskie Ministerstwo Obrony podało, że siły rosyjskie uderzyły w nocy na 1053 ukraińskie obiekty wojskowe i zniszczyły 106 stanowisk strzeleckich. Rosja wystrzeliła także co najmniej cztery kierowane pociski rakietowe Ch-35 Uran przeciwko celom na Ukrainie, korzystając z systemu obrony wybrzeża 3K60 Bal. Z kolei Ukraina oskarżyła Rosję o zbombardowanie szpitala z 300 osobami w Mariupolu.
Według europejskiego urzędnika, Rosja wysłała 10 000–20 000 najemników, składających się z członków grupy Wagnera oraz Syryjczyków i Libijczyków, do walki podczas ofensywy na wschodniej Ukrainie. Z kolei OSW podał, że rozpoczęta 18 kwietnia ofensywa w Donbasie napotkała opór sił ukraińskich, co uniemożliwiło szybkie postępy Rosjan. Charków jak dotąd nie został zaatakowany, jednak siły rosyjskie blokowały drogi dojazdowe do miasta i kontynuowały jego ostrzał. W Donbasie ostrzelano pozycje ukraińskie blokujące postęp Rosjan na północny zachód od Doniecka. Ponadto trwały walki w okolicach Kreminnej i Torśkego. W ciągu 24h na terenie obwodów donieckiego i ługańskiego SZ Ukrainy odparły dziesięć ataków, w wyniku czego próby osiągnięcia szybkich postępów na wschodzie kraju zakończyły się niepowodzeniem. Rosjanie kontynuowali ostrzał Azowstalu w Mariupolu. W pobliżu miejscowości Połohy, ok. 100 km na południe od Zaporoża, trwały intensywne walki. W obwodach chersońskim i mikołajowskim nie odnotowano działań ofensywnych w kierunku zachodnim, jednak trwał ostrzał pozycji ukraińskich. Kontynuowano również ostrzał rakietowy obiektów cywilnych w Mikołajowie.
21 kwietnia.
Według rosyjskich wojskowych i prezydenta Putina, oblężony od początku wojny Mariupol został zdobyty z wyjątkiem huty Azowstal, będącej ostatnim punktem ukraińskiej obrony w mieście. Władimir Putin zarządził, aby huta nie była szturmowana, lecz zablokowana w następnych dniach i tygodniach. Według źródeł brytyjskich rosyjskie wojsko umocniło się w rejonie kramatorskim i zmierzało w kierunku Kramatorska. We wschodniej Ukrainie Rosjanie próbowali zniszczyć ukraińską obronę przeciwlotniczą. Z kolei ukraińska administracja regionalna podała, że wszystkie składy zaopatrzenia w Siewierodoniecku zostały zniszczone w wyniku rosyjskich ataków do tego stopnia, że mieszkańcy mogli być zaopatrywani jedynie w pomoc humanitarną. Ukraina ogłosiła dzień wcześniej, że wojska rosyjskie bezskutecznie atakowały miasto Rubiżne. Niedługo później potwierdzono częściowe zajęcie miasta przez Rosjan po tym, jak prorosyjskie władze ogłosiły zdobycie Rubiżnego. Ukraiński wywiad poinformował, że wszystkie okupowane miejscowości w rejonie wełykoburłuckim zostały zablokowane, a wyjazd z nich był możliwy jedynie na terytorium Rosji. Ponadto SG Ukrainy podał, że w obwodzie chersońskim Rosjanie ogłosili „mobilizację mężczyzn”, a na początku maja planowano przeprowadzić referendum i spis ludności.
ISW nie oceniło dotychczasowych rosyjskich zdobyczy we wschodniej Ukrainie i na południu wokół Mariupola jako decydujące, ponieważ siły ukraińskie skutecznie związywały rosyjskie formacje w bitwach. Natomiast rosyjskie zwycięstwo w Mariupolu nie pozwoliło siłom rosyjskim na wzięcie udziału w innych operacjach, a sama Rosja nadal miała problemy z odświeżeniem lub wzmocnieniem swoich wojsk. OSW poinformowało, że według sekretarza RBNiO Ołeksija Daniłowa ofensywa Rosjan na wschodzie jeszcze się nie rozpoczęła, a walki toczące się na całej linii frontu w obwodach donieckim, ługańskim i charkowskim miały charakter rozpoznania. W ciągu ostatnich 24h w obwodach donieckim i ługańskim odparto 10 ataków. Do starć dochodziło w rejonie Popasnej, gdzie siły ukraińskie powstrzymywały Rosjan przez zdobyciem miasta Bachmut i wyjściem na pogranicze Kramatorsk–Słowiańsk. Trwała blokada Charkowa oraz starcia w okolicach Iziumu, gdzie siły rosyjskie usiłowały rozbić oddziały ukraińskie hamujące postępy w zamykaniu „kotła donbaskiego”. W obwodzie mikołajowskim Rosjanie ostrzeliwali pozycje ukraińskie, m.in. za pomocą zestawów artyleryjskich Uragan.
22 kwietnia.
Rosyjskie jednostki próbowały okrążyć miasto Rubiżne w obwodzie ługańskim. Walki toczyły się również wokół miast Popasna i Marjinka, które były częściowo kontrolowane przez wojska rosyjskie. Toczyły się też walki w Iziumie i oblężonym Mariupolu. Według ukraińskich raportów wojska rosyjskie w ciągu 24 godzin opanowały 42 miasta w Donbasie; według stanu na 22 kwietnia pod kontrolą Rosji znajdowało się w sumie 3,5 tys. lokalizacji na całej Ukrainie. Z kolei ukraińskie siły zbrojne rozpoczęły kontrofensywę w obwodzie charkowskim, w wyniku czego wyzwolono trzy miejscowości: Bezruki, Słatine i Prudianka nieopodal miasta Dergacze. Według raportu opublikowanego przez rosyjskie media internetowe "Readovka", uważane za prorządowe, na Ukrainie zginęło 13 414 rosyjskich żołnierzy, a 7000 uznano za zaginione. Serwis usunął wiadomość tego samego dnia i stwierdził, że został zhakowany przez stronę ukraińską. Z kolei według strony internetowej projektu Oryx, która opiera się na danych wywiadowczych open source, Rosja straciła podczas wojny 3,5 raza więcej sprzętu wojskowego niż Ukraina. Od początku wojny Oryx oferuje stale aktualizowaną listę ciężkiego sprzętu utraconego przez walczące strony i jest m.in. sklasyfikowany jako wiarygodne źródło przez Instytut Polityki Bezpieczeństwa (ISPK).
Generał major Rustam Minnekajew, zastępca dowódcy Centralnego Okręgu Wojskowego Rosji, przyznał, że celem „drugiej fazy” inwazji na Ukrainę jest całkowite zajęcie Donbasu i południowej Ukrainy oraz utworzenie korytarza lądowego z rosyjskim Naddniestrzem, okupowaną republiką separatystyczną, która jest uznawana na arenie międzynarodowej jako część Mołdawii. Dodał, że istniały „dowody na to, że ludność rosyjskojęzyczna jest uciskana” w Naddniestrzu, nie podając dalszych szczegółów w swoich oskarżeniach. Ministerstwo Obrony Ukrainy skrytykowało to oświadczenie i oskarżyło Rosję o imperializm.
Według Ośrodka Studiów Wschodnich w Donbasie trwały ciężkie walki, a Rosjanie nie potrafili rozbić ukraińskiej obrony. Siły rosyjskie szturmowały pozycje w rejonie Rubiżnego w celu wyparcia obrońców z granic obwodu ługańskiego. Na obszarach obwodów donieckiego i ługańskiego SZ Ukrainy odparły 10 ataków, niszcząc m.in. sześć czołgów, dziewięć bezzałogowców Orłan-10, trzy samoloty i trzy śmigłowce. Rosjanie próbowali również przerwać ukraińską obronę na północ od Słowiańska i dążyli do odcięcia Donbasu od północy. Walki trwały w okolicach Popasnej. Według Departamentu Obrony USA Rosjanie zaangażowali do ataku na Ukrainę 85 batalionowych grup taktycznych, z czego siedem znajdowało się w okolicach Charkowa, a 25 w rejonie Iziumu. Z kolei w obwodach chersońskim i mikołajowskim prowadzony był ostrzał pozycji ukraińskich.
23 kwietnia.
Gubernator regionu Serhij Hajdaj poinformował, że trwał rosyjski ostrzał wszystkich miast kontrolowanych przez siły ukraińskie w obwodzie ługańskim, a niektóre oddziały Ukraińców były zmuszono opuścić swoje pozycje w celu przegrupowania. Następnie według wywiadu, SZ Ukrainy zniszczyły rosyjskie stanowisko dowodzenia w pobliżu okupowanego Chersonia na południu Ukrainy, zabijając przy tym dwóch rosyjskich generałów i ciężko raniąc kolejnego, który w stanie krytycznym został ewakuowany. Z kolei miasto Odessa było wielokrotnie ostrzeliwane. Anton Herashchenko, doradca MSW Ukrainy, stwierdził, że wśród budynków trafionych rakietami znalazły się także budynki mieszkalne. W wyniku tego jedna osoba zginęła na podwórzu jednego z budynków. Później urzędnicy podali, że zginęło co najmniej sześć osób. Ponadto pomimo rozkazu wstrzymania ognia, wydanego przez prezydenta Putina, siły rosyjskie nadal kontynuowały naloty i bombardowania zakładów Azowstal w Mariupolu.
OSW podał, że Rosjanie kończyli środkowanie sił w Donbasie, przygotowując się do zmasowanego ataku. Największą aktywność zaobserwowano na kierunku Izium–Barwinkowe, w rejonie węzła kolejowego Popasna, nieopodal Siewierodoniecka oraz na pograniczu Zaporoża. Siły ukraińskie w Donbasie odparły osiem ataków. Najcięższe walki trwały w okolicach Słowiańska i Rubiżnego. W Mariupolu kontynuowano ostrzał Azowstalu; ukraiński wywiad zaprzeczył słowom prezydenta Putina, który nakazał wstrzymanie szturmu oraz podał, że Rosjanie planowali natarcie na kombinat siłami Rosgwardii i FSB. W okolicach Chersonia zniszczono wysunięty punkt dowodzenia Rosjan, w którym przebywało ok. 50 wyższych rangą oficerów. Siły rosyjskie prowadziły także intensywny ostrzał pozycji ukraińskich, aby stworzyć warunki do ataku w kierunku Mikołajowa.
24 kwietnia.
Według rosyjskiego Ministerstwa Obrony, w nocy siły rosyjskie ostrzelały kilkadziesiąt obiektów wojskowych, w tym magazyny i zakłady produkujące amunicję w obwodach charkowskim i dniepropietrowskim oraz liczne pozycje wojsk ukraińskich, zabijając przy tym 150 żołnierzy ukraińskich sił zbrojnych. W sumie przeprowadzono ok. 420 ostrzałów rakietowych i artyleryjskich. Z kolei ukraińscy urzędnicy poinformowali, że siły rosyjskie przeprowadziły naloty na obleganą fabrykę Azowstal w Mariupolu, próbując wyprzeć obecne w środku ukraińskie wojska. Ponadto brytyjski wywiad podał, że ukraińskie wojska odparły w ciągu tygodnia wiele ataków w Donbasie. Według brytyjskiego ministerstwa obrony Rosjanom udało się przejąć kontrolę nad niewielkimi obszarami na wschodzie Ukrainy, jednak ukraińscy żołnierze stawiali silny opór na wszystkich frontach i zadali przeciwnikowi duże straty. Ponadto „niskie morale Rosjan oraz ograniczony czas na ponowne wyposażenie i reorganizację sił wyraźnie obniżały skuteczność” rosyjskich wojsk.
25 kwietnia.
Rosja podała, że w nocy zaatakowano 56 ukraińskich obiektów wojskowych oraz rafinerię w mieście Krzemieńczuk (obwód połtawski) w pobliżu rzeki Dniepr. Następnie rosyjskie Ministerstwo Obrony stwierdziło, że rakiety dalekiego zasięgu zniszczyły sześć stacji kolejowych w pobliżu Krasnoje, Zdołbunowa, Żmerinki, Berdyczowa, Kowla i Korosten, przez które zagraniczna broń i sprzęt wojskowy była dostarczana wojskom ukraińskim w Donbasie. Ataki zostały potwierdzone przez stronę ukraińską. Rano ukraińskie wojsko oświadczyło, że odparło kilka rosyjskich ataków w „kierunku Izium–Barwinkowo i Izium–Kramatorsk”. Z kolei brytyjskie Ministerstwo Obrony stwierdziło, że niewielkie zdobycze terytorialne Rosjan były spowodowane niewystarczającymi siłami i problemami z logistyką w regionie Donbasu. Natomiast decyzja o obleganiu Azowstalu zamiast ataku siłami lądowymi była uzasadniona tym, że Rosja nie chciała nadużywać swoich sił w walce. Przed południem Rosja ogłosiła, że będzie wstrzymywać ogień wokół Azowstalu w oblężonym Mariupolu od godziny 14:00 czasu lokalnego (11:00 GMT), aby umożliwić wyjazd cywilom. Później rosyjski dyplomata oświadczył, że „generalne zawieszenie broni nie jest w tej chwili dobrą opcją, ponieważ da siłom ukraińskim możliwość przegrupowania się i przeprowadzenia dalszych prowokacji”. Wicepremier Iryna Wereszczuk stwierdziła jednak, że ostatecznie nie osiągnięto porozumienia z Rosją w sprawie korytarza ewakuacyjnego dla cywilów z huty Azowstal. Ponadto Prezydent Wołodymyr Zełenski poinformował, że do tej pory spod rosyjskiej okupacji wyzwolonych zostało 931 miejscowości.
Według doniesień, w Ministerstwo Bezpieczeństwa Państwowego w Tyraspolu w separatystycznym regionie Naddniestrza miało miejsce kilka eksplozji. Ministerstwo obrony Ukrainy stwierdziło, że incydent był „planowaną prowokacją” Rosji, aby zaszczepić „panikę i nastroje antyukraińskie”. Według OSW prawosławna Wielkanoc nie wpłynęła na tempo zmagań militarnych. Do nieznacznych przesunięć na korzyść Rosjan doszło na południu obwodu charkowskiego i na północy obwodu donieckiego. Pozycje stron w Donbasie i w obwodzie charkowskim pozostały bez zmian. Rosyjskie artyleria i lotnictwo kontynuowały ataki na obiekty wojskowe i cywilne w rejonach walk, a także w obwodzie sumskim, zaporoskim oraz na pograniczu obwodu chersońskiego z mikołajowskim i dniepropetrowskim. Siły rosyjskie wykonały kolejne ataki rakietowe na całej Ukrainie. Celem ataków były m.in. zakłady i obiekty kolejowe w rejonie Pawłohradu oraz Krzemieńczuka, a także pięć stacji kolejowych w centrum i na zachodzie kraju.
26 kwietnia.
Rosyjskie Ministerstwo Obrony stwierdziło, że przejęło kontrolę nad obwodem chersońskim, częściami obwodów charkowskiego, zaporoskiego, mikołajowskiego oraz dużą częścią Donieckiej i Ługańskiej Republiki Ludowej. Ponadto Rosjanie zniszczyli w wyniku nalotów cztery ukraińskie składy amunicji w rejonie Słowiańska. Natomiast przywódca separatystów Dienis Puszylin wezwał do dalszego natarcia sił rosyjskich poza granice DRL. Brytyjskie Ministerstwo Obrony oceniło rosyjskie operacje lądowe na wschodniej Ukrainie jako próbę okrążenia i odizolowania sił ukraińskich oraz uderzenie na Słowiańsk i Kramatorsk od północy i wschodu. Siły ukraińskie przygotowywały się również do spodziewanego ataku lądowego na miasto Zaporoże od południa. Z kolei ukraińskie wojsko wyzwoliło pięć wiosek w obwodzie chersońskim na południu kraju, a Rosjanie wycofali się do granic Czarnobajewki. Następnie Ukraiński SG poinformował, że został zniszczony rosyjski skład amunicji, a 70 żołnierzy wroga zginęło w obwodzie chersońskim (niedaleko miasta Wełyka Ołeksandriwka). W obwodzie odeskim zniszczono trzy samoloty, kilka dronów i pocisków rosyjskiego rozpoznania lotniczego. Ponadto odparto sześć ataków wroga w obwodach ługańskim i donieckim. Według ukraińskiego rządu armia rosyjska bombardowała ukraińską infrastrukturę kolejową, tak jak dzień wcześniej, w celu powstrzymania zachodnich dostaw broni. Ponadto w walkach na Ukrainie zginął podpułkownik Oleg Ewsejew, służący w 281. Brygadzie Artylerii; informacja o jego śmierci została potwierdzona przez stronę rosyjską.
Według ukraińskiego SG Rosjanie próbowali ustanowić pełną kontrolę nad obwodami donieckim i ługańskim oraz zabezpieczyć korytarz lądowy między Donbasem a anektowanym Krymem. Ośrodek Studiów Wschodnich podał, że wojska rosyjskie zintensyfikowały działania na pograniczu obwodu chersońskiego z obwodami dniepropetrowskim i mikołajowskim oraz obwodzie zaporoskim. Ukraińcy powstrzymali natarcie na kierunku Krzywego Rogu, a w rejonie Wełyka Ołeksandriwka na północy obwodu chersońskiego siły ukraińskie zniszczyły skład amunicji i zabili ponad 70 żołnierzy rosyjskich. Rosjanie ostrzeliwali pozycje ukraińskie w obwodzie dniepropetrowskim i mieli nacierać w kierunku Trudolubiwki, znajdującego się 35 km na wschód od centrum Zaporoża. W obwodach charkowskim, donieckim i ługańskim sytuacja militarna nie uległa zmianie. Walki i ostrzał pozycji ukraińskich trwał na całej linii frontu. Kolejną dobę artyleria agresora ostrzeliwała rejony obwodu sumskiego.
27 kwietnia.
Rosja stwierdziła, że w nocy zniszczono 59 celów wojskowych na Ukrainie (w tym jeden skład broni rakietą Kalibr). Według ukraińskich wojskowych Rosjanie przenieśli „dwie batalionowe grupy taktyczne 76. dywizji powietrznodesantowej z obwodu biełgorodzkiego do miasta Izium” oraz dwie dywizje rakietowe 9K723 Iskander-M do obszaru przygranicznego w tym obwodzie. Ponadto wojskom rosyjskim udało się zdobyć część terytorium w północno-wschodnim obwodzie charkowskim. Według brytyjskiego Ministerstwa Obrony Ukraina ponownie kontrolowała większość swojej przestrzeni powietrznej, ponieważ Rosji nie udało się zniszczyć ukraińskich sił powietrznych. Rosyjskie lotnictwo przeprowadzało głównie ataki na wschodzie i południu kraju w celu wsparcia wojsk lądowych. Cele na zachodzie i północy były atakowane pociskami dalekiego zasięgu. Natomiast w Mariupolu stosowano niekierowane pociski rakietowe i zakładano, że takie ataki nie były skuteczne, lecz zwiększały ryzyko ofiar wśród cywilów. Ponadto według rosyjskich informacji, w rosyjskim mieście Biełgorod doszło do eksplozji, które spowodowały zapalenie się składu amunicji. Tego samego dnia zbombardowano rosyjskie pozycje na Wyspie Wężowej, która należy do Ukrainy, ale została zajęta przez Rosję.
OSW, powołując się na SG Ukrainy, podał, że Rosjanie poczynili postępy w rejonach najcięższych walk na łączeniu obwodów charkowskiego, donieckiego i ługańskiego. Siły rosyjskie odniosły sukcesy na kierunku miasta Barwinkowe, przełamując obronę w Zawodach i podchodząc pod miejscowość Wełyka Komyszuwacha. W Donbasie Rosjanie kontynuowali natarcie na Słowiańsk, gdzie całkowicie wyparto siły ukraińskie z wsi Zariczne, jednakże okupiono to dużymi stratami. Starcia i ostrzał trwały również na pozostałych kierunkach działań w obwodach donieckim, zaporoskim oraz na pograniczu obwodów chersońskiego, mikołajowskiego i dniepropetrowskiego. Ukraińcy przejęli kontrolę nad trzema wsiami na zachód od Snihuriwki w obwodzie mikołajowskim. Ponadto Rosjanie kontynuowali ataki na obiekty infrastruktury krytycznej. Celem ataków były m.in. most kolejowy nad Limanem Dniestru, Połtawa oraz Elektrociepłownia Krzyworoska w Zełenodolśku.
28 kwietnia.
Ukraińskie wojsko podało, że Rosja „zwiększyła tempo” inwazji, podczas gdy Putin zapowiedział „błyskawiczne” uderzenia w każdego, kto będzie ingerował w cele Rosji. Rosyjskie Ministerstwo Obrony poinformowało o atakach na 76 ukraińskich obiektów wojskowych, w tym o zniszczeniu sześciu składów broni i paliwa. Natomiast SG Ukrainy podał, że odparto z sukcesem dziewięć ataków i zniszczono 21 jednostek rosyjskiego sprzętu w Donbasie. Kijów po raz pierwszy od dwóch tygodni znalazł się pod ostrzałem rakietowym. Ostrzelano również miasta Odessa i Mikołajów. Z kolei w rosyjskim mieście Biełgorod miały miejsce dwie potężne eksplozje. Ukraina nie przyjęła bezpośredniej odpowiedzialności, ale opisała incydenty jako odwet i „karmę” dla Rosji. Ponadto według ukraińskich kolei, rosyjskie wojsko nadal atakowało stacje, mosty i tory. Do tej pory zginęło ponad 100 pracowników koleih.
Według ukraińskiego rządu, 35 z 49 merów z obwodu chersońskiego zostało porwanych podczas rosyjskiej okupacji. Do tej pory 17 z nich zostało zwolnionych. Według agencji RIA, prorosyjscy przedstawiciele w obwodzie chersońskim chcieli 1 maja wprowadzić rubel jako środek płatniczy. Prorosyjski gubernator obwodu chersońskiego, Kirył Stremusow, stwierdził, że nie będzie referendum w sprawie statusu obwodu, ale Chersoń zostaje definitywnie oderwany od Ukrainy.
Według Ukraińskiego Sztabu Generalnego, rosyjskie siły zbrojne próbowały okrążyć ukraińskie wojska w Donbasie poprzez koncentrację sił w pobliżu Iziumu. Ponadto Rosjanie nadal wykorzystywali lotnisko w Melitopolu jako bazę dla swoich samolotów bojowych i śmigłowców. Według urzędnika Pentagonu, mimo ciągłych walk o Mariupol, odnotowano oznaki opuszczania tego miasta przez część sił rosyjskich, które skierowały się w kierunku północno-zachodnim. Według OSW Sztab Generalny Ukrainy i lokalne administracje podały, że Rosjanie zwiększyli tempo działań zaczepnych i zintensyfikowali ostrzał na wszystkich kierunkach, ponosząc jednak dotkliwe straty. Siły rosyjskie wyprowadziły ataki na czterech kierunkach: na zachód od Iziumu, na północ od miasta Barwinkowe, na północny wschód od Słowiańska i na południe od Siewierodoniecka. Nacierali również w kierunku obszarów na łączeniu obwodów donieckiego, zaporoskiego i dniepropetrowskiego, a także na pograniczu obwodu chersońskiego z mikołajowskim i dniepropetrowskim. Walki trwały na całej linii walk w Donbasie. W centralnej części obwodu charkowskiego i rejonach obwodu sumskiego Rosjanie ograniczyli się do ostrzału i bombardowań. Odnotowano także ataki rakietowe na Zaporoże i węzeł kolejowy Synelnykowe.
29 kwietnia.
Siły ukraińskie wyzwoliły miejscowość Ruśka Łozowa w obwodzie charkowskim, która jest ważnym strategicznie miejscem na trasie Charków-Biełgorod; stąd Rosjanie prowadzili ostrzał infrastruktury cywilnej i osiedli Charkowa podczas okupacji. Z kolei gubernator obwodu charkowskiegp Ołeh Syniehubow podał, że Charków był ostrzeliwany z artylerii i systemów rakietowych w ciągu ostatnich 24h, w wyniku czego zginęło pięć osób, a 11 zostało rannych. Według brytyjskiego Ministerstwa Obrony operacja ofensywna w Donbasie została określona jako główny cel sił rosyjskich w celu uzyskania pełnej kontroli nad obwodami donieckim i ługańskim. Głównym celem bitew lądowych był rejon Lisiczańska i Siewierodoniecka, z próbą wyprowadzenia głównego natarcia z Izium w kierunku Słowiańska. W obliczu zaciekłego oporu ukraińskiego siły rosyjskie zyskały jedynie ograniczony teren, same ponosząc przy tym znaczne straty. Słowacja zgodziła się dostarczyć Ukrainie samoloty MiG-29. Z kolei Polska zgodziła się zabezpieczyć słowacką przestrzeń powietrzną i dostarczyć na Ukrainę ponad 200 czołgów T-72.
Ośrodek Studiów Wschodnich podał, że najcięższe walki toczyły się na styku obwodów charkowskiego, donieckiego i ługańskiego, a pozycje obu stron nie uległy zmianie. Rosjanie rozpoczęli szturm na miejscowość Wełyka Komyszuwacha, jednak obrońcy utrzymywali tam najważniejsze obiekty. Siły ukraińskie przejęły kontrolę nad dwiema kolejnymi wsiami: Ruśka Łozowa i Kutuziwka, z kolei w obwodzie donieckim przeszły do obrony i lokalnie wyprowadziły kontrofensywy. Drugim pod względem intensywności działań obszarem była północna obwodu zaporoskiego i część obwodu donieckiego. Liczba zaangażowanych na Ukrainie rosyjskich batalionowych grup taktycznych wzrosła z 85 do 92 w ciągu tygodnia. Po kilkunastodniowej przerwie doszło do ostrzału graniczących z terytorium Rosji rejonów obwodu czernihowskiego. Ponadto rakiety spadły na Kijów, Odessę i rejon szepietowski w obwodzie chmielnickim.
30 kwietnia.
Rosja podała, że w nocy zniszczyła 389 obiektów wojskowych na Ukrainie, w tym 35 centrów kontroli i 15 składów broni. Ukraińskie wojsko stwierdziło, że Rosja przeprowadziła atak rakietowy na lotnisko w Odessie, uszkadzając pas startowy i czyniąc go niezdatnym do użytku. Gubernator obwodu odeskiego Maksym Marczenko stwierdził, że Rosja zainstalowała na Krymie system Bastion, natomiast rosyjskie Ministerstwo Obrony poinformowało, że do ataku użyło pocisków P-800 Oniks. ISW donosił o bitwach na obszarze wokół miast Izium, Jampil, Rubiżne i Popasna. Gwardia Narodowa Ukrainy podała, że artyleria zadała poważne straty siłom rosyjskim w obwodzie charkowskim, niszcząc ponad 30 jednostek, w tym czołgi, transportery opancerzone i wozy bojowe piechoty. Później podano, że siły ukraińskie zaatakowały pozycje rosyjskie na Wyspie Wężowej, w wyniku czego zniszczono co najmniej trzy działa przeciwlotnicze, zestaw rakietowy 9K35 Strieła-10 i zabito 42 żołnierzy.
Według ukraińskiego rządu siły rosyjskie konfiskowały zebrane zboże w okupowanych przez siebie obwodach zaporoskim, chersońskim, donieckim i ługańskim. W sumie wywieziono kilkaset tysięcy ton zboża. Z kolei brytyjskie Ministerstwo Obrony oceniło, rosyjskie SZ próbowały rozwiązać problemy, które wcześniej pojawiły się podczas operacji na Ukrainie, koncentrując swoje siły w regionie, skracając szlaki zaopatrzenia i usprawniając struktury dowodzenia. Jednak wciąż istniały problemy związane z ponownym złożeniem oddziałów i reorganizacją niekompletnych jednostek o niepasujących strukturach. Ponadto występowały braki w koordynacji taktycznej na poziomie jednostek oraz w integracji bliskiego wsparcia powietrznego, co oznaczało, że siły rosyjskie, pomimo lokalnych sukcesów, nie mogły wykorzystać przewagi swoich wojsk lądowych.

</doc>
<doc id="5305555" url="https://pl.wikipedia.org/wiki?curid=5305555" title="Kalendarium inwazji Rosji na Ukrainę – maj 2022">
Kalendarium inwazji Rosji na Ukrainę – maj 2022

Maj 2022.
1 maja.
Rosyjskie Ministerstwo Obrony podało, że systemy obrony przeciwlotniczej zestrzeliły w nocy dwa ukraińskie bombowce Su-24M nad regionem Charkowa. Osiem osób zginęło, a 11 zostało rannych w wyniku ostrzału rosyjskiego we wschodniej Ukrainie. Z kolei według UNIAN, szef rosyjskiego sztabu generalnego Walerij Gierasimow, który według Ukraińskiego "Defense Express" kilka dni wcześniej objął dowództwo nad rosyjskim frontem pod Izium, został ranny wyniku ataku ukraińskiej artylerii; kilku oficerów zginęło. Raport brytyjskiego Ministerstwa Obrony uwypuklił starania strony rosyjskiej o utworzenie prorosyjskiej administracji w okupowanym Chersoniu, ponieważ uzyskany status miał charakter stały, a rubel miał być środkiem płatniczym. Według Brytyjczyków Chersoń był kluczowym obszarem dla dalszych rosyjskich operacji na północnym zachodzie i dla zabezpieczenia Krymu.
2 maja.
Według doniesień ukraińskich, SZ odparły serię rosyjskich ataków w kierunku miasta Zaporoże na południu kraju i ustabilizowano front na południowy wschód od miasta. Według lokalnych władz Rosja wielokrotnie ostrzeliwała most u ujścia Dniestru (jedyne połączenie drogowe i kolejowe) w obwodzie odeskim, jednak go nie zniszczyła. Następnie siły ukraińskie użyły drona Bayraktar do zniszczenia dwóch rosyjskich łodzi patrolowych typu Raptor w pobliżu Wyspy Wężowej. Ministerstwo Obrony Ukrainy udostępniło nagranie z kamery termowizyjnej pokazujące eksplozje dwóch małych jednostek wojskowych. Nie udało się jednak zweryfikować autentyczności filmu. Z kolei według gubernatora Maksyma Marczenko kilka osób zginęło w ataku rakietowym na Odessę. Według amerykańskiego urzędnika „Rosjanie nie odnoszą takich sukcesów, jak by chcieli”. Dodał również, że siły rosyjskie w okolicach Charkowa zostały wypchnięte na 40 km od miasta. Szef władz obwodowych Pawło Kyryłenko podał, że 21 cywilów zginęło, a 27 zostało rannych w wyniku ataków rosyjskich w obwodzie donieckim.
W ocenie brytyjskiego Ministerstwa Obrony Rosja rozmieściła na początku wojny około ⅔ swoich sił lądowych ze 120 grupami bojowymi. Do 2 maja tegoż roku ¼ sił rosyjskich została wyłączona z walk, a siły specjalne, takie jak oddziały powietrznodesantowe, ponosiły największe straty. Odbudowanie tych jednostek zajęłoby lata. Według OSW walki i ostrzał Rosjan trwał z różnym natężeniem na wszystkich kierunkach we wschodniej i południowej Ukrainie. Obszarem najbardziej intensywnych walk był styk obwodów charkowskiego, donieckiego i ługańskiego. Strona ukraińska odpierała kolejne ataki sił rosyjskich, zadając im duże straty. Rosjanie kontynuowali przegrupowanie jednostek do rejonów przygranicznych poprzez sprowadzanie posiłków z Zachodniego, Centralnego i Wschodniego Okręgu Wojskowego oraz Floty Północnej. Rosjanie starali się również zakłócić logistykę Ukraińców, kontynuując uderzenia rakietowe, m.in. na lotnisko międzynarodowe w Odessie czy na składy wojskowe w obwodzie dniepropetrowskiem.
3 maja.
Sztab Generalny Ukrainy poinformował, że siły rosyjskie kontynuowały ofensywę na kierunku iziumskim w stronę miast Barwinkowe i Słowiańsk. W obwodzie ługańskim trwały walki o Rubiżne i Popasną, ponieważ Rosjanie próbowali zdobyć kontrolę nad tymi miastami i przesunąć się dalej w kierunku Łymanu i Siewierska w obwodzie donieckim. Kontynuowano także ostrzał Charkowa, Mikołajowa, a także obiektów cywilnych w obwodach dniepropietrowskim, zaporoskim, ługańskim i charkowskim. Następnie pomimo nieudanej dalszej ewakuacji ludności cywilnej z oblężonej huty Azowstal, armia rosyjska i siły separatystów, wspierane atakami z powietrza, lądu i morza, rozpoczęły ofensywę lądową i morską przeciwko obrońcom zakładu w Mariupolu. Ponadto Rosja podała, że wystrzeliła rakiety w centrum logistyczne na lotnisku wojskowym w pobliżu Odessy, niszcząc hangary z zachodnimi dostawami broni. Następnie rosyjskie rakiety trafiły we Lwów, Winnicę, Kropywnycki, Chersoń i Odessę, a także obwód zakarpacki, leżący na pograniczu Słowacji, Węgier i Rumunii; zginęły co najmniej 3 osoby, a kilka zostało rannych. Gubernator obwodu donieckiego Pawło Kyrylenko stwierdził, że dziewięć osób zostało zabitych przez rosyjski ostrzał. Kolejne 10 osób zginęło po tym, jak pociski uderzyły w Awdijewkę.
4 maja.
Ukraina podała, że rosyjskie wojska weszły do kompleksu Azowstal po rozpoczęciu totalnej ofensywy na tym obszarze, jednak Rosja temu zaprzeczyła. W raporcie brytyjskiego Ministerstwa Obrony rozmieszczenie 22 rosyjskich batalionów w rejonie Iziumu oceniono jako zbliżające się do Kramatorska i Siewierodoniecka. W ten sposób Rosjanie zapewniliby sobie kontrolę nad północno-wschodnim Donbasem i uzyskali możliwość okrążenia wojsk ukraińskich. Rosjanie kontynuowali ataki rakietowe na zachodniej Ukrainie w celu zakłócenia dalszych dostaw dla wojsk ukraińskich. Cele cywilne (szkoły, szpitale i dzielnice mieszkalne) również zostały zaatakowane w celu złamania oporu Ukraińców. Natomiast kolejne rosyjskie ataki na Odessę, Chersoń i Mariupol uwypukliły rosyjski zamiar uzyskania pełnej kontroli nad podejściami do Morza Czarnego, aby odciąć ukraińskie szlaki zaopatrzeniowe i wyrządzić trwałe szkody w gospodarce. Z kolei rosyjskie wojsko podało, że użyło pocisków kierowanych wystrzeliwanych z morza i powietrza do niszczenia obiektów energetycznych na pięciu stacjach kolejowych w całej Ukrainie, natomiast artyleria i samoloty atakowały pozycje ukraińskie oraz składy paliwa i amunicji.
Według raportu "The New York Times", Stany Zjednoczone pomogły Ukrainie zabić rosyjskich generałów. Strona ukraińska podała, że zabito 12 generałów. Rzecznik Departamentu Obrony John Kirby potwierdził, że USA dostarczały informacji Ukrainie. Według szacunków Centrum Studiów Strategicznych i Międzynarodowych (CSIS), od rozpoczęcia najazdu siły rosyjskie wystrzeliły ponad 1950 pocisków balistycznych i manewrujących przeciwko celom na Ukrainie. Ponadto Ministerstwo Rolnictwa Ukrainy poinformowało, że Rosja wywiozła z okupowanych terytoriów 400 tys. ton zboża, co stanowiło ⅓ zapasów w obwodach czersońskim, zaporoskim, donieckim i ługańskim. Gdyby zapasy zboża były dalej zmniejszane, wystąpiłoby ryzyko głodu.
OSW podało, że Rosjanie kontynuowali ostrzał pozycji ukraińskich, Charkowa i Mikołajowa oraz podejmowali działania zaczepne na różnych odcinkach frontu, lokalnie poprawiając położenie taktyczne, jednak bez sukcesów i ponosząc straty. W ośmiu obwodach doszło do ataków rakietowych, głównie na obiekty systemu zasilania ruchu kolejowego (m.in. zniszczono sześć podstacji trakcyjnych). Zaatakowano również cele w obwodach donieckim, kijowskim, winnickim i odeskim.
5 maja.
Według rosyjskich wojskowych, w nocy w atakach artyleryjskich zginęło 600 ukraińskich żołnierzy. Zaatakowano również lotnisko Kanatowo w obwodzie kirowohradzkim i zniszczono skład amunicji w Mikołajowie. Ukraińskie władze zgłosiły zniszczenia budynków po rosyjskim ostrzale Kramatorska, Czasiw Jar, Marjinki i Awdijiwki; co najmniej jedna osoba zginęła, a 25 zostało rannych. Ukraiński Sztab Generalny poinformował, że armia rosyjska bezskutecznie próbowała atakować w obwodach charkowskim i donieckim. Rosjanie kontynuowali także ostrzał pociskami w infrastrukturę transportową, aby uniemożliwić dostarczanie pomocy i broni. Z kolei w obwodzie donieckim i ługańskim Ukraińcy odparli 11 ataków sił rosyjskich w ciągu 24h; zniszczono pięć czołgów, siedem BWP i pięć pojazdów kołowych. Według ukraińskiego dowództwa Rosjanie prowadzili ostrzał Charkowa i okolic Iziumu. Artyleria operowała wzdłuż całej linii frontu na kierunku taurydzkim i donieckim. Natomiast w wyniku udanych działań ukraińskich obrońców Rosjanie stracili kontrolę nad kilkoma osadami na pograniczu obwodów mikołajowskiego i chersońskiego. Według SG Ukrainy Rosja straciła od początku inwazji blisko 24,7 tys. żołnierzy, ponad tysiąc czołgów i blisko 200 samolotów. według byłego brytyjskiego ambasadora w Rosji Andrew Wooda szacunkowe straty Rosji po ponad dwóch miesiącach wojny są wyższe niż podczas 10-letniej inwazji Związku Radzieckiego na Afganistan.
Ośrodek Studiów Wschodnich poinformował, że Rosjanie kontynuowali ostrzał pozycji ukraińskich w rejonach walk i na ich zapleczu. Ofiarami zmasowanego uderzenia artylerii rakietowej padły Mikołajów i Kramatorsk. W ataku rakietowym ucierpiała m.in. infrastruktura kolejowa w Czerkasach i Dnieprze, a także obiekty w okolicach Browarów i Kropywnyckiego. Rosjanie przeprowadzili również intensywny ostrzał obwodów czernihowskiego i sumskiego.
6 maja.
Według SG Ukrainy pięć miejscowości w obwodzie charkowskim zostało wyzwolonych przez siły ukraińskie, a wojsko rosyjskie doznało poważnych strat w ludziach i sprzęcie. Ołeh Synjehubow, gubernator obwodu charkowskiego, poinformował o wielokrotnych ostrzałach obwodu przez siły rosyjskie; jeden z nich spowodował pożar, który prawie zniszczył Muzeum Pamięci Literackiej im. Hryhorija Skoworody. Z kolei brytyjskie Ministerstwo Obrony drugi dzień z rzędu informowało o rosyjskich atakach na Azowstal, co jest to sprzeczne z oficjalnymi rosyjskimi informacjami, zgodnie z którymi huta powinna być tylko otoczona kordonem. Wielka Brytania postrzegała tę operację w kontekście zbliżającego się święta narodowego 9 maja, upamiętniającego zwycięstwo Rosji w II wojnie światowej i pragnienia symbolicznego sukcesu prezydenta Putina na Ukrainie; w związku z tym, zdaniem ministerstwa, wykorzystany zostanie tam personel, materiały i amunicja, co negatywnie wpłynie na inne operacje Rosji w Donbasie.
Według Institute for the Study of War kontrofensywa sił ukraińskich z Charkowa może wypchnąć rosyjskie wojska z okolic miasta lub zmusić je do reorganizacji, co grozi przerwaniem ich linii komunikacyjnych. Taka sytuacja najprawdopodobniej postawi Rosjan przed wyborem: wzmocnić siły w okolicach Charkowa lub ryzykować utratę wszystkich pozycji, z których można ostrzeliwać miasto z artylerii. Z kolei OSW podało, że Głównodowodzący SZ Ukrainy gen. Wałerij Załużny poinformował o przejściu sił ukraińskich do natarcia na kierunkach charkowskim i iziumskim, gdzie trwały zacięte walki. Według meldunków dowództw wojsk lądowych i powietrznych siły rosyjskie straciły w ciągu ostatniej doby jeden samolot, 14 bezzałogowców, 11 czołgów i 14 bojowych wozów opancerzonych. Ponadto Rosjanie kontynuowali wdrażanie na zajętych terytoriach „strefy rublowej”, co miało na celu osłabienie więzi tych terenów z gospodarką Ukrainy i stworzenie powiązań z republikami ludowymi i Rosją.
7 maja.
Według analizy Institute for the Study of War, ukraińska kontrofensywa na północny wschód od Charkowa poczyniła znaczne postępy. Siły ukraińskie zdobyły kilka osad na północ i wschód od miasta w ciągu ostatnich 24h. Tym samym systematycznie zmniejszali zagrożenie dla drugiego największego miasta Ukrainy. Natomiast siły rosyjskie zrobiły unik i zniszczyły trzy mosty, aby spowolnić atak Ukraińców. Zniszczenie mostów wskazywało na to, że w przyszłości Rosjanie nie planują w tym miejscu kontrofensywy.
Rosja stwierdziła, że zniszczono duże zapasy sprzętu wojskowego z USA i krajów europejskich w pobliżu stacji kolejowej Bogoduchów w obwodzie charkowskim. Podano również, że w nocy zaatakowano 18 ukraińskich obiektów wojskowych, w tym trzy składy amunicji w Dachnem. Z kolei rosyjski samolot zestrzelił kilka ukraińskich samolotów w pobliżu Wyspy Wężowej, w tym Su-24, Su-27, trzy śmigłowce Mil Mi-8 i dwa drony Bayraktar TB2. Natomiast Ukraina podała, że użyła drona Bayraktar do uderzenia w rosyjski statek desantowy klasy "Serna" zacumowany na Wyspie Wężowej. Ponadto gubernator obwodu ługańskiego Serhij Haidai poinformował, że Rosja zbombardowała szkołę we wsi Biłohoriwka. Potwierdzono tylko dwa zgony, jednak mogło zginąć nawet 60 osób. Następnie Ukraina podała, że z oblężonej huty Azowstal ewakuowano wszystkie kobiety, dzieci i osoby starsze.
8 maja.
Ukraiński Sztab Generalny podał, że wojska rosyjskie w Donbasie próbowały posuwać się naprzód w kierunku Słowiańska, Siewierodoniecka, Kurachowe, Nowomychajliwki i Awdijiwki. Toczyły się również walki w północnej części obwodu charkowskiego. Tam jednak wojska rosyjskie przeszły do defensywy. Gubernator obwodu ługańskiego Serhij Haidai poinformował, że wojska rosyjskie zajęły miasteczko Popasna, a wojska ukraińskie wycofały się na pozycje poza miastem. Dodał również, że Popasna została doszczętnie zniszczona w wyniku ostrzału, trwającego dwa miesiące.
9 maja.
Rosyjskie ataki rakietowe w Odessie uderzyły w centrum handlowe i dwa hotele, powodując wiele ofiar. Po raz pierwszy rosyjskie bombowce Tu-22M użyły pocisków z czasów sowieckich, Ch-22, przeciwko celom w regionie Doniecka. Z kolei prezydent USA Joe Biden podpisał ustawę „Ukraina Democracy Defense Lend-Lease Act” z 2022 roku, która weszła w życie tego samego dnia. Pozwalała na zaopatrzenie Ukrainy w amerykański sprzęt wojskowy w taki sam sposób, jak Wielką Brytanię i innych aliantów podczas II wojny światowej poprzez Lend-Lease Act.
Według Institute for the Study of War 9 maja Rosjanie rozmieścili na Ukrainie 97 batalionowych grup taktycznych. Jednak rosyjskie wojska walczące na Ukrainie wykazywało niskie morale i słabą dyscyplinę, bo ich ofensywa na wielu odcinkach utkwiła w martwym punkcie w związku z oporem stawianym przez Ukraińców, mimo że Kreml twierdził inaczej. Wojska rosyjskie wciąż ponosiły poważne straty. ISW podało również informacje o rosnącym rozprężeniu sił rosyjskich, szczególnie w obwodzie zaporoskiem, gdzie żołnierze rosyjscy nadużywali alkoholu i strzelali do własnych pojazdów, aby uniknąć wyjazdu na front, byli też w słabej formie psychicznej i skarżyli się na nieefektywność operacji. Z kolei OSW podało, że Ukraińcy potwierdzili zajęcie Popasnej przez siły rosyjskie i utracenie możliwości ewakuacji z Ługańszczyzny i dostarczenia tam pomocy humanitarnej ze względu na ostrzał. Siły ukraińskie nadal broniły się w Lisiczańsku, Siewierodoniecku, Rubiżnem i kilku miejscowościach obwodu ługańskiego. Na innych kierunkach sytuacja nie zmieniła się. Ponadto Ukraiński SG wskazał nowy kierunek rosyjskiego uderzenia, na Nowopawliwkę we wschodniej części obwodu dniepropetrowskiego. Rosjanie kontynuowali ostrzał miejscowości w rejonach walk (w tym Charkowa i Mikołajowa), a także rejonów obwodu sumskiego.
10 maja.
Według źródeł ukraińskich w nocy miasto Odessa zostało zbombardowane rakietami Kindżał. Podano również, że odparto rosyjską próbę przekroczenia rzeki Doniec. Z kolei ISW poinformowało, że ukraińska kontrofensywa na północ od Charkowa nadal skutecznie wypychała wojska rosyjskie w kierunku granicy rosyjsko-ukraińskiej. Siły ukraińskie wyzwoliły kilka miast na północ od Charkowa i zajęły dalsze tereny na północ od niedawno wyzwolonego miasta Staryj Sałtiw. Z kolei Siły rosyjskie zostały przesunięte na północ od obszaru Iziumu, aby spróbować zmniejszyć presję kontrofensywy ukraińskiej i zapobiec dalszym natarciom na północ w kierunku granicy rosyjskiej.
Dyrektor Defense Intelligence Agency, Scott Berrier, stwierdził, że obie strony znalazły się „w pewnym momencie impasu”, przy czym żadna ze stron nie dokonała postępów na południu i wschodzie Ukrainy. OSW podał, że Rosjanie podjęli próbę całkowitego odcięcia ukraińskiego zgrupowania w rejonie Siewierodoniecka od reszty sił. Po zorganizowaniu kolejnej przeprawy przez Doniec uderzyli wzdłuż granicy obwodów ługańskiego i donieckiego na wysokości miejscowości Biłohoriwka i Szypyliwka w kierunku południowym. Po początkowym sukcesie sił rosyjskich atak został odparty, zniszczono przeprawy i przystąpiono do likwidacji przyczółku. Trwały także starcia o miejscowości pozostające w rękach ukraińskich. Na pozostałych kierunkach toczyły się walki, lecz bez rozstrzygnięć. Rosjanie skupiali się na niszczeniu pozycji ukraińskich artylerią i lotnictwem. W ciągu 24h od ostrzału ucierpiał Mikołajów, Orichiw i Hulajpołe oraz okolice Zełenodolśka. Ponadto trzykrotnie rakiety spadły na Odessę i miejscowości w obwodzie odeskim. W ostrzeliwanych zakładach Azowstal wciąż pozostawało ponad 100 cywilów, lecz ich ewakuacja była niemożliwa. Rosjanie odmawiali utworzenia kolejnego korytarza humanitarnego, licząc na bezwarunkową kapitulację obrońców.
11 maja.
ISW podało, że siły rosyjskie nie dokonały żadnych znaczących postępów na Ukrainie, podczas gdy siły ukraińskie nadal zajmowały tereny na północny wschód od Charkowa. Ukraińska kontrofensywa na północ od Charkowa zepchnęła Rosjan do defensywy i wymusiła operacje wzmacniające i zaopatrzeniowe, aby zapobiec dalszym postępom Ukrainy w kierunku granicy z Rosją. Rosyjskie wysiłki na froncie południowym oraz w obwodach donieckim i ługańskim również utknęły w martwym punkcie, gdzie siły rosyjskie poczyniły niewielkie postępy w obliczu skutecznej obrony Ukrainy. Z kolei brytyjskie Ministerstwo Obrony poinformowało o intensyfikacji walk wokół Wyspy Wężowej i tamtejszego obszaru morskiego. Rosja starała się wzmocnić na niej swoją pozycję, aby zdominować północno-zachodnie Morze Czarne za pomocą pocisków przeciwlotniczych i manewrujących. Ukraina z powodzeniem zaatakowała rosyjską obronę powietrzną. Ponadto Ukraińcy podali, że podczas próby przeprawy przez rzekę Doniec (ok. 25 km od Łymanu) po raz drugi w ciągu 24h, dwa rosyjskie bataliony, w tym 74. Brygada Strzelców Zmotoryzowanych, poniosły ciężkie straty w wyniku ostrzału z artylerii i rakiet. Rosjanie stracili prawie batalion żołnierzy, w tym ok. 50-60 pojazdów.
Kirill Stremousov, zastępca szefa administracji Chersonia, stwierdził, że pojawiła się prośba o uczynienie regionu chersońskiego pełnoprawnym składnikiem Federacji Rosyjskiej. OSW, powołując się na SG Ukrainy, poinformowało, że siły ukraińskie odzyskały kontroli nad czterema miejscowościami w okolicach Charkowa. Sama sytuacja militarna nie zmieniła się. Rosjanie nadal bezskutecznie atakowali pozycje Ukraińców, ponosząc przy tym znaczące straty. We wszystkich kontrolowanych przez stronę ukraińską miejscowościach w rejonie Siewierodoniecka zostały odcięte woda, prąd, gaz i łączność komórkowa. Ponadto Rosjanie kontynuowali ostrzał i bombardowania pozycji obrońców na całej linii styczności wojsk oraz miejscowości stanowiących ich zaplecze, w tym Słowiańsk, Mikołajów, miejscowości na południe od Krzywego Rogu i Zaporoża. Ostrzelano również przygraniczne rejony obwodów czernihowskiego i sumskiego.
12 maja.
Według rzecznika ukraińskiego SG pomimo zniszczenia mostów pontonowych na rzece Doniec i porażki taktycznej grupy batalionowej, wróg zdołał przedostać się przez rzekę: „Sytuacja znacznie się pogorszyła”. Szlak zaopatrzeniowy z Bachmutu do Lisiczańska i Siewierodoniecka był poważnie zagrożony wraz z rosyjskimi natarciami z podbitej Popasny. Według strony ukraińskiej Rosjanie zintensyfikowali ataki na wschodzie kraju i zdobyli niektóre obszary Donbasu. Rosyjskie ataki w Donbasie były wymierzone w miasta Siewierodonieck, Łyman, Bachmut, Awdijewkę i Kurachowe, a także Rubiżne, które było już w dużej mierze zajęte przez siły rosyjskie. Donoszono także o walkach artyleryjskich na południu Ukrainy, zarówno w rejonie Zaporoża, jak i w kierunku Mikołajowa i Krzywego Rogu. Z kolei rosyjskie Ministerstwo Obrony podało, że zabito ponad 320 ukraińskich żołnierzy i unieruchomiono 72 pojazdy wojskowe. Ostrzelano 400 grup żołnierzy i konwojów wojskowych, 12 stanowisk dowodzenia i 26 stanowisk artylerii wroga. Zniszczono m.in. system rakiet przeciwlotniczych S-300 w obwodzie charkowskim, stację radarowa pod Odessą i dwa składy amunicji w obwodzie czernihowskim. Następnie poinformowano, że siły rosyjskie zajęły miasto Rubiżne. Z kolei ukraińscy urzędnicy twierdzili, że został uszkodzony rosyjski statek wsparcia logistycznego "Wsiewołod Bobrow". Później donoszono, że statek doznał poważnych uszkodzeń w wyniku pożaru w nocy z 11 na 12 maja.
Według byłego doradcy kanclerz Angeli Merkel, generała brygady. D. Erich Vada, wyzwolenie Donbasu spod sił rosyjskich było wówczas niemożliwe. Na froncie o szerokości około 500 km znajdowało się ok. 100 tys. rosyjskich żołnierzy, którzy mieli „wojskową dominację na ziemi i w powietrzu”. OSW podało, że w ciągu ostatnich 24h Rosjanie odnotowali częściowy sukces w rejonie Siewierodoniecka, m.in. docierając do granic miasta. Walki trwały na całej linii styczności wojsk. Na pozostałych kierunkach siły rosyjskie przeszli do obrony i ograniczyli się do ostrzału pozycji ukraińskich, głównie w rejonie Komyszuwacha–Orichiw na kierunku Zaporoża oraz Zełenodolśk–Wełyka Kostromka na kierunku Krzywego Rogu. Ukraińcy zajęli Pytomnyk na północnych obrzeżach Charkowa, z którego okolicy Rosjanie stopniowo się wycofywali. Rosyjskie lotnictwo przeprowadziło ataki na cele w rejonie Odessy, Karliwki, w Zaporożu, a także na Nowogród Siewierski. Według SG Ukrainy celem maksimum rosyjskich działań wojskowych jest przejęcie kontroli nad terytoriami obwodów odeskiego, mikołajowskiego i częściowo zaporoskiego, utworzenie korytarza lądowego do Naddniestrza i zajęcie centralnej części kraju.
13 maja.
Sztab Generalny SZ Ukrainy poinformował, że siły rosyjskie wycofywały się spod Charkowa i usiłowały uniemożliwić wojskom ukraińskim przedostanie się na swe tyły w okolicach Iziumu. Natomiast trzy zniszczone mosty w obwodzie charkowskim mogły utrudnić ofensywę sił ukraińskich. Na kierunku donieckim i taurydzkim siły rosyjskie nadal ostrzeliwały pozycje ukraińskie, usiłując przejąć kontrole m.in. nad Marjinką i Nowomychajliwką.
Według brytyjskiego Ministerstwa Obrony Rosja zintensyfikowała działania w rejonie Iziumu i Siewierodoniecka w celu osiągnięcia przełomu w kierunku Słowiańska i Kramatorska. Podejrzewano, że zamiarem Rosjan było okrążenie sił ukraińskich w tym rejonie i odcięcie ich od wsparcia na zachodzie kraju. Jednak mimo koncentracji sił w tym rejonie siły rosyjskie nie poczyniły znaczących postępów po wycofaniu i przerzuceniu jednostek z obwodów kijowskiego i czernihowskiego. Przeanalizowano również nieudaną przeprawę przez rzekę Doniec w dniu 11/12 maja, z rozbiciem batalionowej grupy taktycznej i zniszczeniem sprzętu mostowego. Przeprawa przez rzekę na spornym obszarze była manewrem wysoce ryzykownym i przemawiała za presją, pod jaką stoją rosyjscy dowódcy, aby poczynić postępy w operacjach na wschodniej Ukrainie. Z kolei w analizie ISW zakwestionowało długofalowy sukces rosyjskich operacji w bitwach o Siewierodonieck i Lisiczańsk: tereny te były głównie miejskie, co stanowiło decydującą przewagę ukraińskich sił zbrojnych. ISW powoływała się także na coraz częstsze doniesienia o demoralizacji i niesubordynacji wśród wojsk rosyjskich na wschodniej Ukrainy. Ponadto ukraińska kontrofensywa wokół Charkowa zmusiła także dowództwo wojsk rosyjskich do podjęcia walk obronnych.
Ośrodek Studiów Wschodnich podał, że na całej linii styczności wojsk w Donbasie trwały walki. Rosyjskie próby przełamania pozycji ukraińskich nie przyniosły znaczących sukcesów, a atakujący ponosili duże straty. Pojawiały się również sprzeczne doniesienia o walkach w obwodzie charkowskim i zaporoskim; wg lokalnej administracji i Dowództw Operacyjnych dochodzi do starć i ataków na pozycje ukraińskie, z kolei zdaniem SG Rosjanie nie podejmowali aktywnych działań. Artyleria i lotnictwo rosyjskie kontynuowały uderzenia na pozycje ukraińskie oraz obiekty cywilne na wszystkich kierunkach. Kolejną dobę ostrzeliwano pogranicze obwodów czernihowskiego i sumskiego, a do sąsiadującego z nimi obwodu briańskiego przemieszczono dodatkowe pododdziały artylerii. Ponadto 8–12 rakiet uderzyło w cele w obwodzie połtawskim.
14 maja.
Gubernator obwodu charkowskiego Ołeh Syniehubow podał, że wojska ukraińskie przeszły do kontrataku na kierunku iziumskim, a na niektórych kierunkach Rosjanie zaczęli się cofać. Natomiast mer Charkowa poinformował, że miasto nie było ostrzeliwane od pięciu dni, a siły rosyjskie wycofywały się z przedmieść i oddaliły w stronę granicy z Rosją.
Według ISW rosyjskie dowództwo wojskowe prawdopodobnie zadecydowało całkowicie wycofać się ze swoich pozycji wokół Charkowa ze względu na ogólny rozwój sytuacji. Z nielicznymi wyjątkami Rosjanie do tej pory nie próbowali bronić się przed siłami ukraińskimi. Wojska rosyjskie kontynuowały wysiłki, aby posuwać się naprzód wzdłuż obrzeży miasta Izium-Donieck, lecz poczyniły niewielkie postępy. Głównymi wysiłkami Rosji były próby okrążenia Siewierodoniecka i Lisiczańska od północy i południa. Jednak wojska rosyjskie atakujące z Popasny na północy nie poczyniły znaczącego postępu w ciągu ostatniej doby. W związku ze stratami na rzeką Doniec Rosjanie mogą nie mieć wystarczającej ilości siły bojowej, aby zrównoważyć straty i kontynuować ofensywę na wystarczająco dużą skalę, aby zakończyć okrążenie, chociaż prawdopodobnie nadal będą próbować to zrobić. Z kolei później ISW dodał, że siły rosyjskie przeprowadziły ataki lądowe, powietrzne i artyleryjskie na hutę Azowstal, ale siły ukraińskie nadal utrzymywały swoje pozycje obronne. Rosyjskie władze okupacyjne w dalszym ciągu zacieśniały kontrolę nad resztą Mariupola i dostarczyły ograniczone ilości żywności pozostałym 150 tys. mieszkańców. Siły rosyjskie kontynuowały wycofywanie się z regionu na północ od Charkowa, prawdopodobnie po to, aby skoncentrować się na obronie szlaków dostaw przez Wołczańsk do Izium. Ponadto wzdłuż południowej osi Odessy siły rosyjskie nie prowadziły żadnych natarć, lecz prowadziły ostrzał na pozycje ukraińskie w całym regionie.
15 maja.
Ukraina stwierdziła, że rozpoczęto kontratak przeciwko siłom rosyjskim w pobliżu miasta Izium. Następnie Ukraina podała, że jej siły zniszczyły 11 rosyjskich celów powietrznych, w tym dwa pociski manewrujące, siedem bezzałogowców Orłan-10, jeden śmigłowiec Ka-52 i jeden śmigłowiec Mi-28.
Zastępca Sekretarza Generalnego NATO Mircea Geoană powiedział, że rosyjska inwazja „straciła impet” i że „Ukraina może wygrać tę wojnę”. Brytyjskie Ministerstwa Obrony stwierdziło, że do połowy maja Rosja prawdopodobnie straciła ⅓ wojsk lądowych rozmieszczonych od lutego na Ukrainie. Straty te zostały spotęgowane przez utratę podstawowych sił wsparcia, takich jak inżynierowie mostowi i siły rozpoznawcze z dronami obserwacyjnymi i rozpoznawczymi. Rosyjski sprzęt mostowy nie był łatwo dostępny przez cały konflikt, więc manewry ofensywne zostały spowolnione i ograniczone. Rosyjskie bezzałogowce miały kluczowe znaczenie dla orientacji sytuacyjnej i kierowania artylerią. Siły rosyjskie były coraz bardziej ograniczane przez spadający impet ataku, przy utrzymującym się niskim morale i zmniejszonej skuteczności na polu bitwy. Wobec aktualnych warunków było mało prawdopodobne, aby Rosja mogła znacząco przyspieszyć tempo postępu w ciągu najbliższych 30 dni. Z kolei ISW podało, że rosyjskim siłom zbrojnym prawdopodobnie zabrakło rezerwistów gotowych do walki. Rosyjskie dowództwo wojskowe było zmuszone łączyć żołnierzy z wielu różnych jednostek, w tym prywatnych firm wojskowych i milicji z regionów separatystycznych, w rzekomo regularne jednostki armii i piechoty morskiej. W związku z tym, z powodu znacznych strat personelu, prywatne rosyjskie firmy wojskowe utworzyły połączone jednostki z formacjami powietrznodesantowymi. ISW oceniło mieszanie elitarnych jednostek powietrznodesantowych z najemnikami jako szokujące i wskazywało, że Rosja wyczerpała dostępne rezerwy personelu gotowego do walki. M.in. rosyjska 810 Samodzielna Gwardyjska Brygada Piechoty Morskiej miała przyjąć personel z innych jednostek Floty Czarnomorskiej, w tym członków załogi okrętów, których wartość bojowa została przez ISW oceniona jako niska. Jednakże siły rosyjskie wzmacniały okupowane osiedla na południu Ukrainy, co sugeruje, że podejmowano próby ustanowienia stałej kontroli nad regionem. Źródła ukraińskie donosiły, że Rosjanie rozpoczęli tworzenie okopów i budowę betonowych umocnień na bliżej nieokreślonych obszarach obwodów mikołajowskiego i chersońskiego, w pobliżu Melitopola oraz w zachodnim obwodzie zaporoskim.
16 maja.
Według ukraińskiego rządu siły zbrojne zaatakowały rosyjskie jednostki na wschodzie. Dzięki temu Ukraińcy zaatakować wojska rosyjskie od tyłu. W okolicach Charkowa batalion ukraiński dotarł do granicy z Rosją, a żołnierze świętowali swój sukces nagraniem wideo do prezydenta Zełenskiego. Następnie gubernator obwodu ługańskiego Serhij Hajdaj poinformował, że co najmniej 10 osób zostało zabitych przez rosyjski ostrzał wschodnioukraińskiego miasta Siewierodonieck. Z kolei siły ukraińskie poddały się wojskom rosyjskim i DRL, po czym zostały ewakuowane z zakładu Azowstal, co oznaczało prawdopodobny koniec oblężenia Mariupola. Wiceminister obrony Hanna Malar stwierdziła: „Dzięki obrońcom Mariupola Ukraina zyskała niezwykle ważny czas na stworzenie rezerw, przegrupowanie sił oraz otrzymanie pomocy od partnerów. I spełnili wszystkie swoje zadania. Mimo tego nie da się odblokować Azowstalu środkami wojskowymi”. 211 żołnierzy ewakuowano korytarzem humanitarnym do Oleniwki, miasta w DRL. Kolejnych 260 żołnierzy, w tym 53 ciężko rannych, przewieziono do szpitala w Nowoazowsku w DRL. Ukraiński Sztab Generalny ogłosił, że planowana jest wymiana więźniów.
Brytyjskie Ministerstwo Obrony poinformowało, że po ćwiczeniach na początku miesiąca Białoruś ogłosiła rozmieszczenie sił specjalnych wzdłuż granicy z Ukrainą, a także jednostek obrony przeciwlotniczej, artylerii i rakiet na poligonach na zachodzie kraju. Obecność sił białoruskich w pobliżu granicy prawdopodobnie związałaby wojska ukraińskie na północy, uniemożliwiając ich przemieszczenie w celu wsparcia operacji w Donbasie. Prezydent Alaksandr Łukaszenka prawdopodobnie rozważył rosyjskie życzenie wsparcia inwazji bezpośrednim zaangażowaniem wojskowym z ryzykiem dalszych sankcji Zachodu, ukraińskiego odwetu i możliwych poważnych problemów w białoruskim wojsku.
OSW podało, że w okolicach Charkowa wojska ukraińskie kontynuowały posuwanie się w kierunku granicy z Rosją. Według SG Ukrainy Rosjanie próbowali temu przeciwdziałać i utrzymać się na zajętych pozycjach. Z kolei lokalne źródła podawały, że pomiędzy Charkowem a granicą nie toczyły się żadne walki, a wojska rosyjskie ograniczały się jedynie do ostrzału okolicznych miejscowości. Na całej linii frontu na południu obwodu charkowskiego, w Donbasie i obwodzie zaporoskim trwały walki, a pozycje ukraińskie znajdowały się pod ciągłym ostrzałem artylerii. Podejmowane przez Rosjan kolejne próby przełamania linii obrony w większości kończyły się niepowodzeniem. Mimo strat siły rosyjskie kontynuowały próby przełamania pozycji ukraińskich na południowym brzegu rzeki Doniec na styku obwodów ługańskiego i donieckiego. Rosjanie nadal ostrzeliwali pozycje ukraińskie na styku obwodu chersońskiego z obwodami mikołajowskim i dniepropetrowskim, a także w przygranicznych rejonach obwodów czernihowskiego i sumskiego. Z kolei Ukraińcy w obwodzie mikołajowskim ostrzeliwali pozycje rosyjskie w okolicach Chersonia. Doszło także do rosyjskich uderzeń rakietowych na obiekty wojskowe w rejonie Jaworowa oraz w obwodach odeskim i połtawskim.
17 maja.
Według źródeł ukraińskich, obszar wokół Lwowa na zachodniej Ukrainie ponownie stał się celem ataków. Rosja oświadczyła, że zniszczono tam dostawy broni dla Ukrainy, pochodzące z USA i Europy. Następnie według władz co najmniej 19 cywilów zostało zabitych w spornych wschodnioukraińskich regionach Doniecka i Ługańska. Z kolei ukraińscy wojskowi podali, że wojska rosyjskie wycofały się pod miasto Siewierodonieck na wschodzie kraju; gubernator obwodu ługańskiego Serhij Hajdaj poinformował o ciężkich walkach w okolicach miasta. Na przedmieściach miast Hirśke i Zołote kilka domów zostało zniszczonych przez pociski artyleryjskie. Także tam Rosjanie zostali zmuszeni do wycofania się.
Według analizy brytyjskiego Ministerstwa Obrony, ok. 3500 budynków zostało zniszczonych i uszkodzonych w regionie Czernihowa podczas rosyjskiego marszu w kierunku stolicy Ukrainy. 80% szkód wyrządzono budynkom mieszkalnym. Skala tych zniszczeń pokazała gotowość Rosji do użycia artylerii przeciwko obszarom mieszkalnym. Rosja prawdopodobnie w coraz większym stopniu polegała na ostrzale artyleryjskim, mając ograniczone możliwości wykrywania celów i siły powietrzne niechętne do ryzykowania lotów poza własną linią frontu. Brytyjskie Ministerstwo Obrony spodziewało się, że podobna taktyka przywróci tempo ataków w Donbasie w ciągu najbliższych tygodni.
Z kolei OSW poinformowało, że Rosjanie poczynili nieznaczne postępy na pograniczu obwodów charkowskiego, donieckiego i ługańskiego, gdzie jednostki ukraińskie zostały odepchnięte na zachód od Popasnej oraz były spychane do Łymanu i Siewierodoniecka. Doszło do walk w Ternowej na południowych obrzeżach Charkowa. W większości przypadków próby przełamania obrony ukraińskiej w Donbasie kolejny dzień kończyły się niepowodzeniem i stratami. Na pozostałych kierunkach siły rosyjskie ograniczyły się do ostrzałów; wzrosła intensywność ataków na przygraniczne rejony obwodów czernihowskiego i sumskiego. Ponadto Rosjanie kolejną dobę prowadzili ataki rakietowe na obiekty wojskowe i kolejowe w okolicach Jaworowa w obwodzie lwowskim. Zaatakowano również wojskowe centrum szkoleniowe „Desna” w obwodzie czernihowskim.
18 maja.
Według SG Ukrainy Rosjanie przygotowywali się do ofensywy na Połohy i Orichiw w obwodzie zaporoskim. W tym celu wzmacniali zgrupowanie w tym regionie. Na linii frontu w obwodach mikołajowskim i chersońskim trwały walki. Rosjanie, nie mogąc postępować naprzód, starali się umocnić pozycje i ostrzeliwali jednostki ukraińskie z artylerii i moździerzy. Pod Charkowem siły rosyjskie koncentrowały się na utrzymaniu swoich pozycji i prowadziły ostrzał miejscowości Cyrkuny, Ruskie Tyszki, Czerkaskie Tyszki i Pytomnyk. W Donbasie Rosjanie prowadzili działania ofensywne w rejonie Łymanu, Siewierodoniecka, Bachmutu, Awdijiwki i Kurachowego. Z kolei wojska ukraińskie przeprowadziły 110 ataków na rosyjskie pozycje, niszcząc m.in. trzy czołgi, 10 pojazdów opancerzonych i 12 samochodów.
Siły rosyjskie przejęły pełną kontrolę nad Mariupolem. Według rosyjskich źródeł poddali się kolejni ukraińscy żołnierze z Azowstalu. W ciągu ostatnich 24h było ich 694, o czym poinformowała rosyjska agencja informacyjna RIA, powołując się na Ministerstwo Obrony w Moskwie. Z kolei dowódcy jednostek armii ukraińskiej nadal przebywali w kompleksie przemysłowym. Na zachodniej Ukrainie, przy granicy z Polską, mer Lwowa Andrij Sadowy skarżył się na ciągły ostrzał rosyjskich rakiet. W rejonie Jaworowa pod Lwowem cześć infrastruktury kolejowej, zaledwie kilka km od granicy z Polską, została uszkodzona przez odłamki rakiet. Następnie administracja regionalna w Melitopolu podała, że rosyjski pociąg pancerny przewożący wojska i amunicję przewrócił się w regionie, powodując detonację amunicji.
Minister obrony Ukrainy Ołeksij Reznikow stwierdził na konferencji z ministrami obrony UE i NATO, że siły rosyjskie umacniały swoje pozycje na południu i wschodzie kraju. Wojska rosyjskie wzmacniały swoje linie frontu na zajętych przez siebie terenach w Zaporożu i Chersoniu, aby „w razie potrzeby przestawić się na obronę”. Celem Rosji nadal było „stworzenie korytarza lądowego między Rosją a Krymem” i zajęcie „całego południa Ukrainy”. OSW podało, że Rosjanie kolejną dobę nacierali na pozycje ukraińskie w Donbasie, który był główną areną walk. Poza nim do starć dochodziło na północ od miasta Barwinkowe. Trwały potyczki na granicy ukraińsko-rosyjskiej w obwodzie sumskim. Na wszystkich kierunkach oraz w granicznych rejonach obwodów czernihowskiego i sumskiego siły rosyjskie kontynuowały ostrzał pozycji ukraińskich. Głównym celem ukraińskiej artylerii były pozycje rosyjskie na pograniczu obwodów chersońskiego i mikołajowskiego. Z kolei minister obrony Ołeksij Reznikow poinformował, że Rosjanie przygotowywali się do długotrwałej operacji wojskowej. Według niego od początku inwazji wzięło w niej udział 167 tys. rosyjskich żołnierzy, a w działaniach bojowych uczestniczyło 91 batalionowych grup taktycznych.
19 maja.
Co najmniej 12 osób zginęło w rosyjskim ostrzale na Siewierodonieck. Ponad 40 osób zostało rannych. Tymczasem armia ukraińska poinformowała, że „okupanci zaatakowali 43 osiedla w obwodzie donieckim i ługańskim”, w wyniku czego zginęło co najmniej 15 cywilów. Z kolei rosyjskie Ministerstwo Obrony podało, że od 16 maja ok. 1730 osób, walczących w Azowstalu, zostało wziętych do niewoli przez Rosjan. W ciągu ostatniej doby wojska rosyjskie operujące na terytorium obwodów donieckiego i ługańskiego przypuściły 14 ataków, które zostały odparte. W trakcie walk zniszczono 8 czołgów, 14 BWP i 6 pojazdów kołowych. ISW podało, że wojska rosyjskie zostały przeniesione z rejonu Charkowa do zachodniego obwodu donieckiego, aby zrekompensować tamtejsze straty. Rosyjskie siły zbrojne nadal miały problemy z powodu niedoboru sił rezerwowych, co skłoniło rosyjskie dowództwo do konsolidacji wysłużonych batalionowych grup taktycznych. Źródła amerykańskie poinformowały, że Rosjanie mieli 106 grup batalionowych rozmieszczonych na Ukrainie, jednak część z nich musiała zostać rozwiązana lub połączona z innymi w celu zrównoważenia strat.
Według brytyjskiego Ministerstwa Obrony kilku rosyjskich dowódców zostało zwolnionych z dowództwa z powodu słabych wyników podczas początkowych operacji na Ukrainie, m.in. generał porucznik Siergiej Kisiel, dowódca 1. Armii Pancernej Gwardii, został zwolniony za niepowodzenie w zdobyciu Charkowa czy wiceadmirał Igor Osipow, dowódca Floty Czarnomorskiej, musiał opuścić stanowisko po zatopieniu krążownika "Moskwa". Natomiast OSW poinformowało, że siły rosyjskie atakowały pozycje ukraińskie w Donbasie. Walki toczyły się na całej linii styczności wojsk, lecz w ciągu 24h Rosjanie nie osiągnęli większych postępów. Do starć dochodziło na południowych obrzeżach Charkowa. Ukraińcy zajęli miejscowość Dementijiwkę, położoną blisko granicy z Rosją. Rosjanie prowadzili ostrzał pozycji obrońców na całej linii frontu i ich zaplecza, także w obwodzie zaporoskim, na obszarach obwodów dniepropetrowskiego i mikołajowskiego oraz rejonach obwodów czernihowskiego i sumskiego. Władze w Kijowie przedłużyły obowiązywanie stanu wojennego i powszechnej mobilizacji do końca sierpnia. Według informacji lokalnych władz ukraińskich w okupowanym Melitopolu odnotowano aktywność grup dywersyjnych atakujących siły rosyjskie. W ciągu dwóch dni doszło m.in. do ataku na rosyjski pociąg pancerny i dokonano napaści na siedzibę komendantury wojskowej. Administracja wojskowa obwodu zaporoskiego podała, że Rosjanie stracili w Melitopolu ok. 70 żołnierzy podczas walk z partyzantami.
20 maja.
Na wschodniej Ukrainie trwały ciężkie walki w Donbasie. Według SG Ukrainy „wróg prowadził ofensywę w rejonie Lisiczańsk-Siewierodonieck”. Wojskom ukraińskim udało się odeprzeć atak na Siewierodoneck, a na przedmieściach Toszkiwki trwały walki. Gubernator Serhij Haidai podał, że w atakach w Siewierodoniecku zginęło 12 osób, a w całym regionie zniszczono ponad 60 domów. Kilka km na południe, na granicy między Ługańskiem a Donieckiem, toczyły się walki wokół miejscowości Wyskrywa i Ołeksandropilla, ok. 10 km na wschód od małego miasteczka Bachmut, które było uważane za kolejny strategiczny cel Rosjan. Rosyjska ofensywa w tym miejscu zakończyła się równie małym sukcesem, jak próby szturmu w Awdijiwce i Kurachowym. Odparto 14 rosyjskich ataków w obwodach donieckim i ługańskim. W obwodzie charkowskim, gdzie w ostatnich tygodniach Ukraińcy rozpoczęli kontrofensywę, nie ogłoszono żadnych dalszych zdobyczy terytorialnych. Rosjanie skoncentrowali się tam na obronie linii frontu. Wokół miejscowości Ternowa i Wesele toczyły się walki. Z kolei podpułkownik Denys Prokopenko, który został uwięziony w Azowstalu, oświadczył, że otrzymał od „wyższego dowództwa wojskowego” rozkaz poddania się wraz z pozostałymi żołnierzami. Według rosyjskich doniesień około południa wszyscy walczący w oblężonych zakładach Azowstal poddali się. Według Ministerstwa Obrony strefa przemysłowa jest całkowicie pod kontrolą Rosji. W sumie od 16 maja do niewoli trafiło 2439 żołnierzy ukraińskich.
Według OSW siły rosyjskie na zachód od Popasnej przekroczyły granicę obwodu donieckiego i zostały powstrzymane przez kilka km od drogi z Lisiczańska do Bachmutu. Droga była ostatnim kontrolowanym przez Ukraińców połączeniem drogowym rejonu Siewierodoniecka z nieokupowaną częścią Donbasu i od wielu dni pozostawało pod ostrzałem. Według władz 60-tysięczne Rubiżne zostało całkowicie zniszczone, a oba główne miasta rejonu, tj. Siewierodonieck i Lisiczańsk oraz inne miejscowości pod kontrolą Ukraińców, były po ciągłym ostrzałem. Rosjanie kontynuowali działania na rzecz odcięcia rejonu Siewierodoniecka od obwodu charkowskiego. W związku z tym atakowali miejscowości na południowy wschód od Łymanu. W pozostałej części obwodu donieckiego i na południu obwodu charkowskiego nie nastąpiły zmiany, a siły ukraińskie powstrzymywały natarcia na całej linii frontu. Rosjanie atakowali pozycje ukraińskie w okolicach Charkowa, w obwodzie zaporoskim oraz na łączeniu obwodu chersońskiego z obwodami mikołajowskim i dniepropetrowskim, lecz ograniczali się do ostrzałów i bombardowań. Trwał również ostrzał przygranicznych rejonów obwodów czernihowskiego i sumskiego oraz po raz pierwszy od wycofania wojsk z północy Ukrainy celem ataku był także obwód żytomierski.
21 maja.
Po całkowitym zdobyciu miasta Mariupol i huty Azowstal Ukraina obawiała się dalszego natarcia wojsk rosyjskich. Gubernator obwodu ługańskiego Serhij Haidaj poinformował o ciężkich walkach w Donbasie, m.in. miasto Siewierodonieck było pod ciągłym ostrzałem, w wyniku czego odnotowano ofiary śmiertelne i rannych. Według Rosji zniszczono duży ładunek zachodniego uzbrojenia na Ukrainie. Atak miał miejsce w pobliżu dworca kolejowego Malin w obwodzie żytomierskim. Rosyjskie Ministerstwo Obrony podało, że pociski kierowane Kalibr, wystrzelone z morza, zniszczyły broń ze Stanów Zjednoczonych i Europy. Z kolei rosyjski region przygraniczny Kursk oskarżył Ukrainę o dokonanie ostrzału. Według SG Ukrainy na wschodnie kraju toczyły się ciężkie walki. Dotknięte obszary obejmowały Siewierodonieck, Bachmut i Awdijiwkę. Następnie Ministerstwo Obrony Rosji poinformowało, że zniszczono ukraińską bazę operacji specjalnych i dwa magazyny paliwa w rejonie Odessy; zestrzelono również dwa ukraińskie samoloty Su-25 i 14 dronów.
Według analizy ISW sprawdziły się podejrzenia co do rosyjskich zamiarów okrążenia i zdobycia Siewierodoniecka po tym, jak ataki na inny kierunkach, w szczególności Iziumu, osłabły. Z tego punktu widzenia armia rosyjska wykorzystała zdobycze terenu w łuku Rubiżne-Siewierodonieck-Ługańsk-Popasna, aby ostatecznie otoczyć Siewierodonieck, będący ostatnim ukraińskim punktem oporu w obwodzie ługańskim.
22 maja.
Prezydent Ukrainy Wołodymyr Zełenski określił sytuację w Donbasie jako „niezwykle trudną”. Rosyjska armia próbowała zaatakować Słowiańsk i Siewierodonieck. Na wschodniej Ukrainie trwały ciężkie walki o Siewierodonieck i Lisiczańsk. Pozycje wojsk ukraińskich były ostrzeliwane z rosyjskiej artylerii na całej linii frontu w tym rejonie. Rosjanie bezskutecznie próbowali szturmować miasta na północ, wschód i południe od Siewierodoniecka. Równie zaciekłe walki toczyły się o wioski położone na południe od trasy z Lisiczańska do Bachmutu w obwodzie donieckim. Armia rosyjska od wielu dni próbowała odciąć dostawy z obwodu donieckiego dla ukraińskich grup z okolic Siewierodoniecka i Lisiczańska. W obwodzie donieckim miały miejsce bitwy artyleryjskie i bombardowania. Rosyjskie Ministerstwo Obrony podało, że w ciągu ostatnich 24h z powietrza zaatakowano prawie 40 celów, w tym pięć składów broni w Donbasie. Ponadto w całym kraju ostrzelano ponad 580 celów. Według źródeł ukraińskich Rosja zintensyfikowała naloty na całą Ukrainę. Sztab generalny stwierdził, że rosyjska armia „kontynuowała ataki rakietowe i powietrzne na całe terytorium” i „zwiększyła intensywność”. W związku z tym Rosjanie coraz częściej wykorzystywali lotnictwo „do niszczenia ważnej infrastruktury”. Według źródeł ukraińskich w wyniku rosyjskich ataków zginęło co najmniej osiem osób, natomiast według wojskowych w regionie Doniecka zginęło co najmniej siedem osób, a osiem zostało rannych. Ukraińcy stwierdzili również, że odparto 11 ataków Rosjan na wschodniej Ukrainie. W ciągu tygodnia zniszczono ponad 200 rosyjskich pojazdów wojskowych i trzy samoloty. Ponadto Ukraina przedłużyła obowiązujący od końca lutego stan wojenny o kolejne 90 dni. Z kolei parlament Ukrainy przegłosował również przedłużenie mobilizacji powszechnej do 22 sierpnia.
23 maja.
ISW podało, że siły rosyjskie nadal przechodziły do defensywy, przeprowadzając ograniczone ataki naziemne, które kończzyły się niewielkimi postępami na froncie. Prezydent Wołodymyr Zełenski określił dzienne straty wojsk ukraińskich na froncie we wschodniej Ukrainie na 50–100 żołnierzy. Według źródeł ukraińskich front na wschodzie Ukrainy jest nieustannie bombardowany przez Rosję. Szef administracji wojskowej obwodu donieckiego Pawło Kyrylenko stwierdził, że sytuacja jest trudna. Rosjanie próbowali zająć miasto Łyman, aby przejść do Kramatorska i Słowiańska, czyli największych miast w obwodzie donieckim, które nie były jeszcze kontrolowane przez wojska rosyjskie.
Analiza brytyjskiego Ministerstwa Obrony wykazała, że liczba rosyjskich ofiar, po trzech miesiącach wojny, była taka sama, jak po 9 latach rozmieszczenia wojsk sowieckich w Afganistanie w latach 80. XX wieku. Przyczyną było wiele czynników, takich jak słaba taktyka, brak przewagi powietrznej, niewystarczająca elastyczność i kultura przywództwa oparta na taktyce dowodzenia, która pozwala na powtarzanie tych samych błędów i prowadzi do wysokich strat. Brytyjski wywiad spodziewa się oporu ze strony ludności rosyjskiej, jeśli straty nadal będą wysokie.
Według OSW Ukraińcy odpierali ataki na styku obwodów charkowskiego, donieckiego i ługańskiego, zmuszając Rosjan do wycofania się na wcześniejsze pozycje. Głównym obszarem walk był rejon Siewierodoniecka, gdzie Rosjanie mieli wkroczyć do północnej części miasta, a także zniszczyć most łączący je z sąsiednim Lisiczańskiem. siłom rosyjskim nie udało się opanować drogi Lisiczańsk–Bachmut. Do obniżenia intensywności działań bojowych dochodziło w pobliżu Awdijiwki i Kurachowego. Niekiedy starcia miały miejsce w obwodzie zaporoskim. Ponadto trwał ostrzał pozycji ukraińskich i ich bezpośredniego zaplecza. Celami ostrzału pozostawał również Charków i okolice, Mikołajów, miejscowości w obwodzie dniepropetrowskim oraz rejony obwodów czernihowskiego i sumskiego. Rosjanie przeprowadzili także ataki rakietowe na obiekty infrastruktury wojskowej, kolejowej i magazyny w obwodach charkowskim, połtawskim (rejon łubieński), zaporoskim i żytomierskim i w obwodzie rówieńskim.
24 maja.
Według brytyjskiego wywiadu Rosjanie zintensyfikowali działania w Donbasie, dążąc do okrążenia Siewierodoniecka, Lisiczańska i Rubiżnego. Zdobycie tego regionu oznaczałoby, że cały obwód ługański znalazłby się pod kontrolą rosyjską. Północną i południową oś tej operacji oddzielało ok. 25 km terytorium kontrolowanego przez Ukraińców. Siły ukraińskie stawiały silny opór, zajmując dobrze umocnione pozycje obronne. Jednakże Rosja osiągnęła lokalne sukcesy, częściowo dzięki koncentracji jednostek artyleryjskich. Sztab Generalny SZ Ukrainy podał, że Rosjanie rozmieścili Iskandery w obwodzie brzeskim na Białorusi, w wyniku czego wzrosło ryzyko ataków rakietowych i lotniczych z tego terenu. Według Sztabu Rosjanie koncentrowali się na operacji ofensywnej w celu otoczenia Lisiczańska i Siewierodoniecka oraz wyjścia na administracyjną granicę obwodu ługańskiego. Minionej doby siły ukraińskie na kierunku donieckim i ługańskim odparły 16 ataków i zniszczyły m.in. osiem czołgów. Z kolei Pawło Kyrylenko, szef donieckiej administracji wojskowej, powiedział, że siły rosyjskie przejęły kontrolę nad miastem Switłodarśk we wschodnim Donbasie, a siły ukraińskie wycofały się w celu przegrupowania. Ponadto emerytowany rosyjski generał Kanamat Botaszew, zginął w samolocie Su-25, zestrzelonym przez ukraińską ochronę przeciwlotniczą w rejonie Popasnej w obwodzie ługańskim.
OSW podał, że siły rosyjskie kontynuowały presję na Ukraińców, konsekwentnie atakując i ostrzeliwując ich pozycje na łączeniu obwodów charkowskiego, donieckiego i ługańskiego. Rosjanie nie rezygnowali z prób okrążenia zgrupowania ukraińskiego w rejonie Siewierodoniecka, umacniając się na południe od drogi Lisiczańsk–Bachmut i przygotowując kolejne przeprawy przez rzekę Doniec. Rosjanie wyprowadzili także uderzenie w kierunku w miejscowości Łuhanśke, pomiędzy Popasną a Gorłówką. Siły ukraińskie odparły większość ataków. Sukcesem zakończyły się boje o Toszkiwkę. Poza Donbasem dominował ostrzał pozycji ukraińskich. Celami uderzeń rakietowych były obiekty infrastruktury kolejowej w obwodzie dniepropetrowskim. Ponadto Rosjanie wprowadzali nowe jednostki z Rosji do obwodu charkowskiego, na Krym oraz na Białoruś.
25 maja.
Gubernator Serhij Hajdaj stwierdził, że Rosjanie za wszelką cenę chcieli zdobyć obwód ługański, dlatego przerzucili na ten kierunek siły spod Mariupola, Charkowa i z regionu donieckiego. Hajdaj poinformował o ciężkich walkach w pobliżu Siewierodoniecka, ostrzeliwanego przez rosyjskie samoloty, artylerię i wyrzutnie rakietowe. Według niego Rosjanie są „tak blisko miasta, że mogą atakować nawet z moździerzy. Niszczą Siewierodonieck konsekwentnie i przez całą dobę. Sytuacja jest bardzo trudna”. Z kolei trasa Lisiczańsk-Bachmut, którą można dotrzeć do Siewierodoniecka, była ostrzeliwana i trwały walki o jej utrzymanie. Według doniesień siły rosyjskie ostrzeliwały Siewierodonieck z moździerzy. Ukraina podała, że zginęło 6 osób. Z kolei uderzenie rosyjskiej rakiety cruise zniszczyło centrum handlowe i kilka domów w Zaporożu, zabijając jedną osobę i raniąc trzy inne. Według lokalnych urzędników, co najmniej 62 domy zostały uszkodzone.
Według ISW siły rosyjskie priorytetowo potraktowały postępy na wschód i zachód od Popasny w celu przecięcia ukraińskich linii komunikacyjnych na południowy zachód od Siewierodoniecka i zakończyć okrążenie obwodu ługańskiego. Rosjanie prawdopodobnie wkroczyli do Łymanu i mogliby wykorzystać go jako bazę do koordynowania natarć na południowy wschód od Iziumu do ofensywy na Siewiersk. Ponadto siły rosyjskie zaatakowały Zaporoże, aby zakłócić kluczowy węzeł logistyczny dla sił ukraińskich działających na wschodzie. Natomiast OSW podało, że Rosjanie dalej próbowali odciąć i zlikwidować zgrupowanie ukraińskie w rejonie Siewierodoniecka oraz wyprzeć ich z pogranicza obwodów charkowskiego i donieckiego. Trwały walki o Siewierodonieck i okoliczne miejscowości obwodu ługańskiego oraz Łyman. Rosjanie starali się przeciąć drogę Lisiczańsk–Bachmut, szturmując Jakowliwkę i Biłohoriwkę oraz przejąć pełną kontrolę nad drogą Gorłówka–Popasna. Na pozostałych kierunkach Rosjanie kontynuowali ostrzał pozycji ukraińskich i ich zaplecza, rzadko podejmując akcje zaczepne. Celami ataków rakietowych były Krzywy Róg i Zaporoże.
26 maja.
Według Ukrainy Rosja prowadziła ofensywy na wielu odcinkach frontu, skupiając się na uzyskaniu pełnej kontroli nad wioską i węzłem kolejowym Łyman, w ramach rzekomych przygotowań do ponownego szturmu na Słowiańsk. Wieś Ustyniwka, na południe od Siewierodoniecka, została podobno zaatakowana w celu poprawy pozycji rosyjskich w tym rejonie. Donoszono również, że Rosjanie kontynuowali ataki w pobliżu drogi Lisiczańsk-Bachmut, z atakami na Komyszuwachę, Łypowe i Nahirne oraz o natarciach w okolicach Awdijiwki i w pobliżu wsi Zołota Nywa. Siły rosyjskie wznowiły również ofensywę w celu uzyskania pełnej kontroli nad obwodem chersońskim, atakując wieś Tawrijskie na południe od Mikołajowa i Mikołajówkę na południe od Krzywego Rogu. Rosjanie prowadzili także ostrzał obiektów cywilnych i wojskowych na całym froncie. Według brytyjskiego ministerstwa obrony Rosjanie kontynuowali próby otoczenia Siewierodoniecka i Lisiczańska, po tym jak zdobyli kilka miejscowości na północny zachód od Popasnej. Rosja naciskała na enklawę Siewierodoniecka, choć Ukraina utrzymywała kontrolę nad wieloma sektorami, co uniemożliwiło Rosji przejęcie kontroli nad Donbasem. Ponadto wojsko rosyjskie zaczęło używać 50-letnich czołgów T-62 podczas walk w Donbasie, które „będą prawie na pewno szczególnie podatne na broń przeciwpancerną, a ich obecność na polu bitwy uwydatnia rosyjskie braki w nowoczesnym, gotowym do walki sprzęcie”.
ISW poinformowało o nieudanych działaniach sił rosyjskich na południowy wschód od Iziumu w pobliżu granicy obwodów charkowskiego i donieckiego. Rosjanie posuwali się stopniowo wokół Siewierodoniecka i prawdopodobnie będą próbowali w najbliższych dniach całkowicie otoczyć region Siewierodonieck-Lisiczańsk. Siły rosyjskie kontynuowały pochód na południe i zachód od Popasny w kierunku Bachmutu i przygotowywały „trzecią linię obrony” na okupowanych obszarach osi południowej, aby skonsolidować długoterminową kontrolę nad regionem i przygotować się do odparcia spodziewanej ukraińskiej kontrofensywy. Następnie OSW poinformował o wzroście intensywności działań na łączeniu obwodów charkowskiego, donieckiego i ługańskiego. Miasto Łyman zostało częściowo opanowane przez Rosjan, którzy mieli przygotowywać się do uderzenia na Siewiersk–Bachmut. Ukraińcy starali się nie dopuścić do przejęcia odcinka drogi Lisiczańsk–Bachmut, powstrzymując natarcia w rejonie Biłohoriwka–Nahirne–Berestowe. Z kolei zgrupowanie ukraińskie w okolicach Siewierodoniecka zostało rozdzielone na dwie części, Lisiczańsk–Siewierodonieck i Hirśke–Zołote. Rosjanie atakowali także w kierunku Bachmutu od południowego wschodu. Do prób przełamania obrony ukraińskiej dochodziło w pozostałej części obwodu donieckiego oraz na pograniczu obwodu chersońskiego z mikołajowskim i dniepropetrowskim. Lotnictwo i artyleria ostrzeliwały pozycje ukraińskie i ich zaplecze na wszystkich kierunkach. Ponadto Rosjanie odtwarzali zgrupowanie w rejonach graniczących z obwodami czernihowskim i sumskim.
27 maja.
Szef władz obwodowych Serhij Hajdaj podał, że na obrzeżach Siewierodoniecka trwały walki, jednak miasto nie zostało odcięte. Według niego wojska Ukrainy będą miały dość sił do obrony obwodu ługańskiego, lecz niewykluczone, że będą musiały się wycofać, aby uniknąć otoczenia przez siły rosyjskie. Natomiast autostrada Lisiczańsk-Bachmut była całkowicie pod ostrzałem, jednak dostawy amunicji i ewakuacja nadal były możliwe. Z kolei ukraińscy urzędnicy stwierdzili, że według szacunków 90% budynków w Siewierodoniecku zostało uszkodzonych. Z kolei siły rosyjskie ogłosiły zdobycie miasta Łyman w obwodzie donieckim. Premier Wielkiej Brytanii Boris Johnson powiedział, że system rakietowy M270 MLRS „umożliwiłby im obronę przed tą bardzo brutalną rosyjską artylerią”. Siły rosyjskie „nadal przegryzają się przez ziemie w Donbasie”, czyniąc „stopniowe, powolne, ale obawiam się, widoczne postępy”.
ISW poinformowało o bezpośrednich atakach Rosjan na dzielnice Siewierodoniecka przed zakończeniem okrążenia. Od zdobytego wcześniej Łymanu atakowali dwoma zgrupowaniami, na południowym zachodzie w celu wsparcia operacji wokół Iziumu oraz na południowym wschodzie, aby posuwać się w kierunku Siewierska. Siły rosyjskie w Popasny próbowały kierować się na północ, aby wesprzeć okrążenie Siewierodoniecka i nie atakowały dalej na zachód w kierunku Bachmutu. Pozycje na północny wschód od Charkowa pozostały w większości niezmienione, bez znaczących ataków ze strony sił rosyjskich lub ukraińskich. Siły rosyjskie nadal wzmacniały swoje pozycje wzdłuż południowej osi w obwodzie chersońskim. Z kolei OSW podał, że najcięższe walki toczyły się na styku obwodów charkowskiego, donieckiego i ługańskiego. Siły rosyjskie podeszły pod Bachmut od południowego wschodu, a Ukraińcy bronili się w okolicach wsi Pokrowśke i Kłynowe. Na północny wschód od Bachmutu trwały walki o kontrolę nad drogą do Lisiczańska. Rosjanie próbowali okrążyć rejon Siewierodoniecka od północy oraz przygotowywali kolejny desant przez Doniec. W obwodzie ługańskim siły rosyjskie wkroczyły do Siewierodoniecka i podjęły próbę obejścia go od południa, jak i sąsiadującego z nim Lisiczańska. Z kolei w obwodzie donieckim siły rosyjskie, po zajęciu Łymanu, atakowały pozycje ukraińskie na południe i południowy wschód od Lisiczańska. Na pozostałych kierunkach trwał ostrzał ukraińskich pozycji. Doszło również do ostrzału Charkowa i okolicznych miejscowości. Z kolei celem uderzeń rakietowych był obwód dniepropetrowski. Według ukraińskich źródeł atakowane były głównie obiekty kolejowe.
28 maja.
Rosyjskie wojska wkroczyły do miasta Siewierodonieck w obwodzie ługańskim, gdzie trwały ciężkie walki uliczne. Gubernator Serhij Haidai stwierdził, że siły ukraińskie mogą być zmuszone do wycofania się z obwodu, aby nie zostać otoczonym i schwytanym przez Rosjan. Walki w Siewierodoniecku na wschodzie Ukrainy trwały tylko na obrzeżach miasta. Pozostały obszar był pod kontrolą wojsk ukraińskich, podobnie jak szlak komunikacyjny z Lisiczańska do Bachmutu. Według ISW armia rosyjska kontynuowała próby zdobycia Siewierodoniecka, do którego Ukraińcy mieli dostęp tylko z zachodu. Ich trasa zaopatrzenia znajdowała się w zasięgu rosyjskiej artylerii. Przegrana byłaby taktyczną porażką, ale decydującą dla Rosji, ponieważ mogłaby ogłosić propagandowe „zwycięstwo” zdobywając to ostatnie „brakujące” miasto w obwodzie ługańskim. W obwodzie donieckim nie było znaczących rosyjskich postępów. Siły rosyjskie w obwodzie charkowskim nadal koncentrowały się na niedopuszczeniu ukraińskiej kontrofensywy do granicy ukraińsko-rosyjskiej między Charkowem a Biełgorodem. Siły ukraińskie rozpoczęły kontrofensywę w pobliżu granicy Chersoń–Mikołajów, ok. 70 km na północny wschód od Chersonia, która mogła przekroczyć rzekę ingulec. Z kolei brytyjskie Ministerstwo Obrony potwierdziło, że Rosja zdobyła Łyman w obwodzie ługańskim; jest to ważne miasto, w którym znajdują się mosty drogowe i kolejowe, które przecinają rzekę Doniec. Prezydent Wołodymyr Zełenski stwierdził, że „sytuacja jest bardzo trudna, szczególnie w tych miejscach w Donbasie i w obwodzie charkowskim, w których rosyjska armia próbuje osiągnąć jakieś rezultaty”. Ponadto Ukraina potwierdziła, że otrzymała dostawy pocisków przeciwokrętowych Harpoon z Danii i samobieżnych haubic M109 SPH ze Stanów Zjednoczonych w celu przeciwdziałania rosyjskiej inwazji.
29 maja.
ISW poinformowało, że siły rosyjskie próbowały przejąć pełną kontrolę nad Siewierodonieckiem. Kontynuowali ofensywę na południowy wschód od Iziumu, jednak nie poczynili postępów w kierunku Słowiańska. Na północny wschód od Bachmutu armia rosyjska przeprowadziła ataki naziemne, aby odciąć ukraińskie szlaki zaopatrzeniowe. Z kolei ukraińska kontrofensywa w północno-zachodnim obwodzie chersońskim zmusiła wojska rosyjskie do obrony. Instytut podał także, że siły rosyjskie poniosły „straszne straty” w bitwie pod Siewierodonieckiem, lecz Ukraina także poniosła poważne straty. Z kolei SG Ukrainy podał, że wojska rosyjskie prowadziły aktywne działania bojowe na kierunkach Siewierodoniecka, Bachmutu i Kurachowego, chcąc okrążyć siły ukraińskie w rejonach Siewierodoniecka i Lisiczańska. Rosjanie wykorzystywali lotnictwo, wojska rakietowe i artylerię. Na kierunku Siewierodoniecka Rosjanie próbowali wzmocnić się na północno-wschodnich przedmieściach Siewierodoniecka i przeprowadzić atak w kierunku centrum miasta. Na kierunku Bachmutu wróg przygotowywał się do działań szturmowych. Prowadził ostrzał w rejonach miejscowości: Komyszuwacha, Dołomitne i Nju-Jork oraz atakował samolotami w rejonach miejscowości Berestowe i Pokrowske. Ostrzały przeprowadzono także w kierunku Krzywego Rogu. Z kolei ukraińska artyleria ostrzelała grupę wojsk rosyjskich, w wyniku czego Rosjanie stracili 39 ludzi i 13 jednostek sprzętu. Później Sztab Generalny podał, że wojska rosyjskie przegrupowały się i szykowały do ataku na Słowiańsk i Barwinkowe. Gubernator Serhij Hajdaj oświadczył, że Rosjanie wdarli się na północno- i południowo-wschodnie obrzeża Siewierodoniecka; zginęły dwie osoby, a siedem zostało rannych. Ponadto siły rosyjskie umacniały się w Łymanie i przegrupowywały się w celu dalszej ofensywy na Słowiańsk. Dokonano również ataków lotniczych w obwodzie sumskim. Natomiast prezydent Zełenski odwiedził miasto Charków; była to pierwsza wizyta poza Kijowem od początku wojny.
30 maja.
Według ISW siły rosyjskie stopniowo zajmowały Siewierodonieck, lecz jeszcze nie całkowicie okrążyły miasto. Rosjanie skoncentrowali się na przegrupowaniu w pobliżu Iziumu w celu wznowienia ofensywy na Słowiańsk i Barwinkowe, jednak dokonali tylko niewielkich, nieudanych ataków. Siły rosyjskie stopniowo posuwały się w kierunku Słowiańska. W obwodzie charkowskim Rosjanie koncentrowały się na odparciu ewentualnej ukraińskiej kontrofensywy przed dotarciem do granicy ukraińsko-rosyjskiej. Jednakże Ukraińcy nie przeprowadzili w ostatnich dniach żadnych znaczących operacji w tym regionie. Z kolei ukraiński kontratak w północnym obwodzie chersońskim nie posunął się dalej w ciągu ostatnich 48h, lecz zakłócił rosyjskie działania. Siły rosyjskie przeprowadziły kilka nieudanych ataków na ukraiński przyczółek na wschodnim brzegu rzeki Ingulec. Brytyjskie Ministerstwo Obrony podało, że Rosja osiągnęła większe lokalne sukcesy niż wcześniej dzięki zmasowaniu wojsk na stosunkowo niewielkim obszarze. Siły rosyjskie w Donbasie czyniły powolne postępy, lecz zdobycze były utrzymywane. Według resortu „zdobycie Łymanu przez Rosję pomogło w jej głównym celu operacyjnym”. Szef władz obwodowych Serhij Hajdaj stwierdził, że wojska rosyjskie wkroczyły na przedmieścia Siewierodoniecka w trakcie ciężkich walk i przesuwali się w stronę centrum. Dodał, że 100% infrastruktury kluczowej w mieście zostało zniszczone, a 90% budynków mieszkalnych zostało uszkodzone, w tym 60% w stopniu krytycznym. Zacięte walki trwały także o Lisiczańsk. Później Hajdaj podał, że „sytuacja w Siewierodoniecku jest tak skomplikowana, jak to tylko możliwe”. Rosjanom udało się wyjść z obrzeży i przesunąć się nieco głębiej w miasto. Nadal trwały walki uliczne.
OSW, powołując się na SG Ukrainy, podał, że przeprowadzono kontrofensywę na pograniczu obwodów mikołajowskiego i chersońskiego, w wyniku czego Rosjanie ponieśli straty i przeszli do obrony na niedogodnych pozycjach. Na niektórych kierunkach w tych obwodach armia ukraińska miała się przesunąć o 8–10 km. Siły rosyjskie umocniły się w północno-wschodniej części oraz na południowych obrzeżach Siewierodoniecka i uderzyły w stronę centrum, gdzie trwały walki uliczne. Ukraińcy odpierali ataki na pozostałe punkty oporu w obwodzie ługańskim oraz na południe i wschód od Bachmutu. Strona ukraińska poinformowała także o przygotowaniach Rosjan do uderzenia na Słowiańsk od strony Iziumu i Łymanu. Celami ostrzałów były Mikołajów, pozycje ukraińskie w obwodzie mikołajowskim, Charków oraz rejony obwodów czernihowskiego i sumskiego. Z kolei celami ataków rakietowych były Krzywy Róg, okolice Odessy i Sum oraz Nowy Boh i Merefa. Ponadto Rosjanie sprowadzali do rejonów walk nowe siły, oceniane na 250 jednostek ciężkiego uzbrojenia w obwodzie charkowskim oraz 120 w obwodzie zaporoskim.
31 maja.
Według ISW siły rosyjskie koncentrowały się na nacieraniu w kierunku Słowiańska od południowego wschodu z Iziumu i na zachód od Łymanu, zdobywając teren w Siewierodoniecku i wokół niego. Rosjanie zamierzali posuwać się w kierunku Lisiczańska od strony Toszkiwki, aby uniknąć ataku z Siewierodonecka przez rzekę Doniec. Rosyjskie zgrupowanie w obwodzie chersońskim musiało wytrzymać ograniczoną ukraińską kontrofensywę w północno-zachodniej części obwodu, zwłaszcza że Rosja skupiała się na zdobyciu Siewierodoniecka. Chersoń został sklasyfikowany przez ISW jako obszar kluczowy, ponieważ był to jedyny obszar Ukrainy, gdzie Rosjanie stacjonowali na zachodnim brzegu Dniepru. Z kolei ukraińskie kontrataki w obwodzie charkowskim wypchnęły Rosjan prawie poza zasięg artylerii z miasta Charkowa i powstrzymało rosyjskie natarcie z Iziumu. Szef władz obwodowych Serhij Hajdaj stwierdził, że „większość Siewierodoniecka była kontrolowana przez Rosjan”, jednak zapewnił, że miasto nie było okrążone. Dodał także, że siły rosyjskie przeprowadziły nalot na miasto, w wyniku którego trafiono w zbiornik z kwasem azotowym w zakładach chemicznych. Ponadto rosyjska rakieta uderzyła w budynek w Słowiańsku, zabijając trzy osoby i raniąc sześć.
ISW podało, że siły rosyjskie prawdopodobnie próbowały wykorzystać białoruskie rezerwy sprzętu do wyrównania ciężkich strat materialnych, poniesionych na Ukrainie. SG Ukrainy poinformował, że siły białoruskie przewoziły czołgi i transportery opancerzone ze swoich składów do Rosji, aby odrobić straty bojowe. Raport ten potwierdził wcześniejsze doniesienia, jakoby siły rosyjskie w dużej mierze wyczerpały własne rezerwy. Według OSW władze Siewierodoniecka podały, że Rosjanie zajęli ok. połowę miasta, a walki uliczne toczyły cały czas. Siły rosyjskie zintensyfikowały działania na obrzeżach miasta, w sąsiadującym z nim Lisiczańsku oraz pozostałych pod kontrolą ukraińską miejscowościach. W obwodzie donieckim Rosjanie dokonali ataku na pozycje ukraińskie na północny i południowy wschód od Bachmutu oraz na południe od Łymanu. Na pozostałych kierunkach odbywało się przegrupowanie sił rosyjskich i umacnianie się ich na wcześniej zajętych pozycjach. Ponadto w wyniku natarcia sił ukraińskich udało się zmusić Rosjan do opuszczenia Mykołajiwki w obwodzie chersońskim. Celami uderzeń wrogiej artylerii i lotnictwa były Charków, Mikołajów, Słowiańsk oraz miejscowości na południowy wschód od Zaporoża i na południe od Krzywego Rogu.

</doc>
<doc id="5305557" url="https://pl.wikipedia.org/wiki?curid=5305557" title="Kalendarium inwazji Rosji na Ukrainę – czerwiec 2022">
Kalendarium inwazji Rosji na Ukrainę – czerwiec 2022

Czerwiec 2022.
1 czerwca.
SG Ukrainy podał, że Rosjanie prowadzili szturm w rejonie Siewierodoniecka, Toszkiwki i Ustyniwki. Według Sztabu siły rosyjskie przygotowywały się też do ataku na kierunkach: Izium-Barwinkowe i Izium-Słowiańsk. Na kierunku Łymanu Rosjanie przegrupowywali się i szykowali do szturmu. Walki w Donbasie trwały także w rejonie miejscowości Komyszuwacha, Nowołuhańske i Berestowe. Serhij Hajdaj stwierdził, że siły rosyjskie kontrolowały 70% Siewierodoniecka, a „część wojsk ukraińskich odeszła na korzystniejsze, wcześniej przygotowane pozycje. Część kontynuowała walkę w centrum miasta”. Według ISW wojska rosyjskie stopniowo posuwały się na północ od Słowiańska, jednak prawdopodobnie nie zdołały przejąć kontroli nad drogą do miasta. Rosjanie próbowali także posuwać się w kierunku Lisiczańska od południa i zachodu, jednak odnosili niewielkie sukcesy. Niewielkie zdobycze na północ od Awdijiwki osiągnęły również rosyjskie siły lądowe. Z kolei ukraińska kontrofensywa w rejonie Chersonia związała tamtejsze siły rosyjskie i zmusiła je do zabezpieczenia szlaków komunikacyjnych. Siły ukraińskie przeprowadziły serię kontrataków przeciwko osadom na wschodnim brzegu rzeki Ingulec w pobliżu autostrady ważnej dla Rosjan, którzy w odpowiedzi zniszczyli mosty na rzece Ingulec w pobliżu Dawydiw Brid, używane przez Ukraińców podczas jednego z kontrataków. Siły ukraińskie prawdopodobnie nadal znajdowały się na tyle blisko autostrady, aby zakłócić jej wykorzystanie jako głównego szlaku zaopatrzenia dla sił rosyjskich. Gubernator obwodu mikołajowskiego Witalij Kim potwierdził, że siły rosyjskie zaczęły wysadzać mosty w pobliżu Chersonia, ponieważ „obawiały się kontrataku armii ukraińskiej”. Ponadto według oświadczeń wojsk ukraińskich odbito z rąk rosyjskich 20 miejscowości w obwodzie chersońskim. Gunernator obwodu Hennadij Lahuta stwierdził, że około połowa ludności z tych wsi uciekła.
Stany Zjednoczone zgodziły się na wysłanie na Ukrainę systemów M142 HIMARS po zapewnieniu przywódców Ukrainy, że nie będzie on używany przeciwko celom w Rosji. Według OSW siły rosyjskie kontrolowały większość Siewierodoniecka i miały się umacniać w centrum miasta. Miejscowości w obwodzie ługańskim pod kontrolą ukraińską były pod ciągłym ostrzałem. Trwały walki o Wrubiwkę pomiędzy Popasną a Lisiczańskiem, a także o Biłohoriwkę na drodze Bachmut–Lisiczańsk. W obwodzie donieckim Rosjanie nacierali na południe od Łymanu. Na kierunkach Mikołajowa, Krzywego Rogu i Zaporoża wojska rosyjskie kontynuowały umacnianie pozycji oraz wysadziły mosty na rzece Ingulec w rejonie miejscowości Dawydiw Brid i Wełyka Ołeksandriwka. Celami rosyjskiej artylerii i lotnictwa były Charków, Mikołajów oraz pozycje ukraińskie w obwodach charkowskim, zaporoskim, dniepropetrowskim, mikołajowskim i rejonach obwodu sumskiego. Ponadto w ataku rakietowym ucierpiała infrastruktura Słowiańska.
2 czerwca.
Według SG Ukrainy siły rosyjskie kontynuowały ostrzał ukraińskich pozycji w Siewierodoniecku i Lisiczańsku, a także przygotowywali się do ataku w rejonie Słowiańska. Prowadzili również ostrzał obiektów cywilnych z kierunku Iziumu. W obwodzie donieckim Rosjanie ostrzeliwali ukraińskie pozycje wzdłuż całej linii frontu. Na wschód od Charkowa Rosjanie nie prowadzili działań zaczepnych, lecz ostrzeliwali szereg ukraińskich miejscowości z artylerii i z powietrza. Z kolei na południe od miasta Krzywy Róg „przeciwnik został zmuszony do przejścia do obrony”. Z kolei na Białorusi, na terenach granicznych z Ukrainą, miało miejsce minowanie dróg leśnych, tras objazdowych i mostów. Prezydent Zełenski podał, że wojska ukraińskie odniosły pewne sukcesy w Siewierodoniecku, lecz sytuacja militarna w Donbasie nie zmieniła się w ciągu ostatnich 24h. Stwierdził również, że Rosja kontrolowała ok. 20% terytorium Ukrainy, czyli prawie 125 tys. km².
OSW podał, że siły ukraińskie utrzymywały się w przemysłowych dzielnicach Siewierodoniecka, jednak 80% obszaru miasta kontrolowali Rosjanie, którzy opanowali także większą część Komyszuwachy, położonej pomiędzy Popasną a Lisiczańskiem. Jednostki rosyjskie były powstrzymywane w południowym Lisiczańsku, a także w kilku innych miejscowościach w obwodzie ługańskim, będących pod kontrolą ukraińską. W obwodzie donieckim Ukraińcy odparli atak na północno-wschodni Słowiańsk. Siły rosyjskie kontynuowały ataki na pozycje ukraińskie na całej linii frontu. Nadal ostrzeliwano Charków, Mikołajów i Słowiańsk, a także miejscowości w obwodach charkowskim, mikołajowskim, zaporoskim i dniepropetrowskim.
3 czerwca.
Sztab Generalny Ukrainy podał, że w ramach przygotowań do wznowienia ofensywy Rosjanie skoncentrowali 20 batalionowych grup taktycznych na kierunku słowiańskim. Siły rosyjskie próbowały prowadzić atak na kierunku miejscowości Barwinkowe i Swiatohirśk, lecz nie odnieśli sukcesu. Główne wysiłki na kierunku donieckim Rosjanie skoncentrowali w okolicach Siewierodoniecka, gdzie pod osłoną artylerii atakowali w dzielnicach mieszkalnych wschodniej części miasta. Wojska rosyjskie prowadziły także działania ofensywne w kierunku miast Bachmut, Sołedar i Lisiczańsk. Ponadto siły rosyjskie, nie mogąc odzyskać utraconych pozycji w północno-wschodnim obwodzie chersońskim, nadal broniły swoich poprzednich pozycji. Według Serhija Hajdaja ukraińska armia broniła swoich pozycji w Siewierodoniecku oraz udało jej się odbić niektóre jego części, odzyskując ok. 20% obszaru miasta; z kolei Rosjanie zajmowali ok. 50%.
Rosyjskie władze okupacyjne rozpoczęły wydawanie rosyjskich paszportów w Chersoniu i Melitopolu, choć nadal napotykały trudności w uzyskaniu pełnej kontroli nad zajętymi terytoriami i zakończeniem ukraińskich działań partyzanckich, natomiast Unia Europejska oświadczyła, że nie uzna żadnych rosyjskich paszportów wydawanych obywatelom Ukrainy w obwodach chersońskim i zaporoskim. Z kolei OSW poinformował, że Rosjanie atakowali pozycje ukraińskie na kierunku Słowiańska od strony Iziumu i Łymanu, jednak zostali powstrzymani. Trwały walki w Siewierodoniecku i na jego południowo-wschodnich obrzeżach. Siły rosyjskie podjęły kolejną próbę zamknięcia zgrupowania ukraińskiego w obwodzie ługańskim wzdłuż granicy z obwodem donieckim oraz próbowały przejąć kontrolę nad drogą Lisiczańsk–Bachmut. Próby przełamania pozycji ukraińskich miały też miejsce na zachód od Doniecka, w północno-wschodniej części obwodu zaporoskiego i na pograniczu obwodów chersońskiego i dniepropetrowskiego. Kontynuowano także ostrzał pozycji ukraińskich na całej linii frontu oraz w obwodach czernihowskim i charkowskim, a także miast Charkowa i Mikołajowa.
4 czerwca.
ISW podało, że siły ukraińskie przeprowadziły udane lokalne kontrataki w Siewierodoniecku, jednak w bezpośrednich atakach na miasto i szerszych operacjach okrążeniowych Rosjanie powoli zdobywali teren. Siły rosyjskie przeprowadziły serię nieudanych operacji ofensywnych na południowy zachód od Iziumu oraz w regionie Łymanu. Kontynuowali również obronę wcześniej zajmowanych pozycji wokół Charkowa oraz przeprowadzali ataki rakietowe i artyleryjskie na pozycje ukraińskie. Rosyjskie siły lądowe w dalszym ciągu wstrzymywały się od ataków na miejscowości w obwodzie chersońskim i zaporoskim. Ponadto Rosjanie stanęli w obliczu rosnącej aktywności partyzanckiej na południu Ukrainy. Według SG Ukrainy trwały zacięte walki w Donbasie, lecz najcięższe toczyły się o Siewierodonieck oraz Bachmut i Słowiańsk, jednak odparto rosyjskie ataki. W obwodach chersońskim, zaporoskim i mikołajowskim Rosjanie ostrzeliwali pozycje ukraińskie za pomocą artylerii. Sztab podał, że w ciągu 24h w Doniecku i Ługańsku odparto łącznie dziewięć ataków. Ponadto Aleksandr Bogomaz, gubernator rosyjskiego obwodu briańskiego, stwierdził, że siły ukraińskie dokonały nalotu na wioskę Słuczewsk. Z kolei Prezydent Zełenski poinformował, że rosyjska artyleria trafiła w Ławrę Świętogórską, ukraiński klasztor prawosławny z początku XVII wieku we wschodniej Ukrainie, w wyniku czego główny kościół stanął w płomieniach. Rosja zaprzeczyła tym doniesieniom i oskarżyła wojska ukraińskie o podpalenie klasztoru przed wycofaniem się.
5 czerwca.
We wczesnych godzinach rannych Rosjanie przeprowadzili ostrzał rakietowy na infrastrukturę wojskową i cywilną w Kijowie, w wyniku czego odnotowano „wiele eksplozji w dzielnicach Darnycki i Dniprowski” we wschodniej części miasta. Według ISW Rosjanie w dalszym ciągu przerzucali żołnierzy i uzbrojenie w kierunku Siewierodoniecka i Lisiczańska. Mimo tego w ciągu ostatnich 48h siły ukraińskie przeprowadziły skuteczne kontrataki w Siewierodoniecku, które odepchnęły siły rosyjskie z powrotem na wschodnie rubieże miasta oraz wypchnęły ich z południowych przedmieść. Ukraińcy przeprowadzili również kontrofensywę na północ od Charkowa, wywierając presję na rosyjskie linie obrony w pobliżu granicy z Rosją. Według ukraińskich źródeł odparto także atak na miasto pod Popasna, przy czym wojska rosyjskie poniosły znaczne straty. Podczas walk we wsi Mykołajiwka koło Popasny zginął generał major Roman Kutuzow, dowódca 1. korpusu armii Donieckiej Republiki Ludowej. Z kolei brytyjskie Ministerstwo Obrony podało, że ukraińskie kontrataki w Siewierodoniecku pozbawiły rosyjskie wojska znacznej części „siły operacyjnej”, którą wcześniej uzyskali dzięki koncentracji jednostek bojowych. Ponadto rosyjskie wojsko częściowo opierało się na oddziałach rezerwowych z obwodu ługańskiego, które były słabo wyposażone i wyszkolone oraz pozbawione ciężkiego sprzętu w porównaniu do zwykłych jednostek. Powodem tego była prawdopodobnie chęć ograniczenia strat regularnych wojsk rosyjskich.
6 czerwca.
Prezydent Wołodymyr Zełenski powiedział, że ukraińscy żołnierze utrzymują swoje pozycje w Siewierodoniecku, gdzie toczyły się zacięte walki uliczne. Według SG Ukrainy Rosjanie ostrzeliwali pozycje ukraińskie z moździerzy i artylerii. Z kolei rzecznik ministerstwa obrony Ołeksandr Motuzianyk przyznał, że Rosja nie oszczędzała ani żołnierzy, ani sprzętu, aby zdobyć Siewierodonieck. Następnie według własnych oświadczeń rosyjskie wojsko i wspierani przez nich separatyści zajęli miasto Swiatohirśk w obwodzie donieckim. Z kolei armia ukraińska stwierdziła, że okręty rosyjskiej Floty Czarnomorskiej wycofały się ponad 100 km od ukraińskiego wybrzeża Morza Czarnego.
OSW podał, że w weekend doszło do kontrataku w Siewierodoniecku, w wyniku którego wyparto Rosjan z niektórych rejonów i objęto kontrolą blisko połowę obszaru miasta. Z kolei źródła lokalne mówiły o braku działań ofensywnych i ciągłym naporze Rosjan oraz utrzymywanie się sił ukraińskich jedynie w rejonie przemysłowym w zachodniej części Siewierodoniecka. Siły rosyjskie kontynuowały próby zamknięcia zgrupowania ukraińskiego w obwodzie ługańskim wzdłuż granicy z obwodem donieckim oraz przejęcia kontroli nad drogą Lisiczańsk–Bachmut. Zgrupowanie nacierające na Słowiańsk z północy zostało powstrzymywane w rejonie Bohorodyczne–Dolina, Dowheńke, a ze wschodu w rejonie Szczurowe–Staryj Karawan. Zgrupowanie w obwodzie charkowskim podjęło próbę przełamania obrony ukraińskiej na północ od miasta Barwinkowe oraz szturmowało Swiatohirśk na kierunku Łymanu. Siły rosyjskie bezskutecznie atakowały miejscowość Biła Krynycia w obwodzie mikołajowskim na pograniczu z obwodem chersońskim. Rosyjska artyleria kontynuowała ataki na pozycje ukraińskie na całej linii frontu oraz na miasta Charków, Mikołajów, Słowiańsk, Kramatorsk i rejony obwodów czernihowskiego i sumskiego.
7 czerwca.
Siewierodonieck był głównym miejscem walk na Ukrainie. SG przekazał, że Rosjanie szturmowali miasto, choć strona ukraińska zadawała im straty. Według ukraińskiego gubernatora Serhija Hajdaja, Rosja wysłała dodatkowe wojska na wschodnią Ukrainę w celu zdobycia Siewierodoniecka. Ukraińcy odparli przeciwnika w kilku miejscach w Donbasie na kierunku Bachmutu, w rejonie miejscowości: Nahirne, Berestowe, Krynyczne, Roty. Na innym kierunku wojska rosyjskie kontynuowały ofensywę w kierunku Iziumu i Słowiańska, usiłując przedrzeć się w kierunku miejscowości Dowheńke i Dołyna. W rejonie Charkowa Rosjanie koncentrowali się na utrzymaniu zajętych terenów i rejonów przy granicy, jak również na powstrzymywaniu sił ukraińskich. Wieczorem Prezydent Zełenski stwierdził, że sytuacja na wschodniej Ukrainie nie uległa zmianom, a najbardziej zacięte walki toczyły się w okolicach Siewierodoniecka, Lisiczańska i Popasnej. Według niego Rosjanie nie spodziewali się tak silnego oporu ze strony Ukraińców, w wyniku czego starali się ściągnąć dodatkowe rezerwy w kierunku Donbasu. Także na do obwodu chersońskiego były przerzucane nowe jednostki. Z kolei ISW podało, że siły rosyjskie zaczęły wycofywać się z pozycji w obwodzie zaporoskim na południu Ukrainy. Szef władz obwodu Ołeksandr Staruch podał, że Rosjanie wycofali się z rejonu melitopolskiego i wasylowskiego ok. 45 km na południe od Zaporoża w celu przemieszczenia ich w kierunku Chersonia. Siły rosyjskie kontynuowały operacje ofensywne w kilku miejscach na wschodzie Ukrainy, ale nie poczyniły większych postępów w atakach naziemnych.
Według OSW Rosjanie kontynuowali natarcie na Słowiańsk, jednak zostali powstrzymywani na północny zachód od miasta w rejonie Dowheńke–Dolina. Trwały walki na północny i południowy wschód od Bachmutu, gdzie Ukraińcy starali się nie dopuścić do przejęcia kontroli nad drogą Lisiczańsk–Bachmut. Siły ukraińskie stawiały opór w Siewierodoniecku oraz odparły ataki na południowy wschód od miasta. Rosjanie kontynuowali również działania ofensywne na styku obwodów mikołajowskiego i chersońskiego. Siły rosyjskie prowadziły ostrzał na całej linii frontu oraz rejonów obwodów czernihowskiego i sumskiego. Lotnictwo ukraińskie przeprowadziło ataki na pozycje rosyjskie w obwodach chersońskim i mikołajowskim. Ponadto Rosjanie próbowali odbudować most kolejowy na rzece Oskoł w Kupiańsku, na głównej trasie zaopatrzenia zgrupowania w rejonie Iziumu.
8 czerwca.
Według brytyjskiego Ministerstwa Obrony Rosjanie kontynuowali ataki na Siewierodonieck, a w ciągu ostatnich dwóch dni wzmocnili swoją ofensywę na południe od Iziumu. Zwiększyli swoją aktywność w regionie w celu wzmocnienia swoich ataków na Siewierodonieck i wejścia głębiej w obwód doniecki. Ponadto siły rosyjskie podjęły próbę przegrupowania swoich oddziałów na wschodzie Ukrainy, jednak ich zdolności nadal były mocno osłabione. Z kolei Ołeksij Arestowycz stwierdził, że SZ Ukrainy znajdowały się ok. 20 km od Chersonia. Natomiast rosyjskie Ministerstwo Obrony poinformowało, że Ukraina straciła ponad 480 żołnierzy w ciągu ostatniej doby. Poinformowano również o rosyjskich atakach rakietowych na fabrykę czołgów w Charkowie oraz kilka stanowisk i posterunków dowodzenia poza Charkowem. W atakach na Charków zginęły dwie osoby, a cztery zostały ranne.
OSW podało, że Ukraińcy powstrzymali rosyjskie ataki na wschód od Słowiańska, na północny i południowy wschód od Bachmutu oraz na południe od Siewierodoniecka. W Siewierodoniecku i na północ od Słowiańska trwały walki. Rosyjska artyleria i lotnictwo kontynuowały ataki na pozycje ukraińskie na całej linii frontu (pod ostrzałem były m.in. Charków i Mikołajów) oraz w obwodach czernihowskim i sumskim. Ukraińska artyleria odparła Rosjan w rejonie miejscowości Nahirne przy drodze Lisiczańsk–Bachmut. Według SG Ukrainy przy północno-wschodniej granicy państwa stacjonowały trzy rosyjskie batalionowe grupy taktyczne. Z kolei minister obrony Siergiej Szojgu podał, że siły rosyjskie zajęły dużą część DRL i ŁRL wzdłuż lewego brzegu Dońca, w tym dzielnice mieszkalne Siewierodoniecka oraz Łyman i Swiatohirśk.
9 czerwca.
Prezydent Wołodymyr Zełenski stwierdził, że nie odnotowano większych zmian na froncie, a sytuacja nadal była ciężka. Zapewnił, że ważne strategicznie miasta, jak Siewierodonieck i Lisiczańsk oraz inne miasta Donbasu, kluczowe dla Rosjan, mogły się skutecznie bronić. Ponadto siły ukraińskie zrobiły postępy w obwodzie charkowskim. Serhij Hajdaj stwierdził, że rosyjscy żołnierze kontrolowali większość miasta Siewierodonieck, a Ukraińcy utrzymywali się w jego części przemysłowej. Według doradcy prezydenta Ukrainy Ołeksija Arestowycza Rosjanie zmienili taktykę w walce o Siewierodonieck. Rosyjskie jednostki wycofywały się z miasta i ostrzeliwały je za pomocą samolotów. Jednak wojska ukraińskie również wycofywały się z miasta, tak że żaden z żołnierzy nie padł ofiarą nalotów. Z kolei dowódca ukraiński wyjaśnił później, że obie walczące strony miały jednostki w mieście, które nadal walczyły. Według mera miasta w mieście zostało ok. 10 tys. cywilów. Z kolei szef obwodu zaporoskiego Ołeksandr Staruch poinformował, że trwało przegrupowanie wojsk rosyjskich w Zaporożu. Według niego Rosjanie dokonywali rotacji żołnierzy i dostarczono im ok. 80 starych czołgów w ciągu ostatniego miesiąca. Dodał również, że obwód nadal wzmacniał obronę w celu zmniejszenia szans Rosjan na powodzenie ewentualnej ofensywy.
10 czerwca.
Według SG Ukrainy wojska rosyjskie zajęły niektóre miasta ok. 10 km na południowy zachód od węzła transportowego Bachmut i wkrótce będą mogły odciąć szlaki zaopatrzenia do ogarniętego bitwą Siewierodoniecka. Brytyjskie Ministerstwo Obrony podało, że siły rosyjskie w okolicach Siewierodoniecka nie posunęły się na południe miasta. Trwały walki uliczne, w których obie strony ponosiły duże straty. Rosja prowadziła ostrzał z użyciem artylerii i lotnictwa, próbując przytłoczyć ukraińską obronę. Ponadto Rosjanie od kwietnia br. sięgali po nieefektywne systemy uzbrojenia (m.in. pociski Ch-22), ponieważ brakowało im bardziej precyzyjnych, nowoczesnych pocisków, a ukraińska obrona przeciwlotnicza nadal uniemożliwiała samolotom taktycznym przeprowadzanie ataków na znaczną część kraju. Według ISW Rosjanie kontynuowały ataki w Siewierodoniecku, jednak wciąż nie opanowali miasta w całości. Serhij Hajdaj poinformował, że Ukraińcy wciąż kontrolowali strefę przemysłową Azot i drogę Bachmut-Lisiczańsk. Wojska rosyjskie przygotowywały się również do wznowienia ofensywy w kierunku Słowiańska. Osiągnęły niewielkie postępy na północ od miasta, kontynuowali próby przecięcia drogi Bachmut-Lisiczańsk oraz atakowali miejscowości w pobliżu tej drogi.
Wiceszef wywiadu wojskowego Wadym Skibicki stwierdził, że Ukraina przegrywa z Rosją na wielu frontach, a aktualna wojna prowadzona jest w dużej mierze z wykorzystaniem artylerii, której Ukrainie zaczyna brakować. Stwierdził, że rosyjska przewaga w artylerii to ok. 10–15 do jednego, dlatego dostawy zachodniego sprzętu, przede wszystkim artylerii dalekiego zasięgu, to sprawa kluczowa. Sama Ukraina prawie wyczerpała swoje zapasy amunicji artyleryjskiej, zużywając 5000–6000 pocisków dziennie, i jest uzależniona od Zachodu, aby ją uzupełnić. Dodał również, że „zachodni partnerzy” już dostarczyli łącznie 10% własnych zapasów broni i amunicji jako pomocy wojskowej dla Ukrainy. Następnie Ukraina podała, że traci ok. 100–200 żołnierzy dziennie, a Rosja wystrzeliwuje dziennie 60 tys. pocisków i rakiet. Z kolei wywiad ukraiński poinformował, że Rosja wyciągnęła z magazynów czołgi T-62, działka artyleryjskie kal. 152 mm, miny lądowe z lat 50. i inne systemy „MLRS”.
Według OSW siły ukraińskie utrzymywały swoje pozycje w rejonie Siewierodoniecka i nie pozwalały na odcięcie znajdującego się tam zgrupowania od sił w obwodzie donieckim. Rosjanie mieli podchodzić pod Słowiańsk i osiągnęli częściowy sukces, atakując na granicy obwodów donieckiego i ługańskiego, umacniając się w rejonie Komyszuwachy oraz miejscowości Roty i Wozdwyżenka. Rosyjska artyleria kontynuowała ataki na pozycje i zaplecze ukraińskie wzdłuż całej linii frontu oraz w rejonach obwodów czernihowskiego i ługańskiego. Rosyjskie lotnictwo z Białorusi atakowało cele w obwodzie żytomierskim, z kolei ukraińskie samoloty przeprowadziły ataki na pozycje Rosjan w obwodzie chersońskim.
11 czerwca.
Prezydent Zełenski poinformował, że Ukraina przeprowadziła naloty w południowym regionie okupowanego przez Rosję Chersonia. Szef władz obwodowych Serhij Hajdaj podał, że Rosjanie mieli kontrolę nad większością Siewierodoniecka, a siły ukraińskie „utrzymywały pozycje w dzielnicy przemysłowej i niszczyły armię rosyjską w mieście”. Stwierdził również, że Ukraińcy utrzymywali kontrolę nad kombinatem Azot, w którym schroniło ok. 800 osób, w tym pracowników i mieszkańców. Według doradcy prezydenta Ołeksija Arestowycza od początku rosyjskiej inwazji zginęło ok. 10 tys. żołnierzy ukraińskich. 
Według lokalnych urzędników, pierwsze rosyjskie paszporty zostały wręczone obywatelom obwodów chersońskiego i zaporoskiego. Z kolei ukraiński ekspert wojskowy Ołeh Żdanow stwierdził, że aktywny etap wojny może przedłużyć się do zimy, w wyniku czego istnieje ryzyko zamrożenia konfliktu, a przerwa pozwoli Rosji na zgromadzenie sił na okupowanych obszarach. Według niego termin zakończenia walk będzie można ocenić, gdy Ukraina otrzyma uzbrojenie z Zachodu w ramach pomocy wojskowej.
12 czerwca.
Według ISW Rosjanie osiągnęli postępy w przesuwaniu się na południowy wschód od Iziumu, w kierunku Słowiańska. Siły Donieckiej Republiki Ludowej stwierdziły, że zajęły miejscowość Bohorodyczne, ok. 20 km na północny zachód od Słowiańska. Rosjanie próbowali także przesuwać się w stronę miejscowości między Iziumem a Słowiańskiem. Siły rosyjskie kontynuowały ataki na wschód od Bachmutu i na Siewierodonieck oraz wysadziły dwa mosty na rzece Doniec łączące miasto z Lisiczańskiem, w celu przerwania ukraińskich szlaków komunikacyjnych z Bachmutu i Lisiczańska do Siewierodoniecka. Rosjanie nadal nie przejęli pełnej kontroli nad miastem, gdzie siły ukraińskie kontrolowały dzielnicę przemysłową. Według mera Ołeksandra Strjuka wojska ukraińskie kontrolowały ⅓ miasta, które od około dwóch miesięcy było pozbawione prądu i wody. Z kolei Serhij Hajdaj potwierdził, że siły rosyjskie zbombardowały ostatnie połączenia mostowe i drogi do Siewierodoniecka, które nie były pod kontrolą Rosji, w celu odcięcia linii zaopatrzenia ukraińskich sił zbrojnych. Brytyjskie Ministerstwa Obrony stwierdziło, że mimo przerzedzenia rosyjskich brygad, Rosja uzyskała przewagę w pobliżu Siewierodoniecka, ponieważ „wykorzystywała przewagę liczebną i artyleryjską do stopniowego przejmowania terenów miasta i okolic”. Rosyjskie Ministerstwo Obrony podało, że użyto pocisków Kalibr do zniszczenia dużego składu broni zachodniej w obwodzie tarnopolskim.
Według oceny ukraińskich służb specjalnych wojsko rosyjskie szykuje się do dłuższej wojny. ISW podało, że planowanie rosyjskich sił zbrojnych zostało przedłużone o kolejne 120 dni do października 2022 roku, a plany Rosji zależą od sukcesów w Donbasie.
13 czerwca.
Dowódca sił zbrojnych Ukrainy gen. Wałerij Załużny stwierdził, że front rozciąga się na długości ok. 2450 km, a „aktywne operacje bojowe prowadzone są na 1105 km”. Według Załużnego sytuacja jest szczególnie trudna w Siewierodonecku, gdzie Rosja miała siedem batalionowych grup taktycznych. Według Serhija Hajdaja został zniszczony ostatni z trzech mostów łączących Siewierodonieck z resztą Ukrainy. O pozostawionych w mieście mieszkańcach powiedział: „ekstremalnie trudne warunki”. Siły rosyjskie kontrolowały 80% miasta. Przedstawiciel DRL, Eduard Basurin, stwierdził, że „Dywizje ukraińskie, które są tam [w Siewierodoniecku] zostaną tam na zawsze”. W wyniku ostrzału Doniecka przez Ukraińców zginęło 5 osób, a 22 zostały ranne.
ISW podało, że Rosjanie wypchnęli Ukraińców z centrum Siewierodoniecka i zniszczyły ostatni most łączący miasto z Lisiczańskiem. Władze ukraińskie zaprzeczyły jednak, jakoby ich siły zostały otoczone w mieście. Siły rosyjskie i ukraińskie kontynuowały walkę wokół Dawydiw Brid w obwodzie chersońskim. Rosyjskie ataki mające na celu przecięcie ukraińskich szlaków zaopatrzeniowych w pobliżu Popasny i Bachmutu oraz operacje na południowy wschód od Iziumu i na północ od Słowiańska zakończyły się niepowodzeniem. Ponadto ograniczone ataki rosyjskie na północny wschód od Charkowa, mające na celu wypchnięcie sił ukraińskich, odniosły pewien sukces. Były również doniesienia o postępach Ukraińców na granicy obwodów mikołajowskiego i chersońskiego. Z kolei według OSW w wyniku wysadzenia dwóch i ostrzału trzeciego z mostów na rzece Doniec siły ukraińskie, broniące się w zachodnim Siewierodoniecku, zostały odcięte od reszty zgrupowania. Ukraińcy powstrzymali kolejne próby przełamania pozycji na północny wschód od Bachmutu i przejęcia kontroli nad drogą Bachmut–Lisiczańsk. Walki toczyły się o szereg miejscowości na granicy obwodów donieckiego i ługańskiego. Rosyjska artyleria kontynuowała ostrzał pozycji ukraińskich na linni frontu oraz okolic Charkowa, Mikołajowa, Krzywego Rogu i Zaporoża. Z kolei ukraińska artyleria i lotnictwo atakowały pozycje Rosjan na łączeniu obwodów mikołajowskiego i chersońskiego.
14 czerwca.
Prezydent Zełenski stwierdził, że w bitwie o Donbas nie było większych zmian, a najcięższe walki toczyły się w Siewierodoniecku, podczas których Ukraina poniosła poważne straty. Trwały również walki w obwodzie charkowskim, gdzie rosyjska armia próbowała umocnić swoje pozycje. Według brytyjskiego Ministerstwa Obrony Rosjanie kontrolowali większość Siewierodoniecka, a Ukraińcy którzy schronili się w bunkrach na terenie zakładów Azot będą prawdopodobnie wiązać siły rosyjskie. ISW podało, że główne walki toczyły się w Siewierodoniecku, a siły rosyjskie szykowały się również do ataku w kierunku Słowiańska oraz przeprowadziły ataki w obwodzie charkowskim, próbując odepchnąć Ukraińców od linii frontu na północny wschód od Charkowa. Według Instytutu Rosja może przyspieszyć przyłączenie okupowanych obszarów bezpośrednio do Rosji. Mer okupowanego Mariupola Petro Andriuszczenko stwierdził, że Rosjanie chcą zaanektować ten obwód już 1 września 2022 roku.
Z kolei OSW podał, że zniszczono ostatni most z Siewierodoniecka do Lisiczańska. Rosjanie kontynuowali działania mające na celu okrążenie sił ukraińskich w obu miastach. W przypadku Siewierodoniecka zostało to osiągnięte, choć lokalne władze informowały o ograniczonych możliwościach przemieszczenia się z rejonu przemysłowego na zachodni Dońca. Trwały walki na południe od Lisiczańska i na kierunku Bachmutu. Siły rosyjskie wznowiły także natarcie na północny wschód od Charkowa. Na łączeniu obwodów charkowskiego i donieckiego Rosjanie umacniali się na zajętych pozycjach i przegrupowywali się przed atakiem na kierunku Słowiańska oraz Siewierska na północ od Bachmutu. Wzdłuż całej linii frontu Rosjanie kontynuowali ostrzał pozycji i zaplecza Ukraińców; najintensywniejsze miały miejsce w okolicach Charkowa i Mikołajowa, na styku obwodów zaporoskiego i dniepropetrowskiego oraz na południe od Krzywego Rogu.
15 czerwca.
Dowódca Sił Zbrojnych Ukrainy generał Wałerij Załużny podał, że Rosjanie skoncentrowali na północy obwodu ługańskiego główne siły i próbują atakować jednocześnie na dziewięciu kierunkach. Z kolei Michaił Mizincew, szef rosyjskiego Centrum Zarządzania Obroną Narodową, poprosił, aby Ukraińcy przebywający w zakładach Azot w Siewierodoniecku złożyły broń o 8:00 czasu moskiewskiego (5:00 GMT). Dodał, że cywile zostaną wypuszczeni korytarzem humanitarnym. Ponadto siły rosyjskie stwierdziły, że zniszczyły skład amunicji w obwodzie donieckim oraz stację radarową kontroli powietrznej w Lisiczańsku. Podano również, że zabito 300 ukraińskich żołnierzy w wyniku zaciekłych walk. Według brytyjskiego Ministerstwa Obrony wszystkie główne mosty na rzece Doniec, łączące Siewierodonieck z terytorium znajdującym się pod kontrolą ukraińską, zostały najprawdopodobniej zniszczone. Ukraina zdołała wycofać dużą część swoich oddziałów bojowych, które początkowo znajdowały się w mieście. Z kolei w Donbasie Rosjanie operowali w zgrupowaniach nieobsadzonych w pełni, a walki na linii frontu mogły sprowadzać się do małych grup żołnierzy. Według strony ukraińskiej „niektóre rosyjskie batalionowe grupy taktyczne - zwykle liczące od 600 do 800 osób - były w stanie zebrać zaledwie 30 żołnierzy”. 
Natomiast OSW poinformowało, że Rosjanie kontynuowali atak na pozycje ukraińskie w miejscowościach Toszkiwka, Zołote i Wrubiwka w obwodzie ługańskim oraz na północ od Słowiańska. Ukraińcy odparli ataki sił rosyjskich na północny i południowy wschód od Bachmutu oraz na łączeniu obwodów donieckiego, zaporoskiego i dniepropetrowskiego. Rosjanie prowadzili ostrzał pozycji ukraińskich na całym froncie oraz w rejonie Charkowa, Mikołajowa i na południe od Krzywego Rogu. Ostrzeliwane były także tereny obwodów czernihowskiego i sumskiego. Uderzenia rakietowe miały miejsce w obwodach chmielnickim, lwowskim i tarnopolskim.
16 czerwca.
Według ISW siły rosyjskie kontynuowały ataki naziemne na Siewierodonieck i osiedla wzdłuż drogi do Lisiczańska oraz przeprowadziły nieudane operacje na północny zachód od Słowiańska. Z kolei Ukraińcy wznowili przygotowania do kontrofensywy na zachód od Iziumu. Dochodziło również do starć na północ i północny wschód od Charkowa, chociaż żadna ze stron nie odnotowała znaczących postępów. Ponadto Rosjanie nadal umacniali swoje pozycje w północno-zachodnim obwodzie chersońskim, prawdopodobnie w oczekiwaniu na ukraińską kontrofensywę. Z kolei Ministerstwo Obrony Wielkiej Brytanii podało, że „w ostatnich 24h siły rosyjskie kontynuowały próby odzyskania impetu na kierunku Popasnej, skąd starają się otoczyć od południa enklawę Siewierodoniecka”. Ponadto kanclerz Niemiec Olaf Scholz, prezydent Francji Emmanuel Macron, premier Włoch Mario Draghi i prezydent Rumunii Klaus Iohannis udali się do Kijowa na rozmowy z prezydentem Ukrainy Wołodymyrem Zełenskim.
17 czerwca.
SG Ukrainy poinformował, że trwały walki o pełną kontrolę nad Siewierodonieckiem. Rosyjska armia wykorzystywała artylerię i wyrzutnie rakietowe. W okolicach miasta Ukraińcy odparli szturm Rosjan. W obwodzie sumskim siły rosyjskie ostrzelały infrastrukturę cywilną, a lotnictwo przeprowadziło naloty w dwóch miejscowościach w regionie. Na kierunku charkowskim Rosjanie próbowali uniemożliwić Ukraińcom wyjście na granicę państwową i na tyły ich sił, prowadzących działania na kierunku słowiańskim. Siły rosyjskie zostały wyparte z miejscowości Dmytriwka w obwodzie charkowskim. Według brytyjskiego Ministerstwa Obrony „w ciągu ostatnich 48h Rosja wznowiła działania na południe od Iziumu, aby posunąć się dalej w głąb obwodu donieckiego i otoczyć od północy enklawę Siewierodoniecka”. Z kolei ISW podało Rosja przerzucała siły do wsparcia ataków w rejonie Siewierodoniecka-Lisiczańska, jednak Ukraińcy wciąż powstrzymywali rosyjskie ofensywy. Rosjanie skupili na zdobyciu tych miast większość swoich sił kosztem postępów na innych kierunkach i ciężkich strat. Według Instytutu siły rosyjskie prowadziły nieskuteczne ataki w Siewierodoniecku i okolicach, a także próbowali przerwać ukraińskie linie komunikacji z Lisiczańskiem. Z kolei siły ukraińskie podjęły kontrofensywę na północny zachód od Iziumu, aby odciągnąć Rosjan od Słowiańska i zakłócić ich linie zaopatrzenia; osiągnięto przy tym częściowe sukcesy. Ponadto ukraińskie siły lądowe i lotnictwo atakowały rosyjskie umocnienia i punkty logistyczne w miejscowościach na południu kraju. Rosjanie kontynuowali przegrupowanie w obwodzie zaporoskim w celu utrzymania pozycji obronnych na linii frontu.
Admirał Sir Tony Radakin, szef brytyjskiego Sztabu Obrony stwierdził: „Prezydent Putin wykorzystał ok. 25% mocy swojej armii, aby zdobyć niewielką ilość terytorium i mieć 50 tys. zabitych lub rannych. Rosja zawodzi”. Szef logistyki sił lądowych armii ukraińskiej gen. Wołodymyr Karpenko podał, że w wyniku walk ukraińskie jednostki straciły 30–50% ciężkiego sprzętu, w 1300 BWP, 400 czołgów i 700 systemów artyleryjskich. Według OSW kolejny dzień trwały walki o Siewierodonieck i inne kontrolowane przez Ukraińców miejscowości w obwodzie ługańskim, a także o drogę Lisiczańsk–Bachmut. Siły ukraińskie starały się utrzymać pozycje na północ od Słowiańska. Na całej linii frontu Rosjanie kontynuowali ataki artyleryjskie i lotnicze na pozycje i zaplecze armii ukraińskiej, napotykając na ograniczone kontrakcje na łączeniu obwodów mikołajowskiego i chersońskiego. Rosjanie prowadzili ostrzał przygranicznych obszarów obwodów czernihowskiego i sumskiego. Ponadto zastępca szefa Głównego Zarządu Operacyjnego SG Ukrainy gen. Ołeksij Hromow podał, że do tej pory Rosja zaangażowała w wojnie ok. 330 tys. personelu wojskowego, przy czym całkowita liczebność wykorzystywanego zgrupowania miała wynosić do 220 tys. żołnierzy i marynarzy. 
18 czerwca.
SG Ukrainy podał, że odparto atak sił rosyjskich na dwóch kierunkach w obwodzie ługańskim: Orichowe–Zołote i Perwomajsk–Zołote oraz zmuszono Rosjan do wycofania się w rejonie Toszkiwki. Wojska rosyjskie prowadziły szturm na kierunku Orichowe-Hirske. Ponadto zostały ostrzelane sąsiadujące z Siewierodonieckiem miasto Lisiczańsk oraz miejscowości: Boriwske, Biła Hora i Ustyniwka. Rosjanie atakowali również w kierunku obwodu mikołajowskiego z terytorium obwodu chersońskiego; siły ukraińskie zostały ostrzelane z artylerii lufowej i rakietowej w rejonach miejscowości: Prawdyne, Posad-Pokrowske i Błahodatne. Według Ministerstwa Obrony Wielkiej Brytanii w ostatnich dniach Rosja i Ukraina kontynuowały ciężkie bombardowania artyleryjskie na osiach na północ, wschód i południe od Siewierodoniecka, jednak na linii frontu niezaszły znaczące zmiany. Natomiast ISW poinformowało, że siły rosyjskie poczyniły niewielkie postępy na obrzeżach Siewierodoniecka i prawdopodobnie dotarły do Metolkine. Rosjanie prawdopodobnie będą w stanie w najbliższych tygodniach zająć Siewierodonieck, jednak odbędzie się to kosztem skoncentrowania większości sił na niewielkim obszarze. Inne operacje na wschodzie kraju, takie jak próby zajęcia Słowiańska i przesunięcia się na wschód od Bachmutu, odnotowały niewielkie postępy w ciągu dwóch tygodni. W obwodzie charkowskim celem wojsk rosyjskich było odepchnięcie Ukraińców w celu uniemożliwienia im ostrzału artyleryjskiego połączeń kolejowych, które Rosja wykorzystywała do zaopatrywania wojsk prowadzących operację zajęcia Słowiańska. Na południu Rosjanie nie podejmowali działań bojowych i znajdowali się pod naciskiem partyzantów na okupowanych obszarach. Z kolei Walentyn Reznichenko, szef administracji Nowomoskowska, srwierdził, że trzy rosyjskie rakiety zniszczyły magazyn paliwa we wschodniej Ukrainie.
19 czerwca.
SG Ukrainy poinformował, że na kierunku Charkowa Rosjanie ostrzeliwali pozycje ukraińskie oraz bezskutecznie prowadzili rozpoznanie walką w okolicach Rubiżnego. Na kierunku Słowiańska wojska rosyjskie nie prowadziły działań bojowych, lecz gromadzili zasoby w celu prowadzenia dalszej ofensywy w tym kierunku. Siły rosyjskie dokonały także szturmu w celu ustanowienia pełnej kontroli nad Siewierodonieckiem, jednak mimo ciężkich walk nie odnotowali sukcesów. Na kierunku bachmuckim siły rosyjskie prowadziły naloty i ostrzały rakietowe. W okolicach miejscowości Berestowe siły ukraińskie odparły atak Rosjan. Później Sztab podał, że w obwodach donieckim i ługańskim, gdzie toczyły się najcięższe walki, wojska rosyjskie intensywnie używały lotnictwa. Główne wysiłki Rosjanie koncentrowały się na kierunkach siewierodonieckim i bachmuckim. Na całej linii frontu Rosjanie prowadzili ostrzał z artylerii i wyrzutni rakietowych; najintensywniejszy miał miejsce w rejonie Bachmutu. Według ISW skoncentrowany ostrzał artyleryjski i osłabiona piechota wojsk rosyjskich była nie wystarczająca, aby osiągnąć postępy w Siewierodoniecku. Rosjanie kontynuowali przygotowania do natarcia na Słowiańsk od południowego wschodu od Iziumu i na zachód od Łymanu. Koncentrowali się również na wzmocnieniu pozycji na południu ze względu na niedawne ukraińskie kontrataki na granicy obwodu chersońsko–mikołajowskiego. Ponadto udane kontrataki Ukraińców w rejonie Zaporoża zmusiły siły rosyjskie do wysłania posiłków na ten odcinek frontu. Z kolei Serhij Hajdaj, szef obwodu ługańskiego podał, że wojska rosyjskie wywiozły z magazynów w tym regionie 15 tys. ton słonecznika i 10 tys. ton zboża.
20 czerwca.
Sztab Generalny Ukrainy podał, że w rejonie Charkowa działania Rosjan skupiały się na utrzymaniu kontrolowanego obszaru i uniemożliwieniu Ukraińcom wyjście na tyły wojsk rosyjskich działających na kierunku słowiańskim. Ponadto siły ukraińskie powstrzymały rosyjskie natarcie w rejonie miejscowości Bohorodyczne i Dolina. W rejonie Kramatorska Rosjanie nie podejmowali działań zaczepnych, lecz ograniczyli się do ostrzału pozycji ukraińskich. W rejonie Siewierodoniecka miał miejsce ostrzał ukraińskich jednostek. Rosjanie przeprowadzili również naloty w rejonie miejscowości Ustyniwka, Hirśke i Lisiczańsk. W rejonie Bachmutu Rosjanie przeprowadzali działania ofensywne i ostrzeliwali infrastrukturę cywilną. Według ISW szef obwodu ługańskiego Serhij Hajdaj potwierdził, że Rosjanie kontrolowali cały Siewierodonieck z wyjątkiem strefy przemysłowej (zakłady Azot), gdzie trwały ciężkie walki. Źródła ukraińskie stwierdziły, że Rosja prawdopodobnie będzie kontynuować wysiłki w celu oczyszczenia zakładów Azot i zakończenia okrążenia na południe od Siewierodoniecka i Lisiczańska. Ponadto siły rosyjskie zintensyfikowały operacje mające na celu odcięcie ukraińskich szlaków zaopatrzeniowych wzdłuż drogi Bachmut-Lisiczańsk oraz koncentrowały się na odpieraniu kolejnych ukraińskich ataków na północ od Charkowa w kierunku granicy ukraińsko-rosyjskiej. Rosjanie kontynuowali również działania obronne na południu Ukrainy. Z kolei działania partyzantów ukraińskich nadal utrudniały rosyjskim władzom rosyjskim okupacyjnym zacieśnianie kontroli nad zajętymi terytoriami. Serhij Haidai potwierdził także, że siły rosyjskie zdobyły miejscowość Metiołkine na wschodnich obrzeżach Siewierodoniecka. Z kolei brytyjskie Ministerstwo Obrony podało, że rosyjskie operacje lądowe i powietrzne koncentrowały się w weekend na centralnym sektorze Donbasu. 
Według OSW Rosjanie wyparli siły ukraińskie z Metiołkine na obrzeżach Siewierodoniecka i osiągnęły postęp w Toszkiwce, co groziło okrążeniem zgrupowania ukraińskiego w rejonie Hirśke–Zołote. Siły ukraińskie odparły szturm na Zołote od wschodu i południa, jak również wzdłuż granicy obwodów donieckiego i ługańskiego. Powstrzymali także Rosjan w rejonie Krasnopilli na północ od Słowiańska i Rubiżne. Na łączeniu obwodu chersońskiego z mikołajowskim i dniepropetrowskim oraz w obwodzie zaporoskim Rosjanie nie prowadzili działań ofensywnych, jednak umacniali swoje pozycje. Z kolei artyleria Rosjan kontynuowała ataki na pozycje ukraińskie wzdłuż całej linii frontu. Poza Donbasem głównymi celami były Charków i Mikołajów, rejony obwodu dniepropetrowskiego oraz na południowy wschód od Zaporoża. Ukraińcy odpowiedzieli ograniczonymi kontratakami w obwodzie donieckim i na pograniczu obwodów mikołajowskiego i chersońskiego, gdzie pozycje rosyjskie były atakowane przez lotnictwo. Pod ostrzałem były również obszary obwodów sumskiego i czernihowskiego. Z kolei celem ataków rakietowych Rosjan była infrastruktura w obwodach dniepropetrowskim, połtawskim, kijowskim, mikołajowskim i odeskim.
21 czerwca.
SG Ukrainy podał, że wojska rosyjskie kontynuowały ataki rakietowe na infrastrukturę wojskową i cywilną na Ukrainie. Na kierunku charkowskim Rosjanie prowadzili działania rozpoznawcze w celu lokalizacji wojsk ukraińskich i prowadziły „intensywny ostrzał artyleryjski pozycji ukraińskich”. Na kierunku Słowiańska siły rosyjskie prowadziły regularny ostrzał, aby stworzyć dogodne warunki do wznowienia ataku na to miasto oraz przeprowadzały operacje szturmowe. Na kierunku donieckim Rosjanie koncentrowali wysiłki na miastach Siewierodonieck i Bachmut w celu dotarcia do granic obwodu ługańskiego. Rosja przejęła kontrolę nad Toszkiwką. Według brytyjskiego Ministerstwa Obrony Rosja kontynuowała ciężki ostrzał w Donbasie i dążyła do okrążenia rejonu Siewierodoniecka przez Izium na północy i Popasną od południa. Ponadto Rosjanie przygotowywali się do próby wysłania dużej liczby jednostek rezerwowych do tego regionu. Podano również, że milicja DRL podczas walk w Donbasie ucierpiała w 55%. Według danych donieckiego urzędnika zginęło ok. 2128 wojskowych, a 8897 zostało rannych; zginęło także 654 cywilów. Gubernator Ołeh Synjehubow poinformował, że w wyniku rosyjskich ataków w obwodzie charkowskim zginęło 15 osób, a 16 zostało rannych.
ISW podało, że siły rosyjskie przeprowadziły kilka skutecznych podejść w kierunku miejscowości położonych na południowy wschód od Siewierodoniecka i starały się zaatakować Lisiczańsk od południa w celu uniknięcia trudności związanych z forsowaniem rzeki Doniec, oddzielającej oba miasta. Rosjanie kontynuowali ataki na wsie wzdłuż autostrady Lisiczańsk–Bachmut, aby przerwać ukraińskie linie komunikacyjne. Z kolei rosyjskie ataki na osi Izium–Słowiańsk były coraz bardziej utrudnione, ponieważ Rosjanie potraktowali priorytetowo operacje w rejonie Siewierodoniecka. Siły rosyjskie odbiły z rąk Ukraińców wschodni brzeg rzeki Ingulec na granicy obwodu chersońsko–mikołajowskiego. Ponadto na zajętych obszarach rosyjska administracja nadal miała problemy z werbowaniem kolaborantów i musiała w dużej mierze polegać na urzędnikach rosyjskich, próbując skonsolidować swoją władzę. Według OSW trwały walki o zakłady Azot w Siewierodoniecku. Ukraińcy odpierali ataki na południu miasta, po obu stronach trasy łączącej Hirśke z Lisiczańskiem, na południowy wschód od Bachmutu i na północ od Słowiańska. Rosjanie wznowili również działania zaczepne na zachód od Doniecka i na południowy wschód od Charkowa. Z kolei artyleria i lotnictwo kontynuowały ataki na pozycje ukraińskie wzdłuż linii frontu; celem był Donbas, Charków, Mikołajów i rejon miasta Zełenodolśk. Natomiast celem ataków rakietowych był Oczaków, Odessa i Białogród nad Dniestrem. 
Rosja skrytykowała zakaz tranzytu kolejowego przez Litwę niektórych towarów do Kaliningradu jako bezprecedensowy i nielegalny. Rzecznik Urzędu Prezydenta Dmitrij Pieskow stwierdził, że jego kraj odpowie na to w najbliższych dniach. Rząd litewski bronił ograniczeń w ruchu kolejowym między Rosją a Kaliningradem nad Morzem Bałtyckiem, twierdząc, że nie jest to decyzja krajowa, lecz wdrożenie sankcji UE.
22 czerwca.
Według Sztabu Ukrainy Rosjanie próbowali zbliżyć się do Bachmutu, a w Siewierodoniecku nadal dążyli do przejęcia kontroli nad miastem. Ukraińcy odparli szturm w rejonie Nowobachmutiwki w obwodzie donieckim i zmusili Rosjan do wycofania się. W Donbasie wojska rosyjskie zwiększyły intensywność nalotów. Później SG podał, że w rejonie charkowskim Rosjanie skupiali się na powstrzymaniu Ukraińców przed wyjściem na tyły zgrupowania, które prowadziło ofensywę w kierunku Słowiańska. W rejonie Siewierodoniecka Rosjanie przejęli miejscowości Raj-Ołeksandriwka i Łoskutiwka. Prowadzili także atak mający na celu zdobycie miejscowości Syrotyne. W rejonie Buhu siły rosyjskie skupiały się na powstrzymywaniu Ukraińców przed kontrofensywą w obwodach chersońskim i mikołajowskim. Serhij Hajdaj stwierdził, że siły rosyjskie ściągały rezerwy do Siewierodoniecka, a także na kierunek Toszkiwka-Zołote, gdzie trwały walki. Ministerstwo Obrony Wielkiej Brytanii poinformowało, że od 19 czerwca Rosjanie posunęli się ok. 5 km w kierunku południowego podejścia do Lisiczańska. Niektóre z jednostek ukraińskich zostały wycofane w celu uniknięcia okrążenia. Rosyjskie siły wywierały coraz większą presję na enklawę Lisiczańsk–Siewierodonieck i posuwały się do przodu po obszarach zabudowanych, jednak działania mające na celu zajęcie pozostałej części obwodu donieckiego stanęły w martwym punkcie.
Z kolei ISW podało, że siły rosyjskie robiły postępy na południe od Lisiczańska i prawdopodobnie dotrą do niego w najbliższych dniach oraz kontynuowały działania w kierunku Słowiańska i poczyniły niewielkie postępy. Rosjanie zintensyfikowali także starania o zablokowanie ukraińskich linii komunikacyjnych wzdłuż autostrady Bachmut–Lisiczańsk, aby wesprzeć swoje operacje na kierunku Lisiczańska. Ponadto siły rosyjskie skoncentrowały się na obronie wzdłuż południowego frontu. Natomiast według OSW siły rosyjskie zajęły Pidlisne, Myrna Dołyna i Ustyniwka na południe od Lisiczańska, odcinając od reszty sił ukraińskich zgrupowanie w rejonie Hirśke–Zołote. Trwały walki o Hirśke i Biłą Horę oraz o zakłady Azot w Siewierodoniecku. Ukraińcy powstrzymali ataki Rosjan na południowych i zachodnich obrzeżach Zołotego, a także na południowy wschód od Bachmutu. Rosyjska artyleria operowała na całej linii frontu, atakując pozycje ukraińskie w obwodach charkowskim, donieckim, zaporoskim, mikołajowskim i dniepropetrowskim. Ostrzeliwane były także obszary obwodów czernihowskiego i sumskiego.
23 czerwca.
Według SG Ukrainy powstrzymano siły rosyjskie na południowych obrzeżach Lisiczańska i zmuszono je do wycofania się. Ukraińcy odparli również rosyjski atak w pobliżu Boriwske, położonego na południowy wschód od Lisiczańska. Rosjanie atakowali także w Siewierodoniecku i w okolicach Syrotynego, Woronowego i Myrnej Dołyny. Potwierdzono zdobycie Raj-Ołeksandriwki i Łoskutiwki. Siły rosyjskie próbowały także zająć Hirśke oraz podejmowali działania bojowe na kierunku bachmuckim. Trwały również walki na południu regionu donieckiego, nieopodal Wuhłedaru i Pawliwki. Powstrzymano próbę rosyjskiego ataku w kierunku Marjinki oraz szturm pod Bohorodycznem i Dołyną w okolicach Słowiańska. Pod ostrzałem znalazły się przygraniczne miejscowości w obwodzie sumskim i charkowskim. Inne źródła podawały, że siły rosyjskie otoczyły wojska ukraińskie w osadach Zołote i Hirśke.
ISW poinformowało, że Rosjanie prawdopodobnie dotarli do przedmieść Lisiczańska i wzmacniali swoje zgrupowanie wokół Siewierodoniecka, aby dokończyć zajęcie obu miast. Jednak jest mało prawdopodobne, aby te zdobycze zapewniły siłom rosyjskim decydującą przewagę w dalszych operacjach na Ukrainie. Według Instytutu siły rosyjskie osiągnęły znaczne postępy w rejonie Siewierodonieck–Lisiczańsk w ciągu ostatnich kilku dni, jednakże Ukraińcy zasadniczo osiągnęli swój cel, spowalniając i degradując siły rosyjskie. Rosjanie kontynuowali także starania o okrążenie zgrupowania w Hirśke i Zołote oraz zamierzali przejąć kontrolę nad tymi osadami. Ponadto siły rosyjskie prawdopodobnie zablokowały ukraińskie linie komunikacyjne wzdłuż drogi Bachmut–Lisiczańsk i wykorzystywały ostatnie zdobycze w tamtym rejonie do ataków na Lisiczańsk. Rosjanie gromadzili sprzęt i kontynuowali budowanie umocnień na odcinku południowym. Według OSW Rosjanie kontynuowali atak na południowy zachód od Lisiczańska, szturmując Wowczojariwkę. Po zajęciu Łoskutiwki i Raj-Ołeksandriwki w okrążeniu znalazły się siły ukraińskie w rejonie Hirśke–Zołote. Trwały walki o wzniesienia w pobliżu Berestowe, a także wieś Syrotyne na południu Siewierodoniecka. Ukraińcy odparli atak w rejonie Nowobachmutiwki, powstrzymując próbę rozwinięcia uderzenia na Słowiańsk i Kramatorsk od południa. Ponadto siły ukraińskie kontratakowały w rejonie chersońskim, odnosząc niewielkie sukcesy.
24 czerwca.
Sztab Ukrainy podał, że odparto rosyjski atak pod Lisiczańskiem, a siły przeciwnika wspierane przez artylerię rozpoczęły ofensywę we Wowczojariwce. Na kierunku siewierodonieckim Rosjanie przeprowadzili ostrzały w okolicach Lisiczańska, Siewierodoniecka, Łoskutiwki i Spirnego. Na kierunku bachmuckim z kolei ostrzelano okolice Biłohoriwki, Jakowliwki i Majorskego. Ponadto Rosjanie zajęli Mykołajiwkę. W obwodzie chersońskim siły rosyjskie w wyniku ofensywy sił ukraińskich opuściły swoje pozycje obronne i wycofały się do wsi Ołhyne. W późniejszym czasie SG przekazał, że na kierunku siewierodonieckim Rosjanie ostrzelali okolice Lisiczańska, Spirnego i Wowczojariwki oraz próbowali zablokować Lisiczańsk od południa. Siły ukraińskie powstrzymały łącznie trzy ataki, w tym jeden na kierunku bachmuckim. Z kolei na zajętych terytoriach Ukrainy nasilił się ruch partyzancki. 
Według brytyjskiego Ministerstwa Obrony od początku czerwca doszło do zmian w naczelnym dowództwie armii rosyjskiej. Usunięto ze stanowiska m.in. dowódcę sił powietrznodesantowych generała pułkownika Andrieja Sierdiukowa i dowódcę Południowego Okręgu Wojskowego generała Aleksandra Dwornikowa. Dowództwo armii południowej zostanie prawdopodobnie przekazane generałowi pułkownikowi Siergiejowi Surowikinowi.
ISW podało, że Ukraińcy toczyli ostatnie walki w strefie przemysłowej Siewierodoniecka. Następnie ukraińscy urzędnicy zarządzili kontrolowane wycofanie wojsk z miasta. Szef obwodu ługańskiego Serhij Hajdaj stwierdził, że żołnierze wycofują się na „nowe, bardziej umocnione pozycje”, aby „skutecznie walczyć i zadawać straty wrogowi”. Siły rosyjskie kontynuowały ataki na północ do Lisiczańska oraz przeprowadziły nieudane operacje na zachód od Iziumu i na północ od Słowiańska. Z kolei siły ukraińskie kontynuowały kontrofensywę wzdłuż granicy obwodu chersońsko-dnipropietrowskiego i zagroziły Rosjanom w Chersoniu. Według OSW Ukraińcy rozpoczęli nocą wycofywanie się z Siewierodoniecka, przeprawiając się przez rzekę Doniec do Lisiczańska. Siły ukraińskie odparły ataki na Boriwśke na południe od Siewierodoniecka i na południowych obrzeżach Lisiczańska. Rosjanie prawdopodobnie wkroczyli do okrążonych miejscowości Hirśke i Zołote. Ukraińcy powstrzymali również ataki na obrzeżach Bachmutu, na północ od Słowiańska i na Marjinkę. Siły rosyjskie prowadziły ostrzał pozycji ukraińskich na całej linii frontu, Charkowa i okolicznych miejscowości, rejonów na południe od Krzywego Rogu, jak również obwodów mikołajowskiego, chersońskiego, czernihowskiego i sumskiego. Z kolei w obwodzie charkowskim i w Donbasie ukraińska artyleria i lotnictwo zaatakowały wojska rosyjskie.
25 czerwca.
Według Sztabu Generalnego Ukrainy wojska rosyjskie umocniły się w okolicach Siewierodoniecka i miejscowościach Syrotyne, Woronowe i Boriwśke w obwodzie ługańskim po wycofaniu się stamtąd sił ukraińskich. Z kolei Ołeksij Arestowycz, doradca prezydenta Zełenskiego stwierdził, że w Siewierodoniecku nadal znajdowały się ukraińskie siły specjalne, kierujące ostrzałem artyleryjskim. Później SG podał, że Rosjanie koncentrowali wysiłki na otoczeniu wojsk ukraińskich w okolicach Lisiczańska oraz ostrzelali m.in. Wowczoriwkę, Łoskutiwkę, Biłą Horę na zachód od miasta. Na kierunku siewierskim ostrzelano z artylerii pozycje ukraińskie w obwodzie sumskim i czernihowskim. Na kierunku słowiańskim siły rosyjskie atakowały wsie Dowheńke i Mazaniwka oraz ostrzelały z artylerii i wyrzutni rakietowych kilkanaście miejscowości, w tym Bohorodiczne, Krasnopole i Wesełe. Na kierunkach awdijiwskm, kurachowskim, nowopawliwskm i zaporoskim Rosjanie prowadzili działania zaczepne i ostrzeliwali ukraińskie pozycje w celu uniemożliwienia przerzucenia sił w inne rejony; ostrzelano z czołgów i artylerii okolice prawie 30 miejscowości. Z kolei na kierunku połodniowobużańskim siły rosyjskie usiłowały utrzymać zajęte tereny i ostrzeliwały ukraińskie pozycje. 
Ponadto zaczęto rozmieszczać systemy M142 HIMARS na Ukrainie; według Walerija Załużnego: „Artylerzyści SZ Ukrainy umiejętnie trafiali w określone cele wojskowe wroga na naszym ukraińskim terytorium”. Później wojsko ukraińskie podało, że w wyniku ataku na szkołę w Izium zginęło ponad 40 rosyjskich żołnierzy, w tym pułkownik Andriej Wasiljew. Rosja potwierdziła atak, jednak stwierdziła, że trafiono w szpital i zabito dwóch cywilów.
Brytyjskie Ministerstwo Obrony podało, że większość sił ukraińskich wycofała się z pozycji obronnych w Siewierodoniecku. W opinii Ministerstwa zdobycie Siewierodoniecka jest znaczącym osiągnięciem Rosjan, ponieważ miasto było ważnym ośrodkiem przemysłowym i zajmuje strategiczną pozycję nad rzeką Doniec, jednak był to tylko jeden z celów, które Rosja będzie musiała osiągnąć, aby zająć cały region Donbasu (m.in. ofensywa na Kramatorsk i zabezpieczenie głównych szlaków zaopatrzeniowych do Doniecka).
Z kolei ISW poinformował, że Rosjanie próbowali odzyskać utracone pozycje na południu Ukrainy, jednak większość swoich sił skoncentrowali na wschodzie kraju. W wyniku tego na południowym froncie wojska rosyjskie skupiały się na obronie i przypuszczały lokalne ataki, lecz bez sukcesów. 
Źródła ukraińskie potwierdziły, że Rosjanie przejęli pełną kontrolę nad Siewierodonieckiem i prowadzili walki na obrzeżach Lisiczańska, gdzie dotarli do kopalni i fabryki żelatyny. Siły rosyjskie osiągnęły również ograniczone postępy na północ i południowy wschód od Bachmutu oraz kontynuowały nieudane próby posuwania się na południowy wschód od Izium w kierunku Słowiańska. W ciągu ostatnich 24h Rosjanie przeprowadzili serię ataków rakietowych na tyłach wojsk ukraińskich; wystrzelono ok. 50 rakiet z ziemi, powietrza i morza. Z kolei ukraińskie dowództwo podejmowało próby scentralizowania kierowania ugrupowaniami partyzanckimi w celu zwiększenia presji przeciw siłom rosyjskim.
26 czerwca.
Sztab Generalny podał, że Rosjanie przy wsparciu artylerii próbowali zablokować Lisiczańsk od południa oraz ostrzelali okoliczną infrastrukturę cywilną i wojskową. Na kierunku bachmuckim siły rosyjskie prowadziły ostrzał ukraińskich pozycji z moździerzy i artylerii. Następnie Ukraińcy zadali atakującym znaczne straty w okolicach miejscowości Pawliwka, która była celem ataku. Odparto także szturm na kierunku słowiańskim i charkowskim. Donoszono również, że rosyjska armia przygotowywała grupy dywersyjne na Białorusi w celu zastosowania ich później na Ukrainie. Później SG poinformował, że Rosjanie prowadzili działania bojowe wokół Lisiczańska; trwały walki w rejonie Wowczojariwki, a koło Werchniokamjanki siły ukraińskie zadały siłom rosyjskim znaczne straty. Pod ostrzałem znalazła się infrastruktura wojskowa w okolicach Lisiczańska oraz Wowczojariwki, Łoskutiwki i Werchniokamjanki. Ukraińcy odparli ataki w rejonie wsi Kłynowe, Berestowe i Werszyna; Rosjanie przeprowadzili ostrzał pozycji ukraińskich w rejonie miejscowości: Spirne, Berestowe, Biłohoriwka, Kłynowe, Zajcewe i Pokrowske. Siły rosyjskie ostrzelały również pozycje Ukraińców w innych punktach frontu w Donbasie oraz infrastrukturę wojskową i cywilną w rejonie miejscowości na łączeniu obwodów chersońskiego, zaporoskiego i dniepropietrowskiego.
Rosja wystrzeliła 14 pocisków w kierunki Kijowa, niektóre z nich to rakiety X101 wystrzelone z bombowców Tu-95 i Tu-160 znad Morza Kaspijskiego, które uszkodziły budynki mieszkalne i przedszkole. Atak był pierwszym uderzeniem na Kijów od trzech tygodni, w którym zginęła jedna osoba, a sześć zostało rannych.
Z kolei ISW podał, że siły rosyjskie przeprowadziły zmasowany atak rakietowy na szewczenkowski rejon Kijowa, co prawdopodobnie zbiegło się z trwającym szczytem przywódców G7. Ataki na Kijów należy uznać za sygnał wobec Zachodu w kontekście trwającego szczytu i planów dalszego wsparcia Ukrainy. Obranie za cel zakładów Artem, produkujących pociski rakietowe i komponenty sprzętu lotniczego, miało charakter demonstracyjny. Ponadto Rosjanie kontynuowali ataki na południowe obrzeża Lisiczańska i skonsolidowali kontrolę nad Siewierodonieckiem i okolicznymi miejscowościami oraz prowadzili operacje na wschód od Bachmutu, aby utrzymać kontrolę nad autostradą Bachmut–Lisiczańsk. Siły rosyjskie przeprowadziły także nieudane ataki na północny zachód od Słowiańska. Z kolei na osi południowej Rosjanie zintensyfikowali ataki artyleryjskie. Natomiast rosyjskie władze okupacyjne prowadziły działania mające powstrzymać ukraińską działalność partyzancką na okupowanych obszarach. Ponadto w opinii Instytutu za inwazję na Ukrainę odpowiadał wówczas generał pułkownik Giennadij Żydko, który stał dotychczas na czele Głównego Zarządu Wojskowo-Politycznego armii rosyjskiej, zastępując tym samym generała Aleksandra Dwornikowa. Według brytyjskiego Ministerstwa Obrony gdy głównym celem operacyjnym Rosji była enklawa Siewierodonieck–Lisiczańsk, to nieustanny ciężki ostrzał sugerował, że Rosja próbowała odzyskać impet na północnej osi Izium. Jednakże siły ukraińskie nadal utrzymywały swoje pozycje na tym obszarze, wykorzystując zalesiony teren do obrony.
27 czerwca.
Według SG Ukrainy Rosjanie prowadzili działania szturmowe na kierunku lisiczańskim, charkowskim i słowiańskim; chcieli przejąć kontrolę nad drogą Bachmut–Lisiczańsk i przygotowywali się do ofensywy na Słowiańsk. Na kierunku lisiczańskim siły rosyjskie użyły artylerii i moździerzy w okolicach miejscowości Mykołajiwka i Jakowliwka. Następnie prowadzono ofensywę na kierunku Mykołajiwka–Spirne, jednak siły ukraińskie zmusiły atakujących do wycofania się. Na kierunku charkowskim siły rosyjskie prowadziły działania zaczepne w celu polepszenia swoich pozycji i stłumienia ukraińskich działań obronnych. Ponadto Ukraińcy odparli rosyjskie ataki na kierunku Dowhaliwka–Załyman i Dowheńke–Dołyna na kierunku słowiańskim. Brytyjskie Ministerstwo Obrony podało, że siły ukraińskie skonsolidowały swoje pozycje na wyżej położonych terenach w Lisiczańsku oraz zakłócały rosyjskie dowodzenie i kontrolę, przeprowadzając udane ataki głęboko za liniami rosyjskimi. Zdaniem Ministerstwa Rosjanie mieli problem z pokonaniem wyzwań, jakie stwarza teren Ukrainy, w wyniku czego trzymali się głównie dróg i niechętnie prowadzili operacje w terenie. Ponadto rosyjskie siły zbrojne były coraz bardziej wyeksploatowane, w wyniku czego wykazywały obniżoną skuteczność bojową.
O godz. 15.50 czasu miejscowego Rosja przeprowadziła atak rakietowy na centrum handlowe Amstor w Krzemieńczuku w obwodzie połtawskim, 100 km od linii frontu. Według źródeł ukraińskich w momencie ataku w budynku znajdowało się około 1000 ludzi. Zginęło co najmniej 20 osób, a ok. 60 zostało rannych. W opinii ukraińskiego Dowództwa Sił Powietrznych w centrum handlowe trafiły dwa pociski dalekiego zasięgu Ch-22 wystrzelone z bombowców Tu-22M3, lecących z lotniska Szajkowka w obwodzie kałuskim. Z kolei Rosja podała, że ​​przeprowadziła atak na hale w Krzemieńczuku, w których przechowywana była broń i amunicja przywożona z USA i Europy. Detonacja amunicji wywołała pożar „w pobliskim centrum handlowym, które nie było używane”.
ISW poinformował, że rosyjskie siły zbrojne wciąż poszukiwały sposobów na uzupełnienie strat w coraz bardziej wyczerpanych jednostkach walczących na Ukrainie, starając się jednocześnie tego dokonać bez ogłaszania powszechnego poboru. Według urzędnika z departamentu obrony USA w rosyjskiej armii zaczęło brakować wysokiej rangi dowódców, w wyniku czego Rosjanie muszą polegać na rezerwistach. W Donbasie siły rosyjskie osiągnęły postępy na południowy zachód od Lisiczańska w pobliżu drogi do Bachmutu, jednak nie przerwano całkowicie ukraińskich linii zaopatrzeniowych. Rosjanie poczynili również ograniczone sukcesy podczas operacji na wschód od Bachmutu. Natomiast Ukraińcy odparli atak na północ od Słowiańska. Siły rosyjskie przeprowadziły także ograniczone ataki na linii frontu wokół Charkowa, jednak nie odnieśli żadnych sukcesów. Na południu kraju ukraińska kontrofensywa zmusiła wojska rosyjskie do skupienia się na działaniach obronnych. Z kolei według OSW Ukraińcy wycofali się na zachodni brzeg Dońca w celu wzmocnienia obrony Lisiczańska, będącego ostatnim ważniejszym punktem oporu w obwodzie ługańskim. Siły ukraińskie odparły atak na Werchniokamjankę na zachód od Lisiczańska i starały się utrzymać sąsiednią Wowczojariwkę. W okolicach Doniecka trwały walki na północ i zachód od miasta. Ukraińcy powstrzymali także Rosjan na wschód od Bachmutu, na północ od Słowiańska, na północ od Charkowa i w części obwodu chersońskiego. Rosyjskie lotnictwo i artyleria atakowały pozycje sił ukraińskich na całej linii frontu, a także na obszarach obwodów czernihowskiego i sumskiego. Podano również, że 25 i 26 czerwca doszło do największej od początku miesiąca liczby ataków rakietowych, skierowanych na Kijów, Mikołajów, Odessę, Konstantynówkę, Sarny, rejon Jaworowa, a także cele w obwodach chmielnickim, czerkaskim i żytomierskim.
28 czerwca.
SG Ukrainy podał, że na kierunku lisiczańskim Rosjanie ostrzelali z artylerii i moździerzy rejony Lisiczańska i Wowczojariwki oraz nadal próbowali przejąć kontrolę nad trasą Bachmut–Lisiczańsk. Pod ostrzałem znalazło się wiele miejscowości na kierunku bachmuckim, w tym Berestowe, Kłynowe, Wierszynya, Biłohoriwka oraz rejony wsi położonych na kierunkach Awdijiwki, Kurachowego i Nowopawliwki. Według Ministerstwa Obrony Wielkiej Brytanii Rosjanie odnotowali stopniowe postępy w działaniach mających na celu okrążenie Lisiczańska. Od 25 czerwca siły rosyjskie posunęły się do przodu o 2 km w pobliżu rafinerii ropy naftowej w Lisiczańsku, na południe od miasta.
W opinii ISW Ukraińcy mogą w najbliższym czasie wycofywać się z obwodu ługańskiego. Opór w Siewierodoniecku spowodował duże straty u sił rosyjskich, w wyniku czego Ukraina może kontynuować takie podejście do kulminacji rosyjskiego ataku lub gdy siły ukraińskie znajdą się na pozycjach łatwiejszych do obrony. Ponadto rosyjska armia wciąż poszukiwała dodatkowych rezerw, aby uzupełnić straty ludzkie poniesione w walkach, jednak nie umożliwią one rotacji żołnierzy ani nie dostarczą sił gotowych do walki. Siły rosyjskie kontynuowały ataki na południe i południowy zachód od Lisiczańska. Ambasador ŁRL Rodion Miroshnik stwierdził, że siły ukraińskie zaczęły wycofywać się z Lisiczańska, kontynuując odwrót w kierunku umocnień w Siewiersku, Kramatorsku i Słowiańsku. Z kolei Rosjanie przeprowadzili nieudane ofensywy na północ od Słowiańska oraz ataki na wsie na zachód od Iziumu w celu zakłócenia ukraińskiej kontrofensywy. Rosjanom nie poczynili postępów wzdłuż drogi z Biełgorodu do Charkowa i wciąż usiłowali spowolnić postęp Ukraińców w kierunku granicy oraz Iziumu. Na południu kraju siły ukraińskie nadal prowadziły kontrofensywę na północ od Chersonia i odbito dwie miejscowości, Zełenyj Haj i Barwinok. Ponadto rosyjskie władze okupacyjne na zajętych terenach wciąż podejmowały działania, mające na celu wprowadzenie rubla i przygotowania gruntu pod fałszywe referendum. Natomiast OSW poinformował, że siły rosyjskie podeszły pod niedziałającą rafinerię lisiczańską w Werchniokamjance. Trwały walki o sąsiednią Wowczojariwkę. Ukraińcy powstrzymali równueż atak na Lisiczańsk od południa. Rosjanie poczynili postępy na południowy wschód od Bachmutu, jednakże zostali powstrzymani na wschód od miasta. W obwodzie donieckim siły ukraińskie stawiały opór na północ od Słowiańska i północny zachód od Wołnowachy. Powstrzymano również siły rosyjskie w obwodzie charkowskim. Rosjanie kontynuowali ostrzał pozycji i zaplecza sił ukraińskich na całej linii frontu, a także w rejonach obwodów czernihowskiego i sumskiego. Celem ataków rakietowych był m.in. Charków, Słowiańsk, Mikołajów, Oczaków, tereny na południe od Krzywego Rogu, Krzemieńczuk i rejon Odessy.
29 czerwca.
Ukraiński Sztab Generalny poinformował, że Rosjanie usiłowali zablokować Lisiczańsk oraz ostrzelali infrastrukturę wojskową i cywilną. Na kierunku charkowskim siły rosyjskie ostrzelały z czołgów, artylerii i moździerzy okolice miasta oraz inne miejscowości, w tym Pryszyb i Iwanówkę. Na kierunku słowiańskim wojska rosyjskie przegrupowywały się i ostrzelały Bohorodiczne, Hruszuwachę i Dowheńke. Na kierunku bachmuckim, awdijiwskim, kurachowskim, nowopawliwskim i zaporoskim Rosjanie ostrzelali pozycje wojsk ukraińskich. Z kolei na zajętych terenach władze okupacyjne kontynuowały wprowadzanie rosyjskiej administracji i trwało gromadzenie danych osobowych mieszkańców, przymusowe wydawanie rosyjskich paszportów oraz zakaz wyjazdu na tereny pod kontrolą ukraińską. Później SG podał, że odparto rosyjskie ataki na miejscowości w obwodzie charkowskim i donieckim. Rosjanie ostrzelali z czołgów i artylerii okolice Charkowa oraz szereg miejscowości, w tym Peremohę, Dementijiwkę i Rubiżne. Na kierunku słowiańskim siły rosyjskie ostrzelały okolice Mazaniwki, Dibriwnego i Krasnopola. Na kierunku donieckim trwały próby zablokowania Lisiczańska i zajęcia trasy do Bachmutu. Wojska rosyjskie ostrzelały infrastrukturę cywilną w okolicach Lisiczańska i Siewierska. Na kierunku bachmuckim Ukraińcy powtrzymali atak i zadali Rosjanom znaczne straty. Z kolei ukraińskie lotnictwo i artyleria atakowały skupiska wojsk Rosjan i magazyny z amunicją. Według brytyjskiego Ministerstwa Obrony siły ukraińskie po wycofaniu się z Siewierodoniecka nadal utrzymywały pozycje w Lisiczańsku, a Rosjanie kontynuowali okrążanie z kierunku Popasnej, tym samym eliminując potrzebę forsowania rzeki Doniec. Walki lądowe koncentrowały się wokół rafinerii ropy naftowej w Lisiczańsku, 10 km od centrum miasta.
Ponadto wojska rosyjskie przeprawiły się mostem pontonowym przez Doniec i zdobyły miasto Prywilla. Następnie Rosjanie i żołnierze ŁRL zdobyli rafinerię w Lisiczańsku. Z kolei siły rosyjskie wycofały się z Wyspy Wężowej w nocy, pozwalając armii ukraińskiej na odbicie jej rano.
Według ISW Rosjanie kontynuowali działania ofensywne w Lisiczańsku i wokół niego oraz osiągnęli niewielkie postępy na wschód od Bachmutu wzdłuż autostrady E40; mogą dążyć do bezpośredniego ataku na Bachmut. Siły rosyjskie kontynuowały również ofensywę na Słowiańsk od północnego zachodu przy granicy obwodu charkowskiego i donieckiego oraz działania zaczepne w celu ponownego zajęcia miejscowości na północ od Charkowa. Zdaniem Instytutu ambicje terytorialne Rosji nie ograniczały się do Donbasu, w związku z czym będą angażować ludzi i sprzęt, potencjalnie kosztem zdolności ofensywnych na innych kluczowych kierunkach. Ponadto Rosjanie umacniali swoje pozycje obronne na południu Ukrainy. Z kolei OSW poinformowało, że siły rosyjskie kontynuowały atak na południowy zachód od Lisiczańska, jednak zostały powstrzymane w okolicy miejscowości Spirne. Walki toczyły się na obrzeżach Lisiczańska i na południowy wschód od Bachmutu. Ukraińcy odparli ataki na północ od Słowiańska oraz na południe i północ od Charkowa. Rosjanie wzmocnili również zgrupowanie na kierunku Nowopawliwki w zachodnim obwodzie donieckim, przemieszczając po jednej grupie batalionowej z okolic Awdijiwki i Bachmutu. Wojska rosyjskie kontynuowały ostrzał pozycji ukraińskich wzdłuż linii frontu oraz zintensyfikowaki ataki na Charków, Mikołajów i Słowiańsk; ataki rakietowe miały miejsce w Dnieprze, w okolicach Odessy oraz obwodzie dniepropetrowskim i odeskim. Z kolei Ukraińcy dokonali ataków na pozycje rosyjskie na łączeniu obwodów mikołajowskiego i chersońskiego oraz na Wyspie Wężowej.
30 czerwca.
Generał Ołeksij Hromow, wiceszef głównego zarządu operacyjnego SG Ukrainy, potwierdził, że „ukraińskie ataki na Wyspie Wężowej na Morzu Czarnym były skuteczne i zmusiły Rosjan do wycofania się”. Wskazał również, że sił ukraińskich nie było wówczas na wyspie, lecz „w planach dowództwa wojskowego jest fizyczne przejęcie kontroli nad wyspą”. Natomiast Rosja określiła wycofanie swoich wojsk jako „gest dobrej woli”, aby umożliwić Ukrainie ponowny eksport zboża drogą morską. Brytyjskie Ministerstwo Obrony również potwierdziło opuszczenie przez Rosjan Wyspy Wężowej, jednak podano, że Ukraińskie Siły Zbrojne przeprowadziły w ostatnich tygodniach ataki na rosyjski garnizon przy użyciu pocisków i dronów, w wyniku czego Rosja najprawdopodobniej wycofała się z wyspy ze względu na izolację garnizonu i jego podatność na ukraińskie uderzenia, a nie jako „gest dobrej woli”.
Ponadto według generała Hromowa siły ukraińskie w okolicach Lisiczańska prowadziły działania defensywne i nie miały planów wycofania się; najcięższe walki toczyły się w rejonie rafinerii ropy naftowej. Później Sztab podał, że siły rosyjskie z częściowym powodzeniem atakowali rafinerię w Lisiczańsku, mając kontrolę nad północno-zachodnią i południowo-wschodnią częścią zakładów. W rejonie miasta trwał ostrzał pozycji ukraińskich. Następnie Ukraińcy odparli atak na kierunku Łoskutiwka–Lisiczańskie Zakłady Żelatyny. Na kierunku bachmuckim Rosjanie ostrzelali z artylerii i samolotów okolice miasteczka Sołedar oraz prowadzili ostrzał wsi Biłohoriwka, Pokrowske, Kłynowe i Nowołuhanśke. Z kolei siły ukraińskie powstrzymały ataki rosyjskie na kierunkach Mykołajiwka–Spirne i Wołodymyriwka–Pokrowske. Natomiast na kierunkach awdijiwskim, kurachowskim, nowopawliwskim i zaporoskim Rosjanie ostrzelali pozycje ukraińskie z artylerii lufowej i rakietowej. Ponadto według rosyjskiego Ministerstwa Obrony, według stanu na 30 czerwca ponad 6000 ukraińskich żołnierzy wzięto do niewoli.
Z kolei ISW podał, że Rosjanie zrobili ograniczone postępy w rafinerii ropy naftowej w Lisiczańsku i okolicach miasta oraz kontynuowali działania ofensywne na południe i wschód od Bachmutu oraz na północ od Słowiańska. Siły rosyjskie kontynuowały również starania o odzyskanie kontroli nad miejscowościami na północ od Charkowa. Z kolei ukraińska kontrofensywa na południu kraju nadal spychała siły Rosjan do defensywy. Ponadto rosyjskie władze okupacyjne podjęły działania mające na celu dalszą integrację gospodarczą i finansową zajętych terenów z systemem rosyjskim. Według OSW Rosjanie kontynuowali szturm na Lisiczańsk i Bachmut. Trwały walki w okolicach Werchniokamjanki. Siły ukraińskie powstrzymały wojska rosyjskie w rejonie miejscowości Kłynowe i Nowołuhanśke oraz Berestowe i Spirne na drodze Lisiczańsk–Bachmut. Rosjanie zostali także odparci w okolicach Pawliwki na zachód od Doniecka i Dementijiwki na północ od Charkowa. Rosyjska artyleria atakowała pozycje i zaplecze wojsk ukraińskich na całej linii frontu, a także na obszarach obwodu sumskiego. Przeprowadzono również ataki rakietowe na Mikołajów, w rejonie Odessy i Dniepru.

</doc>
<doc id="5305569" url="https://pl.wikipedia.org/wiki?curid=5305569" title="Odbicie REM">
Odbicie REM

Odbicie REM – wydłużenie i zwiększenie częstotliwości i głębokości snu z szybkimi ruchami gałek ocznych (REM), które występuje przy deprywacji snu. Ludziom, którym uniemożliwiono osiągnięcie fazy REM mniej czasu zajmowało osiągnięcie tego stanu. Kiedy osoba nie jest w stanie uzyskać odpowiedniej ilości snu REM, wzrasta presja na jego uzyskanie.
Wczesne eksperymenty połączyły szybkie ruchy gałek ocznych ze śnieniem, ustalono również, że faza ta zajmuje 20% całego ludzkiego snu, skłoniło to naukowców do eksperymentów z deprywacją snu REM by wykazać jego wartościowość. Za każdym razem, gdy elektroencefalogram i ruchy gałek ocznych badanego wskazywały na początek snu REM, eksperymentator budził go na kilka minut. W miarę trwania „deprywacji snu”, tendencja do zainicjowania fazy REM wzrastała, a badani byli budzeni coraz częściej każdej nocy. Badani stali się rozdrażnieni, niespokojni i głodni, a kilku wcześniej zrezygnowało z badania. Po pięciu nocach pozostałym badanym pozwolono spać bez zakłóceń, wykazano u nich znaczny wzrost odsetka snu REM: ze średnio 19,4% do średnio 26,6%. Efekty te były znaczące w porównaniu z grupą kontrolną, która budziła się każdej nocy tyle samo razy, w dowolnym czasie.
Fakt, istnienia odbicia REM, pokazuje, że sen i osiąganie określonych etapów snu są potrzebne mózgowi, u niektórych ssaków morskich, takich jak delfiny i uchatki, tylko w jednej pozbawionej snu REM półkuli dochodzi do odbicia.
Odbicie REM jest powszechne u osób, które przyjmują niektóre środki nasenne, a także często obserwuje się je w ciągu pierwszych kilku nocy po umieszczeniu pacjentów z bezdechem sennym na CPAP.
Alkohol również może wpływać na sen REM, hamując go w pierwszej połowie nocy, co prowadzi do odbicia po czterech do pięciu godzinach po zaśnięciu. Pomimo że alkohol może skrócić czas potrzebny do zaśnięcia, powoduje również zakłócenia w cyklach snu, sen REM ulega skróceniu w pierwszej połowie okresu snu, a pierwsza faza snu ulega wydłużeniu w drugiej połowie okresu snu.
Większość leków przeciwdepresyjnych, w szczególności selektywne inhibitory wychwytu zwrotnego serotoniny (SSRI), takie jak citalopram i paroksetyna, są silnymi inhibitorami snu REM i mogą powodować odbicie REM po odstawieniu.

</doc>
<doc id="5305570" url="https://pl.wikipedia.org/wiki?curid=5305570" title="Skała ze Słupem">
Skała ze Słupem

Skała ze Słupem – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Skała ze Słupem znajduje się na szczycie Góry Zborów, na wysokości 467,5 m, na mapie lotniczej Geoportalu opisanej jako Góra Berkowa. Zamontowany na jej szczycie betonowy słup to punkt triangulacyjny. Nazwę skały podaje tablica ścieżki przyrodniczej zamontowana przy wejściu do rezerwatu. Cały obszar tego wzniesienia wchodzi w skład rezerwatu przyrody Góra Zborów. Na skałach Góry Zborów dopuszczalna jest przy zachowaniu odpowiednich warunków wspinaczka skalna. Skała ze Słupem nie jest jednak obiektem wspinaczkowym, ponadto obowiązuje zakaz wchodzenia na szczyt wzniesienia ze względu na ochronę porastających skały muraw kserotermicznych.

</doc>
<doc id="5305577" url="https://pl.wikipedia.org/wiki?curid=5305577" title="Złomiska (skała)">
Złomiska (skała)

Złomiska – skała na wzniesieniu Góra Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Wzniesienie to należy do tzw. Skał Kroczyckich i znajduje się w obrębie rezerwatu przyrody Góra Zborów na Wyżynie Częstochowskiej.
Złomiska to niewysoki, zbudowany z wapieni, skalny mur znajdujący się po północnej stronie Młynarzy. Jego lokalizację pokazuje tablica zamontowana przy wejściu do rezerwatu przyrody Góra Zborów. Na Złomiskach była jedna droga wspinaczkowa (nr 3), poprowadzona w latach 70. XX wieku, ale w 2020 r. poprowadzono pięć kolejnych. Na wszystkich zamontowano stałe punkty asekuracyjne; ringi (r) i stanowiska zjazdowe (st). Wszystkie to drogi łatwe o trudności od III do IV- w skali polskiej.

</doc>
<doc id="5305578" url="https://pl.wikipedia.org/wiki?curid=5305578" title="Jan Kurdwanowski (zm. 1693)">
Jan Kurdwanowski (zm. 1693)

Jan Kurdwanowski herbu Półkozic (zm. w 1693 roku) – podsędek sandomierski w latach 1685-1693.
Pochowany u franciszkanów reformatów w Sandomierzu.

</doc>
<doc id="5305579" url="https://pl.wikipedia.org/wiki?curid=5305579" title="Oh My Girl Best">
Oh My Girl Best

OH MY GIRL BEST – pierwszy japoński album kompilacyjny południowokoreańskiej grupy Oh My Girl, wydany 30 marca 2022 roku przez wytwórnię Ariola Japan.
Ukazał się w trzech edycjach: regularnej (CD) i dwóch limitowanych. Album osiągnął 14 pozycję w rankingu Oricon i pozostał na liście przez 3 tygodnie, sprzedał się w nakładzie ponad egzemplarzy w Japonii (wg Billboard Japan).

</doc>
<doc id="5305581" url="https://pl.wikipedia.org/wiki?curid=5305581" title="Rajd 4 Regioni 1982">
Rajd 4 Regioni 1982

Rajd 4 Regioni 1982 (12. Rally 4 Regioni) – 12 edycja rajdu samochodowego Rajd 4 Regioni rozgrywanego we Włoszech. Rozgrywany był od 20 do 22 maja 1982 roku. Była to dziewiętnasta runda Rajdowych Mistrzostw Europy w roku 1982 (rajd miał najwyższy współczynnik - 4).

</doc>
<doc id="5305585" url="https://pl.wikipedia.org/wiki?curid=5305585" title="Aleksandr Curcumija">
Aleksandr Curcumija



</doc>
<doc id="5305588" url="https://pl.wikipedia.org/wiki?curid=5305588" title="Rajd Ypres 1982">
Rajd Ypres 1982

Rajd Ypres 1982 (18. Ypres 24 Hours Rally) – 18. edycja rajdu samochodowego Rajd Ypres rozgrywanego w Belgii. Rozgrywany był od 25 do 27 czerwca 1982 roku. Była to dwudziesta szósta runda Rajdowych Mistrzostw Europy w roku 1982 (rajd miał najwyższy współczynnik – 4), piąta runda Rajdowych mistrzostw Belgii oraz siódma runda Rajdowych mistrzostw Holandii..

</doc>
<doc id="5305590" url="https://pl.wikipedia.org/wiki?curid=5305590" title="BMW 323i E21">
BMW 323i E21



</doc>
<doc id="5305591" url="https://pl.wikipedia.org/wiki?curid=5305591" title="Charalampos Papaioannou">
Charalampos Papaioannou



</doc>
<doc id="5305592" url="https://pl.wikipedia.org/wiki?curid=5305592" title="Revazi Zintiridis">
Revazi Zintiridis



</doc>
<doc id="5305593" url="https://pl.wikipedia.org/wiki?curid=5305593" title="Lavrentios Alexanidis">
Lavrentios Alexanidis



</doc>
<doc id="5305594" url="https://pl.wikipedia.org/wiki?curid=5305594" title="Dionysios Iliadis">
Dionysios Iliadis



</doc>
<doc id="5305595" url="https://pl.wikipedia.org/wiki?curid=5305595" title="Vassilios Iliadis">
Vassilios Iliadis



</doc>
<doc id="5305596" url="https://pl.wikipedia.org/wiki?curid=5305596" title="Tariel Zintiridis">
Tariel Zintiridis



</doc>
<doc id="5305597" url="https://pl.wikipedia.org/wiki?curid=5305597" title="Alexios Ntanatsidis">
Alexios Ntanatsidis



</doc>
<doc id="5305598" url="https://pl.wikipedia.org/wiki?curid=5305598" title="Maria Karagiannopoulou">
Maria Karagiannopoulou



</doc>
<doc id="5305599" url="https://pl.wikipedia.org/wiki?curid=5305599" title="Maria Tselaridou">
Maria Tselaridou



</doc>
<doc id="5305600" url="https://pl.wikipedia.org/wiki?curid=5305600" title="Eleni Tampasi">
Eleni Tampasi



</doc>
<doc id="5305601" url="https://pl.wikipedia.org/wiki?curid=5305601" title="Alexia Kourtelesi">
Alexia Kourtelesi



</doc>
<doc id="5305602" url="https://pl.wikipedia.org/wiki?curid=5305602" title="Varvara Akritidou">
Varvara Akritidou



</doc>
<doc id="5305603" url="https://pl.wikipedia.org/wiki?curid=5305603" title="Eleni Patsiou">
Eleni Patsiou



</doc>
<doc id="5305604" url="https://pl.wikipedia.org/wiki?curid=5305604" title="Elisavet Teltsidou">
Elisavet Teltsidou



</doc>
<doc id="5305622" url="https://pl.wikipedia.org/wiki?curid=5305622" title="Zeda Rgani">
Zeda Rgani

Zeda Rgani (gruz. ზედა რგანი) – wieś w Gruzji, w regionie Imeretia, w gminie Cziatura. W 2014 roku liczyła 182 mieszkańców.

</doc>
<doc id="5305623" url="https://pl.wikipedia.org/wiki?curid=5305623" title="Katastrofa lotu Tara Air 197">
Katastrofa lotu Tara Air 197

Katastrofa lotu Tara Air 197 – był to lot krajowy obsługiwany przez linię Tara Air z portu lotniczego Pokhara do portu lotniczego Jomsom w Nepalu. 29 maja 2022 r. samolot de Havilland Canada DHC-6 Twin Otter przewożący 22 osoby (19 pasażerów i 3 członków załogi) odleciał z lotniska o godzinie 9:55, a 12 minut później (10:07) stracił kontakt z kontrolerami ruchu lotniczego. Wrak znaleziono dopiero 20 godzin później na zboczu góry. Wszyscy 22 pasażerowie i załoga zginęli. Jest to drugi śmiertelny wypadek linii Tara Air na tej trasie, po locie 193 w 2016 roku. Tara Air jest znana jako jedna z najbardziej niebezpiecznych linii lotniczych na świecie.
Wypadek.
Samolot wystartował z portu lotniczego Pokhary o godzinie 9:55 i miał wylądować w porcie lotniczym Jomsom o godzinie 10:15. Według Urzędu Lotnictwa Cywilnego Nepalu (CAAN) samolot stracił kontakt z kontrolerami ruchu lotniczego o godzinie 10:07 nad miastem Ghorepani w Nepalu.
Samolot i załoga.
Samolotem był de Havilland Canada DHC-6 Twin Otter z rejestracją 9N-AET. Swój dziewiczy lot wykonał w kwietniu 1979 roku. Feralnego dnia, kapitanem samolotu był Prabhakar Ghimire, a drugim pilotem był Utsav Pokharel.
Ofiary.
Lot przewoził 22 pasażerów: 16 Nepalczyków, 4 Hindusów i 2 Niemców. NDTV stwierdziła, że czterej pasażerowie z Indii byli członkami tej samej rodziny.
Przyczyna.
Wstępne ustalenia sugerują, że przyczyną katastrofy była zła pogoda.

</doc>
<doc id="5305625" url="https://pl.wikipedia.org/wiki?curid=5305625" title="Anaga">
Anaga

Anaga (gruz. ანაგა) – wieś w Gruzji, w regionie Kachetia, w gminie Sighnaghi. W 2014 roku liczyła 2002 mieszkańców.

</doc>
<doc id="5305626" url="https://pl.wikipedia.org/wiki?curid=5305626" title="Schwitori">
Schwitori

Schwitori (gruz. სხვიტორი) – wieś w Gruzji, w regionie Imeretia, w gminie Saczchere. W 2014 roku liczyła 815 mieszkańców.

</doc>
<doc id="5305627" url="https://pl.wikipedia.org/wiki?curid=5305627" title="Tadeusz Płusa">
Tadeusz Płusa

Tadeusz Edward Płusa (ur. 15 lipca 1948 w Ostródzie, zm. 13 czerwca 2022) – polski lekarz, specjalista chorób wewnętrznych, pulmonologii i alergologii.
Życiorys.
Urodził się w 1948 r. W 1972 r. ukończył studia lekarskie na Wydziale Lekarskim Wojskowej Akademii Medycznej w Łodzi, po czym specjalizował się w zakresie chorób wewnętrznych, pulmonologii i alergologii. Pracę doktorską obronił w 1976 r. w Centrum Medycznym Kształcenia Podyplomowego Wojskowej Akademii Medycznej w Warszawie, po czym w 1985 r. uzyskał stopień doktora habilitowanego w Wojskowym Instytucie Medycznym w Warszawie. Tytuł profesora zwyczajnego został mu przyznany w 1991 r. Od tego samego roku pracował jako kierownik Kliniki Chorób Wewnętrznych, Pneumonologii i Alergologii Wojskowego Instytutu Medycznego w Warszawie, pozostając na tym stanowisku do 2015 r. Pełnił także funkcję przewodniczącego rady naukowej Wojskowego Instytutu Medycznego, a także w latach 2015-2017 zastępcy przewodniczącego rady naukowej Narodowego Instytutu Zdrowia Publicznego PZH. W swojej karierze pracował także jako konsultant krajowy ministra zdrowia ds. obronności w dziedzinie chorób wewnętrznych (2004) i naczelny specjalista w zakresie pneumonologii i alergologii Wojskowej Służby Zdrowia (1992–2015). Od 2017 r. wykładał fizjologię i patofizjologię, a od 2019 r. choroby wewnętrzne na Wydziale Medycyny Uczelni Łazarskiego, sprawował także funkcję prodziekana ds. nauki i dydaktyki Wydziału Medycznego Uczelni Łazarskiego. Był również wykładowcą na Uczelni Techniczno-Handlowej, Wyższej Szkole Informatyki, Zarządzania i Administracji w Warszawie oraz we Wszechnicy Polskiej.
Autor kilkuset publikacji naukowych, redaktor naczelny czasopism medycznych krajowych oraz międzynarodowych, m.in. "Pneumonologii" "i" "Alergologii Polskiej" (1990–1994), "International Review of Allergology and Clinical Immunology" (1994), "Polskiego Merkuriusza Lekarskiego" (od 1996 r.) oraz "Lekarza Wojskowego" (2001–2008), honorowy członek Polskiego Towarzystwa Chorób Płuc, członek Sekcji Medycznej Centralnej Komisji ds. Stopni i Tytułów (od 2006 r.), Komisji Chorób Układu Oddechowego Komitetu Patofizjologii Klinicznej Polskiej Akademii Nauk (od 2007 r.). Jako lekarz wojskowy posiadał stopień pułkownika.
Zmarł niespodziewanie 13 czerwca 2022 r.

</doc>
<doc id="5305628" url="https://pl.wikipedia.org/wiki?curid=5305628" title="Cerakwi">
Cerakwi

Cerakwi (gruz. წერაქვი) – wieś w Gruzji, w regionie Dolna Kartlia, w gminie Marneuli. W 2014 roku liczyła 140 mieszkańców.

</doc>
<doc id="5305629" url="https://pl.wikipedia.org/wiki?curid=5305629" title="Isauro Ulises Covili Linfati">
Isauro Ulises Covili Linfati



</doc>
<doc id="5305631" url="https://pl.wikipedia.org/wiki?curid=5305631" title="2021 w sztukach plastycznych">
2021 w sztukach plastycznych



</doc>
<doc id="5305633" url="https://pl.wikipedia.org/wiki?curid=5305633" title="Odzisi">
Odzisi

Odzisi (gruz. ოძისი) – wieś w Gruzji, w regionie Mccheta-Mtianetia, w gminie Duszeti. W 2014 roku liczyła 513 mieszkańców.

</doc>
<doc id="5305634" url="https://pl.wikipedia.org/wiki?curid=5305634" title="Jonasz Baum">
Jonasz Baum

Jonasz Baum (ur. 27 grudnia 2004 w Warszawie) – polski szachista, mistrz międzynarodowy od 2020 roku.
Kariera szachowa.
Swoją przygodę z szachami zaczął od startu w indywidualnych mistrzostwach Polski juniorów w 2012 w Pradze, gdzie zajął 22. miejsce. Czterokrotnie zdobył medale mistrzostw Polski juniorów: srebrny w Szczyrku w 2012 (do 8 lat), brązowy w Sypniewo w 2018 (do 14 lat), brązowy w Szklarskiej Porębie w 2021 (do 18 lat) i złoty w Sypniewo w 2022 ( do lat 18). Również był jednokrotnym medalistą mistrzostw Polski juniorów w szachach szybkich oraz dwukrotnym medalistą mistrzostw Polski juniorów w szachach błyskawicznych (w tym mistrzem Polski: Koszalin 2016 – do 12 lat). Reprezentował Polskę w mistrzostwach Europy juniorów (3 razy), najlepszy wynik uzyskując w 2014 w Batumi (19. m. na MEJ do 10 lat).
Najwyższy ranking w dotychczasowej karierze osiągnął 1 lutego 2023, z wynikiem 2431 punktów.
Osiągnięcia.
Indywidualne mistrzostwa Europy juniorów:
Indywidualne mistrzostwa Polski juniorów:
Drużynowe mistrzostwa Polski juniorów:
Wybrane sukcesy w innych turniejach:

</doc>
<doc id="5305637" url="https://pl.wikipedia.org/wiki?curid=5305637" title="Gwisztibi">
Gwisztibi

Gwisztibi (gruz. გვიშტიბი) – wieś w Gruzji, w regionie Imeretia, w gminie Ckaltubo. W 2014 roku liczyła 1249 mieszkańców.

</doc>
<doc id="5305641" url="https://pl.wikipedia.org/wiki?curid=5305641" title="Obudżi">
Obudżi

Obudżi (gruz. ობუჯი) – wieś w Gruzji, w regionie Megrelia-Górna Swanetia, w gminie Calendżicha. W 2014 roku liczyła 706 mieszkańców.

</doc>
<doc id="5305643" url="https://pl.wikipedia.org/wiki?curid=5305643" title="Koço Muka">
Koço Muka

Koço Muka (ur. 1895 w Himarë, zm. 21 listopada 1954 w Grottaferrata) – albański polityk i prawnik, w 1944 minister edukacji.
Życiorys.
Ukończył szkołę Zosimaia w Janinie, a następnie studiował prawo na uniwersytecie Ukat w Stambule. W 1916 powrócił do rodzinnej Himary, gdzie pracował jako notariusz. Od roku 1920 służył w żandarmerii, awansując z czasem na stanowisko komendanta żandarmerii w okręgu Gjirokastry. Po upadku rządu Fana Noliego w grudniu 1924, wyemigrował z kraju. W latach 1924-1942 mieszkał we Włoszech, Grecji i w Austrii. W 1942 powrócił do kraju i objął stanowisko zastępcy prefekta w Gjirokastrze. W sierpniu 1944 w efekcie sporu z włoską komendanturą wojskową, Muka podał się do dymisji. Powrócił do służby publicznej już w czasie niemieckiej okupacji Albanii. W lutym 1944 objął stanowisko ministra edukacji w rządzie Rexhepa Mitrovicy, a następnie w gabinecie kierowanym przez Fiqri Dine. Po przejęciu władzy przez komunistów, pod koniec 1944 opuścił Albanię i przedostał się do Włoch, gdzie spędził ostatnie lata życia. 1 czerwca 1945 ówczesny premier Albanii Enver Hodża zwrócił się z prośbą do prezydenta Stanów Zjednocznych Harry'ego Trumana o wydanie Koço Muki władzom albańskim w celu jego osądzenia.

</doc>
<doc id="5305644" url="https://pl.wikipedia.org/wiki?curid=5305644" title="Maciej Choryński">
Maciej Choryński

Maciej Choryński herbu Abdank (zm. po 1584 roku) – burmistrz Poznania w latach 1576-1577 i 1583-1584, wielkokrotny rajca i ławnik poznański, starszy cechu krawców w latach 1563-1565 i 1569-1570.
Pochowany w kolegiacie św. Marii Magdaleny w Poznaniu.

</doc>
<doc id="5305647" url="https://pl.wikipedia.org/wiki?curid=5305647" title="Didi Dżichaiszi">
Didi Dżichaiszi

Didi Dżichaiszi (gruz. დიდი ჯიხაიში) – wieś w Gruzji, w regionie Imeretia, w gminie Samtredi. W 2014 roku liczyła 3359 mieszkańców.

</doc>
<doc id="5305650" url="https://pl.wikipedia.org/wiki?curid=5305650" title="Araszenda">
Araszenda

Araszenda (gruz. არაშენდა) – wieś w Gruzji, w regionie Kachetia, w gminie Gurdżaani. W 2014 roku liczyła 1109 mieszkańców.

</doc>
<doc id="5305651" url="https://pl.wikipedia.org/wiki?curid=5305651" title="Konstantin Lordkipanidze">
Konstantin Lordkipanidze



</doc>
<doc id="5305656" url="https://pl.wikipedia.org/wiki?curid=5305656" title="Kostas Slukas">
Kostas Slukas

Konstandinos „Kostas” Slukas (gr. Κωνσταντίνος „Κώστας” Σλούκας; ur. 15 stycznia 1990 w Salonikach) – grecki koszykarz występujący na pozycjach rozgrywającego lub rzucającego obrońcy, reprezentant kraju, obecnie zawodnik Olympiakosu.

</doc>
<doc id="5305657" url="https://pl.wikipedia.org/wiki?curid=5305657" title="SkyUp Airlines">
SkyUp Airlines

SkyUp Airlines – ukraińskie tanie linie lotnicze z siedzibą w Kijowie założone w maju 2018 roku. W 2021 przewiozły ponad 2,5 miliona pasażerów i wykonała prawie 16 tys. lotów. Obecnie zatrudnia 1172 pracowników.
Od 24 lutego 2022 do 17 marca 2022 linie zawiesiły działalność w związku agresją Rosji na Ukrainę. Od 17 maja świadczy wyłącznie usługi leasingu samolotów. 
SkyUp w Polsce.
W Polsce SkyUp miał kilka nieudanych podejść do otworzenia tras. W listopadzie 2020 ogłoszono trasy z Kijowa do Gdańska i Warszawy-Modlin. W styczniu 2021 trasa do Warszawy zostaje anulowana. Niecałe dwa tygodnie później ogłoszono połączenia z Łodzi do Lwowa i Kijowa oraz z Katowic do Kijowa. W maju ogłoszono odwołanie połączeń do Gdańska, opóźniono połączenie z Katowicami (trasa nie wystartowała) i zlikwidowano trasę Łódź-Lwów. 20.09.2021 po półrocznym opóźnieniu startuje trasa z Łodzi do Kijowa.
Flota.
Obecnie flota liczy 15 samolotów

</doc>
<doc id="5305662" url="https://pl.wikipedia.org/wiki?curid=5305662" title="Emmanuel Kanon Rozario">
Emmanuel Kanon Rozario

Emmanuel Kanon Rozario (ur. 8 lutego 1963 w Pabna) – bangladeski duchowny rzymskokatolicki, biskup diecezjalny Barisal od 2022.
Życiorys.
Święcenia kapłańskie przyjął 28 grudnia 1993 i został inkardynowany do diecezji Rajshahi. Pracował głównie jako duszpasterz parafialny. W latach 2007–2018 był pracownikiem seminarium w Dhaka, a w latach 2012–2018 był jego rektorem. W 2021 mianowany wikariuszem generalnym diecezji.
21 czerwca 2022 papież Franciszek mianował go biskupem diecezji Barisal. Sakry udzielił mu 19 sierpnia 2022 arcybiskup Bejoy Nicephorus D’Cruze.

</doc>
<doc id="5305663" url="https://pl.wikipedia.org/wiki?curid=5305663" title="Alfred Pema">
Alfred Pema

Alfred Pema (ur. 5 czerwca 1944 w Korczy, zm. 31 stycznia 1999 w Tiranie) – albański polityk i inżynier, w latach 1991-1992 minister edukacji.
Życiorys.
W 1967 ukończył studia z zakresu inżynierii mechanicznej na Uniwersytecie Tirańskim. Po studiach pracował na stanowisku inżynierskim w jednym z zakładów przemysłowych w Korczy. W 1970 podjął pracę wykładowcy na wydziale inżynierii budownictwa Uniwersytetu Tirańskiego. Specjalizował się w zagadnieniach termodynamiki, był autorem kilku podręczników akademickich poświęconych instalacjom chłodniczym. W grudniu 1991 objął stanowisko ministra edukacji w rządzie technicznym Vilsona Ahmetiego. Był jednym z założycieli Partii Demokratycznego Sojuszu (Aleanca Demokratike), którą reprezentował w wyborach parlamentarnych 1996, ale nie uzyskał mandatu. Zmarł w roku 1999 w Tiranie.

</doc>
<doc id="5305666" url="https://pl.wikipedia.org/wiki?curid=5305666" title="Czargali">
Czargali

Czargali (gruz. ჩარგალი) – wieś w Gruzji, w regionie Mccheta-Mtianetia, w gminie Duszeti. W 2014 roku liczyła 69 mieszkańców.

</doc>
<doc id="5305668" url="https://pl.wikipedia.org/wiki?curid=5305668" title="Onychogomphus rossi">
Onychogomphus rossi



</doc>
<doc id="5305671" url="https://pl.wikipedia.org/wiki?curid=5305671" title="Naesakao">
Naesakao

Naesakao (gruz. ნაესაკაო) – wieś w Gruzji, w regionie Megrelia-Górna Swanetia, w gminie Abasza. W 2014 roku liczyła 575 mieszkańców.

</doc>
<doc id="5305672" url="https://pl.wikipedia.org/wiki?curid=5305672" title="Tajemnica pewnej nocy (film 1978)">
Tajemnica pewnej nocy (film 1978)



</doc>
<doc id="5305677" url="https://pl.wikipedia.org/wiki?curid=5305677" title="Tandzia">
Tandzia

Tandzia (gruz. ტანძია) – wieś w Gruzji, w regionie Dolna Kartlia, w gminie Bolnisi. W 2014 roku liczyła 518 mieszkańców.

</doc>
<doc id="5305682" url="https://pl.wikipedia.org/wiki?curid=5305682" title="Zef Kadarja">
Zef Kadarja

Zef Kadarja (ur. 7 kwietnia 1892 w Szkodrze, zm. 13 kwietnia 1945 w Tiranie) – albański polityk, dyrektor generalny albańskiej policji w latach 1940–1942.
Życiorys.
W latach 1919–1922 był sekretarzem naczelnym sądu w Szkodrze.
Po 1936 roku był sekretarzem generalnym albańskiego Ministerstwa Spraw Wewnętrznych, funkcję tę pełnił do lutego 1940.
Od 8 do 12 kwietnia 1939 pełnił funkcję członka Tymczasowego Komitetu Administracyjnego; następnie uczestniczył w uroczystości przekazania albańskiej korony królewskiej włoskiemu królowi Wiktorowi Emanuelowi III.
Podczas II wojny światowej pełnił funkcję Dyrektora Generalnego Policji (Botor) od lutego 1940 do marca 1942, a następnie do 1944 był inspektorem Rady Ministrów.
W lutym lub marcu 1945 za kolaborację został skazany przez komunistyczne władze na karę śmierci; wyrok wykonano 13 kwietnia 1945 w Tiranie.

</doc>
<doc id="5305683" url="https://pl.wikipedia.org/wiki?curid=5305683" title="Car Iwan Groźny">
Car Iwan Groźny



</doc>
<doc id="5305684" url="https://pl.wikipedia.org/wiki?curid=5305684" title="Car´ Iwan Wasiljewicz Groznyj">
Car´ Iwan Wasiljewicz Groznyj



</doc>
<doc id="5305688" url="https://pl.wikipedia.org/wiki?curid=5305688" title="Dywersant (serial)">
Dywersant (serial)



</doc>
<doc id="5305694" url="https://pl.wikipedia.org/wiki?curid=5305694" title="Ghaniri">
Ghaniri

Ghaniri (gruz. ღანირი) – wieś w Gruzji, w regionie Imeretia, w gminie Samtredia. W 2014 roku liczyła 1130 mieszkańców.

</doc>
<doc id="5305698" url="https://pl.wikipedia.org/wiki?curid=5305698" title="Dom dla obłąkanych">
Dom dla obłąkanych



</doc>
<doc id="5305699" url="https://pl.wikipedia.org/wiki?curid=5305699" title="Wiejska corrida">
Wiejska corrida



</doc>
<doc id="5305702" url="https://pl.wikipedia.org/wiki?curid=5305702" title="Muchurcza">
Muchurcza

Muchurcza (gruz. მუხურჩა) – wieś w Gruzji, w regionie Megrelia-Górna Swanetia, w gminie Martwili. W 2014 roku liczyła 372 mieszkańców.

</doc>
<doc id="5305706" url="https://pl.wikipedia.org/wiki?curid=5305706" title="Anna Grzeszczak-Hutek">
Anna Grzeszczak-Hutek

Anna Grzeszczak-Hutek (ur. 17 lipca 1948 w Łodzi, zm. 16 czerwca 2022 tamże) – polska aktorka teatralna i filmowa.
Życiorys.
Studiowała prawo na Uniwersytecie Łódzkim. W 1976 roku ukończyła Wydział Aktorski Państwowej Wyższej Szkoły Filmowej, Telewizyjnej i Teatralnej w Łodzi (dyplom 1977). Przez całą karierę zawodową była związana ze scenami łódzkimi: Teatrem Ziemi Łódzkiej (1976–1979), Teatrem Nowym (1979–1994) oraz Teatrem im. Stefana Jaracza (1996–2004). Wystąpiła również w czterech spektaklach Teatru Telewizji (1980–1999) oraz dwóch audycjach Teatru Polskiego Radia (1989, 2007).
Była żoną Jerzego Hutka – reżysera teatralnego i telewizyjnego. W 2018 roku otrzymała Nagrodę Prezydenta Miasta Łodzi za osiągnięcia w dziedzinie twórczości artystycznej.

</doc>
<doc id="5305708" url="https://pl.wikipedia.org/wiki?curid=5305708" title="Machatauri">
Machatauri

Machatauri (gruz. მახათაური) – wieś w Gruzji, w regionie Imeretia, w gminie Saczchere. W 2014 roku liczyła 610 mieszkańców.

</doc>
<doc id="5305709" url="https://pl.wikipedia.org/wiki?curid=5305709" title="Tara Air">
Tara Air

Tara Air – nepalskie narodowe linie lotnicze z siedzibą w Katmandu. Głównym węzłem jest port lotniczy Katmandu.
Flota.
Według danych z czerwca 2022 roku, Tara Air posiada następujące samoloty:

</doc>
<doc id="5305712" url="https://pl.wikipedia.org/wiki?curid=5305712" title="Ryjek">
Ryjek



</doc>
<doc id="5305713" url="https://pl.wikipedia.org/wiki?curid=5305713" title="MTS-Bank">
MTS-Bank

MTS-Bank () – rosyjski bank komercyjny z siedzibą w Moskwie. Został założony w 1993 roku pod nazwą „Moskiewski bank rekonstrukcji i rozwoju” (). Obecnie należy do TOP-50 największych banków w Rosji. Właścicielem banku jest konglomerat „Sistema” oraz Mobile TeleSystems.

</doc>
<doc id="5305719" url="https://pl.wikipedia.org/wiki?curid=5305719" title="Kalendarium inwazji Rosji na Ukrainę – marzec 2022">
Kalendarium inwazji Rosji na Ukrainę – marzec 2022



</doc>
<doc id="5305720" url="https://pl.wikipedia.org/wiki?curid=5305720" title="Datsun Sunny">
Datsun Sunny



</doc>
<doc id="5305721" url="https://pl.wikipedia.org/wiki?curid=5305721" title="Rajd Halkidiki 1982">
Rajd Halkidiki 1982

Rajd Halkidiki 1982 (7. Halkidiki Rally) – 7 edycja rajdu samochodowego Rajd Elpa rozgrywanego w Grecji. Rozgrywany był od 24 do 26 sierpnia 1982 roku. Była to trzydziesta runda Rajdowych Mistrzostw Europy w roku 1982 (rajd miał najwyższy współczynnik - 4) i dziesiąta runda Rajdowych Mistrzostw Grecji. Składał się z 24 odcinków specjalnych.

</doc>
<doc id="5305726" url="https://pl.wikipedia.org/wiki?curid=5305726" title="Tour de France Automobile 1982">
Tour de France Automobile 1982

Tour de France Automobile 1982 (41. Tour de France Automobile) – 41. edycja rajdu samochodowego Tour de France Automobilen rozgrywanego we Francji. Rozgrywany był od 17 do 22 września 1982 roku. Była to trzydziesta dziewiąta runda Rajdowych Mistrzostw Europy w roku 1982 (rajd miał najwyższy współczynnik - 4) oraz dziewiąta runda Rajdowych mistrzostw Francji.

</doc>
<doc id="5305737" url="https://pl.wikipedia.org/wiki?curid=5305737" title="Kedigora">
Kedigora

Kedigora (ros. Ragikau) – wieś w Osetii Południowej, w regionie Achalgori. W 2015 roku liczyła 3 mieszkańców.

</doc>
<doc id="5305738" url="https://pl.wikipedia.org/wiki?curid=5305738" title="El entierro de la sardina">
El entierro de la sardina

El entierro de la sardina (hiszp. Pogrzeb sardynki) – święto obchodzone zarówno w Hiszpanii, jak i w Ameryce Łacińskiej. Symbolizuje ono koniec karnawału i początek wielkiego postu. Święto to obchodzone jest tradycyjnie w środę popielcową, gdzi „pogrzebuje” się symbolicznie przeszłość, to, co społecznie ustanowione, żeby móc narodzić się z większą siłą i przekształcić w nowe społeczeństwo. Zazwyczaj organizuje się parady, które mają formę parodii konduktu pogrzebowego i kończą się spaleniem figury, zazwyczaj sardynki.
Sardynka ma zazwyczaj mocno pomalowane usta, długie i bujne brwi. Ma symbolizować kokieteryjną kobietę. Jest zbudowana z kartonu i wypełniona papierem i materiałem łatwopalnym, tak żeby łatwo było ją podpalić i żeby jak najdłużej się paliła. Zazwyczaj stawia się ją pionowo i jej wysokość może osiągnąć nawet siedem i pół metra.
Wiele hiszpańskich świąt kończy się ceremoniami, na których podpalane są symboliczne figury (np. sardynka). Ogień symbolizuje oczyszczenie z grzechów, wyzwolenie i narodzenie się na nowo. Ma to na celu skłonienie mieszkańców do refleksji i przywołanie do porządku. W odróżnieniu od innych świąt, obchodzonych na półwyspie iberyjskim, El Entierro de la Sardina w Murcji obchodzone jest po Wielkim Tygodniu i symbolizuje, odwrotnie niż w innych regionach Hiszpanii, „wygraną” Don Carnal (Karnawału) nad Doña Cuaresma (Wielki Post). Obchody w Murcji znane są z pokazów ognia i karoc, smoków i postaci mitologicznych, które rozrzucają dziecięce zabawki. Obchody tego święta kończą się wraz ze spaleniem ogromnej figury w kształcie sardynki i pokazem sztucznych ogni. Ogień jest symbolem regeneracji i wyzwolenia. El Entierro de la Sardina jest jednym z najważniejszych świąt i uznaje się ją za „Fiesta de Interés Turístico Internacional.
Innym znanym świętem w Hiszpanii jest Carnaval de Las Palmas de Gran Canaria, gdzie organizuje się między innymi konkursy „Gala de Elección de la Reina” i „Gala de Eleccción del Drag Queen”. Karnawał w Gran Canarii kończy się podpaleniem figury el Haragán, Judasza lub sardynki. Obchody te mają miejsce w środę popielcową (dzień rozpoczęcia Wielkiego Postu), chociaż w ostatnich latach odbywały się w ostatnią sobotę karnawału. Tu ogień również symbolizuje wyzwolenie i regenerację. Procesja również ma formą konduktu pogrzebowego, zaczyna się w Av/ Rafael Cabrera pomiędzy Teatrem Pérez Galdós i Parkiem San Telmo, a kończy na plaży (la Playa de Las Canteras) i placu (Plaza de la Puntilla). Na zakończenie obchodów, figurka sardynki wkładana jest do morza podczas pokazów sztucznych ogni.
Historia święta.
Historycy wskazują, że pierwsze obchody tego święta mogły mieć miejsce w Madrycie, w czasach panowania Karola III. Gdy handlarze sardynek zorientowali się, że po przyjeździe do północnej wioski w pobliżu wybrzeża, sardynki były zgniłe, postanowili zorganizować pochód w kierunku la Fuente de la Teja żeby móc zakopać sardynki nad rzeką.

</doc>
<doc id="5305740" url="https://pl.wikipedia.org/wiki?curid=5305740" title="Góra Berkowa">
Góra Berkowa



</doc>
<doc id="5305744" url="https://pl.wikipedia.org/wiki?curid=5305744" title="Rike">
Rike

Rike (gruz. რიყე) – wieś w Gruzji, w regionie Megrelia-Górna Swanetia, w gminie Zugdidi. W 2014 roku liczyła 1552 mieszkańców.

</doc>
<doc id="5305746" url="https://pl.wikipedia.org/wiki?curid=5305746" title="Sellait">
Sellait

Sellait jest minerałem składającym się z fluorku magnezu o składzie chemicznym MgF2. Krystalizuje w układ tetragonalny, zwykle o barwie białej, bądź przezroczystej i szklistym połysku.
Został po raz pierwszy opisany w 1868 roku i nazwany na cześć włoskiego polityka, inżyniera górnictwa i mineraloga Quintina Selli.

</doc>
<doc id="5305747" url="https://pl.wikipedia.org/wiki?curid=5305747" title="Badiauri">
Badiauri

Badiauri (gruz. ბადიაური) – wieś w Gruzji, w regionie Kachetia, w gminie Sagaredżo. W 2014 roku liczyła 1286 mieszkańców.

</doc>
<doc id="5305748" url="https://pl.wikipedia.org/wiki?curid=5305748" title="Reichsluftfahrtministerium">
Reichsluftfahrtministerium



</doc>
<doc id="5305749" url="https://pl.wikipedia.org/wiki?curid=5305749" title="Skra (Gruzja)">
Skra (Gruzja)

Skra (gruz. სკრა) – wieś w Gruzji, w regionie Wewnętrzna Kartlia, w gminie Gori. W 2014 roku liczyła 1382 mieszkańców.

</doc>
<doc id="5305750" url="https://pl.wikipedia.org/wiki?curid=5305750" title="Tamara Pangełowa">
Tamara Pangełowa



</doc>
<doc id="5305754" url="https://pl.wikipedia.org/wiki?curid=5305754" title="Centrum Dziedzictwa Przyrodniczego i Kulturowego Jury">
Centrum Dziedzictwa Przyrodniczego i Kulturowego Jury

Centrum Dziedzictwa Przyrodniczego i Kulturowego Jury – centrum turystyczne w miejscowości Podlesice w województwie śląskim, w powiecie zawierciańskim, w gminie Kroczyce. Pod względem geograficznym znajduje się na Wyżynie Mirowsko-Olsztyńskiej, będącej częścią Wyżyny Częstochowskiej w obrębie Wyżyny Krakowsko-Częstochowskiej. Zlokalizowane jest tuż przy drodze wojewódzkiej nr 792.
W skład centrum wchodzą:
Centrum znajduje się w sąsiedztwie unikatowego skalistego wzniesienia Góra Zborów z kilkudziesięcioma skalnymi ostańcami, na których uprawiana jest wspinaczka skalna. W budynkach centrum na ponad 200 m² znajdują się ekspozycje przedstawiające prowadzone w tym regionie badania entomologiczne, paleontologiczne i archeologiczne. Centrum przystosowane jest dla osób niepełnosprawnych, i pełni funkcje: edukacyjną, naukową, dokumentacyjną, wystawienniczą i wydawniczą.

</doc>
<doc id="5305755" url="https://pl.wikipedia.org/wiki?curid=5305755" title="Filipp Pangiełow-Jułdaszew">
Filipp Pangiełow-Jułdaszew



</doc>
<doc id="5305760" url="https://pl.wikipedia.org/wiki?curid=5305760" title="Góry Księcia Alberta">
Góry Księcia Alberta

Góry Księcia Alberta (ang. "Prince Albert Mountains") – pasmo górskie w Górach Transantarktycznych w Antarktydzie Wschodniej.
Nazwa.
Góry zostały nazwane na cześć księcia Alberta (1819–1861), męża brytyjskiej królowej Wiktorii (1819–1901).
Geografia.
Pasmo górskie w Górach Transantarktycznych w Antarktydzie Wschodniej nad Morzem Rossa we wschodniej części Ziemi Wiktorii, rozciągające się na przestrzeni ok. 370 km wzdłuż Wybrzeża Scotta od Priestley Glacier na południu do Lodowca Ferrara i Deep Freeze Range na północy.
Góry Księcia Alberta zbudowane są ze skał osadowych i krystalicznych. Śnieg i lód pokrywają je do wysokości ok. 2000 m od strony kontynentu – przy lodowcach Mawson Glacier, Harbord Glacier i David Glacier licznie występują nunataki.
Encyclopædia Britannica podaje, że najwyższym szczytem jest Mount Brooke (2675 m) na zachód od McMurdo Sound. W części północnej leży Mount Mackintosh (2468 m).
Historia.
Góry Księcia Alberta zostały odkryte 17 lutego 1841 roku przez Jamesa Clarka Rossa (1800–1862). Pasmo zostało po raz pierwszy zbadane przez brytyjską wyprawę na początku XX w., a zmapowane przez ekspedycję nowozelandzką i amerykańską w latach 50. i 60. XX w.

</doc>
<doc id="5305761" url="https://pl.wikipedia.org/wiki?curid=5305761" title="Magharo">
Magharo

Magharo (gruz. მაღარო) – wieś w Gruzji, w regionie Kachetia, w gminie Sighnaghi. W 2014 roku liczyła 1747 mieszkańców.

</doc>
<doc id="5305765" url="https://pl.wikipedia.org/wiki?curid=5305765" title="Nakipu">
Nakipu

Nakipu (gruz. ნაკიფუ) – wieś w Gruzji, w regionie Megrelia-Górna Swanetia, w gminie Calendżicha. W 2014 roku liczyła 753 mieszkańców.

</doc>
<doc id="5305766" url="https://pl.wikipedia.org/wiki?curid=5305766" title="Krzysztof Zabłocki">
Krzysztof Zabłocki



</doc>
<doc id="5305768" url="https://pl.wikipedia.org/wiki?curid=5305768" title="Sewa (Gruzja)">
Sewa (Gruzja)

Sewa (gruz. სევა) – wieś w Gruzji, w regionie Racza-Leczchumi i Dolna Swanetia, w gminie Oni. W 2014 roku liczyła 84 mieszkańców.

</doc>
<doc id="5305771" url="https://pl.wikipedia.org/wiki?curid=5305771" title="Natalia Kulczycka">
Natalia Kulczycka

Natalia Antonina Krystyna Kulczycka (ur. 1871 w Warszawie, zm. 29 marca 1952) – działaczka socjalistyczna i oświatowa.
Życiorys.
Absolwentka Uniwersytetu Latającego w pierwszym okresie jego działalności. Należała do Polskiej Partii Socjalistycznej, w 1893 na krótko aresztowana przez władze rosyjskie w Warszawie Działaczka Tow. Biblioteki Publicznej w Warszawie. Uczestniczyła w pracach Wydziału Czytelń Bezpłatnych i Stowarzyszenia Kursów dla Analfabetów Dorosłych. W 1899 po ucieczce męża z zesłania mieszkała wraz z nim we Lwowie. Należała tam do miejscowego oddziału Związku Zagranicznego Socjalistów Polskich, a w latach 1900–1909 do Polskiej Partii Socjalistycznej „Proletariat”. We Lwowie działała także w Uniwersytecie Ludowym im. Adama Mickiewicza i Związku Pomocy Więźniom Politycznym.
Córka Władysława Smosarskiego (1847–1888) i Walerii z Maszatowskich (1851–1917). Od 1894 żona Ludwika Kulczyckiego (1866–1941). Mieli córkę Janinę (zmarłą w 1910) i syna Jerzego (1895–1919) – żołnierza Legionów Polskich i ppor. Wojska Polskiego, poległego pod Połockiem podczas wojny polsko-bolszewickiej. Pochowana wraz z mężem i dziećmi na Powązkach w Warszawie (kwatera 221 rząd 1, miejsce 14,15).

</doc>
<doc id="5305775" url="https://pl.wikipedia.org/wiki?curid=5305775" title="Judo na Igrzyskach Śródziemnomorskich 1991">
Judo na Igrzyskach Śródziemnomorskich 1991

Turniej judo w ramach igrzysk śródziemnomorskich w 1991 roku, odbył się w dniach 26 czerwca - 2 lipca w Atenach.

</doc>
<doc id="5305776" url="https://pl.wikipedia.org/wiki?curid=5305776" title="Wojciech Otrębski">
Wojciech Otrębski

Wojciech Otrębski (ur. 1962) – polski psycholog, doktor habilitowany, profesor nadzwyczajny Katolickiego Uniwersytetu Lubelskiego.
Życiorys.
15 czerwca 1993 otrzymał stopień doktora psychologii w Katolickim Uniwersytecie Lubelskim Jana Pawła II na podstawie pracy pt. "Wybrane uwarunkowania rodzinne poziomu adekwatności osobowej młodzieży upośledzonej umysłowo w stopniu lekkim". Habilitację uzyskał 13 marca 2008 na tej samej uczelni na podstawie dorobku naukowego i pracy pt. "Interakcyjny model rehabilitacji zawodowej osób z upośledzeniem umysłowym". Prowadził wykłady w Wyższej Szkole Edukacji Integracyjnej i Interkulturowej w Poznaniu. Obecnie pracuje na stanowisku profesora nadzwyczajnego w Katedrze Psychologii Pracy, Organizacji i Rehabilitacji Instytutu Psychologii KUL.
Jest konsultantem naukowym w krajowych i międzynarodowych programach badawczych oraz ekspertem w projektach koncepcyjnych. Jest współautorem innowacyjnego programu wspierającego młodzież z niepełnosprawnością umysłową w procesie przejścia z edukacji na rynek pracy pt. "Jestem dorosły-chcę pracować" (2012). Pełni funkcję eksperta w Międzyresortowym Zespole ds. Opracowania Systemu Orzekania o Niepełnosprawności oraz Niezdolności do Pracy (2017-2018). Prof. Otrębski jest członkiem zespołu MEN opracowującego model kształcenia uczniów z specjalnymi potrzebami edukacyjnymi (2017-2019) oraz liderem zespołu, zajmującego się tłumaczeniem i adaptacją polskiej wersji Systemu Oceny Zachowań Adaptacyjnych - ABAS 3 (2019). Jest także autorem, współautorem lub redaktorem naukowym ponad 100 publikacji naukowych i popularno-naukowych oraz narzędzi pomiaru w rehabilitacji kompleksowej.

</doc>
<doc id="5305778" url="https://pl.wikipedia.org/wiki?curid=5305778" title="Ruispiri">
Ruispiri

Ruispiri (gruz. რუისპირი) – wieś w Gruzji, w regionie Kachetia, w gminie Telawi. W 2014 roku liczyła 2297 mieszkańców.

</doc>
<doc id="5305780" url="https://pl.wikipedia.org/wiki?curid=5305780" title="Czkaduaszi">
Czkaduaszi

Czkaduaszi (gruz. ჭკადუაში) – wieś w Gruzji, w regionie Megrelia-Górna Swanetia, w gminie Zugdidi. W 2014 roku liczyła 1470 mieszkańców.

</doc>
<doc id="5305787" url="https://pl.wikipedia.org/wiki?curid=5305787" title="Kamieniołom na Górze Zborów">
Kamieniołom na Górze Zborów

Kamieniołom na Górze Zborów – nieczynny kamieniołom u północno-zachodnich podnóży Góry Zborów w miejscowości Kroczyce w województwie śląskim, w powiecie zawierciańskim, w gminie Kroczyce. Jego wyrobisko pod względem geograficznym znajduje się na Wyżynie Mirowsko-Olsztyńskiej, będącej częścią Wyżyny Częstochowskiej w obrębie Wyżyny Krakowsko-Częstochowskiej, pomiędzy Kruczymi Skałami i Dwoistą Basztą.
Obszar kamieniołomu znajduje się w granicach rezerwatu przyrody Góra Zborów. Jest to najbardziej przez ludzi przekształcony fragment rezerwatu. W czasie II wojny światowej Niemcy uruchomili tutaj kamieniołom wapieni, które wykorzystywano m.in. do budowy drogi z Żarek do Kroczyc. Podczas eksploatacji skał odsłonięto środkową część Jaskini Gębokiej, która wskutek eksploatacji kamieni uległa zniszczeniu. Pierwotnie Jaskinia Głęboka miała dwa otwory wejściowe, ale wskutek eksploatacji uległa podzieleniu na dwie części, ponadto na jej dnie powstały wyrobiska. Wskutek eksploatacji wapienia poza obszarem jaskini powstało wyrobisko o płaskim dnie i pionowej ściana zwanej Granią nad Kamieniołomem. Jej położenie podaje tablica zamontowana przy wejściu do rezerwatu.
Obok wyrobiska kamieniołomu do Jaskini Głębokiej prowadzi ścieżka dydaktyczna mająca początek przy Centrum Dziedzictwa Przyrodniczego i Kulturowego Jury w Podlesicach. Tą samą ścieżką prowadzą także dwa szlaki turystyczne:

</doc>
<doc id="5305788" url="https://pl.wikipedia.org/wiki?curid=5305788" title="Centrum Dziedzictwa Kulturowego Jury">
Centrum Dziedzictwa Kulturowego Jury



</doc>
<doc id="5305789" url="https://pl.wikipedia.org/wiki?curid=5305789" title="Kaczagani">
Kaczagani

Kaczagani (gruz. კაჩაგანი) – wieś w Gruzji, w regionie Dolna Kartlia, w gminie Marneuli. W 2014 roku liczyła 2487 mieszkańców.

</doc>
<doc id="5305791" url="https://pl.wikipedia.org/wiki?curid=5305791" title="Fundacja Cze-ne-ka">
Fundacja Cze-ne-ka

Fundacja CZE-NE-KA – fundacja zarejestrowana w 1998 roku. Zajmuje się dogoterapią. Nazwa pochodzi od imienia jednego z pierwszych psów terapeutów fundacji, suczki Cze-ne-ki, która grała w serialu „Janka” w 1989 roku jako – ASSO.
Działalność.
Fundacja zajmuje się wspieraniem osób z niepełnosprawnością, przede wszystkim dzieciom w szpitalach, domach dziecka, ośrodkach pomocy i ośrodkach opiekuńczych. Od 2002 psy fundacji są regularnymi gośćmi na oddziale rehabilitacji w szpitalu dziecięcym w Dziekanowie Leśnym. Fundacja organizuje liczne seminaria i konferencje poświęcone dogoterapii. 
Założycielka fundacji, Maria Czerwińska, za swoją pracę na rzecz dzieci, została wyróżniona Orderem Uśmiechu oraz medalem im. dr. Henryka Jordana.
Fundacja była inicjatorem powołania w 2004 roku Polskiego Związku Dogoterapii.
W 2007 roku, pod patronatem ówczesnego Marszałka Sejmu, rocznicę rejestracji fundacji, 15 czerwca, ustanowiono oficjalnie Ogólnopolskim Dniem Dogoterapii.
Psy Fundacji.
Psy fundacji służące ludziom w ramach terapii, to przede wszystkim psy rasy Alaskan malamute i Samojed, które trenują również w Sportowym Klubie Psów Zaprzęgowych będącym sekcją fundacji.
Użycie w terapii przedstawicieli tych dwóch ras pierwotnych może być zaskakujące dla niektórych specjalistów, jednak psy fundacji okazują się niezwykle utalentowane i doskonale sprawdzają się w swoich zadaniach.

</doc>
<doc id="5305794" url="https://pl.wikipedia.org/wiki?curid=5305794" title="Ckadisi">
Ckadisi

Ckadisi (gruz. წკადისი) – wieś w Gruzji, w regionie Racza-Leczchumi i Dolna Swanetia, w gminie Ambrolauri. W 2014 roku liczyła 2 mieszkańców.

</doc>
<doc id="5305796" url="https://pl.wikipedia.org/wiki?curid=5305796" title="Ianeti">
Ianeti



</doc>
<doc id="5305797" url="https://pl.wikipedia.org/wiki?curid=5305797" title="Ricardo Sousa">
Ricardo Sousa

Ricardo André de Pinho Sousa (ur. 11 stycznia 1979 w São João da Madeira) – portugalski trener piłkarski i piłkarz grający na pozycji ofensywnego pomocnika. Od 16 kwietnia 2021 trener portugalskiego CD Mafra.
Życie prywatne.
Pochodzi z piłkarskiej rodziny. Jego synem jest Afonso Sousa, również piłkarz.
Ojciec Sousy, António, również był piłkarzem, grającym na pozycji pomocnika i wieloletnim reprezentantem Portugalii. Kuzyn Ricarda, José, grał na pozycji obrońcy na poziomie pierwszej ligi portugalskiej. Syn Joségo, Bruno Leite, też gra w piłkę.

</doc>
<doc id="5305800" url="https://pl.wikipedia.org/wiki?curid=5305800" title="Ianeti (Imeretia)">
Ianeti (Imeretia)

Ianeti (gruz. იანეთი) – wieś w Gruzji, w regionie Imeretia, w gminie Samtredia. W 2014 roku liczyła 2016 mieszkańców.

</doc>
<doc id="5305804" url="https://pl.wikipedia.org/wiki?curid=5305804" title="Małgorzata Puchalska-Wasyl">
Małgorzata Puchalska-Wasyl

Małgorzata Puchalska-Wasyl – polska psycholog, doktor hab., profesor nadzwyczajny Katolickiego Uniwersytetu Lubelskiego.
Życiorys.
18 czerwca 2004 otrzymała stopień doktora psychologii w Katolickim Uniwersytecie Lubelskim Jana Pawła II na podstawie pracy pt. "Psychologiczna analiza wewnętrznych dialogów. Badania na gruncie teorii H. Hermansa". Habilitację uzyskała 15 grudnia 2016 na tej samej uczelni na podstawie dorobku naukowego i pracy pt. "Wewnętrzne dialogi - charakterystyka, funkcje, uwarunkowania". Obecnie pracuje na stanowisku profesora nadzwyczajnego w Katedrze Psychologii Osobowości Instytutu Psychologii KUL.
Jej zainteresowania naukowe koncentrują się wokół problematyki dialogowości ludzkiego Ja, a szczególnie dotyczą: fenomenu wewnętrznych dialogów – jego osobowościowych uwarunkowań i pełnionych funkcji; zjawisk integracji i konfrontacji w wewnętrznych dialogach; dialogowej natury ludzkiego myślenia i jej związków z twórczością; zniekształceń pamięci w kontekście zjawisk dialogowych.

</doc>
<doc id="5305806" url="https://pl.wikipedia.org/wiki?curid=5305806" title="Chirsa">
Chirsa

Chirsa (gruz. ხირსა) – wieś w Gruzji, w regionie Kachetia, w gminie Sighnaghi. W 2014 roku liczyła 359 mieszkańców.

</doc>
<doc id="5305807" url="https://pl.wikipedia.org/wiki?curid=5305807" title="Dobranocny Ogród">
Dobranocny Ogród



</doc>
<doc id="5305812" url="https://pl.wikipedia.org/wiki?curid=5305812" title="Theron Mountains">
Theron Mountains

Theron Mountains – pasmo górskie w Górach Transantarktycznych w Antarktydzie Wschodniej.
Nazwa.
Góry zostały początkowo nazwane "Theron Range" a później "Theron Mountains" na cześć statku Trans-Antarktycznej Ekspedycji Wspólnoty Narodów (ang. "Commonwealth Trans-Antarctic Expedition", CTAE) – „Theron”.
Geografia.
Pasmo górskie w Górach Transantarktycznych w Antarktydzie Wschodniej na północny wschód od Lodowca Szelfowego Filchnera i na północ od Slessor Glacier w Ziemi Coatsów. Theron Mountains leżą na północ od Gór Shackletona tworząc wraz z nimi najbardziej na wschód wysuniętą część Gór Transantarktyczych. Rozciągają się na przestrzeni ok. 45 km z północnego wschodu na południowy zachód od Tailend Nunatak do Mount Faraway. Jego wysokość dochodzi do 1180 m.
W 1956 roku w Theron Mountains brytyjski badacz Vivian Fuchs (1908–1999) odkrył złoża węgla. W latach 80. XX w. odkryto tu również skamieniałości m.in. "Glossopteris". 
Historia.
Theron Mountains zostały po raz pierwszy zaobserwowane z powietrza 29 stycznia 1956 roku podczas Trans-Antarktycznej Ekspedycji Wspólnoty Narodów (ang. "Commonwealth Trans-Antarctic Expedition", CTAE). 

</doc>
<doc id="5305819" url="https://pl.wikipedia.org/wiki?curid=5305819" title="Judo na Igrzyskach Śródziemnomorskich 1979">
Judo na Igrzyskach Śródziemnomorskich 1979

Turniej judo w ramach igrzysk śródziemnomorskich w 1979 roku, odbył się we wrześniu w Splicie.

</doc>
<doc id="5305821" url="https://pl.wikipedia.org/wiki?curid=5305821" title="Ude">
Ude

Ude (gruz. უდე) – wieś w Gruzji, w regionie Samcche-Dżawachetia, w gminie Adigeni. W 2014 roku liczyła 2728 mieszkańców.

</doc>
<doc id="5305823" url="https://pl.wikipedia.org/wiki?curid=5305823" title="Mieniuciowa">
Mieniuciowa

Mieniuciowa (; , ros. nazwa normatywna Менютево) – przystanek kolejowy w pobliżu miejscowości Mianiuciewa, w rejonie sieneńskim, w obwodzie witebskim, na Białorusi. Położony jest na linii Orsza - Lepel.

</doc>
<doc id="5305824" url="https://pl.wikipedia.org/wiki?curid=5305824" title="Uzdorniki (przystanek kolejowy)">
Uzdorniki (przystanek kolejowy)

Uzdorniki (; ) – przystanek kolejowy w miejscowości Uzdorniki, w rejonie sieneńskim, w obwodzie witebskim, na Białorusi. Położony jest na linii Orsza - Lepel.

</doc>
<doc id="5305827" url="https://pl.wikipedia.org/wiki?curid=5305827" title="Judo na Igrzyskach Śródziemnomorskich 1987">
Judo na Igrzyskach Śródziemnomorskich 1987

Turniej judo w ramach igrzysk śródziemnomorskich w 1987 roku, odbył się we wrześniu w Latakii.

</doc>
<doc id="5305828" url="https://pl.wikipedia.org/wiki?curid=5305828" title="Kościół Najświętszej Maryi Panny Częstochowskiej w Wyszkowie">
Kościół Najświętszej Maryi Panny Częstochowskiej w Wyszkowie

Kościół Najświętszej Maryi Panny Częstochowskiej w Wyszkowie – rzymskokatolicki kościół parafialny należący do parafii św. Wojciecha Biskupa i Męczennika w Wyszkowie (dekanat Wyszków diecezji łomżyńskiej).
Jest to świątynia wybudowana i wyposażona w latach 1989–2008 dzięki staraniom proboszcza Stanisława Szulca. 19 września 1993 został wmurowany kamień węgielny przez biskupa pomocniczego łomżyńskiego Tadeusza Zawistowskiego, kamień poświęcił papież Jan Paweł II w 1987 w Warszawie. Świątynia została pobłogosławiona 6 grudnia 2000 przez biskupa łomżyńskiego Stanisława Stefanka.

</doc>
<doc id="5305830" url="https://pl.wikipedia.org/wiki?curid=5305830" title="Bori">
Bori

Bori (gruz. ბორი) – wieś w Gruzji, w regionie Imeretia, w gminie Charagauli. W 2014 roku liczyła 283 mieszkańców.

</doc>
<doc id="5305831" url="https://pl.wikipedia.org/wiki?curid=5305831" title="Sprawa Johnny Depp przeciwko Amber Heard">
Sprawa Johnny Depp przeciwko Amber Heard

John C. Depp II przeciwko Amber Laura Heard (CL-2019-2911) – pozew o zniesławienie w hrabstwie Fairfax w stanie Wirginia, który rozpoczął się 11 kwietnia 2022, a zakończył 1 czerwca 2022. Johnny Depp pozwał Amber Heard o zniesławienie i zażądał 50 milionów dolarów odszkodowania, a Heard złożyła wzajemny pozew przeciwko Deppowi, żądając 100 milionów dolarów.
Tło.
Depp i Heard pobrali się w lutym 2015 roku. W maju 2016 roku, kiedy trwał już ich proces rozwodowy, Heard twierdziła, że Depp znęcał się nad nią fizycznie, jednak aktor temu zaprzeczył. W osobnym procesie o zniesławienie odbywającym w Anglii, w którym Depp pozwał News Group Newspapers Ltd za artykuł opublikowany w dzienniku „The Sun”, sędzia orzekł przeciwko Deppowi, stwierdzając, że „większość rzekomych napaści na panią Heard przez pana Deppa została udowodniona w standardzie cywilnym”. Kilku ekspertów prawnych zasugerowało, że Depp miał mniejsze szanse na wygraną w procesie w USA w porównaniu z procesem w Wielkiej Brytanii.
Pozew.
W procesie w Wirginii roszczenia Deppa dotyczyły wywiadu Heard z grudnia 2018 roku, opublikowanego w magazynie „The Washington Post”, w którym oskarżyła ona byłego małżonka o fizyczne i psychiczne znęcanie się nad nią. Depp twierdził, że wywiad zaszkodził jego reputacji i karierze oraz spowodował duże straty finansowe. Heard natomiast zarzucała Deppowi, że jego prawnik zniesławił ją w oświadczeniach opublikowanych w „Daily Mail” w 2020 roku. Przez cały proces zespół prawny Deppa starał się obalić zarzuty Heard dotyczące nadużyć seksualnych i wykazać, że była ona podżegaczem, a nie ofiarą. Prawnicy Heard bronili zaś udzielonego przez nią wywiadu, twierdząc, że jest on oparty na faktach.
Przebieg procesu.
Proces przyciągnął dużą liczbę widzów i osiągnął znaczny odzew w mediach społecznościowych. Większość internautów była przychylna Deppowi i krytyczna wobec Heard. Artykuły informacyjne o sprawie spowodowały, że odżyły debaty wokół tematów związanych z przemocą domową, ruchem #MeToo i prawami kobiet.
Ława przysięgłych orzekła, że odniesienia z wywiadu Heard do „przemocy seksualnej” i „przemocy domowej” były fałszywe i zniesławiły Deppa, przyznając mu w sumie 15 milionów dolarów odszkodowania. Sędziowie orzekli również, że Adam Waldman, prawnik Deppa, zniesławił Heard, fałszywie twierdząc, że ona i jej przyjaciele „obrobili” dom Deppa i przyznali jej 2 miliony dolarów odszkodowania. Sędzia później obniżył kwotę odszkodowań karnych zasądzonych przeciwko Heard zgodnie z prawnymi limitami w stanie Wirginia do łącznej kwoty 10,35 miliona dolarów przyznanej Deppowi.

</doc>
<doc id="5305832" url="https://pl.wikipedia.org/wiki?curid=5305832" title="Statystyki pandemii COVID-19 w Polsce">
Statystyki pandemii COVID-19 w Polsce

Statystyki pandemii COVID-19 w Polsce – dane statystyczne pandemii COVID-19 w Polsce.
Dane statystyczne w kraju w 2020.
19 lutego 2020 było hospitalizowanych 12 osób „w związku z podejrzeniem zakażenia”, 13 zostało poddanych kwarantannie domowej, a stan 1000 pacjentów był monitorowany przez służby sanitarne. 27 lutego 2020 47 osób było hospitalizowanych, 55 poddanych kwarantannie domowej, a ponad 1500 monitorowanych przez służby sanitarne. Do 3 marca 2020 zostało wykonanych 559 testów na obecność wirusa SARS-CoV-2, wszystkie z wynikiem negatywnym.
Uwagi
• 14 sierpnia – Skorygowano błędne dane, zamiast 825 faktycznie było 832.
• 18 sierpnia – Od początku pandemii wykonano 2 409 394 testów.
• 28 sierpnia – Usunięto ze statystyk 1 zgon z poprzedniego dnia.

</doc>
<doc id="5305833" url="https://pl.wikipedia.org/wiki?curid=5305833" title="Parcchnali">
Parcchnali

Parcchnali (gruz. ფარცხნალი) – wieś w Gruzji, w regionie Imeretia, w gminie Charagauli. W 2014 roku liczyła 254 mieszkańców.

</doc>
<doc id="5305834" url="https://pl.wikipedia.org/wiki?curid=5305834" title="Patryk Kosenda">
Patryk Kosenda

Patryk Kosenda (ur. 1993) – polski poeta. 
Autor dwóch książek poetyckich. Nominowany do Nagrody Literackiej Gdynia 2022 w kategorii poezja za "Największy na świecie drewniany coaster". Laureat II edycji Nagrody Krakowa Miasta Literatury UNESCO 2021. Dwukrotnie nominowany do nagrody głównej Ogólnopolskiego Konkursu Poetyckiego im. Jacka Bierezina (2017 i 2018), trzykrotny laureat Ogólnopolskiego Konkursu Poetyckiego „O liść konwalii” im. Zbigniewa Herberta (2016 - II nagroda, 2017 i 2018 - wyróżnienia). Redaktor naczelny magazynu „Stoner Polski”.

</doc>
<doc id="5305835" url="https://pl.wikipedia.org/wiki?curid=5305835" title="Obszar Chronionego Krajobrazu Fragment Pradoliny Łeby i Wzgórza Morenowe na południe od Lęborka">
Obszar Chronionego Krajobrazu Fragment Pradoliny Łeby i Wzgórza Morenowe na południe od Lęborka



</doc>
<doc id="5305837" url="https://pl.wikipedia.org/wiki?curid=5305837" title="Zomleti">
Zomleti

Zomleti (gruz. ზომლეთი) – wieś w Gruzji, w regionie Guria, w gminie Czochatauri. W 2014 roku liczyła 281 mieszkańców.

</doc>
<doc id="5305843" url="https://pl.wikipedia.org/wiki?curid=5305843" title="Samikao">
Samikao

Samikao (gruz. სამიქაო) – wieś w Gruzji, w regionie Megrelia-Górna Swanetia, w gminie Abasza. W 2014 roku liczyła 549 mieszkańców.

</doc>
<doc id="5305845" url="https://pl.wikipedia.org/wiki?curid=5305845" title="Furuta">
Furuta

Osoby o nazwisku Furuta:

</doc>
<doc id="5305846" url="https://pl.wikipedia.org/wiki?curid=5305846" title="Poccho">
Poccho

Poccho (gruz. ფოცხო) – wieś w Gruzji, w regionie Megrelia-Górna Swanetia, w gminie Senaki. W 2014 roku liczyła 776 mieszkańców.

</doc>
<doc id="5305847" url="https://pl.wikipedia.org/wiki?curid=5305847" title="Kościół św. Anny w Liszkowie">
Kościół św. Anny w Liszkowie

Kościół świętej Anny w Liszkowie – rzymskokatolicki kościół parafialny należący do parafii pod tym samym wezwaniem (dekanat złotnicki archidiecezji gnieźnieńskiej).
Obecny kościół to trzecia, co do kolejności powstania budowla. Została wzniesiona w 1713 roku, natomiast w 2. połowie XIX wieku zostały dostawione: zakrystia i kruchta. Bryła świątyni została zbudowana w konstrukcji zrębowej, wzmocnionej lisicami. Kościół jest zwarty, powstał na planie prostokąta, składa się z jednej większej nawy i mniejszego, trójbocznie zamkniętego prezbiterium. Boczne kaplice tworzą rodzaj pseudotranseptu. Całość budowli stoi na kamienno-ceglanym fundamencie. Świątynię nakrywają dachy siodłowe o pokryciu ceramicznym. Po zachodniej stronie znajduje się wieża nakryta dachem namiotowym przechodzącym w iglicę. Wyposażenie kościola reprezentuje style: barokowy i rokokowy

</doc>
<doc id="5305849" url="https://pl.wikipedia.org/wiki?curid=5305849" title="Korccheli">
Korccheli

Korccheli (gruz. კორცხელი) – wieś w Gruzji, w regionie Megrelia-Górna Swanetia, w gminie Zugdidi. W 2014 roku liczyła 883 mieszkańców.

</doc>
<doc id="5305851" url="https://pl.wikipedia.org/wiki?curid=5305851" title="Giorgio Scalvini">
Giorgio Scalvini

Giorgio Scalvini (ur. 11 grudnia 2003 w Chiari) – włoski piłkarz, grający na pozycji obrońcy w Atalanta BC.
Kariera klubowa.
Treningi piłki nożnej rozpoczął w ASD Palazzolo, z którego w wieku 10 lat trafił do Brescii, a w 2015 roku trafił do Atalanty. W Serie A zadebiutował 24 października 2021 w zremisowanym 1:1 meczu z Udinese Calcio. 22 stycznia 2022 po raz pierwszy zagrał w podstawowym składzie w zremisowanym 0:0 meczu z Lazio, a 18 kwietnia 2022 w przegranym 1:2 spotkaniu z Hellasem Verona strzelił pierwszego gola. Łącznie w sezonie 2021/2022 wystąpił w 18 meczach ligowych (w tym 9 w podstawowym składzie) oraz 2 spotkaniach Ligi Europy, a także w jednym meczu Pucharu Włoch. Atalanta zakończyła rywalizację w lidze na ósmym miejscu z 59 punktami, z Pucharu Włoch odpadła w ćwierćfinale po porażce 2:3 z Fiorentiną, natomiast z Ligi Europy została wyeliminowana przez RB Leipzig po porażce 1:3 w dwumeczu (1:1 i 0:2).
Kariera reprezentacyjna.
Młodzieżowy reprezentant Włoch w kadrach od U-15 do U-21. W styczniu 2022 po raz pierwszy otrzymał powołanie do seniorskiej reprezentacji, jednakże z powodu kontuzji na zgrupowanie nie pojechał. W kadrze zadebiutował ostatecznie 14 czerwca 2022 w przegranym 2:5 meczu Ligi Narodów z Niemcami.
Styl gry.
Jest silnym i wysokim zawodnikiem, który dobrze gra w powietrzu. Jako obrońca sprawdza się zarówno w ustawieniu z trzema, jak i czterema obrońcami, ale może też grać w pomocy. Cechuje się także inteligencją taktyczną i wyczuciem pozycji. Za swoją inspirację piłkarską uważa Thiago Silvę.

</doc>
<doc id="5305852" url="https://pl.wikipedia.org/wiki?curid=5305852" title="Mikołaj Tomczak">
Mikołaj Tomczak

Mikołaj Tomczak (ur. 4 maja 1999 w Lesznie) – polski szachista, mistrz międzynarodowy od 2021 roku.
Kariera szachowa.
Swoją przygodę z szachami zaczął od startu w indywidualnych mistrzostwach Europy juniorów w 2013 w Budvie, gdzie zajął 10. miejsce. Jednokrotnie zdobył medal mistrzostw Polski juniorów: złoty w Wałbrzychu w 2013 (do 14 lat). Był medalistą mistrzostw Europy juniorów w szachach szybkich: srebrny w Druskienniki w 2011 – (do lat 12). Również był trzykrotnym medalistą mistrzostw Polski juniorów w szachach szybkich (w tym jednokrotnym mistrzem Polski: Wrocław 2017 – do 18 lat) oraz trzykrotnym medalistą mistrzostw Polski juniorów w szachach błyskawicznych (w tym mistrzem Polski: Katowice 2015 – do 18 lat i Wrocław 2017 – do 18 lat).
Reprezentował Polskę na mistrzostwach świata juniorów (2 razy) oraz mistrzostwach Europy juniorów (6 razy), najlepszy wynik uzyskując w 2014 w Batumi (3. m. na MEJ do 16 lat). Sześciokrotnie zwyciężał w turniejach: 2011 w Rewalu (Konik Morski Rewala – turniej C), 2014 w Obrze (V Memoriał Ziemowita Zgierskiego), 2015 w Karpaczu (IX MTSz Karkonosze), 2017 w Grazu (Chess Open Graz 2017 – A; wypełniona norma arcymistrzowska), 2018 w Kowalewie Pomorskim (MFS, open A) i * 2019 – I m. Raciborzu (Racibórz 2019 OPEN FIDE).
Najwyższy ranking w dotychczasowej karierze osiągnął 1 listopada 2018, z wynikiem 2451 punktów.
Osiągnięcia.
Indywidualne mistrzostwa Polski do 20 lat:
Indywidualne mistrzostwa świata juniorów:
Indywidualne mistrzostwa Europy juniorów:
Indywidualne mistrzostwa Polski juniorów:
Wybrane sukcesy w innych turniejach:

</doc>
<doc id="5305857" url="https://pl.wikipedia.org/wiki?curid=5305857" title="Mistrzostwa Świata w Narciarstwie Alpejskim 1993 – kombinacja mężczyzn">
Mistrzostwa Świata w Narciarstwie Alpejskim 1993 – kombinacja mężczyzn

Kombinacja mężczyzn na 32. Mistrzostwach Świata w Narciarstwie Alpejskim została rozegrana w dniach 5-8 lutego 1993 roku, na trasie Takakura. Tytułu sprzed dwóch lat nie obronił Austriak Stephan Eberharter, który tym razem nie ukończył rywalizacji. Nowym mistrzem świata został Lasse Kjus z Norwegii, drugie miejsce zajął jego rodak - Kjetil André Aamodt, a brązowy medal zdobył Marc Girardelli z Luksemburga.
W zawodach wystartowało 72 zawodników, z których 43 ukończyło rywalizację.

</doc>
<doc id="5305858" url="https://pl.wikipedia.org/wiki?curid=5305858" title="Jacek Pszczoła (generał)">
Jacek Pszczoła (generał)

Jacek Pszczoła (ur. 18 października 1967 w Orzyszu) – polski pilot wojskowy; generał dywizji Wojska Polskiego; dowódca 31 Bazy Lotnictwa Taktycznego (2011–2015); dowódca 2 Skrzydła Lotnictwa Taktycznego (2016–2018); inspektor Sił Powietrznych Dowództwa Generalnego Rodzajów Sił Zbrojnych (2018–2023). 31 stycznia 2023 zakończył zawodową służbę wojskową.
Życiorys.
Jacek Pszczoła urodził się 18 października 1967 w Orzyszu. W latach 1982–1986 kształcił się w Liceum Lotniczym w Dęblinie.
Przebieg służby wojskowej.
W roku 1990 ukończył Wyższą Oficerską Szkołę Lotniczą ("Szkoła Orląt") na kierunku pilot samolotu naddźwiękowego w Dęblinie. W tym samym roku rozpoczął zawodową służbę wojskową w Łasku jako pilot samolotów MiG-21 w 10 pułku lotnictwa myśliwskiego OPK. W 2001, po rozformowaniu 10 plm, rozpoczął służbę w 10 eskadrze lotnictwa taktycznego na stanowisku szefa sztabu eskadry. Następnie studiował na Wydziale Organizacji i Zarządzania – Dowodzenia Wojskami w Akademii Obrony Narodowej (1999). W 2004 ukończył studia podyplomowe w Studium Polityki Obronnej w Bazie Wojsk Lotniczych Maxwell Air Force Base (USA). W 2005 został zakwalifikowany do grupy pierwszych 12 pilotów przeszkalanych na samoloty F-16 w USA. W 2007 zakończył przeszkolenie na samolocie wielozadaniowym F-16 Fighting Falcon w Tucson (Arizona) i został skierowany do Łaska, gdzie objął stanowisko zastępcy dowódcy 10 eskadry lotnictwa taktycznego rozpoczynając szkolenie w eskadrze na F-16.
W 2009 brał udział w przygotowaniu sił i środków do pełnienia dyżuru bojowego w koalicyjnym systemie ochrony powietrznej Natinads (NATO Integrated Air Defense System) zakończonego certyfikacją pary dyżurnej w listopadzie 2009, został wyróżniony przez dowódcę Sił Powietrznych białą bronią. W okresie tym był na stanowiskach dowódcy eskadry; kierownika sekcji szkolenia lotniczego; szefa sekcji szkolenia lotniczego. W 2010 będąc w stopniu ppłk pil. został wyznaczony na stanowisko dowódcy grupy działań lotniczych w 32 Bazie Lotnictwa Taktycznego w Łasku. 17 października 2011 skierowany został do Poznania, gdzie przejął od płk pil. Cezarego Wiśniewskiego dowództwo 31 Bazy Lotnictwa Taktycznego. W 2012 przygotowywał komponent lotniczy do ćwiczenia „Red Flag” w USA. 18 czerwca 2015 przekazał obowiązki dowódcy 31 BLotT płk. pil. Grzegorzowi Ślusarzowi. W 2016 ukończył Podyplomowe Studia Polityki Obronnej w Waszyngtonie. 1 grudnia 2016 minister obrony narodowej Antoni Macierewicz wręczył mu decyzję o nominacji na stanowisko dowódcy 2 Skrzydła Lotnictwa Taktycznego. 9 grudnia 2016 w obecności dowódcy generalnego Rodzajów Sił Zbrojnych gen. broni Mirosława Różańskiego przejął dowodzenie 2 SLotT od gen. bryg. pil. Dariusza Malinowskiego.
1 marca 2018 został awansowany na stopień generała brygady. Akt mianowania odebrał z rąk prezydenta Rzeczypospolitej Polskiej Andrzeja Dudy w trakcie obchodów Narodowego Dnia Pamięci „Żołnierzy Wyklętych”. 31 lipca 2018 przekazał obowiązki dowódcy 2 Skrzydła Lotnictwa Taktycznego w obecności dowódcy generalnego RSZ gen. broni Jarosława Miki dla płk pil. Ireneusza Nowaka, z dniem 1 sierpnia został wyznaczony na stanowisko szefa Zarządu Wojsk Lotniczych – zastępcę inspektora Sił Powietrznych Dowództwa Generalnego Rodzajów Sił Zbrojnych. Od 31 sierpnia 2018 rozpoczął czasowo pełnić obowiązki inspektora Sił Powietrznych w Dowództwie Generalnym RSZ przyjmując je od gen. bryg. Mirosława Jemielniaka.
19 października 2018 minister obrony narodowej Mariusz Błaszczak powołał go na stanowisko inspektora Sił Powietrznych w DG RSZ. 7 marca 2019 minister obrony narodowej Mariusz Błaszczak powołał go na pełnomocnika z zadaniem pozyskiwania nowych wielozadaniowych myśliwców w ramach programu Harpia. 12 listopada 2019 postanowieniem prezydenta RP z dnia 7 listopada 2019 został nominowany na stopień generała dywizji. Akt mianowania wręczył mu prezydent RP Andrzej Duda w Pałacu Prezydenckim. 
Zakończenie służby.
26 stycznia 2023 w obecności dowódcy generalnego rodzajów sił zbrojnych gen. Jarosława Miki odbył lot pożegnalny na pokładzie myśliwca F-16 w 32 Bazie Lotnictwa Taktycznego w Łasku. Lot pożegnalny trwał 60 minut, przez cały ten czas w powietrzu towarzyszyły pilotowi trzy myśliwce F-16. Po zakończeniu lotu i symbolicznym pożegnaniu się z samolotem poprzez położenie dłoni na kadłubie samolotu, zwrócił się podczas uroczystości do generała dywizji Jacka Pszczoły i zebranych osób dowódca generalny gen. Mika:
Żegnany oficer pilot, inspektor sił powietrznych wspominając w hangarze w obecności żołnierzy, z którymi służył, przyjaciół i członków rodziny, podsumował swoje 36 lat służby:
"Służba to przygoda życia. Chętnie bym to powtórzył. Do momentu zajęcia miejsca w kabinie człowiek nie zdaje sobie sprawy, że to już ostatni raz. Oczywiście była też ta chwila refleksji, przypomniał mi się mój pierwszy lot. To niesamowite, że od tego czasu tyle się wydarzyło. Nie jest tajemnicą, że latanie na samolotach naddźwiękowych jest dużym wyzwaniem dla organizmu. Teraz niech młodzi chwytają za stery. Ja się czuję spełniony. Dziękuję wszystkim".
31 stycznia 2023 po 36 latach służby zakończy zawodową służbę wojskową.
Pilot klasy mistrzowskiej na samolotach myśliwskich. W powietrzu na samolotach TS-11; SBLim-2; MiG-21; T-38C oraz F-16 spędził łącznie 2230 godzin, w tym za sterami F-16 ponad 1100 godzin. Wprowadzał F-16 do polskiej floty sił powietrznych, przygotowywał pilotów do certyfikacji natowskich oraz do służby w kontyngentach wojskowych.
Ordery, odznaczenia i wyróżnienia.
i inne

</doc>
<doc id="5305859" url="https://pl.wikipedia.org/wiki?curid=5305859" title="Fedor Buciatycki Sołtan">
Fedor Buciatycki Sołtan

Fedor Buciatycki Sołtan herbu Syrokomla odmienna (zm. przed 26 września 1593 roku) – pisarz włodzimierski w latach 1566-1593.
Poseł na sejm 1570 roku z województwa wołyńskiego.
Był wyznawcą prawosławia.

</doc>
<doc id="5305863" url="https://pl.wikipedia.org/wiki?curid=5305863" title="Nikodem Kowalski">
Nikodem Kowalski

Nikodem Stefan Kowalski (ur. 3 sierpnia 1841 w Barłożnie, zm. 19 stycznia 1925 w Kazanicach) – duchowny rzymskokatolicki, proboszcz parafii w Czarżu, parafii pw. św. Mikołaja w Zwiniarzu w latach 1892–1904 oraz parafii w Kazanicach, działacz patriotyczny, uczestnik strajku szkolnego w latach 1906–1907, represjonowany w czasach pruskich. 
Życiorys.
Szkoła i wykształcenie
Ks. Nikodem Stefan Kowalski zdał maturę w 1867. Następnie odbył studia w Seminarium Duchownym w Pelplinie. Święcenia kapłańskie otrzymał 25 lipca 1871 roku.
Działalność
Ks. Kowalski pełnił funkcję wikariusza w Lisewie i Subkowach. W okresie kulturkampfu rząd pruski uznał jego działalność duszpasterską za nieważną. Następnie sąd starogardzki skazał go na 10 talarów grzywny i trzy tygodnie więzienia. Za dalszą działalność na rzecz polskości został w 1875 r. ponownie skazany na 100 talarów grzywny i cztery tygodnie więzienia. Otrzymał również zakaz opuszczania prowincji. W latach 1876–1883 nie mógł być oficjalnie zatrudniony w duszpasterstwie. Pomagał więc dorywczo księżom w różnych parafiach. W latach 1884–1885 zarządzał parafią w Grabowie, Papowie Toruńskim (1886) i Czarżu (1887). W 1888 został proboszczem parafii w Czarżu.
Proboszczem w parafii pw. św. Mikołaja w Zwiniarzu został 16 marca 1892 r. W 1904 r. mianowano go proboszczem parafii w Kazanicach.
Ks. Kowalski wsparł strajk szkolny w latach 1906–1907, którego celem była obrona nauczania religii w języku polskim. W dniu 11 listopada 1906 odczytał z ambony odezwę popierającą strajk dzieci i rodziców. Był jednym z siedmiu proboszczów posługujących w dekanacie lubawskim, którzy zdecydowali się na ten krok. Oświadczenie księży zostało opublikowane w Gazecie Grudziądzkiej. W wyniku odezwy doszło do rozszerzenia strajku o kolejne miejscowościach dekanatu lubawskiego i uzyskania poparcia przez księży z dekanatu lidzbarskiego i górzneńskiego. Ks. Nikodem Kowalski wraz z pozostałymi proboszczami za wsparcie strajku został skazany w procesie sądowym w Lubawie w dniu 29 stycznia 1907 na karę jednego miesiąca więzienia. Wyrok odbył w więzieniu w Gdańsku. Nałożoną na niego karę w 1907 wspominano jeszcze 20 lat później. 
Zmarł 19 stycznia 1925 w Kazanicach. 
Pośmiertnie odznaczony Złotym Krzyżem Zasługi za represjonowanie w czasach pruskich.

</doc>
<doc id="5305864" url="https://pl.wikipedia.org/wiki?curid=5305864" title="226 (liczba)">
226 (liczba)

W kalendarzu.
226. dniem w roku jest 14 sierpnia (w latach przestępnych jest to 13 sierpnia). Zobacz co wydarzyło się w roku 226 oraz w roku 226 p.n.e.

</doc>
<doc id="5305865" url="https://pl.wikipedia.org/wiki?curid=5305865" title="Stanisław Zakrzewski z Bachtyna">
Stanisław Zakrzewski z Bachtyna

Stanisław Zakrzewski (Zakrzowski) z Bachtyna herbu Tępa Podkowa – podsędek kamieniecki w latach 1571-1582, łowczy kamieniecki w latach 1568-1570.
Poseł na sejm 1570 roku z województwa podolskiego.

</doc>
<doc id="5305866" url="https://pl.wikipedia.org/wiki?curid=5305866" title="Ianeuli">
Ianeuli

Ianeuli (gruz. იანეული) – wieś w Gruzji, w regionie Guria, w gminie Czochatauri. W 2014 roku liczyła 385 mieszkańców.

</doc>
<doc id="5305867" url="https://pl.wikipedia.org/wiki?curid=5305867" title="AEW TBS Championship">
AEW TBS Championship

AEW TBS Championship – tytuł mistrzowski dla kobiet profesjonalnego wrestlingu stworzony i promowany przez amerykańską federację All Elite Wrestling (AEW). Jest jednym z dwóch mistrzostw przeznaczonych dla kobiet w tej organizacji, obok AEW Women’s World Championship. Jako drugorzędne mistrzostwo kobiet promocji, reprezentuje swoją nazwą stację telewizyjną TBS, na której emitowany jest flagowy program AEW – "Dynamite". Inaguracyjną mistrzynią była Jade Cargill.
Historia.
Powstanie.
W maju 2021 ogłoszono, iż program "AEW Dynamite", który jest czołową, cotygodniową produkcją federacji All Elite Wrestling, począwszy od stycznia 2022, będzie emitowany za pośrednictwem sieci telewizyjnej TBS, w zamian za dotychczasowe usługi stacji TNT. Zaprzeczono jednak, że nazwany mianem TNT tytuł TNT Championship zmieni swoją nazwę na skutek przeniesienia programu. W zamian wprowadzono drugorzędne mistrzostwo kobiet – TBS Championship, którego nazwa wyraźnie odwołuje się do programu TBS. Oficjalne ogłoszenie mistrzostwa odbyło się 6 października 2021, podczas transmisji odcinka "Dynamite", gdzie ukazano projekt pasa mistrzowskiego. Ogłoszono następnie turniej z udziałem 12 zawodniczek, które miałyby mierzyć się ze sobą o miano mistrzyni inauguracyjnej.
Turniej inauguracyjny (2021–2022).
W turnieju wzięło udział 12 zawodniczek, z czego cztery automatycznie dostały się do ćwierćfinałów, mierząc się z kobietami, które awansowały w pierwszej rundzie. W finale Jade Cargill zatriumfowała nad Ruby Soho na pierwszym odcinku "Dynamite", emitowanym za pośrednictwem TBS, 5 stycznia 2022.

</doc>
<doc id="5305872" url="https://pl.wikipedia.org/wiki?curid=5305872" title="Kircchi">
Kircchi

Kircchi (gruz. კირცხი) – wieś w Gruzji, w regionie Megrelia-Górna Swanetia, w gminie Czchorocku. W 2014 roku liczyła 981 mieszkańców.

</doc>
<doc id="5305877" url="https://pl.wikipedia.org/wiki?curid=5305877" title="Achuti">
Achuti

Achuti (gruz. ახუთი) – wieś w Gruzji, w regionie Megrelia-Górna Swanetia, w gminie Czchorocku. W 2014 roku liczyła 849 mieszkańców.

</doc>
<doc id="5305882" url="https://pl.wikipedia.org/wiki?curid=5305882" title="Marcin Leżeński">
Marcin Leżeński



</doc>
<doc id="5305883" url="https://pl.wikipedia.org/wiki?curid=5305883" title="Alice Bálint">
Alice Bálint

Alice Bálint z domu Székely-Kovács (ur. 16 czerwca 1898 w Budapeszcie, zm. 29 sierpnia 1939 w Manchesterze) – węgierska psychoanalityczka pochodzenia żydowskiego specjalizująca się w pedagogice psychoanalitycznej, psychoanalizie dziecięcej oraz relacji matka–dziecko, przedstawicielka Budapesztańskiej Szkoły Psychoanalitycznej, etnolożka, antropolożka kultury. Żona Michaela Balinta i córka Vilmy Kovács, jednej z pierwszych psychoanalityczek węgierskich i najbliższych współpracownic Sándora Ferencziego
Życiorys.
Urodziła się w Budapeszcie w – jak większość przyszłych węgierskich psychoanalityczek pierwszego pokolenia – żydowskiej, średniozamożnej rodzinie zmierzającej ku pełnej asymilacji. Była córką Vilmy Kovács z jej małżeństwa z Zsigmondem Székely. Wczesne dzieciństwo Alice naznaczyła sprawa rozwodowa jej matki – po poznaniu w Tatrach zamożnego architekta Frigyesa Kovácsa Vilma zadecydowała o rozwiązaniu swojego związku małżeńskiego (zawartego pod przymusem w wyniku trudnej sytuacji rodzinnej), na co nie wyraził zgody Székely. Skutkowało to orzeczeniem „winy matki” oraz zakazaniem jej kontaktów z córką, która trafiła wobec tego pod opiekę ojca. W związku z jego częstymi nieobecnościami w domu spowodowanymi licznymi podróżami, Alice (razem z jej młodszą siostrą Olgą Székely-Kovács i bratem Ferencem) przez większość czasu znajdowała się pod opieką niestabilnej emocjonalnie gospodyni oraz spotykała się potajemnie z matką. W wieku 12 lat rodzeństwu udało się ostatecznie zbiec do domu matki i jej drugiego małżonka, który później formalnie zaadoptował trójkę dzieci swojej żony. Od tego momentu najprawdopodobniej Alice nigdy nie spotkała już biologicznego ojca. Jak zauważyła Anna Borgos, te doświadczenia skutkowały opisanymi później przez Balint w jej autoanalitycznych pamiętnikach traumami, poczuciem wyobcowania i braku miłości oraz wytworzeniem wyobrażeniowej figury ojca opartej na jego permanentnym braku, a także zadecydowały o jej późniejszych zainteresowaniach w pracy analitycznej.
Po ukończeniu edukacji średniej w budapesztańskiej szkole na ulicy Váci (gdzie jej koleżanką z klasy była przyszła psychoanalityczka Margaret Mahler, wówczas Schönberger), dokonała w 1916 konwersji na rzymski katolicyzm, co pokryło się w czasie z dyskusją parlamentarną nad wprowadzeniem "numerus clausus". Również w tym okresie, w zgodzie ze swoimi interdyscyplinarnymi zainteresowaniami, rozpoczęła studia w zakresie kilku dziedzin – ukończyła sześć semestrów matematyki na Wydziale Filozoficznym Uniwersytetu Budapesztańskiego (1916–1919) oraz dwa semestry prawa na Uniwersytecie w Wiedniu (1920). W późniejszych latach uczęszczała na zajęcia Wydziału Nauk Politycznych Uniwersytetu Fryderyka Wilhelma w Berlinie, odbyła staż naukowy pod kierunkiem prof. Konrada Theodora Preussa w berlińskim Muzeum Etnograficznym (niem. "Museum für Völkerkunde"), który zakończył się złożoną w październiku 1924 roku pracą dyplomową z dziedziny etnologii oraz została na pół roku studentką geografii Uniwersytetu Franciszka Józefa w Segedynie (1925).
W międzyczasie, w 1921 roku, Alice wzięła po ponad trzech latach związku ślub z Michaelem Bálintem, którego poznała już w szkole poprzez jego siostrę, jej rówieśniczkę. Po ślubie, w obliczu narastającego i zinstytucjonalizowanego antysemityzmu na terenie Węgier małżeństwo zadecydowało o ucieczce do Berlina, gdzie kontynuowało swoje kształcenie wyższe – równolegle z wyżej wspomnianymi studiami Alice jej mąż pisał doktorat z chemii. Czyni ich to, obok choćby Melanie Klein czy Sándora Radó, częścią pierwszej z dwóch fal emigracji węgierskich psychoanalityczek i psychoanalityków przed wybuchem wojny (1919–1926). Wówczas oboje byli już zaznajomieni z psychoanalizą. Alice miała z nią pierwszy bliższy kontakt pod koniec pierwszej wojny światowej i na początku lat 20., kiedy jej cierpiąca na agorafobię matka przeszła analizę, a później rozpoczęła własną praktykę psychoanalityczną. W Berlinie Bálintowie przeszli wspólną, nieudaną analizę u Hannsa Sachsa (kontynuowaną później w Budapeszcie u, jak wcześniej matka Alice, Ferencziego), Michael rozpoczął pracę w Berlińskim Instytucie Psychoanalitycznym, a Alice, choć nie jako pełnoprawna członkini, związała się z nim w 1923 roku i wygłosiła wykłady m.in. o rozwoju seksualnym kobiety ("Zum weiblichen Kastrationkomplex"), mitach rdzennych ludów Ameryki Północnej i snach. Po powrocie do Budapesztu natomiast została w 1926 analityczką szkoleniową Węgierskiego Towarzystwa Psychoanalitycznego (do którego dołączyła już wcześniej), rozpoczęła pracę w założonej w 1931 roku psychoanalitycznej Poliklinice, otworzyła własną praktykę, prowadziła kursy dla matek i nauczycielek, brała udział w seminariach i kongresach. Była organizatorką odbywających się w 1935 roku w Wiedniu oraz w Budapeszcie w 1937 i 1939 Konferencji Czterech Krajów (niem. "Vierländertagung") mających na celu wymianę poglądów pomiędzy środowiskami psychoanalitycznymi z Austrii, Włoch, Czechosłowacji i Węgier. W latach 20. na jej pracę i obserwacje w znaczącym stopniu wpłynęły narodziny syna Jánosa, którego zachowanie i rozwój opisała dokładnie (obok jego zdjęć) w swoim pamiętniku. Jednocześnie jednak przejawiała niechęć do traktowania – wzorem jej męża – psychoanalizy jako jedyne zajęcie.
W okresie narastającego w Europie napięcia politycznego psychoanalityczka wykazywała optymizm wobec panującej sytuacji – w 1938 roku zachęcała swoją siostrę Olgę do powrotu z emigracji do Paryża. Dopiero w 1939, razem z drugą falą emigracji z Węgier, wyjechała u boku męża do Manchesteru, gdzie udało jej się załatwić legalny pobyt dzięki pomocy Ernesta Jonesa i Johna Rickmana. W lipcu tego roku Bálint została członkinią Brytyjskiego Towarzystwa Psychoanalitycznego. Jej korespondencja z maja 1939 wskazuje na to, że wspólnie z mężem i Alfredem Grossem zorganizowała również serię nieformalnych wykładów psychoanalitycznych otwartych dla wszystkich zainteresowanych. Zmagała się jednocześnie z problemami finansowymi, nieskutecznie próbowała załatwić wizę do Zjednoczonego Królestwa dla swojej matki oraz kontynuowała pracę analityczną (mimo jej znacznie zmniejszonego wymiaru godzinowego).
28 sierpnia 1939 Bálint nagle straciła przytomność podczas wizyty u przyjaciela. Po niepokojących „objawach trawiennych” wezwano do niej lekarza na następny poranek, jednak 29 sierpnia, podczas szczotkowania włosów, Alice ponownie zemdlała i niedługo po tym zmarła. Stwierdzoną przyczyną śmierci było pęknięcie tętniaka.
Dorobek naukowy.
Zainteresowania naukowe Bálint wpisywały się w znaczącej mierze w dziedziny typowe dla kobiet działających w obrębie międzywojennego ruchu psychoanalitycznego (psychoanaliza kobieca i dziecięca, pedagogika), a także w obszar zagadnień szczególnie istotnych dla Budapesztańskiej Szkoły Psychoanalitycznej – relację z obiektem, relację matka–dziecko. Co jednak wyjątkowo istotne w perspektywie wskazywania odrębności jej dorobku, w pracy analitycznej Bálint zauważalna jest wyraźna interdyscyplinarność, łączenie teorii psychoanalizy z elementami antropologii i etnologii. Analogiczne połączenie można również zauważyć w praktyce innej węgierskiej psychoanalityczki – Edit Gyömrői, a samo jego znaczenie podkreśla wskazany przez Annę Borgos fakt, że właśnie te dziedziny nauki, jako dopiero rodzące się na przełomie XIX i XX wieku, były otwarte na zainteresowane nimi kobiety, często te dążące w ten sposób do społecznej emancypacji. Oprócz antropologii kulturowej i etnologii na rozwój intelektualny Balint wpłynęła jeszcze pedagogika oraz dzieła innych psychoanalityków i psychoanalityczek, przede wszystkim, oprócz Freuda i Ferencziego, Imre Hermanna i Anny Freud.
W ciągu życia analityczka wydała tylko jedną książkę, "Psychologię żłobka" ("A gyermekszoba pszichológiája", 1931) przełożoną później m.in. na język angielski ("The Psychology of the Nursery"). Publikowała jednak wielokrotnie w psychoanalitycznych periodykach takich jak "Imago" czy "Internationale Zeitschrift für Psychoanalyse" oraz węgierskich czasopismach pedagogicznych (np. "A Jövő Útjain"). Kluczową część jej dorobku stanowią również pisane przez wiele lat pamiętniki (pomiędzy 1917 a 1929 oraz 1931 a 1936 z przerwą na lata 1922, 1924 i 1928), od roku 1925 poświęcone w dominującej części rozwojowi psychicznemu jej syna. Oprócz wątków psychoanalitycznych "sensu stricto" (fragmentów autoanalitycznych, opisów swoich snów, ambiwalencji w stosunku do matki, aspektu przeniesienia i przeciwprzeniesienia podczas analizy u Ferencziego, trudności ze staniem się formalnie analityczką), pojawiają się w nich również zagadnienia różnicy płciowej, węgierskiej polityki, wzrostu tendencji antysemickich, nierówności społecznych. Forma, w jakiej zostały napisane pamiętniki, wskazuje również, że „projektowanym” przez tekst odbiorcą fragmentów z lat 20. i 30. był mąż Alice.
Specyfika tez stawianych przez Bálint dystansuje ją przede wszystkim od freudowskiego pojęcia „pierwotnego narycyzmu”. W tej kwestii, w oparciu o teorię instynktu Hermanna, wypracowała ona wspólnie ze swoim mężem koncepcję relacji matki z dzieckiem jako pierwotnej relacji z obiektem, w której niemowlę, po krótkim okresie miłości pasywnej, staje się aktywne, a sama relacja nabiera cech społecznej. Analityczka wskazała również na znaczenie dziecięcego „lęku przed porzuceniem” wywodzącego się z potrzeby bycia kochanym lub kochaną oraz obawy przed utratą bezpieczeństwa, a także uwypukliła związki przyszłych zdolności kognitywnych dziecka z jakością jego relacji z matką. Jak zauważyła Judith Dupont, obserwacje Alice są wielokrotnie prekursorskie względem tych zawartych w późniejszych pracach jej męża, przede wszystkim w odniesieniu do problemu regresji.

</doc>
<doc id="5305884" url="https://pl.wikipedia.org/wiki?curid=5305884" title="Kraspedia">
Kraspedia

Kraspedia ("Craspedia" ) – rodzaj roślin z rodziny astrowatych. Obejmuje 25 gatunków. Rośliny te występują w Australii i Nowej Zelandii. Niektóre uprawiane są jako rośliny ozdobne, zwłaszcza "Craspedia uniflora".
Systematyka.
Rodzaj z rodziny astrowatych "Asteraceae", podrodziny "Asteroideae" i plemienia "Gnaphalieae".
Sześć gatunków z tego rodzaju wyłączono w osobny rodzaj "Pycnosorus" (dotyczy to m.in. "Pycnosorus globosus", który pod nazwą kraspedia kulista uprawiany bywa w Polsce).

</doc>
<doc id="5305886" url="https://pl.wikipedia.org/wiki?curid=5305886" title="Ryszard Byk">
Ryszard Byk

Ryszard Byk (ur. 9 lipca 1892 w Brodach, po 1962 w Paryżu) – polski pianista wirtuoz żydowskiego pochodzenia.
Życiorys.
Gry na fortepianie uczył się u Ignacego Friedmana i Teodora Leszetyckiego, teorii i kompozycji – u Guido Adlera i Karla Weigla w Wiedniu. Koncertował w Polsce, Niemczech, we Francji, w Szwajcarii, Bułgarii i Austrii a także, przez dłuższy czas w Stanach Zjednoczonych. W 1926 osiadł na stałe w Paryżu. Przez wiele lat był profesorem Amerykańskiego Konserwatorium w Fontainebleau k. Paryża. Był też krytykiem muz. „La Revue Musicale”. Komponował głównie utwory na fortepian, ale także muzykę kameralną i pieśni.

</doc>
<doc id="5305888" url="https://pl.wikipedia.org/wiki?curid=5305888" title="Shefqet Muçi">
Shefqet Muçi

Shefqet Muçi (ur. 15 stycznia 1943 w Himarë) – albański polityk i prawnik, w 1943 minister sprawiedliwości.
Życiorys.
W 1968 ukończył studia prawnicze na wydziale polityczno-prawnym Uniwersytetu Tirańskiego. Po studiach pracował jako sędzia Sądu Okręgowego w Kukësie. W 1970 objął kierownictwo Sądu Okręgowego w Tropoji, a następnie Sądu Okręgowego w Szkodrze. W latach 1982-1989 był sędzią Sądu Najwyższego, a następnie w latach 1990-1991 kierował Sądem Okręgowym w Tiranie. W 1991 objął stanowisko ministra sprawiedliwości w rządzie Ylli Bufiego. Był odpowiedzialny za rozpoczęcie procesu reform systemu prawnego Albanii. Po zakończeniu pracy w ministerstwie przez dziesięć lat pracował jako adwokat w Tiranie, od 2000 pełnił funkcję przewodniczącego Izby Adwokackiej. Od 2002 pracował jako wykładowca prywatnego uniwersytetu Luarasi w Tiranie, w latach 2005-2007 pełnił funkcję prodziekana uczelni.

</doc>
<doc id="5305890" url="https://pl.wikipedia.org/wiki?curid=5305890" title="Marcin Leżeński (zm. po 1580)">
Marcin Leżeński (zm. po 1580)

Marcin Leżeński herbu Nałęcz (zm. po 1580 roku) – sędzia łukowski w latach 1570-1580.
Poseł na sejm 1570 roku, sejm 1576/1577 roku z województwa lubelskiego.

</doc>
<doc id="5305898" url="https://pl.wikipedia.org/wiki?curid=5305898" title="Craspedia">
Craspedia



</doc>
<doc id="5305903" url="https://pl.wikipedia.org/wiki?curid=5305903" title="II liga polska w piłce siatkowej mężczyzn (2022/2023)">
II liga polska w piłce siatkowej mężczyzn (2022/2023)

II liga polska w piłce siatkowej mężczyzn 2022/2023 – 33. edycja ligowych rozgrywek siatkarskich trzeciego szczebla, organizowanych przez Polski Związek Piłki Siatkowej pod nazwą II liga.
System rozgrywek.
O końcowej klasyfikacji decyduje kolejno:
Najwyżej sklasyfikowane dwie drużyny każdej z grup po rundzie zasadniczej awansują do turniejów półfinałowych. Najsłabsze dwa zespoły każdej z grup spadają do III ligi.
Faza zasadnicza.
Grupa III.
Objaśnienia: 
Klub Gwardia Wilczyce został ukarany odjęciem 3 pkt.
Grupa IV.
źródło: https://sedziowie.pzps.pl, https://siatka.org

</doc>
<doc id="5305906" url="https://pl.wikipedia.org/wiki?curid=5305906" title="Fiat Moretti Sportiva">
Fiat Moretti Sportiva

Fiat Moretti Sportiva – samochód coupé produkowany przez Moretti Motor Company na bazie Fiata 850 w latach 1967-1971. Jego konstrukcja opierała się na silniku i podwoziu Fiata 850 Coupe.
Historia.
Samochód został zaprezentowany w 1965 roku na Turin Motor Show, był ostatnim samochodem Moretti, który można było dostosować do własnych potrzeb w sposób wykraczający poza wyborem kolorów siedzeń. W zależności od upodobań nabywcy, można było uzyskać prestiżowe jak na tamte czasy elementy wykończenia i wyposażenia. Początkowo Sportiva był oferowany tylko jako dwumiejscowe coupé, lecz później był dostępny także jako kabriolet.
Specyfikacja.
Początkowo Sportiva była oferowana z silnikiem o pojemności 850 cm3, który generował moc około 47 KM (35 kW) przy 6000 obr./min Standardowy silnik został później powiększony do 982 cm3. Ze względu na profil aerodynamiczny konieczne było zamontowanie koła zapasowego poziomo w przedniej części bagażnika, co zajmowało go w całości. Dlatego projektanci musieli stworzyć przestrzeń bagażową, wykonaną ze sztywnego materiału, pomiędzy siedzeniami a przestrzenią silnikową. Brak tylnych siedzeń nie został doceniony przez nabywców i w kolejnym roku Moretti wprowadziło na rynek czteromiejscowy model S4.
Produkcja.
Wyprodukowano około 300 egzemplarzy modelu w różnych wersjach (około 52 egzemplarzy modelu Moretti Sportiva S2). Cena podstawowa Moretti Sportiva w 1967 r. wynosiła 1 095 000 Lirów, a po personalizacji mogła wzrosnąć do prawie dwóch milionów Lirów. Dla porównania, bardziej luksusowy i nowoczesny Fiat 124 w tym samym roku miał cenę katalogową 1 035 000 Lirów.

</doc>
<doc id="5305919" url="https://pl.wikipedia.org/wiki?curid=5305919" title="Ślepsk Suwałki">
Ślepsk Suwałki



</doc>
<doc id="5305926" url="https://pl.wikipedia.org/wiki?curid=5305926" title="Budynek Towarzystwa Gimnastycznego „Sokół” w Buczaczu">
Budynek Towarzystwa Gimnastycznego „Sokół” w Buczaczu

Budynek Towarzystwa Gimnastycznego „Sokół” w Buczaczu – murowany budynek oddany w 1906 roku. Zbudowany przez Towarzystwo Gimnastyczne „Sokół ”w Buczaczu.
Historia.
Fundusz na budowę własnego gmachu powstał w lipcu 1897 roku. Fundusz założycielski wyniósł 20 koron. W 1902 roku powołano komitet budowy, na którego czele stanął Marian Błażowski. Fundusze gromadzono dzięki darowiznom: hr. Emila i Oskara Potockich, gminy Buczacz, rady powiatowej oraz z imprez organizowanych przez Towarzystwo. Pod koniec 1904 roku na funduszu zgromadzono 15 tysięcy koron. Podjęto decyzję o rozpoczęciu budowy, ale aby ukończyć gmach, konieczne było uzyskanie pożyczek hipotecznych, które wyniosły 60 tysięcy koron. Pożyczka była spłacana z dochodów Towarzystwa, wynajmu sali na piętrze, w której mieściło się kasyno, oraz wynajmu sali na zajęcia gimnastyczne dla uczniów szkól gimnazjalnych w Buczaczu.
Plany gmachu przygotował Teofil Gębarowicz. Budowę rozpoczęto 7 czerwca 1905 roku. Prace wykonała firma Corazzo i Schleimer ze Stanisławowa. Gmach został oddany w czerwcu 1906 roku.
Po II wojnie światowej w budynku mieści się dom kultury. 

</doc>
<doc id="5305929" url="https://pl.wikipedia.org/wiki?curid=5305929" title="Derby w Epsom 1821">
Derby w Epsom 1821

Derby w Epsom 1821 (oryginalna nazwa Course de Chevaux, dit traditionnellement Le derby de 1821 à Epsom) – obraz namalowany w roku 1821 przez Théodore’a Géricault znajdujący się w Luwrze, pokazujący gonitwę Epsom Derby z tamtego właśnie roku.
Opis.
Zafascynowany końmi, Géricault stworzył wiele obrazów przedstawiających je. Pracując przez jakiś czas w cesarskich stadninach w Wersalu, miał możliwość przestudiowania ich detali i stworzenia licznych portretów koni. Do innych obrazów koni Géricault wliczamy "Oficer szaserów podczas ataku" (1812) i "Wyścig konny luzaków w Rzymie" (1817).
Ta praca jest rzadkim i cennym przykładem malarstwa datowanego na jego podróż do Anglii, kiedy Géricault wolał pracować w litografii. Został namalowany dla angielskiego handlarza koni, Adama Elmore’a. Wyścig wygrał koń Gustavus, stając się pierwszym siwym koniem wygrywającym ten wyścig. Obraz został nabyty przez muzeum w Luwrze w 1866 roku.
Pozycja końskich nóg na obrazie (z przednimi i tylnymi nogami w powietrzu, gdy były maksymalnie wyciągnięte) nigdy nie jest wykonywana przez galopującego konia. Zostało to odkryte przez Eadwearda Muybridge’a w 1878 roku, który pokazał przy użyciu „High-Speed Photography”, że galopujący koń ma uniesione w powietrzu wszystkie nogi, gdy są pod jego ciałem, tuż przed tym jak tylne dotkną ziemi.

</doc>
<doc id="5305936" url="https://pl.wikipedia.org/wiki?curid=5305936" title="Izaak Erter">
Izaak Erter

Izaak Erter (ur. 1791 w Koniuszkach, zm. kwiecień 1851 w Brodach) – poeta, satyryk, lekarz, czołowy przedstawiciel galicyjskiej haskali.
Jego prozę hebrajską porównywano do prozy pisarzy Heinricha Heinego i Ludwiga Börne.
Życiorys.
Erter urodził się w Koniuszkach w rodzinie chasydzkiej. Jego ojciec był karczmarzem. W wieku 13 lat ożenił się z córką rabina, niestety rok po ślubie młoda zona zmarła. W 1806 roku ponownie się ożenił, wybranką została Sara Hayah. Zamieszkał wówczas z żoną i teściami w Wielkich Oczach. Tam został wprowadzony w filozofię żydowską i literaturę hebrajską przez maskila Józefa Tarlera. Od 1813 roku studiował we Lwowie Biblię i literaturę talmudyczną. W 1816 roku wraz z grupą młodych maskilian Salomonem Lobą Rapoportem, Nachmanem Krochmalem, Judą Lobą Miesesem i innych.został ekskomunikowany przez rabina Jakuba Ornsteina. Powodem było prawdopodobnie opublikowanie pierwszego satyrycznego eseju przeciwko chasydyzmowi. Ekskomunika pozbawiła go jedynego źródła utrzymania, nie mógł po niej nadal prowadzić korepetycji. Ostatecznie związał się ze zwolennikami haskali i przeniósł się do Brodów, gdzie objął stanowisko dyrektora w otwartej w 1823 roku szkole żydowskiej. W Brodach spotkał Hirscha Mendla Pinelesa, Jakuba Samuela Byka i Izaaka Baera Levinsohna. Gdy w 1823 roku zainaugurowano tam nową szkołę żydowską, powierzono mu jej kierowanie. Już wówczas pisał satyry, które publikował w żydowskich periodykach. W roku następnym rozpoczął studia uniwersyteckie w Peszcie, uzyskując w 1829 roku dyplom lekarza, z którym powrócił do Galicji i przez dwa lata pracował w Rawie Ruskiej, gdzie rozpoczął praktykę lekarską. W 1831 roku wybuchła epidemia cholery Erter został mianowany tymczasowym lekarzem rządowym i podróżował po całej Galicji, aby nadzorować opiekę medyczną. We Lwowie był świadkiem śmierci swojego przyjaciela Miesesa, a gdy epidemia ustąpiła w tym samym roku, Erter wrócił do Brodów.
Erter działał także społecznie wśród środowisk haskali, wykazując szczególne zainteresowanie planami reformy współczesnego społeczeństwa żydowskiego. Był założycielem Towarzystwa Edukacji Rolników Żydowskich w Galicji.
Był zwolennikiem popierania pracy na roli wśród Żydów. Współtworzył czasopismo „He-Chaluc” (Pionier). W 1840 roku wydał satyrę "Taszlich", a w 1845 roku - "Gilgul nefesz" (hebr. Wędrówka duszy), w których piętnował żydowski fanatyzm religijny we wszystkich jego formach, ale także występował przeciwko emancypacji Żydów. Jego dzieła zebrane pt. "Ha-Cofe le-wejt Israel" (hebr. Obserwator Izraela) wyszły w 1858 roku.
Erter poświęcał swój wolny czas na pisanie esejów i satyr na tematy żydowskie, które ukazywały się od 1823 roku aż do jego śmierci. Zazwyczaj wysyłał je do swoich literackich przyjaciół, aby je przeczytali i skrytykowali, zanim dopuścił do druku w hebrajskich czasopismach. Jego zebrane dzieła zostały wydane pośmiertnie pod tytułem Ha-tzofeh le-veit Israel („Strażnik domu Izraela”; Wiedeń, 1858), z biografią autora i wstępem Maxa Letterisa. Książka zawiera opowiadania: Mozne miszkal („Waga”, 1823), Ha-tzofeh be-szubo mi-Karlsbad („Strażnik powracający z Karlsbadu”), Gilgul ha-nefesz („Transmigracja duszy, 1845). , Tashlikh (1840), Telunat Sani ve-Sansani ve-Samangaluf („Skargi Sani i Sansani i Samangaluf”, 1837), oraz Ḥasidut ve-ḥokmah („Pobożność i mądrość”, 1834).
Jego najpopularniejszą satyrą jest Gilgul ha-nefesz, humorystyczna opowieść o wielu przygodach duszy podczas długiej ziemskiej kariery; jak często przechodził z jednego ciała do drugiego i jak kiedyś opuszczała ciało osła dla ciała lekarza. 

</doc>
<doc id="5305941" url="https://pl.wikipedia.org/wiki?curid=5305941" title="Sno">
Sno

Sno (gruz. სნო) – wieś w Gruzji, w regionie Mccheta-Mtianetia, w gminie Kazbegi. W 2014 roku liczyła 263 mieszkańców.

</doc>
<doc id="5305944" url="https://pl.wikipedia.org/wiki?curid=5305944" title="Andrzej Madejczyk">
Andrzej Madejczyk

Andrzej Madejczyk vel Stefan Walecki, Adi Schultz, Joachim Peltz, Otto Müller; kryptonim Karol, Lakar, Madera, Mandy (ur. 27 lipca 1929, zm. 12 listopada 1994) – polski agent wywiadu działający w państwach Europy Zachodniej, z zawodu ekonomista i analityk gospodarczy.
Życiorys.
Andrzej Madejczyk urodził się i wychował w Piotrkowie Trybunalskim. W 1952 roku ukończył Wyższą Szkołę Ekonomiczną we Wrocławiu. Po studiach pracował w Warszawie. Będąc działaczem AZS dopuścił się przestępstw gospodarczych. Wystawiał zawyżone i fikcyjne rachunki za wykonanie prac budowlanych. Za popełnione czyny w 1958 roku skazano go na pięć lat więzienia. Wyrok odbywał w areszcie śledczym Warszawa-Mokotów. Z uwagi na dobre zachowanie i wysoką kulturę osobistą pełnił w czasie odbywania kary funkcję instruktora kulturalno-oświatowego. Został także tajnym współpracownikiem Służby Więziennej. 
W 1959 roku został współwięźniem w celi Ericha Kocha, skazanego za zbrodnie wojenne na karę śmierci. Madejczyk miał zadanie zapobiec jego ewentualnemu samobójstwu, pomagać mu w codziennym funkcjonowaniu w polskim więzieniu i informować strażników o życiu skazanego. W ciągu kilku miesięcy udało mu się nawiązać przyjacielskie relacje z byłym gauleiterem Prus Wschodnich, a przede wszystkim zostać depozytariuszem jego listów i notatek. Uzyskane dokumenty przekazał następnie Służbie Bezpieczeństwa.
Po wyjściu z aresztu Andrzej Madejczyk, z uwagi na posiadaną wiedzę i prośbę Ericha Kocha o przekazanie dokumentów żonie, został zwerbowany przez MSW do pracy wywiadowczej i wysłany do Republiki Federalnej Niemiec. Jego misją było skontaktowanie się z rodziną Ericha Kocha i wykorzystanie tej znajomości do infiltracji środowiska byłych nazistów, przesiedleńców i stowarzyszeń ziomkowstwa w Niemczech. Innym z pośrednich celów było ponadto ustalenie miejsca przechowywania depozytów pochodzących z grabieży dóbr kultury w okresie II wojny światowej, a przede wszystkim Bursztynowej Komnaty.
W 1963 roku Andrzej Madejczyk z fałszywą tożsamością, przez Danię, dotarł do RFN. Zgłosił się do odpowiedniej komórki wywiadowczej MSW w Bonn, a następnie po otrzymaniu instrukcji do ośrodka dla uchodźców w Zirndorf, gdzie był sprawdzany przez służby niemieckie i amerykańskie. Wcześniejsza znajomość z Erichem Kochem zapewniła mu szybkie opuszczenie obozu. Zgodnie z przewidywaniami poręczyła za niego i zaopiekowała się nim rodzina Kocha. Z biegiem czasu utracił on jednak ich zaufanie i wsparcie. Jako nielegał osiadł w Nadrenii. Rozpoczął układanie sobie życia prywatnego i zawodowego. Ożenił się z Rosemarie Schnorr. Dzięki małżeństwu z Niemką uzyskał obywatelstwo. Pracował jako analityk gospodarczy w Kolonii. 
W 1966 roku podczas wizyty w Jugosławii, na spotkaniu instruktażowym, otrzymał rozkaz do działania. Od tego czasu związał swoją działalność szpiegowską i dywersyjną z polskim środowiskiem emigracyjnym. Początkowo szukał kontaktów informacyjnych w Związku Polskich Uchodźców w Niemczech. Już podczas pobytu w obozie poprzez tę organizację starał się o azyl polityczny. Następnie podjął pracę w jego strukturach. Prowadził biuro ZPU w Düsseldorfie. Działał na rzecz wywołania podziałów wśród członków stowarzyszenia. 
W 1969 roku pozwolił zbliżyć się do siebie Federalnej Służbie Wywiadu i za zgodą MSW został do niej zwerbowany jako podwójny agent. Pracę dla BND skupił na zdobywaniu informacji dotyczących polskiej diaspory w Europie Zachodniej, a także dla zbliżenia się do znaczących osobistości Kościoła katolickiego w RFN. Kontakty z polskimi księżmi, a zwłaszcza członkami Polskiej Misji Katolickiej w Niemczech dały mu w przyszłości możliwość dotarcia do Watykanu i zbierania informacji na temat polityki Stolicy Apostolskiej.
Madejczyk był odpowiedzialny za zbieranie materiałów obciążających lub dyskredytujących dziennikarzy sekcji polskiej RWE. M.in. Jana Nowaka Jeziorańskiego i Zdzisława Najdera. Prowadził również działania przeciwko politykom emigracyjnych partii politycznych, a zwłaszcza Stronnictwa Pracy. Zwerbował do współpracy członka KPN, Macieja Pstrąg-Bieleńskiego. Był zaangażowany rozpracowywanie środowiska związanego z miesięcznikiem Kultura i Instytutem Literackim w Paryżu.
Posiadał jednak przede wszystkim cenne z punktu widzenia wywiadu polskiego kontakty w środowisku Kościoła rzymskokatolickiego. Dzięki m.in. Dominikowi Morawskiemu i Juliuszowi Januszowi zyskał znajomości wśród polskich duchownych w Rzymie, a zwłaszcza z otoczenia papieża Jana Pawła II. Do jego głównych watykańskich informatorów należeli Konrad Hejmo i Bogumił Lewandowski.
Pod koniec życia został felietonistą tygodnika NIE. Zmarł na chorobę nowotworową w 1994 roku. Pochowany został na cmentarzu Friedhof Bocklemünd w Kolonii.

</doc>
<doc id="5305945" url="https://pl.wikipedia.org/wiki?curid=5305945" title="Banodża">
Banodża

Banodża (gruz. ბანოჯა) – wieś w Gruzji, w regionie Kachetia, w gminie Ckaltubo. W 2014 roku liczyła 1641 mieszkańców.

</doc>
<doc id="5305947" url="https://pl.wikipedia.org/wiki?curid=5305947" title="Międzynarodowa Federacja Pogańska">
Międzynarodowa Federacja Pogańska



</doc>
<doc id="5305948" url="https://pl.wikipedia.org/wiki?curid=5305948" title="Kotianeti">
Kotianeti

Kotianeti (gruz. კოტიანეთი) – wieś w Gruzji, w regionie Megrelia-Górna Swanetia, w gminie Senaki. W 2014 roku liczyła 479 mieszkańców.

</doc>
<doc id="5305949" url="https://pl.wikipedia.org/wiki?curid=5305949" title="Korta (Gruzja)">
Korta (Gruzja)

Korta (gruz. ქორთა) – wieś w Gruzji, w regionie Racza-Leczchumi i Dolna Swanetia, w gminie Oni. W 2014 roku liczyła 9 mieszkańców.

</doc>
<doc id="5305950" url="https://pl.wikipedia.org/wiki?curid=5305950" title="Dzweli Senaki">
Dzweli Senaki

Dzweli Senaki (gruz. ძველი სენაკი) – wieś w Gruzji, w regionie Megrelia-Górna Swanetia, w gminie Senaki. W 2014 roku liczyła 1350 mieszkańców.

</doc>
<doc id="5305951" url="https://pl.wikipedia.org/wiki?curid=5305951" title="Salominao">
Salominao

Salominao (gruz. სალომინაო) – wieś w Gruzji, w regionie Imeretia, w gminie Wani. W 2014 roku liczyła 782 mieszkańców.

</doc>
<doc id="5305952" url="https://pl.wikipedia.org/wiki?curid=5305952" title="Sadmeli">
Sadmeli

Sadmeli (gruz. სადმელი) – wieś w Gruzji, w regionie Racza-Leczchumi i Dolna Swanetia, w gminie Ambrolauri. W 2014 roku liczyła 529 mieszkańców.

</doc>
<doc id="5305953" url="https://pl.wikipedia.org/wiki?curid=5305953" title="Centrum Dziedzictwa Kulturowego Jury w Podlesicach">
Centrum Dziedzictwa Kulturowego Jury w Podlesicach



</doc>
<doc id="5305954" url="https://pl.wikipedia.org/wiki?curid=5305954" title="Cilkani">
Cilkani

Cilkani (gruz. წილკანი) – wieś w Gruzji, w regionie Mccheta-Mtianetia, w gminie Mccheta. W 2014 roku liczyła 3590 mieszkańców.

</doc>
<doc id="5305956" url="https://pl.wikipedia.org/wiki?curid=5305956" title="Samtawisi">
Samtawisi

Samtawisi (gruz. სამთავისი) – wieś w Gruzji, w regionie Wewnętrzna Kartlia, w gminie Kaspi. W 2014 roku liczyła 532 mieszkańców.

</doc>
<doc id="5305958" url="https://pl.wikipedia.org/wiki?curid=5305958" title="Nordlandzka trąba">
Nordlandzka trąba

Nordlandzka trąba (także: "Trąba północy", norw. "Nordlands Trompet") – norweski poemat opisowy autorstwa Pettera Dassa (najważniejszy utwór autora).
Historia i treść.
Dzieło zostało napisane w latach 1678-1700, a wydane dopiero pośmiertnie w 1739 (Dass zmarł w 1707), przysparzając autorowi dużej popularności u czytelników. Z formalnego punktu widzenia utwór jest poematem opisującym topografię norweskiej północy, jednak znacznie przekracza on tę granicę gatunkową. Opisuje nie tylko piękno przyrody, ale także życie, upodobania, zwyczaje świąteczne i pracę ludzi, głównie rybaków. Opisuje nawet przyczyny i przebieg procesów sądowych. Elementy te podane są w sposób bardzo dynamiczny, barwny i plastyczny, niemniej zgodnie z panującymi wówczas realiami. Z poematu przebija z jednej strony humor, a z drugiej postawa człowieka religijnego. Do wyobraźni odbiorcy przemawiają opisy sztormów, ruchu wód, fal, dryfujących wraków, czy zwłok rybaków. Również ładna pogoda, cisza morska i pluskające ryby opisane są bardzo plastycznie. Całość ujęta jest w sposób pozbawiony sztuczności i pozy, bardzo autentycznie i uczuciowo.

</doc>
<doc id="5305960" url="https://pl.wikipedia.org/wiki?curid=5305960" title="Made in Abyss">
Made in Abyss

 – manga autorstwa Akihito Tsukushiego, publikowana w magazynie internetowym „Web Comic Gamma” od października 2012. W Polsce manga ukazuje się nakładem wydawnictwa Kotori.
Na podstawie mangi studio Kinema Citrus wyprodukowało serię anime, która emitowana była od lipca do września 2017. Premiera filmu, będącego sequelem pierwszego sezonu odbyła się w Japonii w styczniu 2020. Emisja drugiego sezonu trwała od lipca do września 2022.
Fabuła.
Osierocona dziewczynka o imieniu Riko mieszka w sierocińcu Belchero w mieście Orth. Miasto położone jest na skraju gigantycznej dziury znanej jako Otchłań. W Otchłani znajdują się artefakty i pozostałości po dawno wymarłych cywilizacjach, dlatego też jest ona popularnym celem tak zwanych czeluśników, którzy wyruszają na żmudne i niebezpieczne wyprawy w głąb wypełnionej mgłą czeluści, aby zdobyć znajdujące się tam relikty. Powrót z Otchłani może być niebezpieczny, ponieważ po wejściu do niej ujawnia się tak zwana „klątwa Otchłani”, tajemnicze i potencjalnie śmiertelne objawy, występujące przy powrocie z niższych warstw, a im głębiej się zejdzie, tym bardziej dotkliwe są ich skutki; niewielu z tych, którzy zeszli w niższe rejony, powróciło, by móc opowiedzieć o swoich doświadczeniach. Niektórzy legendarni czeluśnicy otrzymali tytuł białych gwizdków. Jednym z nich jest matka Riko, Lyza, która została uznana za zmarłą po „ostatnim zejściu” do Otchłani.
Riko pragnie pójść w ślady matki i zostać białym gwizdkiem. Pewnego dnia na pierwszej warstwie Otchłani odkrywa robota przypominającego chłopca i nadaje mu imię Reg. Riko i jej przyjaciele przemycają Rega do sierocińca i szybko przyjmują go do swojej zgranej grupy. Jakiś czas później z głębi Otchłani zostają wydobyte liczne znaleziska, w tym biały gwizdek Lizy oraz kartki z odkryciami i obserwacjami, których dokonała, a także wiadomość prawdopodobnie dla Riko, mówiąca, że czeka ona na dnie Otchłani. Riko, zdeterminowana, by odnaleźć matkę, żegna się z przyjaciółmi i potajemnie wyrusza do Otchłani wraz z Regiem.
Manga.
Seria ukazuje się w magazynie internetowym „Manga Life Win+” (później przemianowanym na „Web Comic Gamma”) od 20 października 2012. Następnie wydawnictwo Takeshobō rozpoczęło zbieranie rozdziałów do wydań w formacie tankōbon, których pierwszy tom ukazał się 31 lipca 2013. Według stanu na 29 lipca 2022 do tej pory wydano 11 tomów.
W Polsce manga wydawana jest przez wydawnictwo Kotori.
Antologia mangi, zatytułowana , została wydana 29 lipca 2017. Do lipca 2021 wydano łącznie cztery antologie.
Anime.
Adaptację w formie telewizyjnego serialu anime zapowiedziano w grudniu 2016. 13-odcinkowa seria była emitowana od 7 lipca do 29 września 2017 w stacjach AT-X, Tokyo MX, TV Aichi, Sun TV, KBS Kyoto, TVQ, Saga TV i BS11, obejmując zawartość pierwszych trzech tomów mangi. Ostatni odcinek był jednogodzinnym odcinkiem specjalnym. Za reżyserię odpowiada Masayuki Kojima, scenariusz napisał Hideyuki Kurata, postacie zaprojektował Kazuchika Kise, a animacją zajęło się studio Kinema Citrus. Ścieżkę dźwiękową do anime skomponował Kevin Penkin.
Dwa filmy kompilacyjne, zatytułowane (obejmujący odcinki 1–8 z nowymi scenami wprowadzającymi) oraz (obejmujący odcinki 9–13), zostały wydane odpowiednio 4 stycznia i 18 stycznia 2019. Podczas wydarzenia w listopadzie 2017 ogłoszono powstanie kontynuacji.
Po wydaniu pierwszych filmów kompilacyjnych, ujawniono, że sequel będzie filmem zatytułowanym . Premiera filmu w Japonii odbyła się 17 stycznia 2020, natomiast premiera w Stanach Zjednoczonych miała odbyć się 11 kwietnia 2020 na Anime Boston, jednakże konwent został odwołany z powodu pandemii COVID-19. Regularne pokazy kinowe w USA zostały zaplanowane na 13 (angielski dubbing) i 15 (angielskie napisy) kwietnia.
Po premierze "Fukaki tamashii no reimei" zapowiedziano sequel. 5 maja 2021 ogłoszono, że będzie to drugi sezon, oficjalnie zatytułowany , zaś jego premiera odbyła się 6 lipca 2022. Główna obsada i personel ponownie wcielili się w swoje role. Ostatni odcinek wyemitowano 28 września 2022.
15 stycznia 2023 zapowiedziano powstanie kontynuacji.
Gra komputerowa.
W maju 2021 zapowiedziano fabularną grę akcji 3D, wyprodukowaną przez Chime Corporation i wydaną przez Spike Chunsoft. Gra, zatytułowana "Made in Abyss: Binary Star Falling into Darkness", będzie posiadać pełny dubbing w języku angielskim i japońskim oraz oryginalną historię, nad którą pieczę sprawuje Tsukushi. Zostanie wydana na PlayStation 4, Nintendo Switch i Steam 1 września 2022 w Japonii, a dzień później w Ameryce Północnej i Europie.
Adaptacja filmowa.
W czerwcu 2021 roku Columbia Pictures ogłosiło, że trwają prace nad adaptacją w formie filmu live-action. Film zostanie wyprodukowany przez Roya Lee i Masi Okę, a adaptacją zajmie się Kevin McMullin.

</doc>
<doc id="5305961" url="https://pl.wikipedia.org/wiki?curid=5305961" title="Adam Nałęcz Nieniewski">
Adam Nałęcz Nieniewski



</doc>
<doc id="5305965" url="https://pl.wikipedia.org/wiki?curid=5305965" title="Księgi złoczyńców">
Księgi złoczyńców

Księgi złoczyńców (łac. "libri maleficorum") – nazywane też „księgami czarnymi” lub „księgami smolnymi”. Pojawiły się w Polsce pod koniec XV wieku. Były prowadzone głównie przez sądy miejskie, a także przez niektóre działające z imienia starostów królewskich sądy grodzkie. Za ich spisywanie odpowiadał pisarz miejski. Zawierały wyłącznie zapiski ze spraw karnych. Były to z reguły sprawy o większym ciężarze gatunkowym czyli zabójstwa, kradzieże, włamania, rozboje, akty świętokradcze, czarnoksięstwo, przypadki recydywy i podpalenia. Występowały obok innych ksiąg sądowych takich jak księgi wójtowskie, ławnicze i księgi grodzkie.
Treść ksiąg złoczyńców.
Księgi złoczyńców zawierały najczęściej dokładny zapis całego przebiegu postępowania sądowego. Można było w nich znaleźć wypowiedzi stron, zeznania świadków, zeznania oskarżonego i orzeczenia sądu. Pojawiały się też informacje kiedy i gdzie odbywał się proces, nazwiska sędziów. Często podawane było w nich również imię ojca oskarżonego. Informacje zawarte w księgach złoczyńców miały ułatwiać zwalczanie przestępczości. Posiadały walor urzędowego dowodu prawdziwości zapisanej w nich informacji uzyskanej w toku procesu inkwizycyjnego lub w późniejszych latach skargowego.
Duży wpływ na treść ksiąg złoczyńców miało też to, gdzie i kiedy zostały napisane. Ich treść zmieniała się, gdy miasta, w których były spisywane były przejmowane przez zaborców podczas rozbiorów Polski. Widać to choćby w drugiej "Księdze złoczyńców sądu kryminalnego w Wiśniczu", w której po I rozbiorze zaczęła dominować austriacka procedura sądowa.
Miejsca spisywania.
Księgi tego rodzaju prowadzono w Bieczu, Dobczycach, Grodzisku Wielkopolskim, Krakowie, Krzemieńcu, Miechowie, Nowym Sączu, Nowym Wiśniczu, Poznaniu, Przemyślu, Sanoku, Żywcu i w wielu innych miejscach.
Wartość badawcza.
Księgi czarne pozwalają na bliższe poznanie reguł oraz praktyki wymiaru sprawiedliwości w nowożytnej Polsce. Dużo informacji dostarczają zeznania poszczególnych oskarżonych, które z reguły są bardzo drobiazgowe. Ujawniają środowisko, w którym obracał się oskarżony. Dostarczają informacji, gdzie podróżował, z kim współpracował czy kto był jego paserem. Są też wiarygodnym źródłem z ówczesnego życia codziennego. Na kartach przewijają się ludzie z różnych środowisk i warstw społeczeństwa dawnej Polski – szlachta, mieszczanie, służba dworska, chłopi, wojskowi, żydzi oraz ludzie marginesu. Informacje zawarte w księgach pozwalają poznać ich motywy i mentalność.

</doc>
<doc id="5305966" url="https://pl.wikipedia.org/wiki?curid=5305966" title="One Vanderbilt">
One Vanderbilt

One Vanderbilt – drapacz chmur znajdujący się w dzielnicy Lower Manhattan na Manhattanie w Nowym Jorku w Stanach Zjednoczonych. Znajduje się na rogu przecznic 42nd Street i Vanderbilt Avenue. Budowa wieżowca rozpoczęła się w 2017 roku. Budynek miał uroczyste otwarcie we wrześniu 2020 roku. Na oficjalne otwarcie właściciel zdecydował się zaczekać do ukończenia tarasów widokowych Summit One Vanderbilt w październiku 2021.
Najwyższa kondygnacja wieżowca ma numer 93. Ma on 77 pięter, ale jedynie 57 jest piętrami przeznaczonymi na biura plus dwa pełniące funkcje tarasów widokowych. Summit One Vanderbilt. 397 metrów wysokości do dachu oraz 427 metrów wraz z iglicą. Po ukończeniu budowy było on drugim najwyższym wysokościowcem w mieście. Obecnie jest czwartym największym budynkiem w mieście; po One World Trade Center, Central Park Tower i 111 West 57th Street, oraz piątym najwyższym wieżowcem w Stanach Zjednoczonych. Budowa kosztowała 3,31 miliarda $.
Styl i Architektura.
Wygląd i styl One Vanderbilt miał za zadanie dopasować się do pobliskiego Grand Central Terminal. Fasada składa się z paneli szklanych, podczas gdy rogi wewnętrzne zrobione są przy użyciu terakoty. Wieżowiec zbudowany jest ze stali i betonu. Pomieszczenia wewnętrzne osiągają wysokość nawet 32 metrów.
Lobby zawiera siedzibę banku oraz przejścia do środków komunikacji: stacja kolei, oraz stacja metra Grand Central – 42nd Street Station. Na drugim piętrze znajduje się restauracja Le Pavilion. Większość przestrzeni użytkowej wieżowca zajmują powierzchnie biurowe.
One Vanderbilt został zaprojektowany przez Kohn Pedersen Fox. Severud Associates było inżynierem konstrukcyjnym, Langan Engineering było konsultantem inżyniera budownictwa, a Jaros, Baum &amp; Bolles zostało firmą zajmującą się inżynierią mechaniczną i elektryczną. Konsultant ds. konstrukcji Thornton Tomasetti pracował z Severud, aby stworzyć modele dla struktury One Vanderbilt’a. Hines Interests Limited Partnership było kierownikiem projektu, a Tishman Construction było głównym podwykonawcą.
Początkowo w tym miejscu możliwe było jedynie wzniesienie wieżowca do wysokości 180 metrów, jednak deweloper SL Green zdołał pozyskać dodatkowe prawa do podwyższenia wieżowca za pomocą kupna praw od właścicieli sąsiednich budynków, m.in. od Bowery Savings Building, a także od miasta, przez poprawę infrastruktury publicznej i dostępu do miejsc użyteczności publicznej.
Historia.
Pomiędzy latami 2001 a 2011 inwestor SL Green Realty kupował ziemię i budynki pod przyszłą budowę wieżowca, chcąc rozpoczynać prace od roku 2012. Po nieudanych rozmowach z biurem zajmującym się planowaniem przestrzennym miasta w 2013 roku budowa musiała opóźnić się o wiele miesięcy. W maju 2014 TD Bank podpisał zgodę na pomoc finansową przy projekcie poprzez zapłacenie najmu za lokal na parterze i wkrótce potem doszło do zburzenia wszystkich starych zabudowań na tym terenie. Wbicie kamienia węgielnego nastąpiło w październiku 2016. Drapacz chmur osiągnął swoją planowaną wysokość 17 września 2019, dwa miesiące przed planowanym terminem. Pomimo przeszkód związanych z pandemią Covid-19 budynek otwarto we wrześniu 2020, na oficjalne otwarcie trzeba było czekać aż do października 2021, gdy ukończono część widokową Summit One Vanderbilt.
Położenie.
One Vanderbilt znajduje się w Midtown na Manhattanie w Nowym Jorku, na zachód od Grand Central Terminal. Budynek zajmuje blok miasta ograniczony od zachodu Madison Avenue, dawnej linii Vanderbilt Avenue na wschodzie, 42nd Street na południe i 43rd Street na północy. Prostokątna działka budynku obejmuje 4,092.2 m² (44,048 ft²), o wymiarach 61 na 66 m. Do okolicznych struktur należą: Lefcourt Colonial Building i One Grand Central Place na południe; Grand Central Terminal na wschodzie; MetLife Building na północnym wschodzie. Dodatkowo, hotel Grand Hyatt New York oraz Chrysler Building są dwie działki na wschód, podczas gdy Pershing Square Building, Bowery Savings Bank Building i Chanin Building znajdują się na południowym wschodzie.
Drapacz chmur zastąpił wiele budynków zbudowanych tu jako Terminal City wokół Grand Central w XX wieku. 18-piętrowy Vanderbilt Avenue Building, zaprojektowany przez Warren i Wetmore budynek na skrzyżowaniu 51-East i 42nd Street, otwarty jako sześciopiętrowy biurowiec w 1902, a rozbudowany w latach 1920. Miał on dwupoziomowy sklep „Modell’s store” który sprzedawał sprzęt sportowy. Niektóre z pozostałych budynków miały ozdobne detale elewacji, takie jak: morświny i cherubiny z terakoty, zostały przeniesione do New York Landmarks Conservancy, które znalazło dla nich przyszły użytek. 23-piętrowybudynek na rogu 317 Madison Avenue i 42nd Street, był zaaprojektowany przez Carrère and Hastings i otwarty w 1922 jako Liggett Building. The Prudence Bond &amp; Mortgage Building na rogu Madison Av. i 43rd St, gdzie gubernator stanu Nowy Jork Al Smith miał siedzibę swojej kampanii wyborczej w 1923. Dwa małe budynki „an Irish pub” i a „T.G.I. Friday’s.” były zlokalizowane wzdłuż 43. ulicy.
Summit One Vanderbilt.
Powyżej 73 piętra znajduje się platforma obserwacyjna nazwana Summit One Vanderbilt. Ma on powierzchnię 6683,3 m² i zawiera kilka restauracji. W 2018 szacowano, że koszt Summit One Vanderbilt wyniesie około 35–39 milionów dolarów. Po oddaniu do użytku w 2021 cena za wejście dla osoby wyniosła $39. Dla mieszkańców przysługuje jednak zniżka. Summit One Vanderbilt zbudowany jest z 3 przedziałów, które zostały zaprojektowane przez biuro Snøhetta. Pierwsza część, „Ascent”, ma szklane windy, które dowożą klientów z lobby na platformę obserwacyjną, która mieści się 370 m (1210 stóp) nad ziemią. Druga część, „Levitation”, zbudowana jest z zabudowanych szklanych balkonów, które wystają z fasady budynku. Trzecia część, „Après”, ma szklany parapet i bar.Dodatkowo jedna część to tzw. „infinity room” zawierający sufit zawieszony na wysokości 12 m. Bary i restauracje są obsługiwane przez Danny Meyer’s Union Square Events. Summit One Vanderbilt zawiera także interaktywną wystawę artystyczną stworzoną przez Kenzo Digital. Kierując się artykułem prasowym, opublikowanym w 2021, Summit One Vanderbilt posiada także zieloną przestrzeń reklamowaną jako „światowa najwyżej położona alpejska łąka”.
Zakończenie budowy.
W połowie 2019 SL Green ogłosiło, że zakończenie prac budowlanych planowane jest na sierpień tego samego roku. Wkrótce, górna część iglicy została tymczasowo usunięta, aby można było zamontować dodatkową okładzinę do korony wieżowca. Koniec budowy został opóźniony także przez wybuch w mieście pandemii Covid-19 na początku 2020 i w konsekwencji utrudnienie wielu aspektów prowadzenia działalności w mieście przez burmistrza. Pomimo przeciwności, do czerwca budynek został w 67% wynajęty. Natomiast na przełomie lat 2019/2020 planowano, że do końca 2020-go budynek ten będzie miał aż 82% zajętych przestrzeni biurowych. Cel nie został osiągnięty – jedynie 72% przestrzeni było zajętych w grudniu 2020.
New York City Department of Buildings wydał tymczasowy certyfikat obłożenia dla lokali One Vanderbilt 11 września 2020 roku. One Vanderbilt był oficjalnie otwarty 3 dni później, 14 września tego roku. Jednakże powierzchnie biurowe nie były jeszcze wtedy gotowe do wprowadzenia. Najemcy musieli poczekać do listopada. Restauracja Le Pavilion otwarta została w maju 2021. W czerwcu natomiast konsorcjum banków: Wells Fargo i Goldman Sachs wsparły projekt One Vanderbilta kwotą 3 miliardów dolarów. W zamian właściciel miał płacić stałą kwotę przez okres 10 lat, używając tzw. „fixed-rate loan using commercial mortgage-backed securities” i był zobowiązany do spłacić dług, który pojawił się podczas etapu budowy.
Do lipca 2021 SL Green reklamował swoje biura na dwóch najwyższych piętrach budynku, podając cenę $3,470/m² powierzchni biurowej. Była to wówczas najdroższa oferta w całym mieście.
Bilety do Summit One Vanderbilt wystartowały we wrześniu 2021, miesiąc przed planowanym otwarciem 21 października oraz drzwi otwarte dla dziennikarzy 24 września tego roku. Budynek był wynajmowany w 90 procentach w 2021 roku. Summit One Vanderbilt został oficjalnie otwarty 21 października.
Użyteczność pięter (według amerykańskiej numeracji).
Najemcy.
Parter – TD Bank
I piętro – Le Pavilion
10-12 piętro – TD Securities
14-15 piętro – Oak Hill Advisors
24 piętro – InTandem Capital Partners and Sagewind Capital LLC
26 piętro – DZ Bank
27–28 piętro – SL Green
29–31 piętro – Greenberg Traurig
33 piętro – Walker &amp; Dunlop
34–38 piętro – The Carlyle Group
44-47, 67 piętra – McDermott Will &amp; Emery
48 piętro – MFA Financial
51 piętro – Mamoura Holdings
52 piętro – KPS Capital Partners
55 piętro – sekretna firma świadcząca usługi finansowe
60 piętro – UiPath, firma tworząca oprogramowanie do automatyki procesów w robotach
73 piętro – GFL Environmental
Cztery niezidentyfikowane piętra: Stone Ridge Asset Management

</doc>
<doc id="5305969" url="https://pl.wikipedia.org/wiki?curid=5305969" title="Stal II Stalowa Wola">
Stal II Stalowa Wola



</doc>
<doc id="5305973" url="https://pl.wikipedia.org/wiki?curid=5305973" title="Jechiel Michael ze Złoczowa">
Jechiel Michael ze Złoczowa

Jechiel Michael ze Złoczowa (ur. 1721 w Brodach, zm. 1876 w Jampolu) – kaznodzieja, uczeń Izraela Baal Szem Towa i Dow Bera z Międzyrzecza, zwany Złoczowskim Magidem, należał do klojzu w Brodach.
Życiorys.
Urodził się w Brodach jako syn Izaaka z Drohobycza. W młodości kilkakrotnie odwiedzał Baal Szem Towa, a po jego śmierci uznał Dov Bär von Mesritsch za prawowitego następcę założyciela ruchu chasydzkiego. Jechiel cieszył się dużym szacunkiem wśród chasydów, którzy rozpowszechniali cudowne opowieści o jego świętości i ascezie, ale był ostro krytykowany przez przeciwników chasydyzmu. Najpierw był kaznodzieją w Brodach, później w Złoczowie, a pod koniec życia w Jampolu na Podolu. Cadyk Jechiel Michael był krzewicielem idei chasydyzmu w Złoczowie, Kołkach i Jampolu. Należał do tej części uczniów Beszta, która po jego śmierci uznała przywództwo Dow Bera z Międzyrzecza. Złoczowski Magid cieszył się wielką popularnością wśród chasydów m.in. z powodu swojego ascetycznego trybu życia. Jako pierwszy wprowadził śpiew do modlitw chasydzkich. Wybrane fragmenty jego kazań zostały opublikowane w antologii Likkutei Yekarim, jako kazania „Maggid Meisharim” z Jampola. Tradycja przypisuje się mu wiele powiedzeń, opowieści o jego cudownych czynach pojawiają się w różnych kolekcjach. Założył dynastię, która rozgałęziła się później na całą Galicję i Ukrainę.
Był jednym z najbardziej wpływowych przywódców ruchu chasydzkiego, który wyłonił się w latach sześćdziesiątych XVIII wieku. Znany jako Magid ze Złoczowa stał się przywódcą grupy, która stanowiła elitarne bractwo, pod wieloma względami wzorowane na chasydach „starej szkoły”.

</doc>
<doc id="5305975" url="https://pl.wikipedia.org/wiki?curid=5305975" title="Roberto Alves">
Roberto Alves

Roberto Emanuel Oliveira Alves (ur. 8 czerwca 1997 w Wetzikon) – szwajcarski piłkarz portugalskiego pochodzenia występujący na pozycji pomocnika w Radomiaku Radom.
Kariera klubowa.
Grę w piłkę nożną rozpoczął w wieku 3 lat w amatorskiej drużynie FC Gossau ZH. W latach 2009–2010 trenował w Team Zürich-Oberland, po czym przeniósł się do akademii Grasshopper Club Zürich. W 2015 roku został włączony do składu rezerw tego klubu. W latach 2017–2019 grał na wypożyczeniu w FC Wil oraz FC Winterthur. Na początku 2020 roku przeniósł się do FC Winterthur na zasadzie transferu definitywnego. W 2022 roku awansował z tym zespołem do szwajcarskiej ekstraklasy. Przed sezonem 2022/23 podpisał umowę z Radomiakiem Radom.
Kariera reprezentacyjna.
Młodzieżowy reprezentant Szwajcarii, w kategoriach wiekowych od U-16, do U-20. Posiada również obywatelstwo portugalskie.

</doc>
<doc id="5305977" url="https://pl.wikipedia.org/wiki?curid=5305977" title="Loughor (rzeka)">
Loughor (rzeka)

Loughor (, ) – rzeka w południowo-zachodniej Walii, w hrabstwie Carmarthenshire, w dolnym biegu wyznaczająca granicę z hrabstwem Swansea.
Rzeka wypływa z jaskini Llygad Llwchwr, na zachodnim zboczu masywu Black Mountain, w obrębie parku narodowego Brecon Beacons. Płynie w kierunku południowo-zachodnim. Położone są nad nią miasta Ammanford, Pontarddulais, Hendy, Llangennech i Loughor. Za tym ostatnim rzeka tworzy estuarium, rozdzielające półwysep Gower (na południu) od stałego lądu. Uchodzi nim do zatoki Carmarthen (Kanał Bristolski). Na północnym wybrzeżu estuarium położone są miasta Llanelli i Burry Port.

</doc>
<doc id="5305978" url="https://pl.wikipedia.org/wiki?curid=5305978" title="Loughor">
Loughor



</doc>
<doc id="5305979" url="https://pl.wikipedia.org/wiki?curid=5305979" title="Trąba północy">
Trąba północy



</doc>
<doc id="5305980" url="https://pl.wikipedia.org/wiki?curid=5305980" title="Kłynowe (rejon bachmucki)">
Kłynowe (rejon bachmucki)

Kłynowe () – wieś na Ukrainie, w obwodzie donieckim, w rejonie bachmuckim. W 2001 liczyła 826 mieszkańców.

</doc>
<doc id="5305981" url="https://pl.wikipedia.org/wiki?curid=5305981" title="Nordlands Trompet">
Nordlands Trompet



</doc>
<doc id="5305984" url="https://pl.wikipedia.org/wiki?curid=5305984" title="Myrna Dołyna (obwód ługański)">
Myrna Dołyna (obwód ługański)

Myrna Dołyna () – osiedle typu miejskiego na Ukrainie, w obwodzie ługańskim, w rejonie siewierodonieckim. W 2001 liczyło 480 mieszkańców.

</doc>
<doc id="5305987" url="https://pl.wikipedia.org/wiki?curid=5305987" title="Pidlisne (obwód ługański)">
Pidlisne (obwód ługański)

Pidlisne () – osiedle na Ukrainie, w obwodzie ługańskim, w rejonie siewierodonieckim. W 2001 liczyło 491 mieszkańców.

</doc>
<doc id="5305989" url="https://pl.wikipedia.org/wiki?curid=5305989" title="Szymon Bira">
Szymon Bira

Szymon Bira (ur. 1987) – polski poeta.
Autor czterech książek poetyckich. Nominowany do Nagrody Literackiej Gdynia 2022 za "1,1". Publikował m.in. w "ArtPapierze", "dwutygodniku""," "Odrze" O jego twórczości pisali m.in. Jakub Skurtys i Adam Partyka. Mieszka we Wrocławiu.

</doc>
<doc id="5305990" url="https://pl.wikipedia.org/wiki?curid=5305990" title="Katastrofa lotu DHL 7216">
Katastrofa lotu DHL 7216

Katastrofa lotu DHL 7216 – katastrofa podczas lądowania międzynarodowego lotu towarowego z portu lotniczego Juan Santamaria w Kostaryce do portu lotniczego Gwatemala-La Aurora w Gwatemali.
7 kwietnia 2022 r. samolot Boeing 757-27A podczas lotu stracił hydraulikę, a podczas awaryjnego lądowania rozbił się na lotnisku w Kostaryce. Żaden pilot nie został ranny.
Samolot.
Tym samolotem był 22-letni Boeing 757-27AF z rejestracją HP-2010DAE o numerze seryjnym 29610, dostarczony do DHL w listopadzie 2010 roku.
Samolot został po raz pierwszy dostarczony linii Far Eastern Air Transport w grudniu 1999 roku jako samolot pasażerski. Samolot został wydzierżawiony firmie EVA Air od maja 2002 r. do stycznia 2004 r., po czym powrócił do linii Far Eastern Air Transport. Samolot został wycofany z eksploatacji, a później przekształcony w samolot towarowy w październiku 2010 r.
Lot.
Samolot wystartował o 9:34 czasu lokalnego z portu lotniczego Juan Santamaria i leciał do portu lotniczego Gwatemala-La Aurora w celu dostarczenia ładunku. Jednak podczas przelotu nad kostarykańskim miastem San Carlos piloci zgłosili awarię dotyczącą problemów hydraulicznych. Z tego powodu piloci podjęli decyzję o powrocie na lotnisko.
Według nagrań wideo nagranych z lotniska samolot wpadł w poślizg, następnie skręcił o 90 stopni w prawo, wpadając do rowu przed kostarykańską remizą straży pożarnej i rozpadając się. Żaden z pilotów nie odniósł obrażeń fizycznych, jednak jeden z nich przeszedł badania lekarskie na wszelki wypadek.

</doc>
<doc id="5305995" url="https://pl.wikipedia.org/wiki?curid=5305995" title="Ustyniwka (rejon siewierodoniecki)">
Ustyniwka (rejon siewierodoniecki)

Ustyniwka () – wieś na Ukrainie, w obwodzie ługańskim, w rejonie siewierodonieckim. W 2001 liczyła 121 mieszkańców.

</doc>
<doc id="5305996" url="https://pl.wikipedia.org/wiki?curid=5305996" title="Arasz Rezawand">
Arasz Rezawand

Arasz Rezawand (, ur. 5 października 1993 w Teheranie) – irański piłkarz, grający na pozycji ofensywnego pomocnika w irańskim klubie Fulad Ahwaz, do którego jest wypożyczony z Esteghlalu Teheran. Młodzieżowy reprezentant Iranu.

</doc>
<doc id="5305997" url="https://pl.wikipedia.org/wiki?curid=5305997" title="Ćwiczenie taktyczne z wojskami">
Ćwiczenie taktyczne z wojskami



</doc>
<doc id="5306001" url="https://pl.wikipedia.org/wiki?curid=5306001" title="Tachylalia">
Tachylalia

Tachylalia – objaw chorobowy przejawiający się nieprawidłowo szybkim tempem mówienia. Wypowiadane jest 20-30 głosek na sekundę, często opuszczane lub przestawiane są niektóre sylaby. Mowa jest niewyraźna i niezrozumiała. 

</doc>
<doc id="5306002" url="https://pl.wikipedia.org/wiki?curid=5306002" title="Dżurukweti">
Dżurukweti

Dżurukweti (gruz. ჯურუყვეთი) – wieś w Gruzji, w regionie Guria, w gminie Lanczchuti. W 2014 roku liczyła 711 mieszkańców.

</doc>
<doc id="5306003" url="https://pl.wikipedia.org/wiki?curid=5306003" title="Kolej linowo-terenowa we Fryburgu">
Kolej linowo-terenowa we Fryburgu

Kolej linowo-terenowa we Fryburgu (niem. "Funiculaire von Freiburg", "Standseilbahn Neuveville–Saint-Pierre", fr. "Funiculaire de Fribourg", "Funiculaire Neuveville – Saint-Pierre") – kolej linowo-terenowa (funikular) w mieście Fryburg w Szwajcarii.
Historia.
Linia, zaprojektowana przez firmę Von Roll, została otwarta w 1899 roku i łączy Dolne Miasto (fr. Basse-Ville, tj. Neuveville i Auge) ze Śródmieściem (fr. Centre-Ville lub St-Pierre, tj. katedra św. Piotra). Fryburska kolej linowo-terenowa, sklasyfikowana jako zabytek historyczny, jest unikatowa w skali Europy, gdyż rzeczywiście jest jedyną z jeżdżących na... miejskich ściekach, z których korzysta przy wypełnianiu zbiorników przeciwwag. Przebudowana została w 1998 r.
Charakterystyka.
Kolej jest jednotorowa, z mijanką w połowie długości trasy. Długość linii wynosi 121 m, deniwelacja 58 m. Peron stacji dolnej, Neuveville, znajduje się na wysokości 552,1 m n.p.m., peron górny, St-Pierre, na wysokości 608,5 m n.p.m. Maksymalne nachylenie linii wynosi 55 %. 2 kabiny, mogące zabrać po 20 pasażerów, poruszają się z prędkością do 1,2 m/s (4,3 km/h).
Częstotliwość kursów w razie potrzeby co 6 minut, czas trwania jazdy 2 minuty. Z reguły w okresie 1 września – 31 maja kursuje w godzinach 7.00 – 19.00 (niedziela: od 9.30), natomiast w okresie 1 czerwca – 31 sierpnia w godzinach 7.00 – 20.00 (niedziela: 9.30 – 19.00).

</doc>
<doc id="5306006" url="https://pl.wikipedia.org/wiki?curid=5306006" title="Goczadżichaiszi">
Goczadżichaiszi

Goczadżichaiszi (gruz. გოჩაჯიხაიში) – wieś w Gruzji, w regionie Imeretia, w gminie Choni. W 2014 roku liczyła 756 mieszkańców.

</doc>
<doc id="5306007" url="https://pl.wikipedia.org/wiki?curid=5306007" title="Gazetki ścienne">
Gazetki ścienne



</doc>
<doc id="5306009" url="https://pl.wikipedia.org/wiki?curid=5306009" title="Dżichaskari">
Dżichaskari



</doc>
<doc id="5306015" url="https://pl.wikipedia.org/wiki?curid=5306015" title="AB Aviation">
AB Aviation

AB Aviation – prywatna linia lotnicza z siedzibą na Komorach. Jest to największa linia lotnicza Komorów.
Cele podróży.
AB Aviation obsługuje następującą listę połączeń:
Flota.
Według danych z czerwca 2019, linia posiada następujące samoloty:

</doc>
<doc id="5306016" url="https://pl.wikipedia.org/wiki?curid=5306016" title="Kwemo Nikozi">
Kwemo Nikozi

Kwemo Nikozi (gruz. ქვემო ნიქოზი) – wieś w Gruzji, w regionie Wewnętrzna Kartlia, w gminie Gori. W 2014 roku liczyła 575 mieszkańców.

</doc>
<doc id="5306017" url="https://pl.wikipedia.org/wiki?curid=5306017" title="Zeda Simoneti">
Zeda Simoneti

Zeda Simoneti (gruz. ზედა სიმონეთი) – wieś w Gruzji, w regionie Imeretia, w gminie Terdżola. W 2014 roku liczyła 1349 mieszkańców.

</doc>
<doc id="5306018" url="https://pl.wikipedia.org/wiki?curid=5306018" title="Ksawery Masiuk">
Ksawery Masiuk

Ksawery Masiuk (ur. 17 grudnia 2004 w Tarnowie) – polski pływak specjalizujący się w stylu grzbietowym, brązowy medalista mistrzostw świata seniorów, mistrz świata juniorów i mistrz Europy juniorów oraz rekordzista Polski.
Kariera zawodnicza.
Karierę zawodniczą rozpoczął we wrześniu 2012 r. w UKS Start Wola Rzędzińska pod okiem trenera Henryka Iwańca. W związku z remontem basenu w Tarnowie Mościcach i brakiem innych obiektów do trenowania klub ten jednak zakończył działalność wraz z końcem roku szkolnego 2012/13. We wrześniu 2013 r. rozpoczął treningi w sekcji pływackiej BOSiR Brzesko z trenerem Marcinem Kacerem, gdzie ćwiczył do końca sierpnia 2017 r. 1 września 2017 zmienił barwy klubowe przenosząc się do UKS G-8 Bielany Warszawa. Jego trenerem w latach 2017–2019 był Łukasz Drynkowski. Wraz z przejściem od 1 września 2019 do LIX Liceum Ogólnokształcącego Mistrzostwa Sportowego im. Janusza Kusocińskiego w Warszawie jego nowym trenerem w G-8 Bielany Warszawa został Paweł Wołkow.
Zawody krajowe.
Startując na Głównych Mistrzostwach Polski Seniorów i Młodzieżowców w Lublinie (28 kwietnia – 2 maja 2021), 29 kwietnia zdobył złoto na 50 m stylem grzbietowym (25,14 s), co było nowym rekordem Polski 17-latków i minimum kwalifikacyjnym do mistrzostw Europy seniorów w Budapeszcie. Tego samego dnia wywalczył złoto w sztafecie (Kacper Stokowski, Ksawery Masiuk, Jan Karolczak, Bartosz Piszczorowicz) na 4x100m stylem dowolnym (3:19,72 m). 2 maja wywalczył brązowy medal na 100 m stylem grzbietowym (54,94 s). Tego samego dnia zdobył złoty medal w sztafecie (Ksawery Masiuk, Robert Kusto, Adrian Jaśkiewicz, Kacper Stokowski) na 4x100 m stylem zmiennym (3:40,06 m).
Podczas Zimowych Mistrzostw Polski Seniorów, Młodzieżowców w Bydgoszczy (1–5 grudnia 2021), 1 grudnia 2021 zdobył srebro wśród seniorów na 100 m stylem motylkowym (51,20 s) ustanawiając nowy Rekord Polski 17-latków. 3 grudnia wywalczył brązowy medal wśród seniorów na 50m stylem motylkowym (23,19 s) ustanawiając nowy Rekord Polski 17-latków. Tego samego dnia w seniorskim finale 200 m stylem grzbietowym zdobył brązowy medal (1:53,68 s). 5 grudnia wywalczył brązowy medal wśród seniorów na 100 m stylem grzbietowym (51.76s). Tego samego dnia zdobył srebrny medal w sztafecie 4x100 m stylem zmiennym (Ksawery Masiuk, Filip Urbański, Paweł Uryniuk, Jerzy Stachurski) z czasem 3:33,54 m.
Startując na Głównych Mistrzostw Polski Seniorów i Młodzieżowców w Lublinie (31 maja – 4 czerwca 2022) zdobył złoto na 50m stylem grzbietowym (24,86 s), złoto na 100m stylem grzbietowym (53,82 s) i złoto na 200m stylem grzbietowym (1:59,33 m). Ponadto zdobył złoto w sztafecie (Ksawery Masiuk, Filip Urbański, Adrian Jaśkiewicz, Paweł Uryniuk) na 4×100m stylem zmiennym (3:39.84m), złoto w sztafecie (Ksawery Masiuk, Paweł Uryniuk, Agata Naskręt, Zofia Sobczak) na 4×100m stylem dowolnym (3:35,42 m), brązowy medal w sztafecie (Ksawery Masiuk, Karol Młynarczyk, Adrian Jaśkiewicz, Radosław Kawęcki) na 4×100 m stylem dowolnym (3:22,26 m).
Zawody międzynarodowe.
W 2021 r. na mistrzostwach Europy juniorów w Rzymie z czasem 53,91 zwyciężył w konkurencji 100 m stylem grzbietowym. Złoto zdobył także na dystansie dwukrotnie dłuższym (1:58,41) oraz w sztafecie 4×100 m stylem zmiennym. W konkurencji 50 m stylem grzbietowym był drugi, uzyskawszy czas 25,28. W sztafecie 4×100 m stylem dowolnym wywalczył brązowy medal.
W 2022 r. podczas mistrzostw świata seniorów w Budapeszcie w eliminacjach 100 m stylem grzbietowym czasem 53,33 pobił własny rekord Polski, który poprawił jeszcze w półfinale, uzyskując jako pierwszy Polak w historii czas poniżej 53 sekund (52,58). W finale tej konkurencji zajął 6. miejsce z czasem 52,75. W półfinale 50 m stylem grzbietowym ustanowił nowy rekord Polski (24,48), a w finale z czasem 24,49 zdobył brązowy medal.
6 lipca 2022 podczas mistrzostw Europy juniorów w Otopeni zwyciężył w finale 50 m stylem grzbietowym z czasem 24,65. Tego samego dnia Ksawery Masiuk w sztafecie 4×100 m stylem dowolnym mix (Ksawery Masiuk, Krzysztof Matuszewski, Julia Kulik, Paulina Cierpiałowska) z czasem 3:29,85 zdobyli brązowy medal. 8 lipca 2022 zwyciężył w finale 200 m stylem grzbietowym z czasem 1:56,62. 9 lipca 2022 Ksawery Masiuk w sztafecie 4×200 m stylem dowolnym (Ksawery Masiuk, Krzysztof Matuszewski, Adam Zdybel, Jakub Walter) z czasem 7:21,33 zdobyli brązowy medal. 10 lipca 2022 zwyciężył w finale 100 m stylem grzbietowym z czasem 52,91. Tego samego dnia Ksawery Masiuk w sztafecie 4×100 m stylem zmiennym (Ksawery Masiuk, Filip Urbański, Michał Chmielewski, Krzysztof Matuszewski) z czasem 3:38,89 zdobyli brązowy medal.
30 sierpnia 2022 podczas mistrzostw świata juniorów w Limie zwyciężył w finale 100 m stylem grzbietowym z czasem 52,91. 31 sierpnia zdobył złoto w sztafecie 4×100 m stylem zmiennym mix (Ksawery Masiuk, Karolina Piechowicz, Krzysztof Chmielewski, Paulina Cierpiałowska). 1 września zwyciężył w finale 50 m stylem grzbietowym z czasem 24,44. 2 września Ksawery Masiuk w sztafecie 4×200 m stylem dowolnym (Ksawery Masiuk, Krzysztof Matuszewski, Adam Zdybel, Jakub Walter) z czasem 7:19,93 zdobyli brązowy medal. 4 września Ksawery Masiuk w finale 200 m stylem grzbietowym zdobył brązowy medal z czasem 1:56,05. Tego samego dnia Ksawery Masiuk w sztafecie 4×100 m stylem zmiennym (Ksawery Masiuk, Krzysztof Matuszewski, Filip Urbański, Michał Chmielewski, Krzysztof Matuszewski) wywalczyli złoto z czasem 3:40,17.

</doc>
<doc id="5306020" url="https://pl.wikipedia.org/wiki?curid=5306020" title="Medallion Air">
Medallion Air

Medallion Air – byłe rumuńskie linie lotnicze, z siedzibą w Bukareszcie, wykonywały połączenia czarterowe i leasingowe.
Flota.
2011 rok.
W kwietniu 2011 roku flota firmy składała się z 2 samolotów McDonnell Douglas MD-83. 
2013 rok.
Od lipca 2013 roku firma nie posiada już samolotów. Licencja przewoźnika zostaje zawieszona. Firma zbankrutowała.

</doc>
<doc id="5306021" url="https://pl.wikipedia.org/wiki?curid=5306021" title="Felix Becker">
Felix Becker



</doc>
<doc id="5306028" url="https://pl.wikipedia.org/wiki?curid=5306028" title="Starszy szeregowy specjalista">
Starszy szeregowy specjalista

Starszy szeregowy specjalista – od 2022 najwyższy stopień w korpusie szeregowych w Wojsku Polskim. Niższym stopniem jest starszy szeregowy, a wyższym kapral. Równorzędnym stopniem w Marynarce Wojennej jest stopień starszy marynarz specjalista.

</doc>
<doc id="5306029" url="https://pl.wikipedia.org/wiki?curid=5306029" title="Richard Kurt Donin">
Richard Kurt Donin

Richard Kurt Donin (ur. 4 czerwca 1881 w Wiedniu, zm. 1 maja 1963 tamże) – austriacki prawnik i historyk sztuki. Studiował prawo na Uniwersytecie Wiedeńskim (doktorat w 1904), później historię sztuki i archeologię (doktorat z filozofii w 1913). W drugiej połowie lat 40. został profesorem na Höhere Graphische Bundes-Lehr- und Versuchsanstalt. Autor prac z zakresu historii sztuki: "Romantische Portale" (1915), "Die Kartause Gaming" (1915), "Die Bettelordenskirche in Österreich" (1935), "Das Bürgerhaus der Renaissance in Niederösterreich" (1944) i "Vincenzo Scamozzi und der Einfluß Venedigs auf die Salzburger Architektur" (1948). Członek korespondent Austriackiej Akademii Nauk.

</doc>
<doc id="5306031" url="https://pl.wikipedia.org/wiki?curid=5306031" title="Mocameta (wieś)">
Mocameta (wieś)

Mocameta (gruz. მოწამეთა) – wieś w Gruzji, w regionie Imeretia, w gminie Tkibuli. W 2014 roku liczyła 187 mieszkańców.

</doc>
<doc id="5306033" url="https://pl.wikipedia.org/wiki?curid=5306033" title="Gelati (wieś)">
Gelati (wieś)

Gelati (gruz. გელათი) – wieś w Gruzji, w regionie Imeretia, w gminie Tkibuli. W 2014 roku liczyła 408 mieszkańców.

</doc>
<doc id="5306034" url="https://pl.wikipedia.org/wiki?curid=5306034" title="Felix Becker (historyk sztuki)">
Felix Becker (historyk sztuki)

Karl Günther Ernst Felix (ur. 27 września 1864 w Sondershausen, zm. 23 października 1928 w Lipsku) – niemiecki historyk sztuki. Studiował w Lipsku i Bonn. Po wieloletnich podróżach osiadł w Lipsku. Od 1907 z Ulrichem Thieme wydawał "Allgemeine Lexikon der bildenden Künstler von der Antike bis zur Gegenwart", fundamentalny niemiecki leksykon biograficzny poświęcony historii sztuki.

</doc>
<doc id="5306035" url="https://pl.wikipedia.org/wiki?curid=5306035" title="Léon Marchand">
Léon Marchand

Léon Marchand (ur. 17 maja 2002 w Tuluzie) – francuski pływak specjalizujący się w stylu zmiennym i motylkowym, dwukrotny mistrz świata, finalista igrzysk olimpijskich, rekordzista Europy.
Kariera.
W 2021 roku na igrzyskach olimpijskich w Tokio z czasem 4:11,16 był szósty na dystansie 400 m stylem zmiennym. W konkurencji 200 m stylem motylkowym zajął 15. miejsce (1:55,68), a na 200 m stylem zmiennym uplasował się na 18. pozycji (1:58,30).
Rok później podczas mistrzostw świata w Budapeszcie zwyciężył na dystansie 400 m stylem zmiennym i czasem 4:04,28 pobił rekord Europy. W konkurencji 200 m stylem motylkowym zdobył srebrny medal, poprawiając rekord Francji (1:53,37). Piątego dnia mistrzostw na dystansie 200 m stylem zmiennym wywalczył złoto, ustanawiając jednocześnie nowy rekord swojego kraju (1:55,22).

</doc>
<doc id="5306037" url="https://pl.wikipedia.org/wiki?curid=5306037" title="Alawerdi (Kachetia)">
Alawerdi (Kachetia)

Alawerdi (gruz. ალავერდი) – wieś w Gruzji, w regionie Kachetia, w gminie Achmeta. W 2014 roku liczyła 141 mieszkańców.

</doc>
<doc id="5306038" url="https://pl.wikipedia.org/wiki?curid=5306038" title="Grobla (Trześń)">
Grobla (Trześń)

Grobla – część wsi Trześń w Polsce, położona w województwie podkarpackim, w powiecie kolbuszowskim, w gminie Niwiska.
W latach 1975–1998 część wsi administracyjnie należała do województwa rzeszowskiego.

</doc>
<doc id="5306040" url="https://pl.wikipedia.org/wiki?curid=5306040" title="Ertacminda">
Ertacminda

Ertacminda (gruz. ერთაწმინდა) – wieś w Gruzji, w regionie Wewnętrzna Kartlia, w gminie Kaspi. W 2014 roku liczyła 230 mieszkańców.

</doc>
<doc id="5306042" url="https://pl.wikipedia.org/wiki?curid=5306042" title="Udżarma (wieś)">
Udżarma (wieś)

Udżarma (gruz. უჯარმა) – wieś w Gruzji, w regionie Kachetia, w gminie Sagaredżo. W 2014 roku liczyła 445 mieszkańców.

</doc>
<doc id="5306049" url="https://pl.wikipedia.org/wiki?curid=5306049" title="Kawtischewi">
Kawtischewi

Kawtischewi (gruz. კავთისხევი) – wieś w Gruzji, w regionie Wewnętrzna Kartlia, w gminie Kaspi. W 2014 roku liczyła 864 mieszkańców.

</doc>
<doc id="5306050" url="https://pl.wikipedia.org/wiki?curid=5306050" title="Werner Frauendienst">
Werner Frauendienst

Werner Frauendienst (ur. 5 lutego 1901 w Berlinie, zm. 24 sierpnia 1966 w Moguncji) – niemiecki historyk.
Skończył studia z zakresu historii, germanistyki, geografii i filozofii w Berlinie. W 1925 obronił rozprawę doktorską "Christian Wolff als Staatsdenker" na Uniwersytecie Berlińskim. Habilitował się w 1932 na Uniwersytecie w Greifswaldzie. W latach 1938–1942 był profesorem na Uniwersytecie Marcina Lutra w Halle i Wittenberdze.
W latach 1933–1945 członek NSDAP. W 1950 skazany na 15 lat za popieranie reżimu nazistowskiego, w 1952 objęty amnestią. Od 1953 docent na Uniwersytecie Marcina Lutra w Halle i Wittenberdze.

</doc>
<doc id="5306051" url="https://pl.wikipedia.org/wiki?curid=5306051" title="Patara Gubi">
Patara Gubi

Patara Gubi (gruz. პატარა გუბი) – wieś w Gruzji, w regionie Imeretia, w gminie Choni. W 2014 roku liczyła 165 mieszkańców.

</doc>
<doc id="5306056" url="https://pl.wikipedia.org/wiki?curid=5306056" title="Teatr Wizji i Ruchu">
Teatr Wizji i Ruchu

Teatr Wizji i Ruchu – polski teatr alternatywny, założony przez Jerzego Leszczyńskiego w 1969 roku w Puławach. Stał się jednym z najciekawszych zjawisk w historii teatru eksperymentalnego, zaś jego podstawowym środkiem wyrazu było ludzkie ciało.
Historia.
Teatr Wizji i Ruchu Jerzego Leszczyńskiego rozpoczął swą działalność w 1969 roku w Powiatowym Domu Kultury w Puławach. Debiutancki spektakl oparty był na twórczości Cypriana Kamila Norwida (Leszczyński zatańczył "Bema pamięci żałobny rapsod"). Mimo dobrych warunków do pracy, członkowie młodej trupy teatralnej musieli opuścić tę lokalizację.
Wyrzucony z Puław Teatr Wizji i Ruchu przeniósł się do Lublina, zaś w 1973 został upaństwowiony. W tym mieście Jerzy Leszczyński pokazał swoje najgłośniejsze spektakle, tj: "Malczewskiego" (1977), "Burzę" (1982) i "Rzecz o Fauście" (1985), jak również pomniejsze widowiska, takie jak m.in.: "Krzesany", "Szkoła cudów im. Pippi Loungstrump", "Kain", "Podróż". 
Nad literacką inspiracją dla teatru czuwał poeta Bohdan Zadura (w latach 1977-1987). Bo choć obywał się on na scenie bez słów to inspiracją i tworzywem do przedstawień oprócz twórczości Norwida były także dokonania: Hermanna Hesse, Alberta Camusa, Kōbō Abego, Léo Ferrégo, Jamesa Joyce'a, William Shakespeare'a, Konstandinosa Kawafisa, D. J. Enright. Inspiracją były również obrazy – m.in. autorstwa Vincenta van Gogha, Piotra Breugela (starszego), Salvadora Dalego, Jacka Malczewskiego, czy Michała Anioła.
Dla Teatru pisali, wykonywali na żywo i nagrywali oprawę muzyczną: Józef Skrzek z grupą SBB ("Malczewski", 1977; "Follow My Dream", 1978), Romuald Lipko z Budką Suflera ("Burza", 1982), Czesław Niemen, Krzysztof Ścierański, El. D. Vision, Ennio Morricone, Peter Gabriel, Mieczysław Jurecki, a także sam Jerzy Leszczyński. Autorami plakatów do przedstawień są: Andrzej Pągowski, Jerzy Janiszewski, czy Zofia i Henryk Szulcowie. 
W swoim dorobku artystycznym Teatr Wizji i Ruchu ma ponad 30 pełnowymiarowych spektakli (w tym dwa na Węgrzech i jeden w USA). Wielokrotnie prezentował swoje osiągnięcia w kraju i za granicą (Anglia, Francja, Belgia, Holandia, Dania, Luksemburg, Norwegia, Włochy, Niemcy, Austria, Czechy, Rumunia, Węgry, Indie, Stany Zjednoczone). Zdobył wiele prestiżowych nagród: I Nagrodę na Ogólnopolskim Festiwalu Teatrów Pantomimy Szczecin'73 za spektakl "Warianty", Grand Prix na festiwalu programów telewizyjnych Golden Sea Swallow w Knokke za spektakl "Follow My Dream" (1978), I Nagrodę na Światowym Festiwalu Telewizyjnym Praga'81 za spektakl "Trzy obrazy".
Mimo niepodważalnych sukcesów scenicznych sytuacja bytowa Teatru Wizji i Ruchu nie była stabilna, chociaż w pierwszej lat 80. wszedł w skład zespołów skupionych w Lubelskim Studio Teatralnym. W 1985 roku, gdy powstało Centrum Kultury w Lublinie, Jerzy Leszczyński zrezygnował z dalszej współpracy z ośrodkiem.
W 1990 roku Teatr Wizji i Ruchu na krótko powrócił do Lublina, by na scenie Teatru im. Juliusza Osterwy pokazać spektakl "Ostatnie cztery minuty" za który otrzymał Grand Prix na Światowym Festiwalu Tańca w Indiach. W roku 2004 Jerzy Leszczyński razem z Martą Denys, ówczesną dyrektor Domu Kultury LSM, założył Stowarzyszenie „Teatr Wizji i Ruchu” oraz Studio Teatralne „Likejon”. W maju 2008 roku Teatr Wizji i Ruchu dał premierę spektaklu pt. "Wieczna mgła" (w Domu Kultury LSM), zaś premiera przedstawienia "Idzie skacząc po górach (II)" miała się odbyć 13 grudnia 2008 r. w TVP3 Lublin, czego Leszczyński już nie dożył.

</doc>
<doc id="5306058" url="https://pl.wikipedia.org/wiki?curid=5306058" title="Nina Gruzincewa">
Nina Gruzincewa

Nina Aleksandrowna Gruzincewa (ros. Нина Александровна Грузинцева; ur. 7 kwietnia 1934 w Leningradzie, zm. 17 listopada 2021 w Nowogrodzie Wielkim) – rosyjska kajakarka, mistrzyni świata i trzykrotna mistrzyni Europy, olimpijka. W imprezach międzynarodowych startowała jako reprezentantka Związku Radzieckiego.
Kariera sportowa.
Zdobyła złoty medal w wyścigu kajaków dwójek (K-2) na dystansie 500 metrów na mistrzostwach Europy w 1957 w Gandawie (płynęła w parze z Niną Konistiapiną). Startując w parze z Mariją Szubiną zwyciężyła w tej konkurencji na mistrzostwach świata w 1958 w Pradze i srebrny medal na mistrzostwach Europy w 1959 w Duisburgu (wyprzedziła je tylko inna osada radziecka Jelizawieta Kisłowa i Antonina Sieriedina).
Zdobyła trzy medale na dystansie 500 metrów na mistrzostwach Europy w 1961 w Poznaniu: złote w konkurencji dwójek (razem z Ludmiłą Chwiedosiuk) i czwórek (K-4) (w osadzie radzieckiej płynęły również: Chwiedosiuk, Sieriedina i Nadieżda Lewczenko) oraz srebrny w konkurencji jedynek (K-1) (za Sieriediną, a przed Else-Marie Lindmark ze Szwecji).
Wystąpiła w wyścigu dwójek na 500 metrów, wraz z Sieriediną, na igrzyskach olimpijskich w 1964 w Tokio, zajmując w finale 4. miejsce.
Była mistrzynią ZSRR w sztafecie jedynek 4 × 500 metrów w 1956, 1959, 1961, 1963 i 1964, w dwójkach na 500 metrów w latach 1955 i 1959–1964 oraz w czwórkach na 500 metrów w 1960, 1962, 1963, 1965, 1967 i 1968.
Po zakończeniu wyczynowego uprawiania sportu była trenerką w Nowogrodzie, działaczką sportową i sędzią sportowyym.
W 1962 otrzymała tytuł Zasłużonego Mistrza Sportu ZSRR. Została odznaczona medalem jubileuszowym „Za Dzielną Pracę. Dla Upamiętnienia 100-lecia Narodzin Włodzimierza Iljicza Lenina” i medalem „Weteran pracy”.

</doc>
<doc id="5306060" url="https://pl.wikipedia.org/wiki?curid=5306060" title="Martyna Swatowska">
Martyna Swatowska



</doc>
<doc id="5306067" url="https://pl.wikipedia.org/wiki?curid=5306067" title="Czesław Wiśniewski (aktor)">
Czesław Wiśniewski (aktor)

Czesław Wiśniewski, właśc. Czesław Ładoś (ur. w 1868, zm. 18 września 1910 w Piotrkowie Trybunalskim) – polski aktor i reżyser teatralny, dyrektor teatrów.
Życiorys.
Początkowo występował pod własnym nazwiskiem, natomiast po zawarciu związku małżeńskiego z aktorką Jadwigą Wiśniewską przyjął jej nazwisko panieńskie. Sztuki aktorskiej uczył się pod kierunkiem Emiliana Derynga. Na scenie debiutował w 1893 w Krakowie, potem najprawdopodobniej grał we Lwowie. W kolejnych latach występował w Stanisławowie (1894–1895), Kielcach i Łowiczu (1895) oraz najprawdopodobniej w Częstochowie (1895–1896, 1898), Dąbrowie Górniczej, Ciechocinku (1896), Piotrkowie Trybunalskim (1896, 1898), Busku (1898) oraz objazdowym zespole Józefa Popławskiego i Gabrieli Morskiej na terenie Rosji (1898–1899). W 1898 roku prowadził własny zespół w Rypinie, a w kolejnych dwóch latach grał w Poznaniu (1898-1900).
W 1900 roku najpierw występował w Łodzi (Teatr Ludowy) oraz Lublinie, a następnie zorganizował własny zespół, dając przedstawienia w Piotrkowie (do 1901), Płocku, Łomży i Lublinie (1902). W 1903 ponownie grał w Piotrkowie, a następnie był dyrektorem teatrów w Płocku (1903, 1905), Włocławku, Lublinie (1905–1906) oraz kierował zespołem objazdowym, występującym w 1906 roku m.in. w Siedlcach, Radomiu, Busku, Sandomierzu, Pińczowie, Chmielniku, Stopnicy i Staszowie. W kolejnych latach kierowany przez niego zespół grał w Kaliszu, Koninie (1906–1907), Czę­stochowie (1907–1908), Nałęczowie, Radomiu (1908) oraz Łomży (1908–1909). Ostatecznie przeniósł się do Piotrkowa, gdzie aż do śmierci prowadził teatr dramatyczny.
Z małżeństwa z Jadwigą miał córkę Irenę (1905–1976) – aktorkę, reżyserkę i dziennikarkę.

</doc>
<doc id="5306068" url="https://pl.wikipedia.org/wiki?curid=5306068" title="Gabriel Vaccari Kavalkievicz">
Gabriel Vaccari Kavalkievicz

Gabriel Vaccari Kavalkievicz (ur. 25 grudnia 1996 w Kurytybie) – brazylijski siatkarz, reprezentant kraju, grający na pozycji przyjmującego.
Sukcesy klubowe.
Liga brazylijska:
Superpuchar Brazylii:
Klubowe Mistrzostwa Świata:
Puchar Brazylii:
Klubowe Mistrzostwa Ameryki Południowej:
Sukcesy reprezentacyjne.
Mistrzostwa Ameryki Południowej Juniorów:
Puchar Panamerykański Juniorów:
Mistrzostwa Ameryki Południowej U-23:
Liga Narodów:
Mistrzostwa Ameryki Południowej:

</doc>
<doc id="5306073" url="https://pl.wikipedia.org/wiki?curid=5306073" title="Sancho de Londoño">
Sancho de Londoño

Sancho de Londoño (ur. 1515 w Hormilli, zm. 30 maja 1569 w Amby-Maastricht) – hiszpański uczony i pisarz, uczestnik wielu kampanii wojskowych.
Życiorys.
Pochodzenie.
Był najstarszym synem Antonia de Londoño i Any Martinez de Ariz. Miał kilku braci oraz co najmniej jedną siostrę. Jego dziadek ze strony ojca, Juan de Londoño y Rojas, był żonaty z Ines de Porras, córką pana na Agoncillo. Prawdopodobnie urodził się w Hormilli w 1515 r. Studiował sztuki piękne w Alcalá de Henares, biegle posługiwał się łaciną, dobrze stosował działania matematyczne. Nie ożenił się i nie miał dzieci, część spadku pozostawił rodzeństwu.
Służba wojskowa.
Do służby wojskowej wstąpił w 1542 r. jako piquero pod dowództwem Ferdynanda Álvareza de Toledo, trzeciego księcia Alby, i został przydzielony do wzmocnienia hiszpańskiej granicy z Francją w związku z ekspansjonistyczną polityką Franciszka I.
W 1544 r. Londoño przeniósł się z Asti do Metz, aby wziąć udział w kampanii przeciwko Francji. Następnie walczył z wojskami cesarza Karola V przeciwko wojskom związku szmalkaldzkiego, prawdopodobnie biorąc udział w bitwie pod Mühlbergiem w 1547 r. W następnym roku został mianowany porucznikiem kawalerii.
W 1552 r. brał udział w nieudanym oblężeniu Metzu (Francja) jako kapitan piechoty, a w 1553 r. w oblężeniu Montalcino (Włochy). W 1554 r. wstąpił do Zakonu Santiago, a od wiosny tego roku przebywał ponownie w Hormilli. W 1555 r. został wysłany do Niderlandów Hiszpańskich wraz z księciem Alby, rok później przybył do Neapolu.
W 1558 r. został mianowany mistrzem polowym Tercio Viejo de Lombardía w Mediolanie, pod dowództwem Gonzalo Fernándeza de Cordoba, księcia Sessa, a od 1564 r. Gabriela de la Cueva, gubernatorów, w latach 1559–1564 był gubernatorem prepozytury Asti we włoskim Piemoncie. Tarcia z drugim księciem Alburquerque doprowadziły do tego, że poprosił o emeryturę, która nie została mu przyznana. W latach 1564 i 1565, podjął się misji dyplomatycznej w Szwajcarii aby zabezpieczyć drogę hiszpańską łączącą Włochy z Niemcami i Niderlandami, co mu się nie udało.
Na początku 1565 r. powrócił do Asti, a pod koniec maja otrzymał rozkaz przygotowania się do udzielania pomocy Malcie (wraz z Gonzalo de Bracamonte), atakowanej przez Turków. W marcu 1566 r. był już w Barcelonie, organizując zaokrętowanie dziesięciu kompanii. Wkrótce potem wrócił na Maltę, aby wzmacniać obronę wyspy.
W czerwcu 1567 r. wyruszył wraz z tercios lombardzkim do Niderlandów, gdzie książę Alba dowodził armią hiszpańską w ramach przygotowań do wojny flandryjskiej. Brał udział w bitwie pod Nijmegen, a następnie został wysłany do Lier. W kwietniu 1568 r., już chory, wziął udział w bitwie pod Dalen.
Śmierć i pochówek.
Zmarł w Amby (wówczas wieś, obecnie przedmieście Maastricht) pod koniec maja 1569 r. po kilkumiesięcznej chorobie. Został pochowany w bazylice św. Serwacego w Maastricht.

</doc>
<doc id="5306074" url="https://pl.wikipedia.org/wiki?curid=5306074" title="Czacha (Trzebniów)">
Czacha (Trzebniów)



</doc>
<doc id="5306075" url="https://pl.wikipedia.org/wiki?curid=5306075" title="Kazimierz Jenoval">
Kazimierz Jenoval

Kazimierz Jenoval, właśc. Kazimierz Niechaj (ur. 17 lutego 1906 w Twierdzy Nowogieorgiewsk, zm. podczas II wojny światowej) – polski aktor teatralny i filmowy.
Życiorys.
Podczas kariery używał również nazwisk: Niechaj-Jenoval oraz Jedynak-Jenoval. Podawał również 1904 jako swój rok urodzenia. Dorastał i mieszkał w Tłuszczu, natomiast kształcił się w Warszawie, gdzie ukończył m.in. tamtejszą Szkołę Nauk Politycznych. Jak sam twierdził, w latach 1919–1921 służył w Wojsku Polskim, a okresie 1922–1927 należał do milicji PPS (w rzeczywistości z partią tą związał się dopiero w 1928 jako członek PPS – Frakcji Rewolucyjnej). Był członkiem Towarzystwa Uniwersytetu Robotniczego i prezesem oddziału TUR w Tłuszczu. 
W sezonie 1926/1927 grał w warszawskim Teatrze Praskim, a następnie występował w Lublinie (Teatr Miejski 1928–1929), Kaliszu (Teatr Rozmaitości), Lwowie (Teatr Miejski, 1930) oraz ponownie w Warszawie (Teatr Ludowy 1929, Teatr Melodramatyczny 1931, Teatr Popularny, Teatr Narodowy 1932, 1933). W latach 1933–1938 był członkiem zespołów teatrów objazdowych: Wołyńskiego (1933–1934, 1937–1938), Pokucko-Podolskiego (1934–1935) oraz Wileńskiego (1936–1937). Następnie, w 1939 roku powrócił na sceny warszawskie (Teatr Kameralny, Warsztat Teatralny [PIST).
Brał udział w obronie Warszawy we wrześniu 1939 roku. Następnie udał się do Lwowa, gdzie zaginął. Ostatecznie przyjęto, że zmarł podczas II wojny światowej, dokładna data i miejsce jego śmierci nie są znane.

</doc>
<doc id="5306076" url="https://pl.wikipedia.org/wiki?curid=5306076" title="Władysław Kubicki">
Władysław Kubicki

Władysław Kubicki (ur. 2 maja 1869 w Kożuchówku, zm. 26 lutego 1937 w Świerczynie) – polski ksiądz, historyk, kolekcjoner i tłumacz.
Życiorys.
Ukończył gimnazjum w Częstochowie. W latach 1886–1891 kształcił się w seminarium duchownym we Włocławku. Po przyjęciu święceń kapłańskich (8 listopada 1891 we Włocławku z rąk biskupa Aleksandra Bereśniewicza) posługiwał początkowo jako wikariusz w Szadku, następnie od 1892 do 1895 roku w parafii w Chodczu. W latach 1895–1899 odbył uzupełniające studia w seminarium duchownym w Petersburgu, które ukończył z tytułem magistra teologii. Następnie do 1907 roku wykładał historię i literaturę polską w seminarium włocławskim. Jako pasjonat uporządkował, zinwentaryzował i poszerzył zbiory historyczno-przyrodnicze miejscowego muzeum, które stały się później podstawą utworzenia muzeum diecezjalnego. Po powrocie z Petersburga był krótko proboszczem w Lubominie, następnie w latach 1900–1918 był proboszczem w Lubaniu, od 1919 roku pełnił natomiast funkcję proboszcza w Świerczynie. Pełnił także urząd dziekana w dekanacie Piotrków Kujawski. Zgromadził prywatną kolekcję zabytków archeologicznych i regionalnych głównie z regionu Kujaw, po jego śmierci przekazanych do skarbca na Jasnej Górze. Został pochowany początkowo w Świerczynie, w kwietniu 1938 roku szczątki przeniesiono na cmentarz w Lubaniu.
Współpracował z „Kroniką Diecezji Kujawsko-Kaliskiej”, "Wielką encyklopedią powszechną ilustrowaną" oraz "Podręczną encyklopedią kościelną". W 1922 roku przebywał w Rzymie. Zajmował się twórczością św. Augustyna, przełożył na język polski jego "Państwo Boże" (3 tomy 1930–1937, w ramach serii "Pisma Ojców Kościoła" t. 11–13). Inne tłumaczenia pozostały w rękopisach, ich los jest nieznany. W 1930 roku wziął udział w Kongresie Eucharystycznym w Kartaginie, zorganizowanym z okazji 1500. rocznicy śmierci Augustyna.

</doc>
<doc id="5306078" url="https://pl.wikipedia.org/wiki?curid=5306078" title="Teatr Praski w Warszawie (1916-1928)">
Teatr Praski w Warszawie (1916-1928)



</doc>
<doc id="5306079" url="https://pl.wikipedia.org/wiki?curid=5306079" title="Rajd Cypru 1982">
Rajd Cypru 1982

Rajd Cypru 1982 (10. Rothmans Cyprus Rally) – 10 edycja rajdu samochodowego Rajd Cypru rozgrywanego na Cyprze. Rozgrywany był od 24 do 26 września 1982 roku. Była to czterdziesta runda Rajdowych Mistrzostw Europy w roku 1982 (rajd miał najwyższy współczynnik - 4) oraz dziesiąta runda Rajdowych Mistrzostw Cypru.

</doc>
<doc id="5306080" url="https://pl.wikipedia.org/wiki?curid=5306080" title="Mitsubishi Colt Lancer">
Mitsubishi Colt Lancer



</doc>
<doc id="5306081" url="https://pl.wikipedia.org/wiki?curid=5306081" title="Peugeot 104 ZS">
Peugeot 104 ZS



</doc>
<doc id="5306082" url="https://pl.wikipedia.org/wiki?curid=5306082" title="Subaru 1600 GFT">
Subaru 1600 GFT



</doc>
<doc id="5306083" url="https://pl.wikipedia.org/wiki?curid=5306083" title="Mechata (Trzebniów)">
Mechata (Trzebniów)

Mechata – skała we wsi Trzebniów, w województwie śląskim, w powiecie myszkowskim, w gminie Niegowa. Znajduje się w lesie po zachodniej stronie drogi z Trzebniowa do Ludwinowa. Pod względem geograficznym jest to obszar Wyżyny Częstochowskiej.
Mechata znajduje się w lesie na stoku wzniesienia Góra. Można do niej dojść odchodzącym od drogi przez Trzebniów czerwonym Szlakiem Orlich Gniazd i szlakiem rowerowym (Siedlecka Droga). Na pierwszym obniżeniu za wzniesieniem odchodzi od niego w lewo polna, piaszczysta droga. W odległości około 250 m od jej początku po jej lewej stronie znajduje się niewidoczny z drogi Biały Murek, a około 100 m wyżej Mechata i Czacha. Inne możliwości dojścia opisuje strona wspinaczy skałkowych.
Mechata to zbudowana z wapieni skała o wysokości 14 m. Odbywa się na niej wspinaczka skalna, ale przez wspinaczy skała odkryta została późno. Pierwsze drogi wspinaczkowe poprowadzono na niej w 2014 roku. W 2019 r. jednak było na niej już 17 dróg o trudności od II do VI.3 w skali Kurtyki. Na części z nich zamontowano stałe punkty asekuracyjne: boldy (b) i stanowiska zjazdowe (st), na pozostałych wspinaczka tradycyjna (trad). Przewodnik wspinaczkowy G. Rettingera podaje nieco inne nazwy dróg wspinaczkowych.
Drogi wspinaczkowe.
W Mechatej znajdują się dwie jaskinie: Jaskinia Narożna i Schronisko przy Jaskini Narożnej. W istocie są trzy jaskinie, ale wąski dziedziniec między skałami jest traktowany jako tzw. Sala bez Stropu, czyli sala, w której zawalił się strop. Z tego powodu znajdująca się w przeciwległej skale jaskinia jest taktowana jako dalsza część korytarza Jaskini Narożnej.

</doc>
<doc id="5306085" url="https://pl.wikipedia.org/wiki?curid=5306085" title="Mechata">
Mechata



</doc>
<doc id="5306087" url="https://pl.wikipedia.org/wiki?curid=5306087" title="Vojvoda Zimonić">
Vojvoda Zimonić



</doc>
<doc id="5306088" url="https://pl.wikipedia.org/wiki?curid=5306088" title="Abdi bej Toptani">
Abdi bej Toptani

Abdi bej Toptani (ur. 1864, zm. 1942) – jeden z sygnatariuszy Albańskiej Deklaracji Niepodległości.
Życiorys.
Ukończył naukę średnią w Stambule, gdzie mieszkał do 1895 roku; wtedy wrócił na teren Albanii.
Dnia 28 listopada 1912 roku podpisał deklarację niepodległości Albanii. Pełnił funkcję ministra finansów Albanii w latach 1912–1914, następnie od 28 maja do 3 września 1914 był ministrem rolnictwa.
Poparł powstanie marcowe kierowane przez Bajrama Curri i Eleza Isufiego; z tego powodu został skazany na karę śmierci, jednak uzyskał zgodę na wyjazd do Austrii. Po ogłoszeniu amnestii całkowicie wycofał się z życia politycznego.

</doc>
<doc id="5306089" url="https://pl.wikipedia.org/wiki?curid=5306089" title="Abdi Toptani">
Abdi Toptani



</doc>
<doc id="5306090" url="https://pl.wikipedia.org/wiki?curid=5306090" title="Tulipan (ujednoznacznienie)">
Tulipan (ujednoznacznienie)



</doc>
<doc id="5306093" url="https://pl.wikipedia.org/wiki?curid=5306093" title="M-80">
M-80



</doc>
<doc id="5306096" url="https://pl.wikipedia.org/wiki?curid=5306096" title="Ludwik Noss">
Ludwik Noss

Ludwik Noss (ur. 25 stycznia 1848 w Czortkowie, zm. 7 września 1913 we Lwowie) – austriacki samorządowiec, filantrop, działacz społeczny i oświatowy. Cesarski radca, burmistrz Czortkowa.
Życiorys.
Urodził się w rodzinie aptekarza.
Uczył się w szkole przy klasztorze dominikanów w Czortkowie. 1 maja 1863 roku rozpoczął pracę i naukę w aptece ojca. W 1866 r. zdał egzamin z wynikiem chlubnym przed komisją aptekarską i został przyjęty na trzyletnią praktykę zawodową. Później pracował jako asystent w aptece (1866–1869). W 1869 roku ukończył gimnazjum państwowe w Tarnopolu. W 1871 roku uzyskał tytuł magistra farmacji na Uniwersytecie Wiedeńskim. Po studiach wrócił do Czortkowa, gdzie był właścicielem apteki (obecnie ul. Apteczna 4).
Kasjer (1875–1877, 1884–1887) w radzie miasta Czortkowa. W latach 1883 oraz 1888–1913 był burmistrzem Czortkowa. Na tym stanowisku: założył Seminarium dla Kobiet (1908); na miejscu starego wybudowano nowy kościół, ratusz z wieżą zegarową, sądy powiatowe, powiatowe i miejskie, bank, dworzec kolejowy, aptekę, siedzibę Polskiego Towarzystwa Gimnastycznego Sokół, pocztę itp.; utwardzono również ulicę Mickiewicza, Rynek i Kolejową.
3 lipca 1887 stał na czele delegacji rady powiatowej w Czortkowie, która brała udział w uroczystościach na dworcu kolejowym we Lwowie z okazji przybycia do Galicji austriackiego arcyksięcia Rudolfa Habsburga. W imieniu delegacji czortkowskiej osobiście powitał następcę cesarza. Potem towarzyszył gościom do Czortkowa, gdzie 7 lipca arcyksiąże przeprowadził inspekcję nowych dworców kolejowych.
Członek rady powiatowej szkolnej Czortkowa, oddziału buczacko-czortkowsko-zaleszczyckiego Galicyjskiego Towarzystwa Gospodarskiego we Lwowie (1882–1887, 1888), Towarzystwa Stanisława Staszica (1889), przedstawiciel gmin miejskich (1885–1913), oddział organ przedstawicielski (1891–1894, 1905–1913) i zastępca członka wydziału (1885–1890, 1898–1904) rady powiatowej towarzystwa szkoły średniej (1909, 1910, 1911, 1912).
Zajmował się edukacją i mecenatem. Organizował wieczory poetyckie, poświęcone zwłaszcza twórczości Adama Mickiewicza. Interesował się rozwojem architektury, malarstwa i literatury.
Władał biegle językiem polskim, niemieckim i ukraińskim oraz łacińskim.
Zmarł 7 września 1913 we Lwowie. Został pochowany 11 września 1913 w Czortkowie. Według „Opisu grobów topograficznych na cmentarzu w Czortkowie” z 1995 roku, grób Nossa znajdował się w drugim sektorze cmentarza pod numerem siódmym. W 2020 roku staraniem m.in. Petra Fedoryszyna grobowiec został odrestaurowany.
Pamięć.
Jedna z ulic Czortkowa nosi imię Ludwika Nossa.

</doc>
<doc id="5306097" url="https://pl.wikipedia.org/wiki?curid=5306097" title="Park im. Romana Kozłowskiego w Warszawie">
Park im. Romana Kozłowskiego w Warszawie



</doc>
<doc id="5306104" url="https://pl.wikipedia.org/wiki?curid=5306104" title="Tintern Abbey">
Tintern Abbey



</doc>
<doc id="5306107" url="https://pl.wikipedia.org/wiki?curid=5306107" title="Glastonbury Abbey">
Glastonbury Abbey



</doc>
<doc id="5306112" url="https://pl.wikipedia.org/wiki?curid=5306112" title="Tamań (film)">
Tamań (film)

Tamań – polski film fabularny (dramat) z 1969 roku. Jego pierwowzorem literackim było opowiadanie Michaiła Lermontowa pod tym samym tytułem.
Fabuła.
Akcja filmu toczy się w XIX-wiecznej Rosji. Młody oficer Pieczorin przybywa do zapadłego nadmorskiego miasteczka Tamań. Tam, w oczekiwaniu na okręt, spędza noc w opuszczonej nadmorskiej chacie. Podczas tej nocy staje się uczestnikiem tajemniczych wydarzeń.

</doc>
<doc id="5306115" url="https://pl.wikipedia.org/wiki?curid=5306115" title="Dżokolo">
Dżokolo

Dżokolo (gruz. ჯოყოლო) – wieś w Gruzji, w regionie Imeretia, w gminie Achmeta. W 2014 roku liczyła 737 mieszkańców.

</doc>
<doc id="5306128" url="https://pl.wikipedia.org/wiki?curid=5306128" title="Breti">
Breti

Breti (gruz. ბრეთი) – wieś w Gruzji, w regionie Wewnętrzna Kartlia, w gminie Kareli. W 2014 roku liczyła 899 mieszkańców.

</doc>
<doc id="5306135" url="https://pl.wikipedia.org/wiki?curid=5306135" title="MAX Premium Burgers">
MAX Premium Burgers



</doc>
<doc id="5306136" url="https://pl.wikipedia.org/wiki?curid=5306136" title="Ano koro no kimi o mitsuketa">
Ano koro no kimi o mitsuketa

 – dwudziesty ósmy singel japońskiego zespołu SKE48, wydany w Japonii 1 września 2021 roku przez avex trax.
Singel został wydany w siedmiu edycjach: trzech regularnych i trzech limitowanych (Type A, Type B, Type C) oraz „teatralnej” (CD). Osiągnął 1 pozycję w rankingu Oricon i pozostał na liście przez 13 tygodni. Singel zdobył status platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="5306137" url="https://pl.wikipedia.org/wiki?curid=5306137" title="Ckarostawi">
Ckarostawi

Ckarostawi (gruz. წყაროსთავი) – wieś w Gruzji, w regionie Kachetia, w gminie Sagaredżo. W 2014 roku liczyła 694 mieszkańców.

</doc>
<doc id="5306139" url="https://pl.wikipedia.org/wiki?curid=5306139" title="Sarkineti">
Sarkineti

Sarkineti (gruz. სარკინეთი) – wieś w Gruzji, w regionie Wewnętrzna Kartlia, w gminie Dmanisi. W 2014 roku liczyła 96 mieszkańców.

</doc>
<doc id="5306140" url="https://pl.wikipedia.org/wiki?curid=5306140" title="Tulipanomania">
Tulipanomania



</doc>
<doc id="5306144" url="https://pl.wikipedia.org/wiki?curid=5306144" title="Downside Abbey">
Downside Abbey



</doc>
<doc id="5306146" url="https://pl.wikipedia.org/wiki?curid=5306146" title="Nadine Sierra">
Nadine Sierra

Nadine Sierra (ur. 14 maja 1988 w Fort Lauderdale) – amerykańska śpiewaczka operowa, sopranistka.
Życiorys.
Urodziła się 14 maja 1988 r. w Fort Lauderdale w południowej Florydzie. Mając sześć lat zainteresowała się operą, gdy jej matka przyniosła do domu kasetę z "Cyganerią" Giacomo Pucciniego w reżyserii Franco Zeffirelliego. Ukończyła Mannes College The New School for Music w Nowym Jorku. Debiutowała w Palm Beach Opera. Była uczestniczką Merola Opera Program i stypendystką Richard Tucker Foundation’s Study i Career Grants, a następnie beneficjentką (stypendium) Adler Fellowship Program realizowanego w operze w San Francisco, gdzie występowała w "Napoju miłosnym" Gaetana Donizettiego, "Czarodziejskim flecie" Wolfganga Amadeusa Mozarta i "Heart of a Soldier" Christophera Theofanidisa. Uczestniczyła w programie dla młodych artystów opery w Palm Beach i doskonaliła się w International Vocal Arts Institute i Music Academy of the West. W tym okresie śpiewała m.in. w: "Jasiu i Małgosi" Engelberta Humperdincka (jako Piaskowy Duszek), "Małych kobietkach" Marka Adama (jako Beth) i "Cosí fan tutte" Wolfganga Amadeusa Mozarta (jako Despina).
W 2007 r. odniosła zwycięstwo w Marylin Horne Foundation Vocal Competition (jako najmłodsza laureatka w historii), a dwa lata później zajęła drugie miejsce w Międzynarodowym Konkursie Wokalnym im. Mirjam Helin w Helsinkach oraz zwyciężyła w Metropolitan Opera National Council Auditions (ponownie jako najmłodsza w historii laureatka). W 2010 r. powtórzyła sukces podczas konkursu im. George’a Londona w Nowym Jorku, konkursu im. Gerdy Lissner w Nowym Jorku i konkursu im. Lorena Zachary’ego w Los Angeles. W 2013 r. została laureatką Międzynarodowego Konkursu Wokalnego Neue Stimmen, konkursu wokalnego im. Montserrat Caballé w Andorze i Międzynarodowego Konkursu Wokalnego im. Veroniki Dunne w Dublinie.
Występowała m.in. w Teatro di San Carlo w Neapolu, Florida Grand Opera oraz Seattle Opera jako Gilda w "Rigoletcie" Giuseppe Verdiego, w San Francisco Symphony ("Stabat Mater" Giovanniego Battisty Pergolesiego), w Boston Lyric Opera (Tytania w "Śnie nocy letniej" Benjamina Brittena, Gilda w "Rigoletcie" Giuseppe Verdiego), w Palm Beach Opera (Eurydyka w "Orfeuszu i Eurydyce" Christopha Willibalda Glucka), Operze Izraelskiej (Musetta w "Cyganerii" Giacoma Pucciniego), Virginia Opera i Teatro Lirico di Cagliari (Pamina w "Czarodziejskim flecie" Wolfganga Amadeusa Mozarta). Chwalona była przez krytyków po występie w "El gato con botas" Xaviera Montsalvatge w Gotham Chamber Opera. Na przełomie 2016 i 2017 roku wróciła do Paryża, gdzie wystąpiła w Operze Garnier w roli Zerliny w "Don Giovannim" Wolfganga Amadeusa Mozarta i Flawii w "Heliogabalu" Francesco Cavallego oraz w Opéra Bastille jako Pamina w "Czarodziejskim flecie" Wolfganga Amadeusa Mozarta i Gilda w "Rigoletcie" Giuseppe Verdiego.
W 2017 r. podpisała kontrakty z Deutsche Grammophon oraz Decca Gold. Nagrała debiutancki album "There’s a Place for Us" (2018 r.), z ariami i piosenkami, których autorami byli m.in. Leonard Bernstein, Stephen Foster, Douglas Moore, Igor Strawinski, Heitor Villa-Lobos, Ricky Ian Gordon, Osvaldo Golijov i Christopher Theofanidis. "Opera News" uznał ten debiut za wybitny. Drugi album "Made for Opera" (2022 r.) zawiera arie Giuseppe Verdiego, Gaetano Donizettiego i Charles’a Gounoda.

</doc>
<doc id="5306148" url="https://pl.wikipedia.org/wiki?curid=5306148" title="Pluscarden Abbey">
Pluscarden Abbey



</doc>
<doc id="5306150" url="https://pl.wikipedia.org/wiki?curid=5306150" title="Inchcolm Abbey">
Inchcolm Abbey



</doc>
<doc id="5306152" url="https://pl.wikipedia.org/wiki?curid=5306152" title="Iona Abbey">
Iona Abbey



</doc>
<doc id="5306154" url="https://pl.wikipedia.org/wiki?curid=5306154" title="Dunfermline Abbey">
Dunfermline Abbey



</doc>
<doc id="5306161" url="https://pl.wikipedia.org/wiki?curid=5306161" title="Cmentarz Montmartre w Paryżu (obraz Juliana Fałata)">
Cmentarz Montmartre w Paryżu (obraz Juliana Fałata)

Cmentarz Montmartre w Paryżu – obraz polskiego malarza Juliana Fałata z 1893 roku, znajdujący się w zbiorach Muzeum Narodowego w Krakowie.
Historia obrazu.
Wiosną 1893 roku Julian Fałat przebywał w Paryżu. Artysta użył do namalowania swego pejzażu miejskiego techniki akwarelowej i olejnej, co jest rzeczą rzadką. Pierwszy raz obraz wystawiono jako „Cmentarz w Paryżu” w krakowskim Towarzystwie Przyjaciół Sztuk Pięknych w 1896 roku. "Cmentarz Montmartre w Paryżu" znajdował się w zbiorach kolekcjonera Erazma Barącza, który przekazał go przed II wojną światową Muzeum Narodowemu w Krakowie. Obraz był eksponowany w oddziale muzeum w kamienicy na ul. Karmelickiej 51. Po wkroczeniu Niemców do Krakowa obraz został zarekwirowany. Wraz z innymi dziełami trafił 25 czerwca 1940 roku do biur okupacyjnych władz Generalnego Gubernatorstwa. Dyrektor krakowskiego muzeum Feliks Kopera, który był honorowym członkiem niemieckiego Stowarzyszenia Historyków Sztuki, uzyskał poświadczenie. Po wojnie obraz Fałata zakupił prywatny kolekcjoner. Oficjalnie uważany był za stratę wojenną. Podczas II wojny światowej Muzeum Narodowe w Krakowie utraciło 1006 obiektów. Krakowscy muzealnicy, przeprowadzając kwerendę naukową, natrafili na krakowski obraz Fałata w katalogu obecnych zbiorów Muzeum Narodowego w Warszawie. Muzeum warszawskie zakupiło obraz z prywatnej kolekcji. W 2020 roku obraz powrócił do kolekcji w Krakowie.
Tematyka.
Zdaniem prof. Andrzeja Szczerskiego obraz Fałata jest jego najlepszym pejzażem miejskim. Malarz przedstawił paryski Cmentarz Północny na sposób impresjonistyczny. Skąpane w mglistym świetle drzewa kontrastują z nagrobkami i budynkami Montmartre’u. Pojawiają się, typowe dla Fałata, błękitne cienie. Nad wszystkim sine niebo.

</doc>
<doc id="5306162" url="https://pl.wikipedia.org/wiki?curid=5306162" title="Zemo Alwani">
Zemo Alwani

Zemo Alwani (gruz. ზემო ალვანი) – wieś w Gruzji, w regionie Kachetia, w gminie Achmeta. W 2014 roku liczyła 3306 mieszkańców.

</doc>
<doc id="5306163" url="https://pl.wikipedia.org/wiki?curid=5306163" title="Shrewsbury Abbey">
Shrewsbury Abbey



</doc>
<doc id="5306165" url="https://pl.wikipedia.org/wiki?curid=5306165" title="Miecz motylkowy">
Miecz motylkowy



</doc>
<doc id="5306166" url="https://pl.wikipedia.org/wiki?curid=5306166" title="Szabla motylkowa">
Szabla motylkowa



</doc>
<doc id="5306172" url="https://pl.wikipedia.org/wiki?curid=5306172" title="Państwowa Inspekcja Handlowa">
Państwowa Inspekcja Handlowa

Państwowa Inspekcja Handlowa (w latach 1998–2000 Inspekcja Handlowa) – centralna jednostka organizacyjna istniejąca w latach 1950–2000, której celem było kontrola zaopatrzenia towarowego, zabezpieczenia interesów konsumenta i sprawności jego obsługi oraz zwalczania spekulacji.
Powołanie inspekcji.
Państwowa Inspekcja Handlowa została powołana dekretem z 1950 r. Od 1958 r. działała na podstawie ustawy.
Zadania inspekcji.
Zadaniem Państwowej Inspekcji Handlowej była ochrona interesów konsumenta, współdziałanie w zwalczaniu spekulacji oraz czuwanie nad przestrzeganiem przepisów, dotyczących obrotu towarowego, i nad prawidłowością działania aparatu handlowego, a w szczególności.:
Uprawnienia Inspekcji.
Dla wykonania swoich zadań organa Państwowej Inspekcji Handlowej uprawnione była do:
Organy inspekcji.
Organami Państwowej Inspekcji Handlowej był:
Głównego Inspektora mianował i zwalniał Minister Handlu Wewnętrznego.
Inspektorów wojewódzkich mianował i zwalniał Minister Handlu Wewnętrznego, a inspektorów powiatowych, miejskich i dzielnicowych mianował i zwalniał Główny Inspektor, po zasięgnięciu opinii prezydium właściwej rady narodowej. 
Zmiany w związku z reformą ustrojową państwa.
W 1998 r. nastąpiła zmiana nazwy Państwowej Inspekcji Handlowej na „Inspekcja Handlowa”. Ustawa z dnia 25 lutego 1958 r. o Państwowej Inspekcji Handlowej (ze zmianami) została uchylona ustawą z dnia 15 grudnia 2000 r. o Inspekcji Handlowej.

</doc>
<doc id="5306174" url="https://pl.wikipedia.org/wiki?curid=5306174" title="Marcos José dos Santos">
Marcos José dos Santos

Marcos José dos Santos (ur. 2 marca 1974 w Lupionópolis) – brazylijski duchowny katolicki, biskup Cornélio Procópio od 2022.
Życiorys.
12 lutego 2000 otrzymał święcenia kapłańskie i został inkardynowany do archidiecezji Londrina. Był pracownikiem archidiecezjalnych seminariów duchownych, administratorem parafii św. Jana Pawła II, koordynatorem duszpasterstwa w archidiecezji oraz proboszczem parafii NMP Łaskawej w Centenário do Sul.
22 czerwca 2022 papież Franciszek mianował go biskupem diecezji Cornélio Procópio. Sakry udzielił mu 13 sierpnia 2022 arcybiskup Geremias Steinmetz.

</doc>
<doc id="5306179" url="https://pl.wikipedia.org/wiki?curid=5306179" title="Mistrzostwa Świata w Łucznictwie Polowym 2008">
Mistrzostwa Świata w Łucznictwie Polowym 2008

21. Mistrzostwa Świata w Łucznictwie Polowym odbyły się w dniach 1 - 6 września 2008 w Walii. Kwalifikacje rozegrano w wiosce Llwynypia, a finał w St Fagans National Museum of History w Cardiff. Zawodniczki i zawodnicy startowali w konkurencji łuków klasycznych, gołych oraz bloczkowych.
Polacy nie startowali.

</doc>
<doc id="5306180" url="https://pl.wikipedia.org/wiki?curid=5306180" title="Andonis Koniaris">
Andonis Koniaris

Andonis Koniaris (gr. Αντώνης Κόνιαρης; ur. 30 września 1997 w Chanii) – grecki koszykarz występujący na pozycji rozgrywającego, reprezentant kraju, obecnie zawodnik AEK-u Ateny.

</doc>
<doc id="5306188" url="https://pl.wikipedia.org/wiki?curid=5306188" title="Rally Albena - Zlatni Piassatzi - Sliven">
Rally Albena - Zlatni Piassatzi - Sliven



</doc>
<doc id="5306192" url="https://pl.wikipedia.org/wiki?curid=5306192" title="Wiarchouje (rejon orszański)">
Wiarchouje (rejon orszański)

Wiarchouje (; , "Wierchowje") – wieś na Białorusi, w obwodzie witebskim, w rejonie orszańskim, w sielsowiecie Zubrewiczy, nad Uljanauką. 

</doc>
<doc id="5306193" url="https://pl.wikipedia.org/wiki?curid=5306193" title="Wiarchouje">
Wiarchouje



</doc>
<doc id="5306196" url="https://pl.wikipedia.org/wiki?curid=5306196" title="Szabla polska">
Szabla polska

Szabla polska – określenie odnoszące się do różnych rodzajów szabel popularnie używanych i wytwarzanych w Polsce. Od XVI wieku broń ta zyskała ogromną popularność, co doprowadziło do powstania jej kultu jako jedynej broni godnej polskiego szlachcica. Przekonanie to stało się na tyle silne, że aż do XIX wieku szabla polska uważana była za symbol sarmatyzmu, tradycji i starożytnego pochodzenia szlachty polskiej.
Najstarszy typ szabli polskiej (batorówka) pojawił się w okresie Rzeczypospolitej Obojga Narodów za panowania Stefana Batorego (II połowa XVI w.). Następnie popularność zaczęły zyskiwać kolejne rodzaje tej broni jak np. szabla ormiańska, szabla husarska, karabela, i inne. Drugi etap świetności szabli w Polsce przypadł na okres dwudziestolecia międzywojennego za sprawą masowej produkcji szabel wojskowych (np. szabla wz. 34). Po II wojnie światowej opracowywano w Polsce już tylko szable paradne jak np. szabla wz. 1971 z okresu PRL.
Według Włodzimierza Kwaśniewicza, „pojęcie szabli polskiej, jako broni odrębnej od innych form szabel”, pojawiło się w literaturze polskiej w okresie dwudziestolecia wojennego, gdy zostało zdefiniowane przez ówczesnych bronioznawców. W źródłach polskich występowało jednak wcześniej, np. pojęcia takiego użył w XVIII w. Jędrzej Kitowicz.
Historia.
W Polsce szabla przed XVI wiekiem była używana sporadycznie, częściej jako broń plebejska, niż szlachecka. Zaczęła zastępować używany w Polsce miecz dopiero od końca XV wieku. Decydującymi czynnikami były:
Osobną sprawą był coraz bardziej nasilający się wpływ kultury orientalnej na szlachecką sztukę, obyczajowość i ideologię. Na dworach szlacheckich pojawiły się wschodnie kobierce, uzbrojenie ochronne, łuki z sajdakami – i szable, często zdobyczne, tureckie lub perskie.
Najstarszy typ szabli polskiej, pojawił się w okresie Rzeczypospolitej Obojga Narodów za panowania Stefana Batorego (II połowa XVI w.). Następnie popularność zaczęły zyskiwać kolejne rodzaje tej broni jak np. szabla ormiańska, szabla husarska, karabela, i inne. Drugi etap świetności szabli w Polsce przypadł na okres dwudziestolecia międzywojennego za sprawą masowej produkcji szabel wojskowych (np. szabla wz. 34). Po II wojnie światowej opracowywano w Polsce już tylko szable paradne jak np. szabla wz. 1971 z okresu PRL.
Szabla w kulturze polskiej.
W kulturze polskiej szabla ma znaczenie wykraczające poza bycie zwykłym orężem. Stała się symbolem polskości i polskiej szlachty.
Kult szabli jako jedynej broni godnej polskiego szlachcica stał się na tyle silny, że aż do XIX wieku szabla była uważana za symbol sarmatyzmu, tradycji i starożytnego pochodzenia szlachty polskiej.
Typologia szabli na ziemiach polskich.
Szabla węgiersko-polska.
Najstarszy typ szabli polskiej, wszedł do użycia za panowania Stefana Batorego w XVI wieku. Charakteryzuje się otwartą rękojeścią, dużym krzyżowym jelcem i ciężką głownią o minimalnej krzywiźnie. W niektórych egzemplarzach dłoń osłaniał łańcuszek poprowadzony od jelca do podstawy rękojeści, osłoniętej tzw. kapturkiem lub głowicą. Szable te były używane wyłącznie jak broń bojowa, stąd ich prostota i brak zdobień. Szable były sporadycznie zdobione wizerunkiem króla, stąd też czasami są określane mianem batorówek.
Szabla ormiańska.
Typ tych szabel pojawił się w drugiej połowie XVII i pierwszej połowie XVIII wieku. Pod wspólną nazwą można wyróżnić następujące typy:
Szabla husarska.
Około 1630 roku pojawia się nowy typ szabel, broń ciężkiej jazdy. Szabla husarska, zwana także szablą czarną, była lekko wygięta, idealna do zadawania cięć z konia, z zamkniętą pojedynczym kabłąkiem rękojeścią. Jelec prosty z lekko rozkutym tylnym ramieniem, długimi wąsami odchodzącymi równolegle wzdłuż głowni. Do jelca przymocowany był tzw. paluch, czyli pierścień obejmujący kciuk, znacznie ułatwiający operowanie szablą i zabezpieczający dłoń przed ostrzem przeciwnika ześlizgującym się po zastawie.
Typowa głownia szabli husarskiej była długa na 85 cm, z lekko zaznaczonym piórem (17 cm), szeroka na 3,5–3,7 cm. Układ konstrukcyjny szabli stawia ją w rzędzie najlepszych szabel kawaleryjskich na świecie, co zaowocowało jej bojowym wykorzystaniem aż do końca XVIII w., czyli do końca szlacheckiej Rzeczypospolitej. Pojedyncze egzemplarze tej broni były używane bojowo nawet w XIX wieku. Układ konstrukcyjny szabli pozwalał na jednakowo precyzyjne i silne wykonanie wszystkich podstawowych cięć, co jest nieosiągalne przy innych typach broni białej. Poszczególne egzemplarze były oprawiane „do ręki” konkretnego użytkownika i optymalizowane do wyprowadzania uderzeń z nadgarstka. Wprowadzona na uzbrojenie Wojska Polskiego szabla wz.34 była częściowo wzorowana na szabli czarnej.
Karabela.
Szabla ta należy do najsławniejszych typów polskiej białej broni, pomimo stosunkowo późnego wejścia do powszechnego użytku – dopiero od lat 70 XVII wieku. Pochodzenie tej szabli jest niejasne, zarówno co do jej budowy, jak i nazwy. Przyjmuje się różne wersje, np. od wł. "cara (drogocenna) bella (piękna)" czy też nazwiska polskiego szlachcica Karabeli, który podobno pierwszy wprowadził lekką, ozdobną szablę jako uzupełnienie paradnego stroju dworskiego.
Pochodzenie karabeli wiązane jest z tureckimi szablami o końcu rękojeści stylizowanym na głowę orła lub sokoła. Do Polski te szable trafiały głównie jako broń zdobyta na spahisach i janczarach. Podobne szable spotykane były też w kręgu kultury ormiańskiej.
Karabela występowała w dwóch odmianach – jako bogato zdobiona szabla paradna oraz jako karabela bojowa, używana dopiero w czasach Jana III Sobieskiego. Różnica pomiędzy tymi dwoma podtypami sprowadzała się praktycznie do rękojeści, natomiast głownie pozostawały te same. Wraz z pojawieniem się mody na karabele reprezentacyjne, bojowe głownie dostawały ozdobne pochwy i rękojeści (często wykonywane z kamieni półszlachetnych czy kości słoniowej). W razie „potrzeby wojennej” usuwano mniej wytrzymałe, bogate okładziny, zastępując je trzonem z nacinanego hebanu, dębu czy rogu.
Rękojeść zarówno karabeli reprezentacyjnej, jak i bojowej była ujmowana w taki sposób, że stanowiła przedłużenie przedramienia. Ukształtowanie trzonu pozwalało na położenie kciuka na grzbiecie rękojeści, a głowica w kształcie ptasiego, zagiętego dziobu zabezpieczała przed wyślizgnięciem z ręki. Uniemożliwiały to także okładziny zwężające się w kierunku jelca – czyli odwrotnie niż w poprzednich typach szabel.
W dzisiejszych zbiorach pozostało stosunkowo dużo karabel – głównie ozdobnych. Wynika to z prostego faktu, że broń paradna nie ulegała poważniejszym zniszczeniom, a także przekazywane były z pokolenia na pokolenie jako najcenniejsze pamiątki. Często też starsze, bojowe (i wytrzymałe) szable przerabiano na popularne i modne karabele.
Kościuszkówka.
Szabla ta posiada zamkniętą rękojeść, z kabłąkiem dwukrotnie załamanym pod kątem prostym. Jelec w formie lekko wygiętej tarczki o owalnym lub prostokątnym kształcie stanowi wraz z kabłąkiem jednolitą odkuwkę stalową. Do połowy XVIII wieku kościuszkówki były wyposażane w paluch, który jednak uległ zanikowi. Rękojeść gładka, później obciągana skórą z poziomymi nacięciami.
Głownie kościuszkówek były różnego pochodzenia, stąd można spotkać egzemplarze o różnych długościach, krzywiznach i innych parametrach.
Mimo że jest to szabla charakterystyczna dla insurekcji kościuszkowskiej, to egzemplarze tego typu pojawiały się już znacznie wcześniej. Kościuszkówka swoją nazwę zawdzięcza jednak faktowi, że była powszechnie używana dopiero w okresie powstania. Także na wielu obrazach Tadeusz Kościuszko jest uzbrojony w ten typ szabli.
Batorówki, zygmuntówki, janówki, augustówki.
Szable te nie stanowią osobnych typów, jeżeli zastosuje się klasyfikację według rękojeści. Nie wyróżniają się bowiem określonymi formami konstrukcji, lecz jedynie charakterystyczną ornamentacją głowni. Często też głownie tych szabel były przekładane do nowszych rękojeści, zatem można spotkać np. zygmuntówki w formie karabel czy kościuszkówek.
Batorówki to najstarsze szable zdobione wizerunkami króla oraz inskrypcjami, w tym wypadku wizerunkiem Stefana Batorego oraz napisem „STEFANUS BATORI REX POLONIAE” (Stefan Batory król Polski). Nie oznacza to jednak, że szable te należały do samego króla (na szablach należących do władcy nie występują tego typu zdobienia). Podczas życia monarchy noszenie broni z jego imieniem podkreślało oddanie i wierność poddanych. Po śmierci Batorego, batorówki noszono jako znak pamięci po władcy. Batorówki wykończone czarną skórą nosili pod koniec XVI stronnicy Jana Zamoyskiego zwani zamojczykami (bądź popularystami), jednocześnie nawiązując do śmierci monarchy. W tym okresie często obok wizerunku króla dodawane były daty ważnych wydarzeń z jego życia. Większość batorówek powstała już po śmierci Stefana Batorego. Szabla bardzo zbliżona budową do miecza, szczególnie jej pierwsze wersje. Głownia słabo wygięta, jelec prosty, rękojeść otwarta.
Zygmuntówki to szable wywodzące swoją nazwę od osoby Zygmunta III Wazy. Mają one wytrawiony i nabijany złotem portret monarchy i zwykle łaciński napis – monogram, imię króla lub pamiątkową sentencję najczęściej „SIGIMUNDUS III REX POLONIAE” (Zygmunt III król Polski). Zygmuntówki nie posiadały charakterystycznych cech głowni – często różniły się krzywizną lub szerokością głowni.
Janówki pojawiły się w czasach panowania Jana III Sobieskiego (1674-1696), jako hołd złożony jego militarnym sukcesom. Były chętnie używane zwłaszcza po wiktorii wiedeńskiej, a nawet po śmierci monarchy, dowodząc wielkiego szacunku dla jego pamięci. Janówki ze swoją bogatą ornamentyką, zdobieniami w orientalnym stylu były pięknymi szablami, pełniącymi funkcję pamiątek narodowych i militarnych. Niestety, do dzisiejszych czasów zachowało się ich niewiele (w porównaniu np. z batorówkami).
Najcharakterystyczniejsze napisy na głowniach Janówek:
Augustówki są ostatnią grupą szabel z charakterystycznymi zdobieniami głowni. Posiadały liczne napisy okolicznościowe na klingach, ornamenty roślinne, portrety Stanisława Poniatowskiego, symbole korony i berła były umieszczane na obu stronach głowni techniką trawienia lub rytowania. Wśród nich można wyróżnić m.in. szable pamiątkowe Konstytucji 3 Maja. Szable te mają szczególne znaczenie, ponieważ powstawały w przełomowym dla Polski momencie. Broń ta zaczęła wówczas zatracać funkcję określającą przynależność stanową (najpierw plebejską, później szlachecką) na rzecz przynależności narodowej. W zbliżających się czasach upadku Państwa Polskiego i powstań szable znów stały się orężem bojowym.
Szabla wz. 34.
Po odzyskaniu niepodległości w 1918 roku, polska kawaleria używała szabli różnych wzorów po byłych zaborcach oraz francuskich. Kilka polskich wytwórni podjęło wówczas produkcję szabel (Fabryka Borowskiego, Fabryka „Perkun”), lecz nie była to produkcja na dużą skalę. W 1934 roku Instytut Techniczny Uzbrojenia w Warszawie opracował nowy wzór szabli bojowej dla polskiej kawalerii, którego produkcję powierzono Hucie Ludwików w Kielcach. Model ten oznaczono jako szabla wzór 34 (S. wz.34). Od rozpoczęcia produkcji w 1936 do wybuchu wojny w 1939 wyprodukowano ok. 40 tys. tych szabel w czterech seriach po 9999 egzemplarzy, o bardzo dobrych własnościach bojowych i dużej wytrzymałości. Miały one zamkniętą rękojeść; długość głowni od ostrza pióra do nasady – 82 cm.
Szabla wz. 1971.
Szabla paradna wz. 1971, znana także jako L000 lub Wifama, została wyprodukowana w liczbie jedynie 200 egzemplarzy. Powstała w Widzewskiej Fabryce Maszyn (stąd jedna z nazw), w której odnaleziono i przystosowano poniemieckie oprzyrządowanie do produkcji szabel.
Według opinii dużej liczby polskich znawców broni, szabla ta była „wstydliwym nieporozumieniem”, gdyż znacząco odbiegała od form polskiej broni siecznej.
Szabla wz. 1976 WP.
W 1975 roku na wniosek wicedyrektora Muzeum Wojska Polskiego, Aleksandra Czerwińskiego powołano komisję złożoną z historyków, bronioznawców i wojskowych, mającą za zadanie opracowanie nowego wzoru szabli paradnej. W pracach brali czynny udział miłośnicy i znawcy polskiej broni, jak Wojciech Zabłocki czy Ryszard Kuś. W efekcie powstał projekt nawiązujący formą do XVII-wiecznych szabel husarskich i przedwojennej szabli wz. 1934. Szabla została przyjęta jako broń paradna Wojska Polskiego.
Próbne egzemplarze zostały wykonane w warsztatach Muzeum Wojska Polskiego, gdzie też obecnie się znajdują. Produkcji szabel podjęła się ponownie łódzka Wifama.
16 października 1981roku generał broni Florian Siwicki w zastępstwie Ministra Obrony Narodowej wprowadził do użytku służbowego szablę wz. 1976 WP.
Funkcję centralnego organu zaopatrzenia w szable sprawowało Szefostwo Uzbrojenia i Elektroniki. Dotychczas używane szable oficerskie wojsk lądowych wz. 1921/1922 (L-000), bez względu na ich stan techniczny, podlegały wycofaniu do składnic centralnych.
Każda szabla produkowana przez firmę Z.M. Wifama (obecnie P.I.W. Wifama-Prexer Sp. z o.o.) jest sygnowana oraz numerowana na klindze (pod jelcem), jak również na ostrodze pochwy.
W 1990 roku z Wifamy wyszła nowa seria głowni, z wypukło trawionym rysunkiem orła w koronie. W 2008 roku. w szabli wz. 76WP wprowadzono istotne zmiany kształtu i zdobień.
Szabla wz. 1934/2002.
W 2002 roku opracowano, na potrzeby Szwadronu Kawalerii Wojska Polskiego, wzór szabli bojowej dla szeregowych i podoficerów tej jednostki. Wzór ten bazuje na wzorze wz34, szable wykonywane są w łódzkiej WIFAMie.

</doc>
<doc id="5306205" url="https://pl.wikipedia.org/wiki?curid=5306205" title="Główny Komitet Lotnictwa Cywilnego">
Główny Komitet Lotnictwa Cywilnego

Główny Komitet Lotnictwa Cywilnego – centralna jednostka organizacyjna istniejąca w latach 1950–1962, mająca na celu zapewnienie rozwoju lotnictwa cywilnego i przystosowanie do potrzeb planowej gospodarki. Komitet był państwowym organem planowania, kierownictwa i kontroli całokształtu zagadnień lotnictwa cywilnego.
Powołanie Komitetu.
Na podstawie dekretu z 1950 r. o powołaniu Główny Komitet Lotnictwa Cywilnego ustanowiono Komitet.
Zakres działania Komitetu.
Do zakresu działania Głównego Komitetu Lotnictwa Cywilnego należało w szczególności:
Kierowanie Komitetem.
Na czele Głównego Komitetu Lotnictwa Cywilnego stał przewodniczący, mianowany i odwoływany przez Prezydenta Rzeczypospolitej na wniosek Prezesa Rady Ministrów.
Do Głównego Komitetu Lotnictwa Cywilnego wchodziło ponadto trzech przedstawicieli Ministra Obrony Narodowej i po dwóch przedstawicieli Ministerstwa Komunikacji, Ministerstwa Przemysłu Ciężkiego oraz dwóch przedstawicieli Ligi Lotniczej.
Dla opracowania niektórych zagadnień przewodniczący komitetu powołuje dodatkowo przedstawicieli zainteresowanych resortów oraz pracowników nauki.
Prezydium Komitetu.
Pracą Głównego Komitetu Lotnictwa Cywilnego kierowało Prezydium Komitetu.
Na czele Prezydium Komitetu stał Przewodniczący Głównego Komitetu Lotnictwa Cywilnego, który kierował pracą prezydium i czuwał nad jej prawidłowym biegiem.
Członków prezydium powoływał Prezes Rady Ministrów.
Zniesienie Komitetu.
Na podstawie ustawy z 1962 r. – Prawo Lotnicze zniesiono Główny Komitetu Lotnictwa Cywilnego.

</doc>
<doc id="5306209" url="https://pl.wikipedia.org/wiki?curid=5306209" title="Jak hartowała się stal (film)">
Jak hartowała się stal (film)



</doc>
<doc id="5306210" url="https://pl.wikipedia.org/wiki?curid=5306210" title="Félix Moloua">
Félix Moloua

Felix Moloua - polityk Republiki Środkowoafrykańskiej. Obecnie jest ministrem planowania, gospodarki i współpracy Republiki Środkowoafrykańskiej. 7 lutego 2022 Félix Moloua został mianowany premierem Republiki Środkowoafrykańskiej.

</doc>
<doc id="5306211" url="https://pl.wikipedia.org/wiki?curid=5306211" title="Go Live">
Go Live

Go Live – pierwszy album studyjny południowokoreańskiej grupy Stray Kids, wydany 17 czerwca 2020 roku przez wytwórnię JYP Entertainment. Płytę promował singel „God’s Menu”.
Repackage albumu, zatytułowany "In Life", ukazał się 14 września 2020 roku. Zawierał osiem nowe utwory, w tym główny singel „Back Door”.

</doc>
<doc id="5306215" url="https://pl.wikipedia.org/wiki?curid=5306215" title="Dziatława (rejon orszański)">
Dziatława (rejon orszański)

Dziatława (; ; pol. hist. Diatłowo) – wieś na Białorusi, w obwodzie witebskim, w rejonie orszańskim, w sielsowiecie Zubrewiczy. 
W pobliżu znajduje się przystanek kolejowy Dziatława, położony na linii Moskwa – Mińsk – Brześć.
Historia.
W XIX i w początkach XX w. położone było w Rosji, w guberni mohylewskiej, w powiecie orszańskim, w gminie Kochanowo. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5306216" url="https://pl.wikipedia.org/wiki?curid=5306216" title="Diatłowo (rejon orszański)">
Diatłowo (rejon orszański)



</doc>
<doc id="5306218" url="https://pl.wikipedia.org/wiki?curid=5306218" title="328 (liczba)">
328 (liczba)

W kalendarzu.
328. dniem w roku jest 24 listopada (w latach przestępnych jest to 23 listopada). Zobacz też co wydarzyło się w roku 328 oraz w roku 328 p.n.e.

</doc>
<doc id="5306225" url="https://pl.wikipedia.org/wiki?curid=5306225" title="Wojna na wschodniej Ukrainie">
Wojna na wschodniej Ukrainie



</doc>
<doc id="5306234" url="https://pl.wikipedia.org/wiki?curid=5306234" title="Johann Peter Kellner">
Johann Peter Kellner

Johann Peter Kellner (ur. 28 września 1705 w Gräfenroda, zm. 19 kwietnia 1772 tamże) – niemiecki kompozytor i organista.
Życiorys.
Uczył się w Gräfenroda u miejscowego kantora Johanna Petera Nagela oraz w Zella u Johanna Schmidta i w Suhl u Hieronymusa Florentiusa Quehla. Po powrocie do Gräfenroda był od 1728 roku pomocnikiem kantora, a następnie od 1732 roku kantorem w miejscowym kościele luterańskim. Do jego uczniów należeli Johann Philipp Kirnberger i Johannes Ringk.
Twórczość Kellnera reprezentuje okres przejściowy między barokiem a klasycyzmem, w swoich utworach odszedł od dotychczasowych sztywnych reguł melodycznych w kierunku stylu galant i Empfindsamer Stil. Zasłynął przede wszystkim jako twórca muzyki na instrumenty klawiszowe. Jako ceniony organista występował na licznych dworach książęcych, m.in. w Coburg. Znał J.S. Bacha, którego utwory kopiował.
Jego synem był Johann Christoph Kellner.

</doc>
<doc id="5306235" url="https://pl.wikipedia.org/wiki?curid=5306235" title="Gwałt (ujednoznacznienie)">
Gwałt (ujednoznacznienie)



</doc>
<doc id="5306244" url="https://pl.wikipedia.org/wiki?curid=5306244" title="Rapex (ujednoznacznienie)">
Rapex (ujednoznacznienie)



</doc>
<doc id="5306247" url="https://pl.wikipedia.org/wiki?curid=5306247" title="Johann Christoph Kellner">
Johann Christoph Kellner

Johann Christoph Kellner (ur. 15 sierpnia 1736 w Gräfenroda, zm. 1803 w Kassel) – niemiecki kompozytor i organista.
Życiorys.
Syn Johanna Petera. Początkowo uczył się muzyki u ojca, następnie studiował w Gocie u Georga Antona Bendy. Przez krótki czas przebywał w Amsterdamie i Hadze. Następnie w 1764 roku osiadł w Kassel, gdzie pełnił funkcję nadwornego organisty i kantora w kościele luterańskim.
Był reprezentantem wczesnego klasycyzmu niemieckiego, stylistycznie nawiązywał do twórczości ojca. W kompozycjach polifonicznych odszedł od myślenia kontrapunktycznego na rzecz faktury harmonicznej. Komponował koncerty, preludia, fugi, kantaty, był też autorem singspielu "Die Schadenfreude" (wyst. Kassel 1782). Opublikował pracę "Grundriss des Generalbasses" (Kassel 1783).

</doc>
<doc id="5306248" url="https://pl.wikipedia.org/wiki?curid=5306248" title="Digital Festival">
Digital Festival

Digital Festival – ogólnopolski festiwal o charakterze edukacyjnym, organizowany przez Fundację Digital Poland od 2019 roku.
Opis.
Digital Festival to edukacyjno-technologiczne wydarzenie w Polsce, którego głównym celem jest przybliżenie społeczeństwu wiedzy na temat nowych technologii i cyfryzacji. Digital Festival charakteryzuje się cyfrową datą (od 1.10 do 10.11), która przywołuje na myśl binarny język komputerów i sztucznej inteligencji. Podczas Festiwalu odbywa się szereg inicjatyw, które umożliwiają Polakom podniesienie poziomu cyfrowych kompetencji. Festiwal jest wydarzeniem hybrydowym, większość przedsięwzięć i treści dostępnych jest online, a w niektórych wydarzeniach, np. Nocy Innowacji można wziąć udział stacjonarnie. Festiwal skupia się na wszechobecnej we współczesnym świecie cyfryzacji oraz obszarach z nią związanych, między innymi: rozwój nowych technologii, high-tech, e-integracja, korzystanie z narzędzi cyfrowych, tworzenie społeczeństwa 5.0, wykluczenie cyfrowe, e-commerce, bezpieczeństwo w Internecie, zielone technologie, zmniejszanie śladu węglowego, wszelkie usługi digitalowe.
Organizator.
Organizatorem wydarzenia jest Fundacja Digital Poland. Siedziba fundacji znajduje się w Warszawie, przy Rondzie Daszyńskiego 1, w nowoczesnym wieżowcu Warsaw UNIT.
Obecnie zarząd Fundacji Digital Poland tworzą:
Idea.
Kampania Digital Festival powstała z zamiarem zwiększenia świadomości Polaków na tematy związane z cyfryzacją i pokazania jak najlepiej korzystać możliwości, które oferują nowe technologie. Aktywizacja seniorów w sferze cyfrowej, wyrównywanie nierówności związanych z dostępem do nowych technologii, walka z lękiem przed technologią, propagowanie sztucznej inteligencji, dążenie do stworzenia w Polsce społeczeństwa 5.0 – to główne założenia festiwalu.
Termin.
Data festiwalu przez pierwsze trzy edycje przypadała na od 1 do 10 października. W 2022 roku termin wydłużył się do 10 listopada, ale udało się zachować cyfrową formę daty. Taki wybór rozpoczęcia i zakończenia nie jest przypadkowy, ma bowiem przypominać zapis w systemie binarnym.
Inicjatywy.
Akademia SkillUp.
Platforma z darmowymi szkoleniami online, które umożliwiają zdobycie cyfrowych umiejętności na różnych poziomach zaawansowania z zakresu umiejętności przyszłości (własne i partnerów). Inicjatywa aktywnie wspierana przez ponad 60 Ambasadorów.
Digital Fitness.
Test sprawdzający poziom kompetencji cyfrowych dzieci, młodzieży, dorosłych oraz stan cyfryzacji firmy MŚP. Organizator przyznaje nagrody dla osób, które zdobędą największą liczbę punktów w najkrótszym czasie.
Noc Innowacji.
Wydarzenie, podczas którego drzwi dla zwiedzających otwierają najnowocześniejsze centra badawczo-rozwojowe, firmy, instytucje i uczelnie. Partnerzy wydarzenia pokazują tworzone przez nich innowacje poprzez zorganizowane wykłady, warsztaty, hackathony, meetupy. Przez cztery lata inicjatywa zgromadziła ponad dwustu partnerów, a w organizowanych przez nich wydarzeniach wzięło udział kilka tysięcy uczestników. Do Nocy Innowacji przystąpiło również 40 miast w całej Polsce, m.in. Łódź, Warszawa oraz Białystok.
Strefa Wiedzy.
Blog, który stanowi internetowe centrum edukacyjne z zakresu cyfryzacji i nowych technologii w ramach strony Digital Festival. Publikowane są tam artykuły, webinary, podcasty, raporty, poradniki, przewodniki.
Cyfrowe Historie.
Inspirujące historie ludzi, którym udało się osiągnąć sukces lub odnaleźć w cyfrowym świecie. Cykl wywiadów i rozmów, który ma na celu motywować do rozwijania się i korzystania z tego, co oferuje nam cyfrowy świat.
Digital Ars.
Pierwszy w Polsce konkurs na sztukę tworzoną przy wsparciu sztucznej inteligencji. Wystawa jest dostępna do obejrzenia online i offline w kilku miejscach w Polsce. Jury konkursu tworzy grono ponad 30 ekspertów ze świata sztuki, nauki i biznesu.
European Digital Days.
Kolaboracja 8 krajów, działających wspólnie na rzecz podniesienia kompetencji cyfrowych w Europie, m.in. Szwajcaria, Szwecja, Niemcy, Serbia, Miasto Wiedeń. EDD Summit – wydarzenie online z debatą podsumowującą wspólne działania.
Wydarzenia towarzyszące.
Dziesiątki wydarzeń towarzyszących organizowanych przez 6 tygodni przez partnerów festiwalu, takich jak: konferencje, meetupy, wykłady, warsztaty. Intensywny networking wokół tematów digitalowych.

</doc>
<doc id="5306253" url="https://pl.wikipedia.org/wiki?curid=5306253" title="All In">
All In

All In – pierwszy japoński minialbum południowokoreańskiej grupy Stray Kids, wydany 4 listopada 2020 roku przez wytwórnię Epic Records Japan. Płytę promował główny singel „All In” .

</doc>
<doc id="5306255" url="https://pl.wikipedia.org/wiki?curid=5306255" title="Pasaż Róży w Łodzi">
Pasaż Róży w Łodzi

Pasaż Róży – projekt artystyczny obejmujący podwórze kamienicy przy ulicy Piotrkowskiej 3 w Łodzi.
Charakterystyka.
Podwórze Kamienicy Antoniego Engela przy ul. Piotrkowskiej 3 zostało ozdobione mozaiką ciętych luster o różnych kształtach. Projekt zrealizowano w ramach Festiwalu Łódź Czterech Kultur w 2014 roku. Autorką instalacji była Joanna Rajkowska. Lustrzane elementy tworzą figury przypominające róże. Nazwa pasażu odnosi się również do imienia córki artystki, u której zdiagnozowano nowotwór oczu. Refleksje związane z tym wydarzeniem stanowiły inspirację do stworzenia Pasażu Róży.
Pasaż Róży oddano do użytku w 2014 roku. W kolejnych latach był poddawany modernizacjom.

</doc>
<doc id="5306256" url="https://pl.wikipedia.org/wiki?curid=5306256" title="Rajd Estonii 2022">
Rajd Estonii 2022

Rajd Estonii 2022 (12. WRC Rally Estonia) – 12. edycja Rajdu Estonii rozgrywanego w Estonii. Rozegrany był od 14 do 17 lipca 2022 roku. Była to siódma runda Rajdowych Samochodowych Mistrzostw Świata w roku 2022. Składał się z 24 odcinków specjalnych.
Lista startowa.
Poniższa lista startowa spośród 42 załóg biorących udział w rajdzie, przedstawia tylko zawodników, startujących w mistrzowskich klasach: WRC, WRC2 i WRC3. 
Klasyfikacja generalna rajdu.
W klasyfikacji generalnej i WRC2 dodatkowe punkty w klasyfikacji indywidualnej przyznawane są za odcinek Power Stage.
Klasyfikacje RMŚ 2022 po 7 rundach.
Punkty otrzymuje 10 pierwszych zawodników, którzy ukończą wyścig według klucza:
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim odcinku specjalnym tzw. Power Stage, w którym punkty przyznawane są według porządku:
WRC3 Junior.
W klasyfikacji WRC3 Junior dodatkowe punkty są przydzielane za zwycięstwo każdego odcinka specjalnego i umieszczone są w tabeli w indeksie górnym po miejscu zdobytym w rajdzie. 

</doc>
<doc id="5306259" url="https://pl.wikipedia.org/wiki?curid=5306259" title="Arasz Talebinedżad">
Arasz Talebinedżad

Arasz Talebinedżad Tivell (, ur. 25 marca 1981 w Bandar-e Abbas) – irańsko-szwedzki piłkarz, grający na pozycji prawego skrzydłowego. Młodzieżowy reprezentant Szwecji.
W swojej karierze grał w Västra Frölunda IF, AIK Fotboll, Tromsø IL, IF Brommapojkarna oraz Gröndals IK.

</doc>
<doc id="5306260" url="https://pl.wikipedia.org/wiki?curid=5306260" title="Historia powszechna (1918–1939)">
Historia powszechna (1918–1939)



</doc>
<doc id="5306263" url="https://pl.wikipedia.org/wiki?curid=5306263" title="Zapasy na Letnich Igrzyskach Olimpijskich 2004 – styl wolny do 72 kg kobiet">
Zapasy na Letnich Igrzyskach Olimpijskich 2004 – styl wolny do 72 kg kobiet

Rywalizacja w wadze do 72 kg kobiet w zapasach w stylu wolnym na Letnich Igrzyskach Olimpijskich 2004 została rozegrana 22 i 23 sierpnia. Zawody odbyły się w hali Ano Liosia Olympic Hall w Ano Liosia.
W zawodach wzięło udział 12 zawodniczek.
Zasady.
Uczestniczki zostały podzielone na cztery grupy. Najlepsza zawodniczka awansowała do dalszej rywalizacji w rundzie finałowej

</doc>
<doc id="5306271" url="https://pl.wikipedia.org/wiki?curid=5306271" title="Drain Gang">
Drain Gang

Drain Gang (Gravity Boys Shield Gang) – wywodzący się ze Szwecji kolektyw muzyczno-artystyczny. Członkowie mieszkają zarówno w Sztokholmie jak i Bangkoku.
Historia.
Grupa została utworzona w 2013 roku w Sztokholmie. Jej założycielami są Bladee , Ecco2k Thaiboy Digital i Whitearmor Kolektyw zaczął zyskiwać rozgłos na scenie cloud-rapowej po serii gościnnych udziałów Bladee u podobnego stylistycznie, również tworzącego w stolicy Szwecji, Yung Leanie, w ramach mixtape'u "Unknown Death 2002". W tym samym roku został wydany ich pierwszy projekt, czyli mixtape "GTBSG".
W 2015 roku Thaiboy Digital został deportowany ze Szwecji w wyniku wygaśnięcia wizy. Od tego czasu prowadzi współprace z resztą grupy zdalnie z Bangkoku. Z tej współpracy narodził się pierwszy kolaboracyjny projekt Drain Gang, czyli EP "AvP" (2016) autorstwa Thaiboy Digital i Bladee. Został całkowicie wyprodukowany przez Whitearmora.
2017 rok przyniósł pierwszy album w którego tworzeniu brał udział cały kolektyw, czyli ""D&amp;G'". Gościnnie udzielił się w nim Yung Lean, a za produkcje poza Whitearmorem odpowiadają dodatkowo Woesum, Gud, Yung Sherman i RipSquadd.
Ostatnim ich wspólnym wydawnictwem które ujrzało światło dzienne jest EP "Trash Islan"d" (2019).
W 2021 roku został ogłoszony pierwszy World Tour kolektywu, składający się z 12 koncertów w Europie i 21 w Ameryce Północnej. Terminy europejskiej części trasy zostały przesunięte o kilka miesięcy ze względu na Covid-19. Po eskalacji konfliktu na Ukrainie, imprezy na terenie Rosji zostały odwołane. Koncerty mające odbyć się w Polsce 21 i 22 czerwca, zostały przeniesione na wrzesień, co zostało usprawiedliwione przez organizatora "nieprzewidzianymi i bezprecedensowymi problemami związanymi z produkcją w całej branży".
2022 rok wydawniczo przyniósł projekt Ecco2k i Bladee: "Crest", wyprodukowany całkowicie przez Whitearmora. Na albumie znalazł się singiel z 2019 roku "Girls Just Want To Have Fun".

</doc>
<doc id="5306272" url="https://pl.wikipedia.org/wiki?curid=5306272" title="Arasz Gaderi">
Arasz Gaderi

Arasz Gaderi (, ur. 1 października 1998 w Araku) – irański piłkarz, grający na pozycji środkowego obrońcy w irańskim klubie Teraktor Sazi Tebriz. Wychowanek Aluminium Arak, w swojej karierze grał także w Pajkanie Teheran.

</doc>
<doc id="5306273" url="https://pl.wikipedia.org/wiki?curid=5306273" title="Vicente Tomas">
Vicente Tomas



</doc>
<doc id="5306280" url="https://pl.wikipedia.org/wiki?curid=5306280" title="Dubrauka (sielsowiet Zubrewiczy)">
Dubrauka (sielsowiet Zubrewiczy)

Dubrauka (; , "Dubrowka") – wieś na Białorusi, w obwodzie witebskim, w rejonie orszańskim, w sielsowiecie Zubrewiczy. 

</doc>
<doc id="5306281" url="https://pl.wikipedia.org/wiki?curid=5306281" title="Kazieki">
Kazieki

Kazieki (; , "Kazieki") – wieś na Białorusi, w obwodzie witebskim, w rejonie orszańskim, w sielsowiecie Zubrewiczy, nad Uljanauką. 

</doc>
<doc id="5306284" url="https://pl.wikipedia.org/wiki?curid=5306284" title="Mistrzostwa Polski w Kolarstwie Szosowym 2022">
Mistrzostwa Polski w Kolarstwie Szosowym 2022

Mistrzostwa Polski w Kolarstwie Szosowym 2022 – zawody w kolarstwie szosowym mające wyłonić najlepszych zawodników i zawodniczki w Polsce w sezonie 2022.
Konkurencje indywidualne (elita).
Mężczyźni.
Jazda indywidualna na czas (22 czerwca).
W rywalizacji elity mężczyzn w jeździe indywidualnej na czas wzięło udział 9 kolarzy. Złoty medal po raz ósmy w historii zdobył Maciej Bodnar, drugie miejsce zajął Kamil Gradek, a trzeci był Szymon Rekita.
Kobiety.
Jazda indywidualna na czas (23 czerwca).
W jeździe indywidualnej na czas elity kobiet sklasyfikowano szesnaście zawodniczek. Złoty medal zdobyła Agnieszka Skalniak, która wyprzedziła Martę Lach o 14 setnych sekundy, a trzecia była Marta Jaskulska.

</doc>
<doc id="5306285" url="https://pl.wikipedia.org/wiki?curid=5306285" title="Noeasy">
Noeasy

Noeasy – drugi album studyjny południowokoreańskiej grupy Stray Kids, wydany 23 sierpnia 2021 roku przez wytwórnię JYP Entertainment. Płytę promował singel „Thunderous”.

</doc>
<doc id="5306287" url="https://pl.wikipedia.org/wiki?curid=5306287" title="Błażeuszczyna (przystanek kolejowy)">
Błażeuszczyna (przystanek kolejowy)

Błażeuszczyna (; ) – przystanek kolejowy w miejscowości Błażeuszczyna, w rejonie czaśnickim, w obwodzie witebskim, na Białorusi. Położony jest na linii Orsza - Lepel.

</doc>
<doc id="5306288" url="https://pl.wikipedia.org/wiki?curid=5306288" title="Martin Jedlička">
Martin Jedlička

Martin Jedlička (ur. 24 stycznia 1998 w Przybramie) – czeski piłkarz, grający na pozycji bramkarza w Viktorii Pilzno. Były młodzieżowy reprezentant kraju.
Klub.
Początki.
Zaczął przygodę z piłką w 1. FK Příbram w 2004 roku. Następnie od 2007 roku przez rok grał w Sparcie Praga, a później od 2008 roku do 2011 roku grał w Slavii Praga. Wtedy wrócił do Przybramu i grał tam do 2017 roku.
FK Mladá Boleslav.
24 lipca 2017 roku trafił do FK Mladá Boleslav (kwota nieznana). W tym zespole po raz pierwszy zagrał 3 grudnia 2017 roku w meczu przeciwko Sparcie Praga (3:0 dla zespołu ze stolicy). Zagrał całe spotkanie i do tego dostał żółtą kartkę w 50. minucie. To było jego jedyne spotkanie w zespole z Mlady Boleslav. 
Wypożyczenie do Dunajskiej Stredy.
14 lutego 2018 roku wypożyczono Jedličkę do DAC Dunajskiej Stredy. Na Słowacji zadebiutował 5 sierpnia 2018 roku (nie grał w sezonie 2017/2018) w meczu przeciwko FC Nitra (2:3 dla Dunajskiej Stredy). Rozegrał cały mecz. Łącznie na wypożyczeniu zagrał 17 meczów.
Transfer definitywny.
21 lutego 2019 roku przeszedł definitywnie do słowackiego zespołu. Łącznie rozegrał 86 spotkań w barwach zespołu ze Słowacji. 
Viktoria Pilzno.
1 lipca 2022 roku trafił do Viktorii Pilzno.
Reprezentacja.
Zagrał 2 mecze w reprezentacji U-16.
W kadrze U-17 rozegrał 9 spotkań.
W reprezentacji U-19 zagrał 11 spotkań. 
7 spotkań rozegrał w kadrze U-20.
W reprezentacji U-21 zagrał 13 meczów.
Rodzina.
Jego przyrodnim bratem jest Jakub Řezníček, również piłkarz.

</doc>
<doc id="5306295" url="https://pl.wikipedia.org/wiki?curid=5306295" title="Wiatny (przystanek kolejowy)">
Wiatny (przystanek kolejowy)

Wiatny (; ) – przystanek kolejowy w miejscowości Wiatny, w rejonie czaśnickim, w obwodzie witebskim, na Białorusi. Położony jest na linii Orsza - Lepel.

</doc>
<doc id="5306301" url="https://pl.wikipedia.org/wiki?curid=5306301" title="Kruhlica (przystanek kolejowy)">
Kruhlica (przystanek kolejowy)

Kruhlica (; ) – przystanek kolejowy w pobliżu miejscowości Kruhlica, w rejonie czaśnickim, w obwodzie witebskim, na Białorusi. Położony jest na linii Orsza - Lepel.

</doc>
<doc id="5306303" url="https://pl.wikipedia.org/wiki?curid=5306303" title="Rosanna (singel)">
Rosanna (singel)



</doc>
<doc id="5306304" url="https://pl.wikipedia.org/wiki?curid=5306304" title="Skoki do wody na Letnich Igrzyskach Olimpijskich 2004 – trampolina 3 m indywidualnie mężczyzn">
Skoki do wody na Letnich Igrzyskach Olimpijskich 2004 – trampolina 3 m indywidualnie mężczyzn

Trampolina 3 m indywidualnie mężczyzn – jedna z konkurencji rozgrywanych w ramach skoków do wody, podczas letnich igrzysk olimpijskich w 2004. Eliminacje odbyły się 23 sierpnia, a półfinał oraz finał zostały rozegrane 24 sierpnia.
Do eliminacji zgłoszonych zostało 32 zawodników z 19 państw. Osiemnastu najlepszych awansowało do półfinału, natomiast dwunastu półfinalistów z najlepszymi wynikami awansowało do finałowej rywalizacji.
Zawody w tej konkurencji wygrał reprezentant Chin Peng Bo. Drugą pozycję zajął zawodnik z Kanady Alexandre Despatie, trzecią zaś reprezentujący Rosję Dmitrij Sautin.

</doc>
<doc id="5306308" url="https://pl.wikipedia.org/wiki?curid=5306308" title="Skoki do wody na Letnich Igrzyskach Olimpijskich 2004 – trampolina 3 m indywidualnie kobiet">
Skoki do wody na Letnich Igrzyskach Olimpijskich 2004 – trampolina 3 m indywidualnie kobiet

Trampolina 3 m indywidualnie kobiet – jedna z konkurencji rozgrywanych w ramach skoków do wody, podczas letnich igrzysk olimpijskich w 2004. Eliminacje odbyły się 25 sierpnia, a półfinał oraz finał zostały rozegrane 26 sierpnia.
Do eliminacji zgłoszone zostały 33 zawodniczki z 20 państw. Osiemnaście najlepszych awansowało do półfinału, natomiast dwanaście półfinalistek z najlepszymi wynikami awansowało do finałowej rywalizacji.
Zawody w tej konkurencji wygrała reprezentantka Chin Guo Jingjing. Drugą pozycję zajęła również zawodniczka z Chin Wu Minxia, trzecią zaś reprezentująca Rosję Julija Pachalina.

</doc>
<doc id="5306310" url="https://pl.wikipedia.org/wiki?curid=5306310" title="Skoki do wody na Letnich Igrzyskach Olimpijskich 2004 – wieża 10 m indywidualnie mężczyzn">
Skoki do wody na Letnich Igrzyskach Olimpijskich 2004 – wieża 10 m indywidualnie mężczyzn

Wieża 10 m indywidualnie mężczyzn – jedna z konkurencji rozgrywanych w ramach skoków do wody, podczas letnich igrzysk olimpijskich w 2004. Eliminacje odbyły się 27 sierpnia, a półfinał oraz finał zostały rozegrane 28 sierpnia.
Do eliminacji zgłoszonych zostało 33 zawodników z 19 państw. Osiemnastu najlepszych awansowało do półfinału, natomiast dwunastu półfinalistów z najlepszymi wynikami awansowało do finałowej rywalizacji.
Zawody w tej konkurencji wygrał reprezentant Chin Hu Jia. Drugą pozycję zajął zawodnik z Australii Mathew Helm, trzecią zaś reprezentujący Chiny Tian Liang.

</doc>
<doc id="5306312" url="https://pl.wikipedia.org/wiki?curid=5306312" title="Skoki do wody na Letnich Igrzyskach Olimpijskich 2004 – wieża 10 m indywidualnie kobiet">
Skoki do wody na Letnich Igrzyskach Olimpijskich 2004 – wieża 10 m indywidualnie kobiet

Wieża 10 m indywidualnie kobiet – jedna z konkurencji rozgrywanych w ramach skoków do wody, podczas letnich igrzysk olimpijskich w 2004. Eliminacje odbyły się 20 sierpnia, półfinał odbył się 21 sierpnia, finał zaś został rozegrany 22 sierpnia.
Do eliminacji zgłoszone zostały 34 zawodniczki z 20 państw. Osiemnaście najlepszych awansowało do półfinału, natomiast dwanaście półfinalistek z najlepszymi wynikami awansowało do finałowej rywalizacji.
Zawody w tej konkurencji wygrała reprezentantka Australii Chantelle Newbery. Drugą pozycję zajęła zawodniczka z Chin Lao Lishi, trzecią zaś reprezentująca Australię Loudy Tourky.

</doc>
<doc id="5306314" url="https://pl.wikipedia.org/wiki?curid=5306314" title="Zapasy na Letnich Igrzyskach Olimpijskich 2004 – styl wolny do 63 kg kobiet">
Zapasy na Letnich Igrzyskach Olimpijskich 2004 – styl wolny do 63 kg kobiet

Rywalizacja w wadze do 63 kg kobiet w zapasach w stylu wolnym na Letnich Igrzyskach Olimpijskich 2004 została rozegrana 22 i 23 sierpnia. Zawody odbyły się w hali Ano Liosia Olympic Hall w Ano Liosia.
W zawodach wzięło udział 12 zawodniczek.
Zasady.
Uczestniczki zostały podzielone na cztery grupy. Najlepsza zawodniczka awansowała do dalszej rywalizacji w rundzie finałowej

</doc>
<doc id="5306315" url="https://pl.wikipedia.org/wiki?curid=5306315" title="Synagoga w Pilicy">
Synagoga w Pilicy

Synagoga w Pilicy – drewniana, modrzewiowa, nieistniejąca już synagoga w miejscowości Pilica w województwie śląskim. Powstanie synagogi datowane jest na 1747, a w niektórych źródłach na ok. 1690. Podczas II wojny światowej jesienią 1939 Niemcy spalili synagogę. 
Synagoga należała do synagog drewnianych typu podłużnego. Posiadała dwukondygnacyjny dach w konstrukcji stolcowej, pokryty gontem. Wewnątrz znajdowała się główna sala modlitewna o wymiarach 13,3 x 21,5 m przykryta dwoma rzędami po pięć sklepień krzyżowych. Od frontu były dwa biegi schodów prowadzące na babiniec.
Wnętrze pokryte było wspaniałą polichromią pochodzącą z 1816 zawierającą ornamenty roślinne i gwiazdy. W sklepieniu wzdłuż obwodu sali modlitewnej umieszczono wizerunki znaków zodiaku, które należały do klasycznego wystroju malarskiego synagog.
bimę tworzyło ośmioboczne polichromowane podium otoczone balustradą z wycinanych w tralki desek.

</doc>
<doc id="5306317" url="https://pl.wikipedia.org/wiki?curid=5306317" title="Długa Szlachecka (Sulejówek)">
Długa Szlachecka (Sulejówek)

Długa Szlachecka – część miasta Sulejówka (SIMC 0921674), w województwie mazowieckim, w powiecie mińskim. Leży we wschodniej części miasta, przy granicy z wsią Długa Szlachecka, której częścią była do 1973 roku.
Historia.
Do 1973 była to zachodnia część wsi [[Długa Szlachecka]], w latach 1867–1939 w [[Okuniew (gmina)|gminie Okuniew]] w [[Powiat warszawski (województwo warszawskie)|powiecie warszawskim]]. 20 października 1933 utworzono gromadę Długa Szlachecka w granicach gminy Okuniew.
Podczas [[II wojna światowa|II wojny światowej]] w [[Generalne Gubernatorstwo|Generalnym Gubernatorstwie]], w [[Dystrykt warszawski|dystrykcie warszawskim]]. W 1943 Długa Szlachecka liczyła 670 mieszkańców.
Po wojnie ponownie w Polsce. 1 lipca 1952 weszła w skład nowo utworzonej [[Sulejówek (gmina)|gminy Sulejówek]] w powiecie warszawskim. Tego samego dnia, w następstwie likwidacji powiatu warszawskiego, gminę Sulejówek przeniesiono do nowo utworzonego [[powiat miejsko-uzdrowiskowy Otwock|powiatu miejsko-uzdrowiskowego Otwock]], gdzie została przekształcona w [[dzielnica (powiatu)|jedną z jego ośmiu jednostek składowych]] – [[dzielnica Sulejówek|dzielnicę Sulejówek]]. Dzielnica Sulejówek przetrwała do końca 1957 roku, czyli do chwili zniesienia powiatu miejsko-uzdrowiskowego Otwock i przekształceniu go w [[powiat otwocki]]. 1 stycznia 1958 dzielnicy Sulejówek nadano [[dawne osiedla w Polsce|status osiedla]], a [[prawa miejskie]] osiedle Sulejówek otrzymało 18 lipca 1962. Tak więc w latach 1952–1958 Długa Szlachecka była integralną częścią miasta Otwocka, 1958–1962 osiedla Sulejówka, a 1962–1972 miasta Sulejówka.
1 stycznia 1973, związku z kolejną reformą administracyjną, Długa Szlachecka usamodzilniła się ponownie, wchodząc w skład nowo utworzonej [[Halinów (gmina)|gminy Halinów]] w [[powiat miński|powiecie mińskim]]. Po niecałym roku, 9 grudnia 1973, zachodnią cześć Długiej Szlacheckiej odłączono od gminy Halinów i włączono ponownie do miasta Sulejówka w powiecie otwockim.
Przypisy.
[[Kategoria:Geografia Sulejówka]]

</doc>
<doc id="5306318" url="https://pl.wikipedia.org/wiki?curid=5306318" title="Kacchi (Imeretia)">
Kacchi (Imeretia)

Kacchi (gruz. კაცხი) – wieś w Gruzji, w regionie Imeretia, w gminie Cziatura. W 2014 roku liczyła 403 mieszkańców.

</doc>
<doc id="5306320" url="https://pl.wikipedia.org/wiki?curid=5306320" title="Wojciech Wyszkowski">
Wojciech Wyszkowski

Wojciech Wyszkowski herbu Ślepowron (zm. po 2 grudnia 1591 roku) – sędzia ziemski bielski w latach 1567-1591, sędzia grodzki brański w latach 1562-1567.
Poseł na sejm 1570 roku, sejm 1582 roku z województwa podlaskiego.

</doc>
<doc id="5306326" url="https://pl.wikipedia.org/wiki?curid=5306326" title="Mistrzostwa Świata w Narciarstwie Alpejskim 1993 – slalom gigant mężczyzn">
Mistrzostwa Świata w Narciarstwie Alpejskim 1993 – slalom gigant mężczyzn

Slalom gigant mężczyzn na 32. Mistrzostwach Świata w Narciarstwie Alpejskim został rozegrany w dniach 9-10 lutego 1993 roku, na trasie Kotakakura. Tytułu sprzed dwóch lat nie obronił Austriak Rudolf Nierlich, który zginął w wypadku w 1991 roku. Nowym mistrzem świata został Kjetil André Aamodt z Norwegii, drugie miejsce zajął Austriak Rainer Salzgeber, a brązowy medal zdobył Johan Wallner ze Szwecji.
Do startu w zawodach zgłoszono 91 zawodników, z których wystartowało 88, a 54 ukończyło rywalizację.

</doc>
<doc id="5306327" url="https://pl.wikipedia.org/wiki?curid=5306327" title="Zapasy na Letnich Igrzyskach Olimpijskich 2004 – styl wolny do 55 kg kobiet">
Zapasy na Letnich Igrzyskach Olimpijskich 2004 – styl wolny do 55 kg kobiet

Rywalizacja w wadze do 55 kg kobiet w zapasach w stylu wolnym na Letnich Igrzyskach Olimpijskich 2004 została rozegrana 22 i 23 sierpnia. Zawody odbyły się w hali Ano Liosia Olympic Hall w Ano Liosia.
W zawodach wzięło udział 12 zawodniczek.
Zasady.
Uczestniczki zostały podzielone na cztery grupy. Najlepsza zawodniczka awansowała do dalszej rywalizacji w rundzie finałowej

</doc>
<doc id="5306329" url="https://pl.wikipedia.org/wiki?curid=5306329" title="Largwisi">
Largwisi

Largwisi (ros. Łargwis) – wieś w Osetii Południowej, w regionie Achalgori. W 2015 roku liczyła 137 mieszkańców.

</doc>
<doc id="5306331" url="https://pl.wikipedia.org/wiki?curid=5306331" title="Mghwimewi">
Mghwimewi

Mghwimewi (gruz. მღვიმევი) – wieś w Gruzji, w regionie Imeretia, w gminie Cziatura. W 2014 roku liczyła 570 mieszkańców.

</doc>
<doc id="5306336" url="https://pl.wikipedia.org/wiki?curid=5306336" title="Samcewrisi (Wewnętrzna Kartlia)">
Samcewrisi (Wewnętrzna Kartlia)

Samcewrisi (gruz. სამწევრისი) – wieś w Gruzji, w regionie Wewnętrzna Kartlia, w gminie Kareli. W 2014 roku liczyła 360 mieszkańców.

</doc>
<doc id="5306337" url="https://pl.wikipedia.org/wiki?curid=5306337" title="Tabakini">
Tabakini

Tabakini (gruz. ტაბაკინი) – wieś w Gruzji, w regionie Imeretia, w gminie Zestaponi. W 2014 roku liczyła 754 mieszkańców.

</doc>
<doc id="5306338" url="https://pl.wikipedia.org/wiki?curid=5306338" title="CONSUR Women’s Sevens 2022">
CONSUR Women’s Sevens 2022

CONSUR Women’s Sevens 2022 – dwudzieste pierwsze mistrzostwa strefy CONSUR w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Sudamérica Rugby mające na celu wyłonienie najlepszej żeńskiej reprezentacji narodowej w tej dyscyplinie sportu w strefie CONSUR, które odbyły się w dniach 10–11 czerwca 2022 roku w brazylijskim mieście Saquarema. Turniej służył również jako kwalifikacja do turnieju rugby 7 na Igrzyskach Panamerykańskich 2023.
Zgodnie z przedturniejowymi zapowiedziami Brazylijki łatwo zwyciężyły w fazie grupowej, a następnie triumfowały w całych zawodach, kwalifikując się jednocześnie do Igrzysk Panamerykańskich 2023, punkty w zawodach oddając jedynie Gwatemali w meczu otwarcia. Przedstawicielka triumfatorek Luiza Campos została wybrana najlepszą zawodniczką zawodów.
Informacje ogólne.
Do rozegranych na Estádio Elcyr Resende de Mendonça w Saquarema zawodów przystąpiło osiem reprezentacji podzielonych na dwie czterozespołowe grupy. Podstawą do rozstawienia były wyniki poprzedniej edycji. W pierwszym dniu rywalizowały one w ramach grup systemem kołowym, po czym nastąpiła faza pucharowa – dwie czołowe drużyny z każdej grupy zmierzyły się w walce o medale, pozostałe zaś w turnieju "Plate".
Stawką mistrzostw prócz medali był także awans do turnieju rugby 7 na Igrzyskach Panamerykańskich 2023 dla najwyżej sklasyfikowanej reprezentacji.

</doc>
<doc id="5306339" url="https://pl.wikipedia.org/wiki?curid=5306339" title="Tighwa">
Tighwa

Tighwa (ros. Tichwa) – wieś w Osetii Południowej, w regionie Znauri. W 2015 roku liczyła 73 mieszkańców.

</doc>
<doc id="5306340" url="https://pl.wikipedia.org/wiki?curid=5306340" title="Jan Siemikowski">
Jan Siemikowski

Jan Siemikowski (Siemichowski) herbu Oksza – skarbnik sieradzki w latach 1571-1581.
Poseł na sejm 1572 roku z województwa sieradzkiego.

</doc>
<doc id="5306341" url="https://pl.wikipedia.org/wiki?curid=5306341" title="Miłosna (Sulejówek)">
Miłosna (Sulejówek)

Miłosna – część miasta Sulejówka (SIMC 0921680), w województwie mazowieckim, w powiecie mińskim. Leży we wschodniej części miasta; graniczy z Cechówką i Żurawką.
Powstała jako osada obok wybudowanej w 1866 roku stacji kolejowej Miłosna. W latach 1867–1939 w gminie Okuniew w powiecie warszawskim. W 1921 roku Cechówka liczyła 36 mieszkańców. 20 października 1933 utworzono gromadę Cechówka w granicach gminy Okuniew, składającą się z wsi Cechówka, osiedla Krowa i stacji kolejowej Miłosna.
1 kwietnia 1939 weszła w skład nowo utworzonej gminy Sulejówek w powiecie warszawskim.
Podczas II wojny światowej w Generalnym Gubernatorstwie, w dystrykcie warszawskim. W 1943 Dorfgemeinde Cechówka (z Miłosną) liczyła 2819 mieszkańców.
1 lipca 1952, w związku z likwidacją powiatu warszawskiego, okrojoną gminę Sulejówek (z Miłosną) przeniesiono do nowo utworzonego powiatu miejsko-uzdrowiskowego Otwock, gdzie została przekształcona w jedną z jego ośmiu jednostek składowych – dzielnicę Sulejówek.
Dzielnica Sulejówek przetrwała do końca 1957 roku, czyli do chwili zniesienia powiatu miejsko-uzdrowiskowego Otwock i przekształcenia go w powiat otwocki. 1 stycznia 1958 dzielnicy Sulejówek nadano status osiedla, przez co Miłosna stała się integralną częścią Sulejówka, a w związku z nadaniem Sulejówkowi praw miejskich 18 lipca 1962 – częścią miasta.

</doc>
<doc id="5306342" url="https://pl.wikipedia.org/wiki?curid=5306342" title="1918–1939">
1918–1939



</doc>
<doc id="5306343" url="https://pl.wikipedia.org/wiki?curid=5306343" title="Kimotesubani">
Kimotesubani

Kimotesubani (gruz. კიმოთესუბანი, znana także jako Timotesubani, gruz. ტიმოთესუბანი) – wieś w Gruzji, w regionie Samcche-Dżawachetia, w gminie Bordżomi. W 2014 roku liczyła 235 mieszkańców.

</doc>
<doc id="5306346" url="https://pl.wikipedia.org/wiki?curid=5306346" title="Willa Löw-Beer (Černá Pole)">
Willa Löw-Beer (Černá Pole)

Willa Löw-Beera – elegancka willa zbudowana w latach 1903-1904 w Brnie dla tamtejszego przemysłowca Moritza Fuhrmanna. Obecnie pod adresem ul. Drobného 22.
Historia.
Została zaprojektowana w stylu secesyjnym przez rozpoczynającego wówczas szeroką działalność wiedeńskiego architekta, pochodzącego ze Śląska Cieszyńskiego Alexandra Neumanna. Wzniesiono ją na rozległej działce w nowej dzielnicy Brna, powstającej od lat 60. XIX w. na zboczach wzniesienia Černá Pole. Po śmierci Fuhrmanna dom kupił magnat tekstylny Alfred Löw-Beer. W 1929 r. nowy właściciel podarował swojej córce Grecie część działki, na której wkrótce powstała siedziba Grety i Fritza Tugendhatów - modernistyczna willa Tugendhatów.
Współcześnie.
W późniejszych latach obiekt wiele stracił ze swojego pierwotnego uroku, obudowany ciasno mieszkalnymi kamienicami. W latach 2013-2015 poddano go kompleksowej renowacji. Aktualnie willa zajęta jest przez muzeum. Mieści się w nim ekspozycja pt. "Świat brneńskiej burżuazji pomiędzy Löw-Beerem a Tugendhatem", przybliżająca wybrane fragmenty z dziejów architektury oraz szereg aspektów życia brneńskiego mieszczaństwa od II. połowy XIX w. do początków wieku XX. W niewielkim domku na terenie ogrodu znajduje się galeria "celnice", w której organizowane są wystawy czasowe.

</doc>
<doc id="5306347" url="https://pl.wikipedia.org/wiki?curid=5306347" title="Wacznadziani">
Wacznadziani

Wacznadziani (gruz. ვაჩნაძიანი) – wieś w Gruzji, w regionie Kachetia, w gminie Gurdżaani. W 2014 roku liczyła 1529 mieszkańców.

</doc>
<doc id="5306348" url="https://pl.wikipedia.org/wiki?curid=5306348" title="Zapasy na Letnich Igrzyskach Olimpijskich 2004 – styl wolny do 48 kg kobiet">
Zapasy na Letnich Igrzyskach Olimpijskich 2004 – styl wolny do 48 kg kobiet

Rywalizacja w wadze do 48 kg kobiet w zapasach w stylu wolnym na Letnich Igrzyskach Olimpijskich 2004 została rozegrana 22 i 23 sierpnia. Zawody odbyły się w hali Ano Liosia Olympic Hall w Ano Liosia.
W zawodach wzięło udział 14 zawodniczek.
Zasady.
Uczestniczki zostały podzielone na cztery grupy. Najlepsza zawodniczka awansowała do dalszej rywalizacji w rundzie finałowej

</doc>
<doc id="5306349" url="https://pl.wikipedia.org/wiki?curid=5306349" title="Zarzma">
Zarzma

Zarzma (gruz. ზარზმა) – wieś w Gruzji, w regionie Samcche-Dżawachetia, w gminie Adigeni. W 2014 roku liczyła 321 mieszkańców.

</doc>
<doc id="5306350" url="https://pl.wikipedia.org/wiki?curid=5306350" title="Ernst Ludwig Gerber">
Ernst Ludwig Gerber

Ernst Ludwig Gerber (ur. 29 września 1746 w Sondershausen, zm. 30 czerwca 1819 tamże) – niemiecki leksykograf, organista i kompozytor.
Życiorys.
Syn kompozytora i organisty Heinricha Nikolausa Gerbera, od którego otrzymał podstawy wykształcenia muzycznego. Studiował prawo na Uniwersytecie w Lipsku. Grał na wiolonczeli i klawesynie. W 1769 roku został asystentem ojca, a w 1775 roku jego następcą na stanowisku nadwornego organisty w Sondershausen. Bywał w wielu miastach niemieckich, m.in. Lipsku, Weimarze i Kassel. Początkowo zbierał portrety sławnych muzyków i opatrywał je notami biograficznymi, dzięki kwerendzie bibliotecznej, korespondencji i podróżom stopniowo zgromadził także obszerne materiały biograficzne, dzięki którym wydał dwutomowy słownik "Historisch-biographisches Lexicon der Tonkünstler" (Lipsk 1790–1792). Dzieło to, pomyślane początkowo jako kontynuacja "Musicalisches Lexicon" Johanna Gottfrieda Walthera, zostało przychylnie przyjęte przez krytykę i ostatecznie zostało zrewidowane i poszerzone przez autora do 4-tomowego "Neues Historisch-biographisches Lexikon der Tonkünstler" (Lipsk 1812–1814). Zbiory muzyczne Gerbera zostały w 1815 roku zakupione przez Gesellschaft der Musikfreunde w Wiedniu.
Komponował sonaty fortepianowe, preludia organowe i marsze na orkiestrę dętą.

</doc>
<doc id="5306352" url="https://pl.wikipedia.org/wiki?curid=5306352" title="Motor Lublin (piłka nożna) w sezonie 2022/2023">
Motor Lublin (piłka nożna) w sezonie 2022/2023

Sezon 2022/2023 jest dla Motoru Lublin 29. sezonem na trzecim szczeblu ligowym.
Przebieg sezonu.
Letni okres przygotowawczy.
Po zakończeniu poprzedniego sezonu z Motoru odeszli Tomasz Swędrowski (do Ruchu Chorzów) i Wojciech Błyszko (do Chojniczanki Chojnice). Do treningów zespół powrócił 13 czerwca. Pięć dni wcześniej zarząd klubu poinformował, iż nie przedłuży wygasającej 30 czerwca umowy z trenerem Markiem Saganowskim. 15 czerwca jego następcą został Stanisław Szpyrka. Wygasających kontraktów nie przedłużono z Adamem Ryczkowskim, Adrianem Dudzińskim, Michałem Fidziukiewiczem, Sewerynem Kiełpinem, Tomaszem Kołbonem, Jakubem Koseckim, Cezarym Polakiem i Dominikiem Kuncą. Ponadto odeszli Paweł Moskwik, Maciej Firlej i Sebastian Madejski. W przerwie letniej do drużyny dołączyli Michał Żebrakowski (poprz. Wigry Suwałki), Jakub Staszak (poprz. KKS 1925 Kalisz), Mariusz Rybicki (poprz. Wigry Suwałki), Sebastian Rudol (poprz. Sandecja Nowy Sącz), Przemysław Szarek (poprz. Korona Kielce), Marcel Gąsior (poprz. Korona Kielce), Szymon Chomicz (poprz. UKS SMS Łódź) i Ezana Kahsay (poprz. Chełmianka Chełm). Z Jagiellonii Białystok wypożyczono do końca sezonu Mateusza Wyjadłowskiego. W pierwszym sparingu Motor przegrał w Sanoku z Sandecją Nowy Sącz 2:4. Od 26 czerwca do 1 lipca zespół przebywał na zgrupowaniu w Warce.
Runda jesienna.
Na inaugurację nowego sezonu Motor rozegrał wyjazdowy mecz z Garbarnią Kraków. W 74. minucie przy stanie 2:2 czerwoną kartkę otrzymał Jakub Staszak i mimo przewagi Garbarni w końcowym fragmencie spotkania, wynik nie uległ zmianie. W drugiej kolejce Motor, grający pierwszy w sezonie mecz na własnym stadionie, zremisował z Olimpią Elbląg 1:1, tracąc bramkę w ostatniej minucie. 26 lipca do drużyny dołączyli Paweł Budzyński (poprz. Ślęza Wrocław) i Bohdan Krywołapow (poprz. Alit Ożarów), którzy zadebiutowali tego samego dnia w wygranym 4:2 meczu rundy wstępnej Pucharu Polski przeciwko rezerwom Śląska Wrocław. 28 lipca wypożyczono z Pogoni Szczecin Jakuba Lisa. 4 sierpnia wypożyczono do Lublinianki Marcina Michotę i Sebastiana Raka. 
21 sierpnia Motor pokonał na Arenie Lublin spadkowicza z I ligi Stomil Olsztyn i było to pierwsze zwycięstwo w rozgrywkach ligowych. Dzięki tej wygranej lubelski zespół opuścił ostatnie miejsce w tabeli. 2 września zawodnikiem Motoru został Wojciech Reiman (poprz. Stomil Olsztyn). Po dziesięciu kolejkach zwolniony z funkcji trenera został Stanisław Szpyrka. Motor zajmował wówczas ostatnie miejsce w tabeli z dorobkiem siedmiu punktów. Jego miejsce zajął dotychczasowy drugi trener drużyny Wojciech Stefański, który poprowadził zespół w meczu jedenastej kolejki z Wisłą Puławy, przegranym przez Motor 2:6. Dzień później, 19 września, nowym trenerem został Portugalczyk Gonçalo Feio, który poprzednio był członkiem sztabu szkoleniowego Rakowa Częstochowa. 20 września do drużyny dołączył bramkarz Łukasz Budziłek, a 12 października pomocnik Kamil Wojtkowski. 30 listopada zespół opuścił Leszek Jagodziński, z którym rozwiązano kontrakt za porozumieniem stron. 
Zimowy okres przygotowawczy.
Do treningów Motor powrócił 7 stycznia. Dzień później do drużyny dołączył Michał Litwa (poprz. Raków Częstochowa). Ponadto kontrakt z Motorem podpisali Filip Luberecki (poprz. Escola Varsovia), Patryk Romanowski (poprz. Legia II Warszawa), a także Dawid Kasprzyk (poprz. Sokół Ostróda). 17 stycznia wypożyczony z Podbeskidzia Bielsko-Biała został Kacper Wełniak. Z klubu odszedł między innymi Ezana Kahsay.
Runda wiosenna.
Po zakończeniu przerwy zimowej pierwszym przeciwnikiem Motoru w meczu ligowym był zespół Górnika Polkowice. Wynik meczu otworzyli goście w 12. minucie, jednak niebawem Motor wyrównał, a strzelcem bramki był debiutujący w lubelskim zespole Kacper Wełniak. Wynik remisowy utrzymywał się do 80. minuty, gdy Jakub Lis strzałem zza pola karnego pokonał bramkarza Górnika. Dwie minuty później wynik uderzeniem głową ustalił Bartosz Zbiciak. W następnej kolejce Motor podejmował GKS Jastrzębie, którego pokonał 2:1. Pierwszą bramkę zdobył Mariusz Rybicki, goście wyrównali w 31. minucie, a zwycięską bramkę dla Motoru tuż po przerwie zdobył Sebastian Rudol. Na pierwsze spotkanie wyjazdowe w 2023 roku lubelski zespół udał się do Kalisza, gdzie mierzył się z wiceliderem rozgrywek KKS-em. Pomimo przewagi jaką osiągnęli piłkarze KKS-u w początkowym fragmencie meczu, do przerwy prowadził zespół Motoru, po bramce Kacpra Wełniaka w 38. minucie. W drugiej połowie kaliszanie wypracowali sobie kilka dogodnych sytuacji na wyrównanie, jednak wynik nie uległ zmianie. Była to pierwsza porażka KKS-u w sezonie 2022/2023 na własnym stadionie.
18 marca Motor rozegrał na Arenie Lublin mecz z Pogonią Siedlce, prowadzoną przez Marka Saganowskiego, który w ubiegłym sezonie prowadził lubelską drużynę. Motor wygrał spotkanie 4:1, a wszystkie bramki padły po przerwie. Przy stanie 2:0 dla gospodarzy kontaktową bramkę dla Pogoni w 66. minucie strzałem z ponad 30 metrów zdobył Brazylijczyk Marcinho. Wkrótce napastnik gości Damian Nowak nie wykorzystał dogodnej sytuacji na wyrównanie, pudłując z bliskiej odległości. W 83. minucie wynik na 3:1 podwyższył z rzutu karnego Rafał Król, a w doliczonym czasie gry wynik ustalił Michał Król. Po dwudziestu trzech kolejkach Motor z dorobkiem 34 punktów zajmował ósmą pozycję ze stratą czterech punktów do strefy barażowej. W Olsztynie Motor przegrał po raz pierwszy od października 2022, a strata do szóstej pozycji powiększyła się do sześciu punktów.
Puchar Polski na szczeblu centralnym.
Rozgrywki o Puchar Polski Motor rozpoczął od rundy wstępnej, w której mierzył się na Arenie Lublin z rezerwami Śląska. Mimo iż goście dwukrotnie wychodzili na prowadzenie (w 13. i 24. minucie), to Motor ostatecznie zwyciężył 4:2. W I rundzie lubelski zespół udał się do Środy Wielkopolskiej, gdzie grał z tamtejszą Polonią, przedstawiecielem III ligi. Motor wygrał 2:0, a wynik ustalony został w pierwszej połowie. Na mecz 1/16 finału do Lublina przyjechał zespół ekstraklasy Zagłębie Lubin. 90 minut nie przyniosło rozstrzygnięcia i piłkarze obu drużyn przystąpili do dogrywki. Zwycięską bramkę dla Motoru zdobył Mikołaj Kosior w 97. minucie. W pierwszej połowie dogrywki dwie czerwone kartki otrzymali piłkarze Zagłębia i pomimo osłabienia w 112. minucie Guram Giorbelidze mógł doprowadzić do wyrównania, ale nie wykorzystał dogodnej sytuacji, będąc „sam na sam” z bramkarzem Łukaszem Budziłkiem.
9 listopada 2022, w ramach 1/8 finału Pucharu Polski, Motor rozegrał mecz z pierwszoligową Wisłą Kraków. Poprzednie spotkanie pomiędzy obydwoma zespołami miał miejsce 27 kwietnia 1996, gdy w Krakowie w rozgrywkach ówczesnej II ligi Wisła pokonała Motor 1:0. W pucharowym meczu w Lublinie zwyciężył Motor po bramce z rzutu karnego Rafała Króla w 86. minucie i po raz pierwszy od czterdziestu lat wywalczył awans do ćwierćfinału Pucharu Polski. Los przydzielił lubelskiej drużynie wicemistrza kraju Raków Częstochowa.

</doc>
<doc id="5306354" url="https://pl.wikipedia.org/wiki?curid=5306354" title="Mistrzostwa Świata w Narciarstwie Alpejskim 1993 – zjazd mężczyzn">
Mistrzostwa Świata w Narciarstwie Alpejskim 1993 – zjazd mężczyzn

Zjazd mężczyzn na 32. Mistrzostwach Świata w Narciarstwie Alpejskim został rozegrany 11 lutego 1993 roku, na trasie Takakura. Tytułu sprzed dwóch lat nie obronił Franz Heinzer ze Szwajcarii, który tym razem zajął dziesiąte miejsce. Nowym mistrzem świata został jego rodak - Urs Lehmann, drugie miejsce zajął Atle Skårdal z Norwegii, a brązowy medal zdobył AJ Kitt z USA.
Do startu w zawodach zgłoszono 47 zawodników, z których wystartowało 45, a 43 ukończyło rywalizację.

</doc>
<doc id="5306356" url="https://pl.wikipedia.org/wiki?curid=5306356" title="Kumurdo">
Kumurdo

Kumurdo (gruz. კუმურდო) – wieś w Gruzji, w regionie Samcche-Dżawachetia, w gminie Achalkalaki. W 2014 roku liczyła 1950 mieszkańców.

</doc>
<doc id="5306360" url="https://pl.wikipedia.org/wiki?curid=5306360" title="Wilhelm Joseph von Wasielewski">
Wilhelm Joseph von Wasielewski

Wilhelm Joseph von Wasielewski (ur. 17 czerwca 1822 w Leźnie, zm. 13 grudnia 1896 w Sondershausen) – niemiecki skrzypek, dyrygent i pedagog.
Życiorys.
Pochodził z rodziny muzycznej, jego ojciec był skrzypkiem, matka natomiast grała na fortepianie. Do 1843 roku mieszkał w Gdańsku, otrzymując w domu podstawy wykształcenia muzycznego. W latach 1843–1846 studiował w konserwatorium w Lipsku u Felixa Mendelssohna, Moritza Hauptmanna i Ferdinanda Davida. Od 1846 do 1850 roku występował jako pierwszy skrzypek w lipskiej Gewandhausorchester. W latach 1850–1852 przebywał w Düsseldorfie, gdzie przyjaźnił się z Robertem Schumannem. W latach 1852–1855 działał jako dyrygent towarzystw chóralnych w Bonn. Od 1855 do 1869 roku mieszkał w Dreźnie, gdzie zajmował się pisarstwem muzycznym, współpracował jako krytyk z kilkoma czasopismami. W 1869 roku wrócił do Bonn, gdzie powierzono mu stanowisko miejskiego dyrektora muzycznego. W 1884 roku przeprowadził się do Sondershausen, gdzie pracował jako nauczyciel muzyki w miejscowym konserwatorium.
Zajmował się także komponowaniem, napisał m.in. nokturn "Herbstblume" na skrzypce i fortepian oraz pieśni. Od 1879 roku był członkiem honorowym Accademia Filarmonica w Bolonii.

</doc>
<doc id="5306366" url="https://pl.wikipedia.org/wiki?curid=5306366" title="Zapasy na Letnich Igrzyskach Olimpijskich 2004 – kategoria 120 kg w stylu klasycznym">
Zapasy na Letnich Igrzyskach Olimpijskich 2004 – kategoria 120 kg w stylu klasycznym

Rywalizacja w wadze 120 kg mężczyzn w zapasach w stylu klasycznym na Letnich Igrzyskach Olimpijskich 2004 została rozegrana 24 i 25 sierpnia. Zawody odbyły się w hali Ano Liosia Olympic Hall w Ano Liosia.
W zawodach wzięło udział 20 zawodników.
Zasady.
Uczestnicy zostali podzielni na grupy. Najlepszy zawodnik awansował do dalszej rywalizacji w rundzie finałowej

</doc>
<doc id="5306378" url="https://pl.wikipedia.org/wiki?curid=5306378" title="Owad roku">
Owad roku

Owad roku () – insekt wybierany dorocznie w plebiscycie w krajach niemieckojęzycznych.
Począwszy od 1999 roku w różnych krajach strefy niemieckojęzycznej wybierane były "owady roku". W latach 1999–2004 w Niemczech, w latach 2000–2004 w Austrii, w latach 2005–2008 w Niemczech i Austrii. Od 2009 Niemcy, Austria i Szwajcaria wspólnie wybierają "owada roku".

</doc>
<doc id="5306382" url="https://pl.wikipedia.org/wiki?curid=5306382" title="Luigi Torchi">
Luigi Torchi

Luigi Torchi (ur. 7 listopada 1858 w Mordano, zm. 18 września 1920 w Bolonii) – włoski muzykolog.
Życiorys.
Uczył się kompozycji w Accademia Filarmonica w Bolonii oraz u Paolo Serrao w Neapolu, następnie w latach 1879–1883 był uczniem Salomona Jadassohna i Carla Reineckego w Lipsku, odbył też studia we Francji. Studiował też historię literatury i historię muzyki. W latach 1885–1891 był nauczycielem historii muzyki i bibliotekarzem w Liceo Musicale w Pesaro. Od 1895 do 1916 roku związany był z konserwatorium w Bolonii, gdzie wykładał także kompozycję. Od 1894 roku był przewodniczącym bolońskiej Accademia Filarmonica. W latach 1892–1904 redagował „Rivista Musicale Italiana”.
Nawiązując do wzorców pozytywistycznych stworzył podstawy nowoczesnej włoskiej historiografii i historii muzyki. W swoich badaniach zajmował się głównie muzyką włoską okresu XVI–XVIII wieku, Giuseppe Verdiego i romantyków niemieckich. Propagował twórczość Richarda Wagnera. Opublikował m.in. pracę "Riccardo Wagner: Studio critico" (1890), a także serię źródłową utworów dawnej muzyki włoskiej "L’arte musicale in Italia" (1897–1907).

</doc>
<doc id="5306383" url="https://pl.wikipedia.org/wiki?curid=5306383" title="Abraham Krochmal">
Abraham Krochmal

Abraham Krochmal (ur. 1823 w Brodach, zm. 1895 we Frankfurcie nad Menem) – filozof.
Życiorys.
Abraham był synem Nachmana Krochmala. Młodość spędził w Galicji, otrzymał tradycyjne wychowanie. Studiował pod kierunkiem ojca i Cwi Hirsza Chajesa z Żółkwi nauki judaistyczne, uczył się języków europejskich i interesował naukami ścisłymi. Był też uczniem Klugera z Brodów. W 1830 roku mieszkał w Odessie, ale po krótkim czasie wrócił do Galicji, do Lwowa. Pod wpływem Barucha Spinozy i Immanuela Kanta napisał w 1871 roku pracę "Ewen ha-rosza" (wydana w Wiedniu), w której analizował wartości etyczno-kulturalne judaizmu. Powstałą rok później rozprawę "Die Theologie der Zukunft" poświęcił procesowi uprawomocniania się żydowskiej świadomości religijnej. W artykułach publikowanych w czasopiśmie „He-Chaluc" próbował godzić tradycję religijną z racjonalizmem. Krytycznie odniósł się do Talmudu i tradycyjnych interpretacji biblijnych w pracy "Ha-Ketaw we-ha-michtaw". Zaangażował się w krytykę biblijną ze śmiałością, która wywołała ataki ortodoksyjnych Żydów. W swoim „Iyyun Tefillah” (1885) z jednej strony gwałtownie zaatakował rabinów reformowanych, którzy błędnie pojmowali tradycyjny judaizm, a z drugiej rabinów ortodoksyjnych, którzy nie uznawali konieczności reform religijnych. Starał się wydać drukiem rozprawę ojca "More newuche ha-zman", dokonał tego Leopold Zunz w 1851 roku. W 1881 roku opublikował „Perushim we-Ha'arot” oraz „Theologie der Zukunft; ein kritisch-philosophischer Traktat zur Rechtfertigung des religiösen Bewustseins” (Lwów, 1872).

</doc>
<doc id="5306386" url="https://pl.wikipedia.org/wiki?curid=5306386" title="Metropolia krymska">
Metropolia krymska

Metropolia krymska – jedna z metropolii Rosyjskiego Kościoła Prawosławnego. W jej skład wchodzą trzy eparchie: symferopolska i krymska, dżankojska i teodozyjska.
Erygowana przez Święty Synod Rosyjskiego Kościoła Prawosławnego w czerwcu 2022. Jej pierwszym ordynariuszem został metropolita symferopolski i krymski Łazarz (Szweć).

</doc>
<doc id="5306389" url="https://pl.wikipedia.org/wiki?curid=5306389" title="Fundacja Fotografia Polska">
Fundacja Fotografia Polska

Fundacja Fotografia Polska – organizacja pozarządowa utworzona w 2018, promująca polską fotografię artystyczną jako istotną część fotografii światowej.
Działalność.
Celem Fundacji Fotografia Polska jest promowanie, propagowanie polskiej fotografii, szczególnie polskiej fotografii artystycznej w Polsce oraz za granicą. Fundacja ma na celu integrację polskich fotografów, środowisk fotograficznych oraz stowarzyszeń, organizacji zajmujących się polską fotografią. Wspólnie z Urzędem Miejskim w Płocku – jest współorganizatorem Płockich Dni Fotografii (2021) – objętych patronatem Związku Polskich Artystów Fotografików, jest organizatorem (m.in.) Biennale Fotografii Polskiej. 
Fundacja Fotografia Polska prowadzi aktywną działalność wystawienniczą, plenerową, wydawniczą. Propaguje twórczość polskich fotografów, zajmuje się edukacją fotograficzną. Współpracuje z polskimi organizacjami, stowarzyszeniami oraz związkami fotograficznymi.
Władze.
Rada Fundacji.
Źródło.

</doc>
<doc id="5306395" url="https://pl.wikipedia.org/wiki?curid=5306395" title="Kaktus roku">
Kaktus roku

Kaktus roku () – sukulenty wybierane dorocznie w plebiscycie w krajach niemieckojęzycznych przez członków towarzystw zrzeszających miłośników ich hodowli.
Od 2008 roku hodowcy kaktusów z Niemiec, Austrii i Szwajcarii wybierają kaktus roku. Pod uwagę brane są gatunki i rodzaje szczególnie popularne i łatwe w pielęgnacji.

</doc>
<doc id="5306398" url="https://pl.wikipedia.org/wiki?curid=5306398" title="Ackuri">
Ackuri

Ackuri (gruz. აწყური) – wieś w Gruzji, w regionie Samcche-Dżawachetia, w gminie Achalciche. W 2014 roku liczyła 1539 mieszkańców.

</doc>
<doc id="5306399" url="https://pl.wikipedia.org/wiki?curid=5306399" title="Baraleti">
Baraleti

Baraleti (gruz. ბარალეთი) – wieś w Gruzji, w regionie Samcche-Dżawachetia, w gminie Achalkalaki. W 2014 roku liczyła 770 mieszkańców.

</doc>
<doc id="5306400" url="https://pl.wikipedia.org/wiki?curid=5306400" title="Boczorma">
Boczorma

Boczorma (gruz. ბოჭორმა) – wieś w Gruzji, w regionie Mccheta-Mtianetia, w gminie Tianeti. W 2014 roku liczyła 105 mieszkańców.

</doc>
<doc id="5306401" url="https://pl.wikipedia.org/wiki?curid=5306401" title="Czeremi">
Czeremi

Czeremi (gruz. ჭერემი) – wieś w Gruzji, w regionie Kachetia, w gminie Gurdżaani. W 2014 roku liczyła 28 mieszkańców.

</doc>
<doc id="5306402" url="https://pl.wikipedia.org/wiki?curid=5306402" title="Darkweti">
Darkweti

Darkweti (gruz. დარკვეთი) – wieś w Gruzji, w regionie Imeretia, w gminie Cziatura. W 2014 roku liczyła 887 mieszkańców.

</doc>
<doc id="5306405" url="https://pl.wikipedia.org/wiki?curid=5306405" title="Ienaszi">
Ienaszi

Ienaszi (gruz. იენაში) – wieś w Gruzji, w regionie Megrelia-Górna Swanetia, w gminie Mestia. W 2014 roku liczyła 227 mieszkańców.

</doc>
<doc id="5306406" url="https://pl.wikipedia.org/wiki?curid=5306406" title="Iprari">
Iprari

Iprari (gruz. იფრარი) – wieś w Gruzji, w regionie Megrelia-Górna Swanetia, w gminie Mestia. W 2014 roku liczyła 14 mieszkańców.

</doc>
<doc id="5306408" url="https://pl.wikipedia.org/wiki?curid=5306408" title="Kwabischewi">
Kwabischewi

Kwabischewi (gruz. ქვაბისხევი) – wieś w Gruzji, w regionie Samcche-Dżawachetia, w gminie Bordżomi. W 2014 roku liczyła 429 mieszkańców.

</doc>
<doc id="5306409" url="https://pl.wikipedia.org/wiki?curid=5306409" title="Lasztchweri">
Lasztchweri

Lasztchweri (gruz. ლაშთხვერი) – wieś w Gruzji, w regionie Megrelia-Górna Swanetia, w gminie Mestia. W 2014 roku liczyła 92 mieszkańców.

</doc>
<doc id="5306411" url="https://pl.wikipedia.org/wiki?curid=5306411" title="Macchwariszi">
Macchwariszi

Macchwariszi (gruz. მაცხვარიში) – wieś w Gruzji, w regionie Megrelia-Górna Swanetia, w gminie Mestia. W 2014 roku liczyła 185 mieszkańców.

</doc>
<doc id="5306412" url="https://pl.wikipedia.org/wiki?curid=5306412" title="Krzyżowniczka">
Krzyżowniczka

Krzyżowniczka, krzyżownik ("Crucianella" ) – rodzaj roślin z rodziny marzanowatych. Obejmuje 30 gatunków. Występują one w basenie Morza Śródziemnego – w południowej Europie (na tym kontynencie rośnie 8 gatunków) i północnej Afryce oraz w zachodniej Azji, na wschodzie sięgając po Iran, Afganistan, Kirgistan i Kazachstan.
Rośliny te rosną w suchych siedliskach, w miejscach widnych, piaszczystych, kamienistych i skalistych, zarówno nad brzegami mórz, jak i w górach.
Systematyka.
Rodzaj z rodziny marzanowatych ("Rubiaceae"), a w jej obrębie zaliczany jest do podrodziny "Rubioideae" i plemienia "Rubieae". Rodzaj jest siostrzany względem grupy obejmującej sekcję "Cruciana" z rodzaju marzanka "Asperula" i rodzaj kozłówka "Phuopsis". Bazalną pozycję dla tej grupy zajmuje rodzaj "Callipeltis", ale cały klad jest zagnieżdżony w gradzie obejmującym różne sekcje rodzaju "Asperula" i "Galium".

</doc>
<doc id="5306413" url="https://pl.wikipedia.org/wiki?curid=5306413" title="Krzyżownik">
Krzyżownik



</doc>
<doc id="5306414" url="https://pl.wikipedia.org/wiki?curid=5306414" title="Nakipari">
Nakipari

Nakipari (gruz. ნაკიფარი) – wieś w Gruzji, w regionie Megrelia-Górna Swanetia, w gminie Mestia. W 2014 roku liczyła 34 mieszkańców.

</doc>
<doc id="5306415" url="https://pl.wikipedia.org/wiki?curid=5306415" title="Crucianella">
Crucianella



</doc>
<doc id="5306416" url="https://pl.wikipedia.org/wiki?curid=5306416" title="Sawane">
Sawane

Sawane (gruz. სავანე) – wieś w Gruzji, w regionie Imeretia, w gminie Saczchere. W 2014 roku liczyła 1908 mieszkańców.

</doc>
<doc id="5306418" url="https://pl.wikipedia.org/wiki?curid=5306418" title="Speti">
Speti

Speti (gruz. სპეთი) – wieś w Gruzji, w regionie Imeretia, w gminie Saczchere. W 2014 roku liczyła 642 mieszkańców.

</doc>
<doc id="5306419" url="https://pl.wikipedia.org/wiki?curid=5306419" title="Kwirike (Adżaria)">
Kwirike (Adżaria)

Kwirike (gruz. კვირიკე) – wieś w Gruzji, Adżarii, w gminie Kobuleti. W 2014 roku liczyła 1921 mieszkańców.

</doc>
<doc id="5306420" url="https://pl.wikipedia.org/wiki?curid=5306420" title="Nachman Krochmal">
Nachman Krochmal

Nachman Krochmal (akronim RANAK) (ur. 17 lutego 1785 w Brodach, zm. 31 lipca 1840 w Tarnopolu) – filozof, historyk, jeden z twórców judaistyki, czołowy przedstawiciel haskali w Europie wschodniej i Judische Wissenschaft Science of Judaism.
Życiorys.
Krochmal urodził się w Brodach, odebrał tradycyjne wykształcenie religijne. Jako 14-latek ożenił się z córką zamożnego kupca Habermanna i zamieszkał w domu swego teścia w Żółkwi. Tam poświęcił się studiom nad tekstami filozoficznymi, zwłaszcza Mojżesza Majmonidesa. Początkowo były to teksty hebrajskie, a po opanowaniu języków obcych Krochmal zaczął zgłębiać teksty filozoficzne po niemiecku (Immanuel Kant i in.), po francusku, po łacinie i arabsku. Krochmal był całkowicie samoukiem i często żałował, że nigdy nie miał możliwości studiowania na uniwersytecie. Chociaż unikał aktywności społecznej, cieszył się wielkim autorytetem wśród zwolenników, wywierając wielki wpływ na ich poglądy, zwłaszcza na negatywny stosunek do chasydyzmu. W 1808 roku przemęczony z przepracowania udał się do Lwowa na leczenie. Został tam nauczycielem Salomona Loeba Rapoporta.
Po powrocie do Żółkwi, po częściowym wyzdrowieniu, ponownie zajął się filozofią, czytając Kanta, Johanna Gottlieba Fichtego i Friedricha Wilhelma Josepha von Schellinga, a następnie Georga Wilhelma Friedricha Hegla, którego system przede wszystkim go pociągał i wywarł wielki na niego wpływ. Oprócz Rapoporta, który często odwiedzał go w Żółkwi, zgromadził wokół siebie grupę młodych uczniów.
W 1814 roku, po śmierci rodziców żony, został zmuszony do zarabiania na życie i został kupcem. Po śmierci żony w 1836 roku Krochmal wrócił do Brodów, gdzie utrzymywał się z buchalterii. Następnie w 1838 roku zamieszkał w Tarnopolu u córki. Zgromadził szeroką wiedzę z różnych dziedzin, szczególnie historii i filozofii, przygotowując się do realizacji głównego zadania swojego życia – stworzenia systemu filozoficznego, przedstawiającego judaizm w jego przejawach duchowo-historycznych. Utrzymywał ścisłe związki z założycielami Wissenschaft des Judenthums, ale w odróżnieniu od nich pisał nie po niemiecku, a w języku hebrajskim, wzbogacając go w szereg terminów naukowych, czym wniósł ważny wkład w rozwój literatury w tym języku. Z powodu złego stanu zdrowia odrzucił propozycję objęcia stanowiska rabina w Berlinie. Najbardziej znanym dziełem Krochmala było "More newuche ha-zman" (Przewodnik dla błądzących doby współczesnej). Niedokończony rękopis zredagował Leopold Zunz i wydał w 1851 roku. Tytuł nawiązywał do dzieła Mojżesza Majmonidesa (1135–1204). Autor – wykorzystując dorobek myśli żydowskiej oraz myślicieli nieżydowskich – zawarł w nim krytyczną analizę ewolucji judaizmu w przeszłości oraz współczesnej sytuacji społeczeństwa żydowskiego, postulując odrzucenie błędnych koncepcji oraz modernizację.
Krochmal był znakomitym mówcą i niezwykle uważnym uczniem. Przez długi czas nie dało się go skłonić do opublikowania jakichkolwiek wyników swoich badań, na skutek oszczerstw rzucanych na niego z powodu przyjaznej korespondencji z hakhamem sąsiedniej karaimskiej społeczności Kokusowa. Krochmal bronił się w okólniku przed tymi oskarżeniami.
Nie był płodnym pisarzem. Oprócz niektórych esejów hebrajskich w czasopismach (Sulamith, 1818; Ha-Ẓefirah, Żółkiew, 1824; i Kerem Ḥemed, t. IV, v.), napisał tylko jedną hebrajską książkę, a mianowicie Moreh Nebuke ha-Zeman (Lwów, 1851), pod redakcją, zgodnie z testamentem autora, Leopolda Zunza, którego podziwiał jako wielkiego uczonego, choć nigdy go nie spotkał. Inne wydania ukazały się we Lwowie w 1863 i Warszawie w 1898.
Moreh Nebukhe ha-Zeman (Przewodnik dla błądzących doby współczesnej) jest podzielony na siedemnaście rozdziałów, z których sześć pierwszych dotyczy ogólnie religii.
Krochmal wprowadził idee, które później stały się dominujące wśród żydowskich uczonych. Jego nacisk na realia historyczne narodu żydowskiego wpłynął na późniejszą myśl syjonistyczną. Koncepcja, że misją żydowską było szerzenie wiedzy o Duchu Absolutnym poprzez działania narodu żydowskiego w toku trwającego procesu historycznego, stała się centralnym tematem późniejszych żydowskich reformistów.

</doc>
<doc id="5306421" url="https://pl.wikipedia.org/wiki?curid=5306421" title="Betania (Gruzja)">
Betania (Gruzja)

Betania (gruz. ბეთანია) – wieś w Gruzji, w regionie Tbilisi. W 2014 roku liczyła 30 mieszkańców.

</doc>
<doc id="5306424" url="https://pl.wikipedia.org/wiki?curid=5306424" title="Zemo Krichi">
Zemo Krichi

Zemo Krichi (gruz. ზემო კრიხი) – wieś w Gruzji, w regionie Racza-Leczchumi i Dolna Swanetia, w gminie Oni. W 2014 roku liczyła 30 mieszkańców.

</doc>
<doc id="5306425" url="https://pl.wikipedia.org/wiki?curid=5306425" title="Christmas EveL">
Christmas EveL

Christmas EveL – pierwszy single album południowokoreańskiego zespołu Stray Kids, wydany 29 listopada 2021 roku przez wytwórnię JYP Entertainment. Płytę promował utwór „Christmas EveL” i „Winter Falls”.

</doc>
<doc id="5306436" url="https://pl.wikipedia.org/wiki?curid=5306436" title="Acho">
Acho

Acho (gruz. ახო) – wieś w Gruzji, w Republice Autonomicznej Adżarii, w gminie Keda. W 2014 roku liczyła 594 mieszkańców.

</doc>
<doc id="5306438" url="https://pl.wikipedia.org/wiki?curid=5306438" title="Zapasy na Letnich Igrzyskach Olimpijskich 2004 – kategoria do 96 kg w stylu klasycznym">
Zapasy na Letnich Igrzyskach Olimpijskich 2004 – kategoria do 96 kg w stylu klasycznym

Rywalizacja w wadze do 96 kg mężczyzn w zapasach w stylu klasycznym na Letnich Igrzyskach Olimpijskich 2004 została rozegrana 25 i 26 sierpnia. Zawody odbyły się w hali Ano Liosia Olympic Hall w Ano Liosia.
W zawodach wzięło udział 22 zawodników.
Klasyfikacja.
Masud Haszemzade został zdyskwalifikowany za niesportowe zachowanie i protesty po walce o brązowy medal.
Zasady.
Uczestnicy zostali podzielni na grupy. Najlepszy zawodnik awansował do dalszej rywalizacji w rundzie finałowej

</doc>
<doc id="5306455" url="https://pl.wikipedia.org/wiki?curid=5306455" title="Willa Dušana Jurkoviča (Brno)">
Willa Dušana Jurkoviča (Brno)

Willa Dušana Jurkoviča – własna willa słowackiego architekta Dušana Jurkoviča, wybudowana według jego własnego projektu w 1906 r. nad rzeką Svratką, u podnóży tzw. Lasu Wilsona w Brnie w Czechach. Znajduje się w dzielnicy Žabovřesky , przy ul. Jana Nečasa 335/2. Jest uznawana za jeden z najważniejszych zabytków architektury secesyjnej Brna.
Koncepcja i budowa willi.
Na wybór miejsca budowy domu wpłynęła miłość Jurkoviča do przyrody. Na początku stulecia Žabovřesky były spokojnym miejscem – z jednej strony sąsiadowały z cesarską strzelnicą, w pobliżu zaczynał się duży lasopark (obecny Las Wilsona), niedaleko płynęła Svratka. Jurkovič kupił tu duży, wąski pas ziemi, na początku którego wybudował dom, zaś resztę terenu podzielił na mniejsze działki i sprzedał. Jedną z działek nabyła rodzina Kunców, dla których architekt stworzył również projekt domu.
Willę uznaje się za unikalną syntezę wpływów środkowoeuropejskiej kultury ludowej oraz zasad brytyjskiej nowoczesności i wiedeńskiej secesji. Różni się ona od wcześniejszych realizacji Jurkoviča, które wprost naśladowały drewnianą architekturę ludową. Podstawowa koncepcja budowli opiera się na brytyjskiej architekturze, nawiązując do typu domu wiejskiego – cottageʼu. Rozwiązanie wnętrza domu opiera się na podstawowej przestrzeni, jaką jest hol z klatką schodową, którego głównym zadaniem było połączenie parterowej części socjalnej z częścią prywatną na piętrze. Jurkovič nieco zmodyfikował to rozwiązanie i rozszerzył część socjalną na pierwsze piętro, gdzie miał swoją pracownię i gdzie niewątpliwie prowadził też swoich przyjaciół i gości. Natomiast prywatne sypialnie pozostały na parterze, oddzielone korytarzem od części wspólnej.
26 sierpnia 1906 r., jeszcze przed wprowadzeniem się jej właścicieli, w budynku otwarto wystawę architektury i przemysłu artystycznego. Fakt, że willa przez krótki czas przed zamieszkaniem została wnętrzem wystawienniczym, był pewnym trendem w promocji nowoczesnej architektury w tamtych czasach. Najbardziej znanym tego przykładem była w tym czasie kolonia willi w Darmstadt w Niemczech, która jeszcze przed zamieszkaniem została zaprezentowana zwiedzającym jako jeden ogromny eksponat, który mogli zobaczyć od ogólnej koncepcji zagospodarowania przestrzennego po najdrobniejsze szczegóły wyposażenia. Autorem Kolonii Darmstadt był wiedeński architekt Josef Maria Olbrich. Jurkovič bardzo dobrze znał jego twórczość, a projektując swój dom inspirował się własną willą Olbricha w Darmstadt jak również wiedeńskimi willami autorstwa Josefa Hoffmanna.
Historia obiektu.
Dušan Jurkovič sprzedał willę w 1919 r. W następnych latach nieruchomość kilkakrotnie zmieniała właścicieli. Ostatni z nich sprzedał willę 30 czerwca 2006 r. Willą i otaczającym ją ogrodem zarządza obecnie Galeria Morawska w Brnie. Niedługo po przejęciu domu rozpoczęte zostały pod kierunkiem biura architektonicznego Transat Architekti konstrukcyjno-historyczne, konstrukcyjno-techniczne i sondażowe badania stratygraficzne. W oparciu o nie w 2009 r. rozpoczęto przebudowę willi, która miała na celu przybliżenie budynku do jego pierwotnej formy i jednocześnie przystosowanie go na potrzeby centrum studiów architektury współczesnej z naciskiem na twórczość samego Dušana Jurkoviča. Remont zakończono w marcu 2011 r., a willa została otwarta dla zwiedzających 1 kwietnia tego roku. Remont willi był na bieżąco szczegółowo dokumentowany w mediach (m.in. w Internecie) i w 2011 roku otrzymał Wyróżnienie w Grand Prix Architektów.
Galeria Morawska umieściła w budynku stałą wystawę pt. „Dušan Jurkovič. Architekt i jego dom”, która przedstawia w pełni odrestaurowaną centralną klatkę schodową, salon z ekspozycją różnych zestawów mebli i inne pomieszczenia, w których umieszczono także tablice z informacjami o życiu i twórczości Jurkoviča.

</doc>
<doc id="5306457" url="https://pl.wikipedia.org/wiki?curid=5306457" title="Zuzana (armatohaubica)">
Zuzana (armatohaubica)

Armatohaubica samobieżna wz. 2000 Zuzana (ShKH vz. 2000 Zuzana, słow. "Samohybná Kanónová Húfnica vz. 2000 Zuzana") – słowacka armatohaubica samobieżna, stanowiąca lokalną wersję czechosłowackiej armatohaubicy Dana. Produkowana w dwóch odmianach – ShKH Zuzana oraz ShKH Zuzana 2.
Historia.
Haubicoarmata samobieżna wz. 2000 Zuzana powstała jako słowacka odmiana czechosłowackiej Dany. Pierwsza faza rozwoju słowackiego systemu artyleryjskiego, który otrzymał nazwę Zuzana rozpoczęła się w 1992 roku i trwała do 1995 roku. Głównie prace skupiały się wówczas na opracowaniu armaty w standardzie NATO, wynoszącym 155 mm. Długość lufy wynosić miała 45 kalibrów. W 1997 roku nowo opracowana Zuzana przeszła pozytywnie testy wojskowe i w 1998 roku pierwsze egzemplarze zostały wprowadzone do służby w słowackich wojsk lądowych. Łącznie wyprodukowano 16 haubic samobieżnych wz. 2000 Zuzana dla Słowacji oraz 12 dla Grecji, które ostatecznie zostały przekazane Cyprowi.
W 2013 roku podczas Międzynarodowych Targów Obronności i Technik Ochrony IDET po raz pierwszy zaprezentowano nową wersję armatohaubicy, oznaczoną jako Zuzana 2. System osadzono na nowym podwoziu oraz wyposażono w nowe działo. Producentem wersji jest spółka Konštrukta-Defence. W 2018 roku słowacki rząd zatwierdził zakup 25 kołowych haubic samobieżnych Zuzana 2 za łączną kwotę 175 mln euro. W lipcu 2021 roku dostarczono pierwsze egzemplarze.
Konstrukcja.
Zuzana.
Zuzana stanowi rozwinięcie czechosłowackiej armatohaubicy Dana. Osadzona jest na tym samym podwoziu co oryginał. Napęd stanowi silnik wysokoprężny z turbodoładowaniem Tatra T3-939-52 o mocy 361 KM. Załoga składa się z 4 osób – kierowcy, który zajmuje przednią kabinę oraz dowódcy, celowniczego i ładowniczego, którzy zajmują stanowisko w obrotowej wieży. Jej główne uzbrojenie stanowi armatohaubica kalibru 155 mm o długości lufy 45 kalibrów. Ładowanie odbywa się za pośrednictwem automatu ładowania. Jednostka ognia wynosi 40 pocisków oraz 40 ładunków miotających. Do prowadzenia ognia, tak samo jak w starszej wersji, wieża obracać się może do 60° w stosunku do osi wzdłużnej. Kąt podniesienia lufy wynosi od -3,5° do +70°. Szybkostrzelność wynosi między 5 a 6 wystrzałów/min. Maksymalna donośność ognia wynosi 39 kilometrów. Do samoobrony służy zamontowany w wieży wielkokalibrowy karabin maszynowy NSWT kal. 12,7 mm.
Zuzana 2.
Zuzana 2 to głęboko zmodernizowana wersja podstawowej Zuzany. Osadzona jest na zmodyfikowanym podwoziu kołowym, opartym na ciężarówce Tatra 815 VP w układzie napędowym 8×8. Długość systemu wynosi 14,2 m, szerokość 3,02 m a wysokość 3,52 m. Masa bojowa całego systemu artyleryjskiego wynosi 32,4 tony. W przedniej części znajduje się kabina kierowcy, za nią przedział napędowy z 8-cylindrowym silnikiem wysokoprężnym z turbodoładowaniem Tatra T-3B-928.70 o mocy 442 KM i sprzężoną z nim skrzynią biegów Tatra 10 TS 180. Maksymalna prędkość wynosi 80 km/h w promieniu 600 km. Zuzana 2 jest w stanie pokonywać pionową przeszkodę o wysokości 0,6 m oraz wykop o długości 2 m. Dodatkowo haubica ta dysponuje możliwością pokonywania wzniesień o nachyleniu 60% oraz możliwością brodzenia do 1,4 m. W centralnej części kadłuba ulokowana jest obrotowa wieża z nowym działem kal. 155 mm, w której znajduje się trzech członków załogi – dowódca, celowniczy, ładowniczy. Osłona kadłuba oraz wieży zapewnia ochronę przed ostrzałem z broni strzeleckiej kalibru 12,7 mm i odłamkami pocisków artyleryjskich.
Główne uzbrojenie stanowi haubicoarmata w kalibrze NATO-wskim 155 mm. Długość lufy wynosi 52 kalibry. Ulokowana jest w obrotowej wieży, która obraca się w zakresie 360°. Jednak do prowadzenia ognia, tak samo jak w starszej wersji, wieża obracać się może do 60° w stosunku do osi wzdłużnej. Kąty elewacji lufy wynoszą od -3,3° do +70°. Ładowanie odbywa się za pośrednictwem automatu ładowania. Jednostka ognia wynosi 40 sztuk amunicji. 30 naboi znajduje się bezpośrednio w automacie, zaś pozostałe w specjalnym magazynie amunicji. Szybkostrzelność systemu wynosi od 2 wystrzałów/min w trybie ładowania ręcznego do 5 wystrzałów/min przy użyciu automatu ładowania. Maksymalna donośność prowadzonego ognia wynosi 41 km przy użyciu amunicji o wydłużonym zasięgu (gazogeneratorem), minimalny zaś to 5 km. Do samoobrony służy zamontowany w wieży wielkokalibrowy karabin maszynowy kal. 12,7 mm.
Standardowo haubica wyposażona jest w system kierowania ogniem z komputerem balistycznym, celownik do prowadzenia ognia na wprost oraz systemy nawigacji. Dodatkowo wozy dysponują układem klimatyzacji, centralnym systemem pompowania opon oraz układem ochrony przed bronią masowego rażenia. W pobliżu lufy zamontowany jest także radar prędkości wylotowej pocisku.
A-40 Himalaya.
Prototyp z pierwszej połowy lat 90. obejmujący posadowienie zmodyfikowanej wieży systemu z działem 155 mm na podwoziu czołgu T-72. Uczestniczył m.in. w konkursie na haubicę samobieżną dla Indii oraz Polski (w którym zwyciężyła AHS Krab).

</doc>
<doc id="5306459" url="https://pl.wikipedia.org/wiki?curid=5306459" title="Geguti">
Geguti

Geguti (gruz. გეგუთი) – wieś w Gruzji, w regionie Imeretia, w gminie Ckaltubo. W 2014 roku liczyła 5049 mieszkańców.

</doc>
<doc id="5306463" url="https://pl.wikipedia.org/wiki?curid=5306463" title="Muchrani">
Muchrani

Muchrani (gruz. მუხრანი) – wieś w Gruzji, w regionie Mccheta-Mtianetia, w gminie Mccheta. W 2014 roku liczyła 6197 mieszkańców.

</doc>
<doc id="5306465" url="https://pl.wikipedia.org/wiki?curid=5306465" title="Filozofia żydowska">
Filozofia żydowska



</doc>
<doc id="5306468" url="https://pl.wikipedia.org/wiki?curid=5306468" title="Waziani (Dolna Kartlia)">
Waziani (Dolna Kartlia)

Waziani (gruz. ვაზიანი) – wieś w Gruzji, w regionie Dolna Kartlia, w gminie Gardabani. W 2014 roku liczyła 3686 mieszkańców.

</doc>
<doc id="5306475" url="https://pl.wikipedia.org/wiki?curid=5306475" title="Papua Zachodnia (prowincja)">
Papua Zachodnia (prowincja)



</doc>
