<doc id="5319295" url="https://pl.wikipedia.org/wiki?curid=5319295" title="Erion Veliaj">
Erion Veliaj

Erion Veliaj (ur. 17 grudnia 1979 w Tiranie) – burmistrz Tirany od 2015 roku, poprzednio minister opieki społecznej i młodzieży w latach 2013–2015.
Życiorys.
Erion Veliaj pochodził z ateistycznej rodziny; jego matka pochodziła z Wlory, natomiast ojciec studiował na Uniwersytecie Rolniczym w Tiranie i następnie wstąpił do wojska. Po śmierci ojca w 1991 roku Erion wyjechał ze swoim wujkiem do Grecji; mieszkali przez 3 i pół miesiąca na przedmieściach Aten, gdzie Erion pracował na roli.
W wieku 14 lat Erion został tłumaczem amerykańskich misjonarzy ewangelikalnych, co spowodowało jego konwersję na ten nurt chrześcijaństwa.
Studiował na Grand Valley State University w Allendale, gdzie uzyskał tytuł licencjata w dziedzinie nauk politycznych, oraz na Uniwersytecie Sussex, gdzie uzyskał tytuł magistra w dziedzinie europeistyki.
Należał do młodzieżowej pozarządowej organizacji Mjaft!, którą założył w 2003 roku i której był prezesem do listopada 2007 roku. W 2004 roku Mjaft! otrzymała nagrodę ONZ za działania na rzecz społeczeństwa obywatelskiego w wysokości 20 000 euro. W 2008 roku założył centrolewicową partię G99, z której odszedł w 2010 roku, wstępując do Socjalistycznej Partii Albanii, w której kierownictwie jest od 2011 roku; był nominowany do objęcia w niej sektora młodzieży i emigracji. W 2013 roku został posłem do Zgromadzenia Albanii z ramienia tej partii.
1 września 2013 roku ówczesny prezydent Albanii Bujar Nishani zapowiedział nominację Veliaja na ministra opieki społecznej i młodzieży; wydał dekret w trybie natychmiastowym dnia 15 września tego roku, a tym samym Veliaj objął ten urząd. Funkcję tę Veliaj pełnił do 30 kwietnia 2015 roku, gdy podał się do dymisji. Jako minister opieki społecznej i młodzieży zainteresował się społecznością Romów mieszkających w Tiranie; dzięki jego wstawiennictwie szpital w Tiranie, który wcześniej nie chciał przyjmować ani leczyć Romów, wycofał się z dyskryminacyjnej wobec nich polityki.
Od 21 lipca 2015 jest burmistrzem Tirany. Podczas jego kadencji ONZ uznała Tiranę za jedno z dziesięciu miast, które osiągnęły najlepsze wyniki finansowe. Z jego inicjatywy przebudowano m.in. plac Skanderbega w Tiranie oraz zainwestowano w ruch rowerowy w mieście w celu walki z korkami drogowymi. 16 czerwca 2016 roku przedstawił plan zaprzestania segregacji śmieci oraz ich importu do Albanii. W 2017 roku zredukowano używanie toreb plastikowych o 60%, rozpoczynając zastępowanie ich torbami papierowymi.
Jako burmistrz Tirany spotkał się z ekspertami ze Związku Miast Rosyjskich (ros. Союз российских городов); spotkanie odbyło się z inicjatywy albańskiej delegacji, a Veliaj wykazał zainteresowanie pracą samorządów w Rosji. Omawiano możliwości interakcji i wizyt w Albanii przedstawicieli rosyjskich miast w celu zaprezentowania doświadczeń samorządów i zbadania doświadczeń miast w różnych dziedzinach.
W 2017 roku za świadczenie usług publicznych i za znaczącą poprawę infrastruktury stolicy Albanii został nagrodzony tytułem honoris causa przez Grand Valley State University.
Kontrowersje.
Organizacja MJAFT! zarządzana wówczas przez Eriona Veliaja była oskarżona o islamofobię, ponieważ w listopadzie 2006 należący do tej organizacji magazyn MAPO opublikował karykatury Mahometa.
W 2011 roku był oskarżony o manipulacje; poinformował ambasadorów oraz reprezentantów Unii Europejskiej w Tiranie, że Griselda Rroshi, żona burmistrza Kavai, była porwana. Ostrzegł również przed reakcją ówczesnego burmistrza Tirany, Ediego Ramy. Rroshi przyznała, że porwania w rzeczywistości nie było; całe zdarzenie było sfingowane.
W 2014 roku wysyłał pogróżki dziennikarzom telewizji Agon Channel.
W 2018 roku pod albańskim parlamentem wybuchły protesty, podczas których palce straciła wówczas 24-letnia Ina Nuka. Burmistrz Tirany Erion Veliaj podczas spotkania z protestującymi wyrażał się o Nuce w sposób mizoginistyczny; pytał, „który mężczyzna byłby w stanie poślubić kobietę bez palców”.
W maju 2020 organizacja Europa Nostra wyraziła swój sprzeciw w sprawie wyburzenia budynku Teatru Narodowego w Tiranie, uważany przez tę organizację za jedno z najbardziej zagrożonych miejsc w Europie. Przeciwko rozbiórce budynku protestowało kilkaset osób; doszło nawet do starć z policją, gdzie aresztowano kilku osób, w tym dziennikarza Alfreda Lelę. Ponad 1000 policjantów otoczyło okolice teatru; izolowali protestujących, a nawet stosowali wobec nich przemoc. Sprzeciw wobec działań policji i planu rozbiórki budynku wyraziła również delegatura Unii Europejskiej w Tiranie oraz prezydent Albanii Ilir Meta, który nazwał rozbiórkę tematu „moralnym przestępstwem, które nie może być objęte amnestią”; skrytykował również przemoc ze strony policjantów w stronę protestujących artystów i dziennikarzy. Z kolei premier Albanii Edi Rama nazwał osoby będące przeciwko planowi nowego teatru „niekochającymi rozwoju”. Erion Veliaj jako burmistrz Tirany stwierdził, że rozbiórka powinna być decyzją Albańczyków i że „międzynarodowe media słuchały histeryzmu hałaśliwej mniejszości”.
Życie prywatne.
Ma żonę o imieniu Ajola; w 2014 Erion Veliaj przyznał, że wesele zostało opłacone przez rodziców panny młodej, kosztowało 9 milionów leków.
Erion Veliaj deklaruje bardzo dobrą znajomość języka angielskiego i włoskiego oraz dobrą znajomość języka niemieckiego i francuskiego.

</doc>
<doc id="5319296" url="https://pl.wikipedia.org/wiki?curid=5319296" title="Powiat Vorpommern-Greifswald">
Powiat Vorpommern-Greifswald



</doc>
<doc id="5319297" url="https://pl.wikipedia.org/wiki?curid=5319297" title="Flaga powiatu grodziskiego">
Flaga powiatu grodziskiego



</doc>
<doc id="5319298" url="https://pl.wikipedia.org/wiki?curid=5319298" title="Flaga powiatu tomaszowskiego">
Flaga powiatu tomaszowskiego



</doc>
<doc id="5319299" url="https://pl.wikipedia.org/wiki?curid=5319299" title="Eerste klasse (2014/2015)">
Eerste klasse (2014/2015)

Eerste klasse 2014/2015 – 112. edycja Mistrzostw Belgii w piłce nożnej mężczyzn. Rozgrywki rozpoczęły się 27 lipca 2014 roku, a zakończyły 31 maja 2015. Tytułu mistrzowskiego bronił . Pierwszy w historii tytuł zdobyła drużyna .
Sezon zasadniczy.
Tabela.
&lt;onlyinclude&gt;&lt;/onlyinclude&gt;
Baraże o mistrzostwo.
Punkty zdobyte w sezonie zasadniczym zostały podzielone przez 2 (i zaokrąglone) przed rozpoczęciem play-offów. W rezultacie drużyny wystartowały z następującym dorobkiem punktowym przed playoffami: 
Tabela.
&lt;onlyinclude&gt;&lt;/onlyinclude&gt;
Baraże o Ligę Europy.
W grupie A znajdują się drużyny z miejsc 7, 9, 12, 14. Drużyny z miejsc 8, 10, 11, 13 znajdują się w grupie B.
Grupa A.
&lt;onlyinclude&gt;&lt;/onlyinclude&gt;
Grupa B.
&lt;onlyinclude&gt;&lt;/onlyinclude&gt;
Baraż o Eerste klasse.
Drużynie, która zakończyła sezon zasadniczy na 15. miejscu () doliczono 3 pkt na początku barażu.
Mecze w tabeli zostały rozegrane w kolejności od lewej do prawej.
Rundę finałową Tweende klasse 2014/2015 wygrała drużyna 
Statystyki.
Hat tricki.
4 – zawodnik strzelił w meczu 4 bramki

</doc>
<doc id="5319304" url="https://pl.wikipedia.org/wiki?curid=5319304" title="Katastrofa lotu Philippine Airlines 137">
Katastrofa lotu Philippine Airlines 137

Katastrofa lotu Philippine Airlines 137 – wypadek lotniczy, który wydarzył się 22 marca 1998 r. Był to regularny lot pasażerski z portu lotniczego Manila do portu lotniczego Bacolod City.
Samolot.
Airbus A320-214 o numerze rejestracyjnym RP-C3222 został zniszczony i spisany na straty. Był w służbie zaledwie trzy miesiące.
Wypadek.
22 marca 1998 r. lot 137 wypadł z pasa startowego w porcie lotniczym Bacolod City. Nie było ofiar śmiertelnych wśród załogi i pasażerów samolotu, ale trzy osoby zginęły na ziemi.
Wybranie przez pilota niewłaściwego trybu na komputerach pokładowych uniemożliwiło zredukowanie mocy do biegu jałowego, co uniemożliwiło użycie odwracacza ciągu i spojlerów. Przy hamowaniu użyto hamulców, ale samolot nie zdołał zatrzymać się przed końcem pasa startowego.

</doc>
<doc id="5319308" url="https://pl.wikipedia.org/wiki?curid=5319308" title="Bazylika Wniebowzięcia Najświętszej Maryi Panny w Agłonie">
Bazylika Wniebowzięcia Najświętszej Maryi Panny w Agłonie



</doc>
<doc id="5319310" url="https://pl.wikipedia.org/wiki?curid=5319310" title="Dom Kotów">
Dom Kotów



</doc>
<doc id="5319311" url="https://pl.wikipedia.org/wiki?curid=5319311" title="Hallgrímskirkja">
Hallgrímskirkja



</doc>
<doc id="5319314" url="https://pl.wikipedia.org/wiki?curid=5319314" title="Le chœur de l’église des Capucins à Rome">
Le chœur de l’église des Capucins à Rome



</doc>
<doc id="5319316" url="https://pl.wikipedia.org/wiki?curid=5319316" title="Flaga Krosna">
Flaga Krosna



</doc>
<doc id="5319317" url="https://pl.wikipedia.org/wiki?curid=5319317" title="Flaga Przemyśla">
Flaga Przemyśla



</doc>
<doc id="5319318" url="https://pl.wikipedia.org/wiki?curid=5319318" title="Powiat Breisgau-Hochschwarzwald">
Powiat Breisgau-Hochschwarzwald



</doc>
<doc id="5319319" url="https://pl.wikipedia.org/wiki?curid=5319319" title="Flaga powiatu bieszczadzkiego">
Flaga powiatu bieszczadzkiego



</doc>
<doc id="5319320" url="https://pl.wikipedia.org/wiki?curid=5319320" title="Flaga powiatu brzozowskiego">
Flaga powiatu brzozowskiego



</doc>
<doc id="5319321" url="https://pl.wikipedia.org/wiki?curid=5319321" title="Flaga powiatu dębickiego">
Flaga powiatu dębickiego



</doc>
<doc id="5319322" url="https://pl.wikipedia.org/wiki?curid=5319322" title="Flaga powiatu jarosławskiego">
Flaga powiatu jarosławskiego



</doc>
<doc id="5319323" url="https://pl.wikipedia.org/wiki?curid=5319323" title="Centrāltirgus">
Centrāltirgus



</doc>
<doc id="5319326" url="https://pl.wikipedia.org/wiki?curid=5319326" title="Flaga powiatu leżajskiego">
Flaga powiatu leżajskiego



</doc>
<doc id="5319327" url="https://pl.wikipedia.org/wiki?curid=5319327" title="Flaga powiatu lubaczowskiego">
Flaga powiatu lubaczowskiego



</doc>
<doc id="5319328" url="https://pl.wikipedia.org/wiki?curid=5319328" title="Flaga powiatu łańcuckiego">
Flaga powiatu łańcuckiego



</doc>
<doc id="5319329" url="https://pl.wikipedia.org/wiki?curid=5319329" title="Flaga powiatu niżańskiego">
Flaga powiatu niżańskiego



</doc>
<doc id="5319330" url="https://pl.wikipedia.org/wiki?curid=5319330" title="Flaga powiatu przemyskiego">
Flaga powiatu przemyskiego



</doc>
<doc id="5319331" url="https://pl.wikipedia.org/wiki?curid=5319331" title="Jan Kubista (ur. 1960)">
Jan Kubista (ur. 1960)

Jan Kubista (ur. 27 maja 1960 w Pradze) – czeski lekkoatleta, średniodystansowiec, olimpijczyk. Podczas swojej kariery reprezentował Czechosłowację.
Osiągnięcia sportowe.
Odpadł w eliminacjach biegu na 800 metrów na mistrzostwach Europy juniorów w 1979 w Bydgoszczy. Zajął 10. miejsce w finale biegu na 1500 metrów na mistrzostwach świata w 1983 w Helsinkach. Wystąpił w tej konkurencji na igrzyskach olimpijskich w 1988 w Seulu, ale odpadł w eliminacjach.
Był mistrzem Czechosłowacji w biegu na 800 metrów w latach 1981–1983 oraz wicemistrzem w sztafecie 4 × 400 metrów w 1982 i 1983, a w hali był mistrzem w biegu na 1500 metrów w 1986.
20 sierpnia 1983 w Pradze ustanowił rekord Czechosłowacji w biegu na 1500 metrów z czasem 3:34,87.
Rekordy życiowe.
Rekordy życiowe Kubisty:
Rodzina.
Jego syn Jan Kubista również był lekkoatletą średniodystansowcem, medalistą halowych mistrzostw Europy w 2017. 

</doc>
<doc id="5319332" url="https://pl.wikipedia.org/wiki?curid=5319332" title="Flaga powiatu przeworskiego">
Flaga powiatu przeworskiego



</doc>
<doc id="5319333" url="https://pl.wikipedia.org/wiki?curid=5319333" title="Flaga powiatu rzeszowskiego">
Flaga powiatu rzeszowskiego



</doc>
<doc id="5319335" url="https://pl.wikipedia.org/wiki?curid=5319335" title="Flaga powiatu strzyżowskiego">
Flaga powiatu strzyżowskiego



</doc>
<doc id="5319336" url="https://pl.wikipedia.org/wiki?curid=5319336" title="Flaga powiatu tarnobrzeskiego">
Flaga powiatu tarnobrzeskiego



</doc>
<doc id="5319337" url="https://pl.wikipedia.org/wiki?curid=5319337" title="Ambasada Stanów Zjednoczonych w Kijowie">
Ambasada Stanów Zjednoczonych w Kijowie

Ambasada Stanów Zjednoczonych w Kijowie (, ) – misja dyplomatyczna Stanów Zjednoczonych Ameryki na Ukrainie.
Historia.
Stany Zjednoczone uznały niepodległość Ukrainy 25 grudnia 1991, za prezydentury George'a H.W. Busha i tego samego dnia oba państwa nawiązały stosunki dyplomatyczne. Ambasada Stanów Zjednoczonych w Kijowie została otwarta 23 stycznia 1992. Ulokowana ona została w budynku biurowym dotychczas zajmowanym przez Komunistyczną Partię Ukrainy i Komsomoł. Budynek ten pochodzi z lat 50. XX w. i powstał na miejscu rozebranej cerkwi greckokatolickiej.
W 2012 ambasada przeniosła się do nowo wybudowanej siedziby, w której mieści się obecnie.
14 lutego 2022 z powodu kryzysu w relacjach ukraińsko-rosyjskich i grupowaniu armii rosyjskiej w pobliżu granic Ukrainy rząd Stanów Zjednoczonych postanowił przenieść ambasadę do Lwowa. 22 lutego 2022 cały amerykański personel dyplomatyczny służący na Ukrainie został ewakuowany do Polski, gdzie pozostał z powodu wybuchu dwa dni później wojny. Ambasada Stanów Zjednoczonych w Kijowie została ponownie otwarta 18 maja 2022. Prace w stolicy Ukrainy podjęła jednak niewielka liczba dyplomatów, a działalność konsularna nie została wznowiona.

</doc>
<doc id="5319338" url="https://pl.wikipedia.org/wiki?curid=5319338" title="Związek gmin Hexental">
Związek gmin Hexental



</doc>
<doc id="5319339" url="https://pl.wikipedia.org/wiki?curid=5319339" title="Ambasada Stanów Zjednoczonych na Ukrainie">
Ambasada Stanów Zjednoczonych na Ukrainie



</doc>
<doc id="5319341" url="https://pl.wikipedia.org/wiki?curid=5319341" title="Mirosława Krajewska">
Mirosława Krajewska



</doc>
<doc id="5319347" url="https://pl.wikipedia.org/wiki?curid=5319347" title="Graphinica">
Graphinica

 – japońskie studio animacji z siedzibą w tokijskiej dzielnicy Shinjuku, założone w kwietniu 2009 roku.

</doc>
<doc id="5319348" url="https://pl.wikipedia.org/wiki?curid=5319348" title="Dolina Samborowo">
Dolina Samborowo



</doc>
<doc id="5319350" url="https://pl.wikipedia.org/wiki?curid=5319350" title="Beautiful Monster">
Beautiful Monster

Beautiful Monster – piosenka nagrana przez południowokoreańską grupę dziewcząt STAYC na ich trzecim single album We Need Love. Piosenka została wydana jako główny singel 19 lipca 2022 roku przez High Up Entertainment.
Kompozycja.
Piosenka „Beautiful Monster” została skomponowana przez Black Eyed Pilseung, wraz z Flyt za tekst odpowiadali B.E.P i Jeon goon, a aranżacją zajęli się Rado i Flyt. Utwór został opisany jako piosenka z tekstem o „wyłapaniu strachu ukrytego za szczęściem miłości”. Piosenka została skomponowana w tonacji Fis-dur w tempie 82 uderzeń na minutę.
Historia wydania.
30 czerwca 2022 roku High Up Entertainment ogłosiło, że STAYC wyda nowy album w lipcu 2022 roku. Dzień później ogłoszono, że 19 lipca ukaże się trzeci single album zatytułowany We Need Love. 15 lipca STAYC zaprezentowały fragmenty piosenek z We Need Love, na których znalazła się tytułowa piosenka „Beautiful Monster”. 18 lipca pojawił się zwiastun teledysku, a dzień później cały teledysk.

</doc>
<doc id="5319353" url="https://pl.wikipedia.org/wiki?curid=5319353" title="Język duri">
Język duri

Język duri, także massenrempulu – język austronezyjski używany w prowincji Celebes Południowy w Indonezji. Według danych z 2000 roku posługuje się nim 127 tys. ludzi.
Według serwisu Ethnologue dzieli się na trzy dialekty: cakke-kalosi, baraka, benteng alla.
Należy do grupy języków massenrempulu (a. masenrempulu, massenrempulu’) w ramach . Tworzą ją następujące języki: duri, enrekang (w tym pattinjo), maiwa i malimpung. Duri jest wśród nich językiem prestiżowym i sam również bywa określany jako massenrempulu. Czasami w literaturze mówi się o jednym języku massenrempulu, traktując go jako grupę dialektów.
Jest zapisywany alfabetem łacińskim.

</doc>
<doc id="5319354" url="https://pl.wikipedia.org/wiki?curid=5319354" title="Język enrekang">
Język enrekang

Język enrekang, także endekan – język austronezyjski używany w prowincji Celebes Południowy w Indonezji. Według danych z 1986 roku posługuje się nim 50 tys. ludzi.
Według serwisu Ethnologue dzieli się na trzy dialekty: enrekang, ranga, pattinjo (letta-batulappa-kassa). Dialekt pattinjo bywa opisywany jako odrębny język.
Nie wykształcił piśmiennictwa.

</doc>
<doc id="5319355" url="https://pl.wikipedia.org/wiki?curid=5319355" title="Język endekan">
Język endekan



</doc>
<doc id="5319356" url="https://pl.wikipedia.org/wiki?curid=5319356" title="Język pattinjo">
Język pattinjo



</doc>
<doc id="5319357" url="https://pl.wikipedia.org/wiki?curid=5319357" title="Język maiwa">
Język maiwa

Język maiwa – język austronezyjski używany w prowincji Celebes Południowy w Indonezji, w rejonie rzeki Boya. Według danych z 1990 roku posługuje się nim 50 tys. ludzi.
Jest blisko spokrewniony z językami enrekang i duri.
Nie wykształcił piśmiennictwa.

</doc>
<doc id="5319358" url="https://pl.wikipedia.org/wiki?curid=5319358" title="Język malimpung">
Język malimpung

Język malimpung – język austronezyjski używany w prowincji Celebes Południowy w Indonezji, we wsiach Malimpung, Sulili i Urung (kecamatan Patampanua, kabupaten Pinrang). Według danych z 1986 roku posługuje się nim 5 tys. ludzi.
Jest blisko spokrewniony z językami duri, enrekang i maiwa, ale wyróżnia się obfitością zapożyczeń z języka bugijskiego. Niegdyś był łączony bliżej z językiem bugijskim bądź wręcz klasyfikowany jako jego dialekt.
Nie wykształcił piśmiennictwa.

</doc>
<doc id="5319361" url="https://pl.wikipedia.org/wiki?curid=5319361" title="Mistrzostwa Europy w Rugby 7 Mężczyzn 2022 (dywizje)">
Mistrzostwa Europy w Rugby 7 Mężczyzn 2022 (dywizje)

Zawody w niższych dywizjach Mistrzostw Europy w Rugby 7 Mężczyzn 2022 odbywały się w czerwcu i lipcu 2022 roku.
W rozegranych w Zagrzebiu i Budapeszcie turniejach Trophy triumfowała Irlandia, wraz z Anglią, Walią i Rumunią zyskując awans do grona elity. Wyróżniającymi się zawodnikami byli Jordan Conroy, Joe Browning i Cole Swannack. Turniej Conference 1 rozegrany w Belgradzie zakończył się zwycięstwem Szwajcarów, oprócz nich awans uzyskała Mołdawia, natomiast jedyne miejsce premiowane awansem w zawodach Conference 2 rozegranych na Malcie przypadło zwycięskim gospodarzom.
Informacje ogólne.
Harmonogram rozgrywek opublikowano na początku kwietnia 2022 roku. W walce o tytuł mistrzowski brało udział dziesięć zespołów, pozostałe europejskie drużyny, które przystąpiły do rozgrywek, występowały w niższych dywizjach, a dzięki systemowi awansów i spadków mogły walczyć o udział w Grand Prix Series. Zostały zaplanowane cztery turnieje – dwa w Trophy oraz po jednym w Conference 1 i 2. Pomiędzy dywizjami istniał system awansów i spadków – po zakończonym sezonie najsłabsza reprezentacja z Grand Prix Series oraz dwie kolejnego poziomu rozgrywek zostały relegowane do niższej klasy rozgrywkowej, a ich miejsce zajęli odpowiednio zwycięzca Trophy i finaliści Conference. Triumfatorów na obu poziomach Conference wyłoniły pojedyncze turnieje, zwycięzcą Trophy została natomiast drużyna, który po rozegraniu dwóch turniejów zgromadziła najwięcej punktów, które były przyznawane za zajmowane w nich miejsca:
Zawody w najniższym poziomie rozgrywkowym rozegrano systemem kołowym w ramach jednej sześciozespołowej grupy, w pozostałych turniejach reprezentacje rywalizowały w pierwszej fazie w ramach grup systemem kołowym podzielone na trzy czterozespołowe grupy, po czym nastąpiła faza pucharowa – czołowa ósemka awansowała do fazy play-off, a pozostałe walczyły o trofea niższej rangi. W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci". Przystępujące do turnieju reprezentacje mogły liczyć maksymalnie dwunastu zawodników. Rozstawienie w każdych zawodach następowało na podstawie wyników poprzedniego turnieju, a w przypadku pierwszych zawodów – na podstawie rankingu z poprzedniej edycji.
W tym sezonie stawką zawodów prócz medali mistrzostw kontynentu stawką był także awans do europejskiego turnieju kwalifikacyjnego do Pucharu Świata 2022, również dla zespołów z niższych poziomów rozgrywek. Prawo udziału w nim uzyskała z poziomu Trophy – prócz mających zagwarantowany awans Anglii, Irlandii i Walii – najlepsza reprezentacja spośród pozostałych​.

</doc>
<doc id="5319364" url="https://pl.wikipedia.org/wiki?curid=5319364" title="Combat air patrol">
Combat air patrol



</doc>
<doc id="5319366" url="https://pl.wikipedia.org/wiki?curid=5319366" title="Flagi powiatów w województwie podlaskim">
Flagi powiatów w województwie podlaskim

Flagi powiatów w województwie podlaskim – lista symboli powiatowych w postaci flagi, obowiązujących w województwie podlaskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej. Z tej zmiany skorzystały powiaty, przywrócone w 1999.
Od 2017 w województwie podlaskim swoją flagę posiada wszystkie 14 powiatów oraz 3 miasta na prawach powiatu. Symbol ten, od 2002, ma ustanowione samo województwo.

</doc>
<doc id="5319368" url="https://pl.wikipedia.org/wiki?curid=5319368" title="Flaga powiatu łomżyńskiego">
Flaga powiatu łomżyńskiego



</doc>
<doc id="5319374" url="https://pl.wikipedia.org/wiki?curid=5319374" title="Babuszkino (obwód kaliningradzki)">
Babuszkino (obwód kaliningradzki)

Babuszkino (ros. Бабушкино, niem. "Degesen (Gut)", 1928-1946 "Groß Degesen") – osiedle typu wiejskiego w Rosji, w obwodzie kaliningradzkim, w rejonie niestierowskim, zamieszkałe przez 588 osób.
Po II wojnie światowej tereny te weszły w skład Związku Radzieckiego. Niemcy zostali wysiedleni, a przybyli Rosjanie ze wschodu. W 1947 roku Rosjanie zmienili nazwę wsi na Babuszkino.

</doc>
<doc id="5319375" url="https://pl.wikipedia.org/wiki?curid=5319375" title="Babuszkino (Obwód kaliningradzki)">
Babuszkino (Obwód kaliningradzki)



</doc>
<doc id="5319386" url="https://pl.wikipedia.org/wiki?curid=5319386" title="Wybory parlamentarne we Włoszech w 2022 roku">
Wybory parlamentarne we Włoszech w 2022 roku

Wybory parlamentarne we Włoszech w 2022 roku odbyły się 25 września 2022. W ich wyniku wybranych zostało 400 członków Izby Deputowanych i 200 członków Senatu XIX kadencji.
Podłoże.
21 lipca 2022 prezydent Sergio Mattarella oficjalnie rozwiązał parlament wyznaczając datę przedterminowych wyborów parlamentarnych na 25 września 2022 roku.
System wyborczy.
W rezultacie referendum konstytucyjnego z 2020 roku liczba członków Izby Deputowanych została zmniejszona z 630 do 400 i Senatu z 315 do 200. Zmiany w okręgach jednomandatowych zostały ostatecznie zatwierdzone i opublikowane 30 grudnia 2020 r. we włoskim dzienniku rządowym Gazzetta Ufficiale. Izba Deputowanych zmniejszyła się z 232 do 147 okręgów, a Senat ze 116 do 74.
Data wyborów.
Zgodnie z artykułami 60 i 61 Konstytucji Republiki Włoskiej, wybory obu izb włoskiego parlamentu odbywają się co pięć lat i nie później niż siedemdziesiąt dni po zakończeniu poprzedniej kadencji. 
Rezultat.
Wybory wygrała koalicja wyborcza z Giorgią Meloni na czele, uzyskując 115 senatorów na 206 miejsc, z czego 6 niewybieralnych (senatorzy dożywotni), oraz 237 deputowanych na 400 miejsc. Konserwatywna koalicja zdobyła większość bezwzględną. 

</doc>
<doc id="5319387" url="https://pl.wikipedia.org/wiki?curid=5319387" title="Nadleśnictwo Myszyniec">
Nadleśnictwo Myszyniec

Nadleśnictwo Myszyniec – jednostka organizacyjna Lasów Państwowych podległa Regionalnej Dyrekcji Lasów Państwowych w Olsztynie. Siedziba nadleśnictwa znajduje się w Myszyńcu w województwie mazowieckim. Nadleśnictwo obejmuje teren Równiny Kurpiowskiej na północy województwa mazowieckiego, na obszarze gmin Myszyniec, Czarnia, Łyse i Kadzidło w powiecie ostrołęckim. 
Historia.
Teren zarządzany przez Nadleśnictwo Myszyniec zajmowała w przeszłości Puszcza Zielona. Od średniowiecza obszary te stanowiły własność książat mazowieckich, później przeszły w posiadanie królów polskich, a następnie zaborców. W wiekach XVI–XIX ze wzrostem populacji oraz intensywną eksploatacją lasu obszar kniei zmniejszał się. Niekontrolowana wycinka drzew w XIX wieku spowodowała pokaźne szkody w Puszczy Zielonej. 
Nadleśnictwo Myszyniec w swoim pierwotnym kształcie powstało prawdopodobnie w 1887. W 1907 istniała jednostka określana jako Leśnictwo Myszyniec. W 1918 przemianowano je na Nadleśnictwo Myszyniec. W 1928 z części Nadleśnictw Myszyniec i Ostrołęka stworzono Nadleśnictwo Podgórze. Od 1959 nadleśnictwo podlegało pod Rejon Lasów Państwowych w Ostrołęce. W tym samym roku, po likwidacji rejonów, nadleśnictwo zaczęło podlegać bezpośrednio Zarządowi Lasów Państwowych w Siedlcach. W 1973 do nadleśnictwa dołączono Nadleśnictwo Podgórze. W 1975 wcielono je do Okręgowego Zarządu Lasów Państwowych w Olsztynie (przekształcony w Regionalną Dyrekcję Lasów Państwowych w Olsztynie). W 1978 do nadleśnictwa włączono część dawnego obrębu Lipniki, dotąd znajdującego się w Nadleśnictwie Nowogród. 
Organizacja.
Nadleśnictwo dzieli się na 12 leśnictw: Białusny Lasek, Czarnia, Surowe z siedzibą w Czarni, Zdunek z siedzibą w Bandysiach, Wykrot z siedzibą w Jazgarce, Kadzidło, Podgórze z siedzibą w Wachu, Warmiak z siedzibą w Antoni, Dylewo z siedzibą w Olszynach, Rudne z siedzibą w Pupkowiźnie, Serafin i Lipniki z siedzibą w Łysych. Na terenie nadleśnictwa zlokalizowana jest szkółka leśna Zawodzie.
Nadleśniczym jest Marek Dzieżyk.
Ochrona przyrody.
Na terenie nadleśnictwa znajduje się 5 rezerwatów przyrody: Rezerwat Podgórze, Rezerwat Czarnia, Rezerwat Surowe, Rezerwat Torfowisko Karaska i Rezerwat Torfowisko Serafin oraz obszary Natura 2000. Są to: Bory Bagienne i Torfowisko Karaska, Bory Chrobotkowe, Myszynieckie Bory Sasankowe oraz Dolina Omulwi i Płodownicy. Znajduje się tu również 6 pomników przyrody (dęby, sosny, lipy, modrzew, jałowiec). 
Edukacja.
Na terenie Rezerwatu Czarnia znajduje się Szlak Turystyczny „Barci Kurpiowskich”, przy siedzibie nadleśnictwa mieści się Izba Edukacji Przyrodniczo-Leśnej im. Jana Milewskiego, w Wachu zlokalizowana jest ścieżka rowerowa, obok leśniczówki Serafin biegnie Leśna Ścieżka Rowerowa „Jezioro Krusko”. 

</doc>
<doc id="5319389" url="https://pl.wikipedia.org/wiki?curid=5319389" title="Białko jaja">
Białko jaja



</doc>
<doc id="5319391" url="https://pl.wikipedia.org/wiki?curid=5319391" title="Jezioro Jezierzno">
Jezioro Jezierzno

Jezioro Jezierzno to jezioro powstałe w wyniku budowy Kanału Iławskiego, kiedy to oddzielono je od reszty jeziora Karnickiego (którego dawniej stanowiło część). Od jez. Karnickiego oddziela je tzw. Akwedukt Karnicki po którym przebiega Kanał Iławski.
Historia powstania jeziora.
Akwedukt Karnicki powstał z powodu 2,5 metrowej różnicy poziomu jeziora z Jeziorakiem. Podwyższenie poziomu Jeziora Karnickiego spowodowałoby zalanie dużych obszarów, a system 2 śluz byłby zbyt kosztowny. Dlatego na dnie jeziora Karnickiego wybudowano wał o wysokości 6 m, długości 484 m i szerokości 50 metrów którym poprowadzono Kanał Iławski, a który przeciął jezioro na dwie części (jezioro Jezierzno to część południowa).
Jezioro Jezierzno w kulturze.
Jezioro Jezierzno (pod nazwą Karnickie – w książce nie rozróżniono jeziora Karnickiego od Jezierzna i kanału Elbląskiego od Iławskiego) pojawia się w powieści Zbigniewa Nienackiego pt. „Pan Samochodzik i złota rękawica” i jest w nim opisane oraz stanowi jedno z miejsc akcji.

</doc>
<doc id="5319393" url="https://pl.wikipedia.org/wiki?curid=5319393" title="Światowy Kongres Esperanto w 2001 roku">
Światowy Kongres Esperanto w 2001 roku

86 Światowy Kongres Esperanto w 2001 roku – Światowy Kongres Esperanto, który odbył się w Zagrzebiu w dniach 21–28 sierpnia 2001 roku.
Historia.
W Zagrzebiu Kongres odbył się po raz drugi. Wcześniej miasto gościło esperantystów w 1953 roku, gdy kongres odbył się w Jugosławii. W kongresie wzięło udział 1691 uczestników z 57 krajów. 200 uczestników przyjechało z Francji, 165 z Japonii, 156 z Niemiec, 51 z Węgier, 71 z Polski, 28 z USA, 30 z Rosji, 55 z Holandii, 25 z Korei Południowej, 32 z Brazylii, 18 z Chin, 20 z Rumunii, 45 z Belgii, po 3 z Albanii, Białorusi i Macedonii. Kongresowi patronował prezydent Republiki Chorwacji Stjepan Mesić. Wziął on udział w uroczystości otwarcia i zakończył swoje wystąpienie zdaniem wypowiedziany w języku esperanto. Na czele lokalnego komitetu organizacyjnego stał Dalibor Brozović. Tradycyjny bal zorganizowano na placu bana Jelačića. Wśród imprez znalazł się spektakl „Najdłuższy dzień w życiu Marii Teresy” w Chorwackim Teatrze Narodowym. Główną rolę zagrała Vida Jerman.
Obrady Kongresu odbywały się w dwóch lokalizacjach: Hali Koncertowej im. Vatroslava Lisinskiego w Zagrzebiu oraz Wydziale Elektrotechniki i Informatyki (FER).
Z okazji Kongresu Hrvatska pošta wydała okolicznościowy znaczek. Odznaka kongresowa zapewniała bezpłatną jazdę miejskimi autobusami i tramwajami. 

</doc>
<doc id="5319397" url="https://pl.wikipedia.org/wiki?curid=5319397" title="Monety lenne Hospodarstwa Mołdawskiego">
Monety lenne Hospodarstwa Mołdawskiego



</doc>
<doc id="5319404" url="https://pl.wikipedia.org/wiki?curid=5319404" title="Potyczka pod Barnimiem">
Potyczka pod Barnimiem

Potyczka pod Barnimiem – starcie zbrojne stoczone 1 sierpnia 1627 roku na Pomorzu Nadodrzańskim pomiędzy wojskami w służbie Królestwa Danii, a najemną ochotniczą formacją lekkiej jazdy polskiej (lisowczycy) i polskim pospolitym ruszeniem; walczącymi po stronie cesarskich sił Habsburgów w trakcie wojny trzydziestoletniej; potyczka pod Barnimiem była preludium do bitwy pod Granowem.
Tło historyczne przed potyczką.
Działania poprzedzające.
Wojska cesarskie dowodzone przez pułkownika Gabriela Pechmanna von Schönau podjęły w 1627 roku działania przeciwko armii weimarskiej – jednej z dwóch armii duńskich, stacjonującej na Morawach i Śląsku, która zamierzała przebijać się na północ, a jej dowódcą był Joachim von Mitzlaff. Wskutek naporu wojsk cesarskich Duńczycy zostali przyparci do granic Rzeczypospolitej: ich główne siły przeszły polską granicę na wysokości Byczyny, a następnie podążyły wzdłuż lewego brzegu Prosny i granicy po stronie polskiej, co miało doprowadzić do pozbycia się pogoni. W połowie lipca regiment weimarski zniszczył pod Odolanowem formowany w Rzeczypospolitej pułk księcia holsztyńskiego, przeznaczony do wsparcia wojsk cesarskich. Podczas marszu przez Wielkopolskę, mimo prób powstrzymania przez pospolite ruszenie, Duńczycy dotarli do pogranicza Rzeczypospolitej z Nową Marchią. Niewielkie siły elektora brandenburskiego ograniczyły się w obronie do spalenia mostów w Skwierzynie i Drezdenku, co na dłużej nie mogło powstrzymać marszu żołnierzy weimarskich.
Wojska duńskie przeprawiły się przez Drawę, zajmując polskie zamki w Wieleniu i Człopie. Główną ich kwaterą stała się później wieś Granowo na obszarze Nowej Marchii. 17 lipca 1627 roku, po szybkim marszu wzdłuż granic Rzeczypospolitej, cesarskie wojska Pechmanna, przeprawiły się przez Wartę i stanęły pod Gorzowem umieszczając swój siedmiotysięczny korpus w wioskach położonych na północ od miasta. Korpus Pechmanna ścigając wojska duńskie korpusu Mitzlaffa przemieścił się pod Strzelce Krajeńskie. Wojska duńskie były już we wschodniej Nowej Marchii. Polskie chorągwie podążały za wojskami duńskimi, którymi dowodził Mitzlaff. Niebawem obydwie strony starły się w potyczce pod Barnimiem, a następnie w bitwie pod Granowem.
Przebieg granicy marchijsko-polskiej w okolicy Barnimia i Drawna.
Na podstawie źródeł z wieku XV i późniejszych granica odcinka wschodniego Nowej Marchii przebiegała południowo-zachodnim krańcem wsi Łowicz, dalej północną granicą wsi Korytnica, która zaliczała się do nowomarchijskiego powiatu choszczeńskiego, a po drugiej stronie granicy była położona wieś Sadowo. Dalej granica państwowa przebiegała północnym krańcem pól wsi Płociczno, która należała do Marchii i stąd granica państwowa dochodziła do strugi Modrzanek, która wpływa do Stawu Młyńskiego, noszącego również nazwę Lubicz, a stąd na wschód od wsi Krępa, na południe do jeziora Płociczno i do rzeczki Płocicznej, której cały dolny bieg, stanowił granicę państwową od średniowiecza. Dalej korytem Płocicznej na południe. Następnie wzdłuż koryta tej rzeczki, przepływającej przez duże jezioro Ostrowite, dochodziła do Drawy. Dopiero od rejonu Głuska rzeka Drawa była granicą państwową i tutaj był wbity w dno rzeki żelazny pal graniczny. Dalej granica biegła już korytem Drawy, do ujścia do Noteci, gdzie tkwił podobny pal w wodzie.
Lisowczycy.
W działaniach wojennych brały udział różnorodne oddziały najemne, opłacane przez zwaśnione strony. Należały do nich m.in. polskie oddziały lisowczyków, walczących w latach 1619–1620 na terytorium Węgier, a potem na ziemiach Cesarstwa (Czechy) i w krajach Rzeszy (Nadrenia). Kilka chorągwi polskich lisowczyków, dowodzonych przez rotmistrzów z pomocą porucznika i chorążego, przeszło przez Santok na polską stronę, gdzie stacjonowały resztki formacji duńskich i śląskich. Stoczyły tam potyczki w Wieleniu i Człopie. Lisowczycy cieszyli się wielką sławą w Europie. Na przeprawie w Wieleniu lisowczycy pod dowództwem rotmistrza Jana Rustrowskiego stawili zdecydowany opór regimentom pułkownika Kaldenhofa i Holcka. Według zapisków kronikarza Adama Lehmana rotmistrz Rustrowski został pojmany, był torturowany i został zabity. Lisowczycy mimo straty swojego dowódcy dalej prowadzili pościg za oddziałami Mitzlaffa i po walkach 21 lipca w Człopie, gdzie zginęło 50 lisowczyków i trzech żołnierzy przeciwnika, kontynuowali marsz aż do granicy Nowej Marchii nad Drawą, by stoczyć z oddziałami protestanckimi potyczkę pod miejscowością Barnimie.
Potyczka pod Barnimiem.
Przed potyczką.
Na całym pograniczu brandenburskim, dogodne punkty przeprawowe, zostały wzmocnione na mocy układu sojuszniczego, który został zawarty 31 maja 1627 roku przez elektora brandenburskiego, i w ramach którego elektor oficjalnie zerwał porozumienia z Danią. Zobowiązał się także do wspólnej z wojskami cesarskimi obrony przed armią duńską oraz zezwolił na okupację przez wojska cesarskie Nowej Marchii i innych prowincji brandenburskich. Na dowódcę wojsk brandenburskich elektor Jerzy Wilhelm Hohenzollern powołał pułkownika Hildenrata von Krachta, który swoimi wojskami oraz nowymi oddziałami, w tym kawalerią pospolitego ruszenia z rotmistrzem Hansem von Schönebeckiem, pospolitym ruszeniem powiatu choszczeńskiego, obsadził mosty i przejścia graniczne pod Gorzowem, Santokiem, Drezdenkiem, Osiecznem, Drawnem i Barnimiem. Miało to uniemożliwić przejście korpusowi Mitzlaffa do Nowej Marchii. Wojska duńskie chcąc wkroczyć do Nowej Marchii, podążyły z Człopy pod Barnimie. Maszerowały przez Puszczę Miradzką i przekroczyły niebronioną granicę na Płocicznej, następnie w dniach 30–31 lipca 1627 roku znalazły się w Puszczy Drawskiej na przedpolu Drawna i Barnimia, na terenie z nielicznymi wzgórzami, jak Góra Chomętowska. Jako pierwsze dotarły tutaj regimenty pułkowników Holcka i Kaldenhofa.
Wojska duńskie rozłożyły się częściowo w lesie i w okolicznych miejscowościach. Oddziały Mitzlaffa były „zdemoralizowane”, splądrowały trzy wsie, w tym 31 lipca 1627 roku Barnimie, w którym przetrwał stary kościół protestancki, podpaliły Chłopowo i zbezcześciły ewangelicki kościół, zniszczyły okolice Bierzwnika. Oddziały Mitzlaffa nie zajęły kwater we wsi Barnimie, miejsce na obozowisko wybrały w okolicy tej wsi oraz w pobliskim Podegrodziu, Dominikowie i w Niemieńsku. Dawało ono dogodne warunki dla organizacji obozu obronnego i do prowadzenia rozpoznania w celu wyboru optymalnego miejsca dla przejścia Drawy. Poczynania oddziałów Mitzlaffa obserwowane były przez chorągwie polskich lisowczyków.
Oddziały tyłowe korpusu Mitzlaffa pod Barnimie nadeszły rano 1 sierpnia 1627 roku. Za nimi maszerowały spod Człopy polskie chorągwie kozackie (lisowczyków). Jednocześnie w Dobiegniewie grupowało się pospolite ruszenie szlachty, mieszczan, oddziały domowe starosty Adama Sędziwoja Czarnkowskiego, a przy nim Tuczyńscy – Wedlowie z Tuczna i Blanckenburgowie z Mirosławca. Oddziały przegrupowano do pobliskiego Starego Osieczna i Barnimia, gdzie zostały także przemieszczone wielkopolskie oddziały pospolitego ruszenia. Przejścia przez Drawę były blokowane. Lisowczycy poruszali się za przeciwnikiem i atakując tyły, wypierali korpus Mitzlaffa z granic Rzeczypospolitej do Nowej Marchii. Podczas tych zaciętych walk prowadzonych między Człopą, a Barnimiem zadali Duńczykom duże straty, w liczbie 300 poległych.
Organizacja, taktyka, formacje, uzbrojenie.
W potyczce pod Barnimiem starły się oddziały posiadające na stanie uzbrojenie typu zachodnioeuropejskiego. W armii cesarskiej, pojawiły się siły uzbrojone w stylu wschodnio – i południowoeuropejskim, reprezentowane przez oddziały Polaków i Chorwatów z regimentu Isolana. Największym atutem lisowczyków w potyczce pod Barnimiem były wszechstronnie wyszkolone konie. W oddziałach polskich lisowczyków (chorągwiach kozackich) na wyposażeniu znajdowały się kolczugi w kształcie długiej koszuli z rozcięciem. Lisowczycy w potyczce pod Barnimiem działali w zagonach na terytorium wroga, w tym przypadku na tyłach oddziałów duńskich w Barnimiu, walczyli bez taborów, zaopatrując się podczas ciągłych rabunków w terenie, na którym operowali. Poruszali się, podobnie jak Tatarzy, komunikiem, tzn. nie mieli wozów, tylko po kilka koni do jazdy wierzchem, a wyposażenie i żywność przewozili na koniach jucznych.
Jednostką taktyczną w potyczce pod Barnimiem i Drawnem w kawalerii i piechocie była kompania nazywana też chorągwią, rotą albo kornetem (60-100 ludzi). Kompania piechoty żołnierzy Mitzlaffa wynosiła od 70-120, a cesarskich od 150-300 żołnierzy. Organizacja regimentu konnego czy pieszego składała się z dziesięciu kompanii. Czasami niektóre z regimentów składały się z dwóch, trzech lub czterech kompanii. Półregimenty posiadały pięć kompanii. Regiment kawalerii liczył przeważnie 1000 jeźdźców, a w sztabie było 40 kawalerzystów.
Żołnierze Mitzlaffa i wojsk cesarskich stanowili piechotę uzbrojoną w piki i muszkiety wraz z kawalerią. Formację wojsk duńskich i cesarskich stanowili arkebuzerzy, rajtaria, lekka kawaleria, dragoni, piechota, artyleria. Na czele danego regimentu stali oficerowie posiadający oznakę swego zwierzchnictwa w postaci partyzany lub halabardy, obok w szyku ustawiali się werbliści i fleciści.
Uczestnicy potyczki pod Barnimiem.
Strona cesarska – oddziały polskie.
Rzeczpospolita Obojga Narodów oficjalnie nie udzieliła wsparcia władzy cesarskiej, jednak polskie oddziały lisowczyków (8–10 tysięcy żołnierzy) uczestniczyły w konflikcie, za zgodą króla Zygmunta III Wazy. Były to chorągwie lisowczyków, które były podporządkowane wojskom chorwackim, których dowódcą był płk Hector Lodovico Isolano i był podległy dowódcy korpusu pułkownikowi Gabrielowi Pechmannowi von Schönau. Lisowczycy brali udział w potyczce pod Barnimiem i odegrali w niej główną rolę.
Strona cesarska.
W składzie armii cesarskiej w potyczce pod Barnimiem i Drawnem wchodziły wojska, które bezpośrednio uczestniczyły w starciu oraz oddziały, które tylko przegrupowywały się przez Barnimie i Drawno w kierunku Granowa, byli to: Walonowie, Hiszpanie, Włosi, Szkoci, Chorwaci, Albańczycy i inni. Służyli tutaj przedstawiciele wszystkich krajów monarchii habsburskiej i podległych władzy cesarskiej. Byli także Austriacy, Niemcy, w tym Brandenburczycy i Pomorzanie, Węgrzy i nadesłani przez króla Zygmunta III Wazę – Polacy (chorągwie lisowczyków).
Korpus Gabriela Pechmanna von Schönau:
Strona duńska.
W potyczce pod Barnimiem i Drawnem walczyli lub się tylko przegrupowywali żołnierze różnych narodowości. Do armii Mansfelda i weimarskiego księcia Jana Ernesta, a po ich śmierci komisarza wojennego Joachima von Mitzlaffa, werbowano żołnierzy o wielu narodowościach, byli to: Niemcy, Francuzi, Szwajcarzy, Włosi, Czesi (regiment czeskich emigrantów politycznych, liczący 500 żołnierzy z dowódcą pułkownikiem Bubną), Morawianie, Holendrzy (regiment holenderski pułkownika Farenze), Anglicy, Szkoci oraz Niemcy z różnych krajów Rzeszy, a najwięcej z Weimaru, Saksonii, Turyngii, Brandenburgii, Holsztynu, Palatynatu, Śląska i z Pomorza.
Korpus Joachima von Mitzlaffa:
Przebieg potyczki.
Atak lekkiej jazdy kozackiej pod Barnimiem nastąpił rano w niedzielę 1 sierpnia 1627 roku. Lisowczycy w sile dwóch chorągwi natarli z rejonu Drawnika. Chorągwie lisowczyków poruszały się traktem leśnym, omijając szlaki komunikacyjne, mosty i brody co uniemożliwiło ich osaczenie. W decydującej fazie natarcia przeszły do szarży podjazdowej. Lisowczycy uderzyli z zaskoczenia w szyku zwartym w okolicy tamy przy moście w Barnimiu na tyłowe oddziały kawalerii duńskiej, powodując zaskoczenie i ruch w ich pododdziałach. Napieranie przez lisowczyków na tyły wojsk Mitzlaffa spowodowało, że główne siły kawalerii i piechoty nieprzyjaciela rozpoczęły przegrupowanie, a następnie natarły na przejście w okolicy w Barnimia, które było bronione przez oddziały polskiego pospolitego ruszenia. Jednocześnie wojska Mitzlaffa podjęły próby wdarcia się do Drawna mostem położonym w mieście.
Żołnierze marchijscy i Wedlów bronili szańców usytuowanych na rozłogach Drawna oraz postawili obronę na moście. Oddziały Mitzlaffa uderzyły w tym miejscu w celu rozpoznania, ruszyły do przodu w celu sforsowania Drawy przez most w Drawnie. Doszło do walk na moście między siłami brandenburskimi, a weimarskimi. Wojska Mitzlaffa napotkały na opór obrońców Drawna, którymi dowodził Rüdiger von dem Borne, zadając wojskom duńskim duże straty (100 poległych). Pod Barnimiem trwały walki w okolicy mostu z tamą na Drawie. Doszło do zaciętego starcia we wsi Barnimie. Oddziały Mitzlaffa związały się w walce z oddziałami polskimi i brandenburskimi, doprowadzając do przełamania obrony na moście z tamą w Barnimiu oraz miejsc przeprawowych w okolicy Barnimia. Lisowczycy po wykonaniu szarży wykonali szybki manewr odskoku od wojsk duńskich przemieszczając się w kompleks leśny w rejonie Barnimia, a następnie przegrupowali się w kierunku Bierzwnika podążając za wojskami Mitzlaffa i nękając ich pododdziały tyłowe. Równocześnie trwały potyczki podczas przeprawy w miejscach innych brodów rzeki Drawy w okolicy Podegrodzia, Konotopia i między Barnimiem, a Radęcinem.
Z informacji Ernesta von Brederlowa wynika, że główna cześć wojsk Mitzlaffa przeprawiła się do zmierzchu 1 sierpnia 1627 roku; znajdując się na drugim brzegu, żołnierze zatrzymywali się na odpoczynek w leśnych miejscach, w tym w okolicy Bierzwnika. W meldunku brandenburski porucznik Rüdiger von dem Borne informował o objęciu dowodzenia, gdyż kapitan Jurgen Ernest von Vedel został wzięty do niewoli oraz meldował, że część wojsk elektorskich, jak kilka chorągwi rajtarów, jest na przerwanej tamie w Barnimiu. Porucznik Rüdiger von dem Borne podawał, że sam ma nadal do dyspozycji dziewięć chorągwi i utrzymywał przejście, choć miał obawy o utrzymanie tych jazów. W meldunku apelował do szlachty o jak najliczniejsze zasilanie jego oddziału. Pisał także o udziale w walkach pospolitego ruszenia powiatu choszczeńskiego. Borne zamierzał bronić okolicznych miejscowości, liczył nie tylko na miejscowych, ale też na wsparcie pułkownika Hildebranda von Krachta.
Oddziały polskie i brandenburskie, w tym pospolitego ruszenia powiatu choszczeńskiego prowadziły walki w okolicy tamy na moście w Barnimiu oraz na drugim brzegu Drawy i ostatecznie zostały wyparte z rejonów obrony. Oddziały brandenburskie Rüdigera von dem Borne zabezpieczały miejsca innych przejść rzeki Drawy, w tym w rejonie Jaworza, Żółwina i Puszczy Drawskiej i niewykluczone, że i tutaj mogło dojść do walk, gdyż pododdziały Mitzlaffa były rozproszone i działały na znacznym obszarze. Wojska brandenburskie starły się na moście w Drawnie z duńską rajtarią i dragonami, natomiast oddziały jazdy lisowczyków szarżowały na tyłowe oddziały duńskie na tamie przy moście w Barnimiu oraz na drugim brzegu, gdzie się przegrupowały z zamiarem dalszych starć z nacierającą kawalerią i piechotą duńską. Żołnierze Mitzlaffa po zaciętych walkach ostatecznie przełamali linię obrony pod Barnimiem i Drawnem i zmusili wojska przeciwnika do wycofania się z rejonów obrony na mostach i brodach na rzece Drawie. Oddziały Mitzlaffa po zakończonych walkach w okolicy mostów nie prowadziły dalej działań zaczepnych, przeszły jedynie mostami przez miasto Drawno i Barnimie. W trakcie walk na przejściu przez rzekę w Barnimiu poległ rotmistrz z korpusu von Mitzlaffa.
Rüdiger von dem Born na wiadomość o porażce sił marchijskich pod Barnimiem wezwał na pomoc oddziały pułkownika Hildebranda von Krachta. Były to jednak plany działań, a nie faktyczne działania zbrojne przeciw oddziałom duńskim, które wkroczyły do Nowej Marchii. Wielkopolskie oddziały pospolitego ruszenia, oddziały wojewódzkie i wojsko prywatne Adama Sędziwója Czarnkowskiego i Tuczyńskich nie podjęły dalszej walki, gdyż znajdując się już na terenach Nowej Marchii wycofały się do Polski. Zadaniem polskiej jazdy nie było pokonanie wroga, lecz przesunięcie go do przodu i zablokowanie mu drogi odwrotu. Za oddziałami Mitzlaffa poszli dalej jedynie lisowczycy i brali udział w dalszych utarczkach. Oddziały Mitzlaffa od 30 lipca do 2 sierpnia 1627 roku przemieszczały się wraz z taborami przez Drawę, dokonywały tego etapami, wraz z docieraniem do Drawy kolejnych regimentów.
Straty.
Pod Barnimiem zginęło pięciu Duńczyków i blisko 50 Polaków. Brandenburskie źródła mówią o 3 żołnierzach weimarskich i pięćdziesięciu Polakach. Natomiast dr Grzegorz Jacek Brzustowicz podaje, że w potyczce pod Barnimiem i Drawnem poległo 100 żołnierzy wojsk Mitzlaffa oraz wskazuje o braku informacji co do strony polskiej i wojsk brandenburskich. Dowodzi to o ogniowej sile przeciwnika, a jednocześnie ukazuje jak niebezpieczne byłoby połączenie się Duńczyków ze zmagającymi się z Polakami Szwedami. Do tych strat należy dodać trzystu Duńczyków zabitych przez Polaków w walkach prowadzonych między Człopą, a Barnimiem.Lisowczycy i pozostałe wojska polskie podjęły próbę wyparcia oddziałów protestanckich do Nowej Marchii.
Rajd od Barnimia po Granowo.
Oddziały Mitzlaffa po przekroczeniu Drawy, ruszyły na południe przez puszczę do Radęcina, potem przez Słowin, maszerowali poniżej amtu Bierzwnik, przez Chłopowo, skąd podążyli do Krzęcina i pod Granowo. Tam 3 sierpnia 1627 rozegrała się bitwa, która była największą na Pomorzu Zachodnim (wtedy Nowej Marchii), w czasie toczącej się wojny trzydziestoletniej, a unicestwienie w jej wyniku jednej z dwóch armii, dopełniło niepowodzeń Danii w tej wojnie.
Wojska cesarskie przerzucono na północny zachód i do końca 1627 wyparto Duńczyków z obszaru niemal całych Niemiec.
Badania, potyczka w literaturze i jej znaczenie.
Badania naukowe, potyczka w literaturze.
Potyczkę pod Barnimiem w pracach historycznych po raz pierwszy ukazał w 1899 roku Paul Schwartz w swojej dwutomowej pracy o Nowej Marchii podczas wojny trzydziestoletniej. Badacz pisał o dotarciu wojsk weimarskich z Człopy nad Drawę koło Barnimia w dniu 21 lipca (s.s.), czyli 31 lipca (n.s.) oraz że koło miejscowości Barnimie doszło do starcia z polskimi oddziałami, w której poległo trzech żołnierzy weimarskich i pięćdziesięciu Polaków. Paul Schwartz skorzystał z dokumentów proweniencji brandenburskiej.
Według arnswaldzkiego badacza historii Karla Berga walki toczyły się nad brzegiem Drawy, bezpośrednio w korycie oraz w puszczy. Wtedy też Duńczycy i Ślązacy obrali kierunek południowy i przeszli przez puszczę, w której na trasie ich przemarszu, znajdowano w następnych wiekach liczne kule do muszkietów oraz fragmenty zbroi.
W 1937 profesor gimnazjalny Walter Schumacher z Choszczna w wydanej publikacji o przeszłości powiatu choszczeńskiego pisał o starciu w Barnimiu pomiędzy weimarskimi rajtarami, a Polakami pod datą 27 lipca 1627.
Falerystyk, regionalista, kolekcjoner, podpułkownik WP Andrzej Szutowicz popularyzując starcie zbrojne wojsk polskich z duńskimi w roku 2019 pisał: 
Profesor Zygmunt Szultka w roku 2009 wskazywał możliwość nawet kilku potyczek nad Drawą koło Barnimia. Ostatecznie nie wiadomo czy podczas bitwy doszło do współdziałania polskich oddziałów, w tym lisowczyków z wojskami brandenburskimi. Jednak wszystko wskazuje na to, że operacja wojsk wielkopolskich nie była zsynchronizowana z działaniem sił brandenburskich. Armia duńska, uderzając na przejścia koło Barnimia i Drawna, natrafiła na wojska polskie i brandenburskie, starając się ich początkowo powstrzymać, a potem przełamać.
Walki Duńczyków z Polakami przedstawił w roku 2019 dr Zbigniew Mieczkowski, emerytowany pułkownik WP, autor wielu artykułów i publikacji z zakresu historii regionalnej. Pisał w swoim opracowaniu: 
Doktor nauk humanistycznych – historyk Grzegorz Jacek Brzustowicz podjął tematykę przedmiotową w publikacji z roku 2007 – "Bitwa pod Granowem. Studium historyczne z dziejów Nowej Marchii i Księstwa Zachodniopomorskiego w czasach wojny trzydziestoletniej". W 2022 roku do tematu powrócił publikacją – "Bitwa pod Granowem. 3 sierpnia 1627 r"..
Znaczenie potyczki pod Barnimiem.
Przewaga liczebna armii duńskiej spowodowała, że wojska duńskie szybko przełamały linię obrony pod Barnimiem i Drawnem i zmusiły wojska brandenburskie do porzucenia obrony na Drawie. Dla elektora brandenburskiego walki w potyczce pod Barnimiem i Drawnem miało istotne znaczenie polityczne. Była wydarzeniem świadczącym o aktywnej postawie wojsk elektorskich przeciwko Duńczykom. Szarża oddziałów polskich (lisowczycy) na przejściu przez rzekę Drawę pod Barnimiem oraz działania zaczepne i obronne wojsk polskich była przykładem, że służąc w tym przypadku wojskom cesarskim bronili także polskiej racji stanu.
Upamiętnienie.
Walki pod Barnimiem i Drawnem, a ostatecznie pod Granowem zostały upamiętnione koło kościoła w Granowie tablicą pamiątkową, poświęconą wszystkim walczącym i poległym. W 2007 roku zorganizowano pierwsze obchody rocznicowe w związku z 380. rocznicą tych wydarzeń. Po dziesięciu latach Urząd Gminy w Krzęcinie zorganizował obchody 390. rocznicy bitwy pod Granowem, a zarazem potyczki pod Barnimiem. W czasie obchodów odbyła się uroczysta msza święta w intencji poległych w Gralewie i w Barnimie. Zorganizowano wystawy, odbyła się konferencja popularnonaukowa oraz polsko-niemieckie warsztaty kulturalno-naukowe „Krajobraz Kulturowy Gminy Krzęcin: Pogranicze Nowej Marchii i Pomorza Zachodniego”.
Zaprezentowano także widowisko "„Zapomniani bohaterowie”", które zostało przygotowane przez nauczycieli i uczniów ZS nr 1 w Choszcznie. W epilogu widowiska wybrzmiały słowa:
"O tej potyczce i bitwie krwawej, jeszcze nasze dzieciBedą opowiadać, pisać, wnukom dadzą księgiBy o weteranach, słyszał kraj dalekiBy nie zapomnieli o nich, nasi następcy na wiekiBędą pokarmem legend i baśniPomnikiem chwały i ludzkiej waśniZatopionym w cierpieniu i polnych wrzosachSymbolem śmierci w okrutnych czasach"
Pierwszy dzień obchodów zakończył apel poległych i salwa honorowa kompanii honorowej pododdziału z Choszczna 12 Brygady Zmechanizowanej. W drugim dniu obchodów odbył się pokaz musztry i ćwiczeń żołnierskich oraz zaprezentowano rekonstrukcję bitwy, w której uczestniczyła prawie stuosobowa grupa z Czech pod dowództwem Ilji Freiberga i Piotra Duszy. Działania żołnierzy rekonstruktorów spowodowały "huk wystrzałów armatnich, strzały z muszkietów, szczęk broni białej, dźwięki trąb bojowych". Żołnierze nosili błyszczące hełmy, byli ubrani w bufiaste kolorowe kaftany, nieśli na ramieniu muszkiety lub włócznie. Mieszkańcy Barnimia podczas rekonstrukcji mogli wyobrazić sobie wydarzenia, które rozegrały się nad rzeką przed wiekami. Efekty pirotechniczne oddawały nastrój sprzed 390 lat. Żołnierze rekonstruktorzy śpiewali pieśni i wznosili okrzyki wojenne, słychać było stukot ciężkich żołnierskich butów. Na zakończenie odbył się koncert Izabeli Trojanowskiej, zespołu Classic oraz belgijskiego wykonawcy Danzela. Wydarzenia te stały się stałym elementem pamięci historycznej w regionie oraz zajmują ważne miejsce w eventach organizowanych przez Gminę Krzęcin.
1 i 3 sierpnia 2022, minęła 395., a w 2027 400. minie rocznica wydarzeń pod Barnimiem, Drawnem i Granowem.

</doc>
<doc id="5319413" url="https://pl.wikipedia.org/wiki?curid=5319413" title="Negocjacje (ujednoznacznienie)">
Negocjacje (ujednoznacznienie)



</doc>
<doc id="5319416" url="https://pl.wikipedia.org/wiki?curid=5319416" title="Hałowo (sielsowiet Stanisławowo)">
Hałowo (sielsowiet Stanisławowo)

Hałowo – dawny majątek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku własność Romanowiczów, wcześniej Łopacińskich.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 31 osób, 20 było wyznania rzymskokatolickiego a 11 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 4 budynki mieszkalne. W 1931 w 3 domach zamieszkiwało 28 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5319421" url="https://pl.wikipedia.org/wiki?curid=5319421" title="Horbuny (rejon szarkowszczyński)">
Horbuny (rejon szarkowszczyński)

Horbuny – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Łońsk.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 124 osoby, 17 było wyznania rzymskokatolickiego, 102 prawosławnego a 5 mojżeszowego. Jednocześnie 11 mieszkańców zadeklarowało polską, 108 białoruską a 5 żydowską przynależność narodową. Były tu 24 budynki mieszkalne. W 1931 w 30 domach zamieszkiwały 144 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5319422" url="https://pl.wikipedia.org/wiki?curid=5319422" title="Horbuny">
Horbuny



</doc>
<doc id="5319423" url="https://pl.wikipedia.org/wiki?curid=5319423" title="Rajd Costa Brava 1973">
Rajd Costa Brava 1973

Rajd Costa Brava 1973 (21. Rally Costa Brava) – 21 edycja rajdu samochodowego Rajd Costa Brava rozgrywanego w Hiszpanii. Rozgrywany był od 10 do 12 lutego 1973 roku. Była to druga runda Rajdowych Mistrzostw Europy w roku 1973 oraz pierwsza runda Rajdowych Mistrzostw Hiszpanii.

</doc>
<doc id="5319424" url="https://pl.wikipedia.org/wiki?curid=5319424" title="Horodziszcze">
Horodziszcze



</doc>
<doc id="5319428" url="https://pl.wikipedia.org/wiki?curid=5319428" title="Horodziszcze (rejon szarkowszczyński)">
Horodziszcze (rejon szarkowszczyński)

Horodziszcze – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Dawniej używana nazwa – Horodyszcze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 28 osób, 16 było wyznania rzymskokatolickiego, 12 prawosławnego. Jednocześnie 16 mieszkańców zadeklarowało polską, 12 białoruską przynależność narodową. Było tu 6 budynków mieszkalnych. W 1931 w 5 domach zamieszkiwały 42 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5319432" url="https://pl.wikipedia.org/wiki?curid=5319432" title="Horodziszcze (sielsowiet Stanisławowo)">
Horodziszcze (sielsowiet Stanisławowo)

Horodziszcze – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Dawniej używana nazwa – Horodyszcze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 5 osób, 4 były wyznania rzymskokatolickiego, 1 prawosławnego. Jednocześnie wszyscy mieszkańcy zadeklarowali białoruską przynależność narodową. Był tu 1 budynek mieszkalny. W 1931 w 1 domu zamieszkiwało 11 osóby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5319435" url="https://pl.wikipedia.org/wiki?curid=5319435" title="Hryhorowszczyzna">
Hryhorowszczyzna

Hryhorowszczyzna (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Dawniej używana nazwa – Grygorowszczyzna.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie a następnie w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 140 osób, 37 było wyznania rzymskokatolickiego, 103 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 29 budynków mieszkalnych. W 1931 w 38 domach zamieszkiwało 160 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2004 roku w składzie sielsowietu Ruczaj. 

</doc>
<doc id="5319437" url="https://pl.wikipedia.org/wiki?curid=5319437" title="Victor Frostig">
Victor Frostig

Victor Frostig (hebr. ויקטור פרוסטיג) (ur. 1949 w Polsce) – izraelski artysta plastyk i projektant przemysłowy pochodzenia polskiego.
Życiorys.
Urodził się w 1949 w Polsce, rok później emigrował z rodziną do Izraela. W latach 1970-1974 studiował na Akademii Sztuk Pięknych i Wzornictwa Besaleela, w 1975 wyjechał do Stanów Zjednoczonych. Przez dwa lata studiował w Pratt Institute w Nowym Jorku, a następnie powrócił do Izraela, gdzie był przez rok freelancerem. Od 1978 przez rok wykładał na Wydziale Ceramiki w Akademii Besaleela, w latach 1980-1981 odbył studia podyplomowe w Uniwersytecie Hebrajskim z zakresu komunikacji międzyludzkiej. W 1988 został dyrektorem wydziału projektowego w Centrum Edukacji Technologicznej w Holon, od 1994 jest kuratorem ds. designu w Muzeum Sztuki Izraela.
Victor Frostig przez wiele lat był niezależnym projektantem, pracował w różnorodnych dziedzinach sztuki, co wiązało z nieustannym poszukiwaniem nowych wyzwań i zainteresowań. Przez pewien czas współpracował z izraelskimi producentami napojów: Tempo Beer Industries Ltd., Yapaura Tabori Ltd. i Carmel Mizrahi Ltd. W innym okresie specjalizował się w systemach informacji architektonicznej i współpracował z Uniwersytetem w Tel Awiwie, Holon Institute of Technology, projektował na rzecz administracji lokalnych oraz urządzał budynki spółek handlowych. Później przeniósł się do budowania identyfikacji wizualnej dla firm handlowych. Zaangażował się również w przedsiębiorczość, zakładając dwie firmy, jedną z zakresu ekologii, rolnictwa miejskiego, a drugą z zakresu projektowania zabawek edukacyjnych dla małych dzieci. Jest autorem podręczników i skryptów akademickich, a także artykułów dla czasopism branżowych i przemówień na konferencje naukowe.

</doc>
<doc id="5319438" url="https://pl.wikipedia.org/wiki?curid=5319438" title="Miloslav Špinka">
Miloslav Špinka

Miloslav Špinka (ur. 3 grudnia 1919 w Lžovicach – zm. 26 kwietnia 2009 w Pardubicach) – czechosłowacki żużlowiec.
Życiorys.
Kariera.
Pierwsze zawody odjechał w 1945 roku na stadionie Strahov. Po raz pierwszy w turnieju o Zlatą Přilbę wystartował w jego 10. edycji, w 1947 roku. Występował na motocyklu w klasie 600cm³, w którym dotarł do wielkiego finału rozgrywanego bez podziału na klasy. Zajął w nim 3. miejsce za rodakiem Hugo Rosákiem i Austriakiem Karlem Killmeyerem. W 1949 ze względu na problemy sprzętowe nie dotarł do finału. Po raz trzeci w turnieju brał udział w 1951 roku, występ ten dla Špinki zakończył się wypadkiem, spowodowanym ześlizgnięciem się opony z tylnego koła. W latach 1950 i 1956 był wicemistrzem indywidualnych mistrzostw Czechosłowacji na żużlu.
W 1956 roku powołany został do reprezentacji Czechosłowacji na żużlu w której występował do 1961. W 1959 roku był pierwszym zawodnikiem czechosłowackim który zwyciężył rundę eliminacyjną indywidualnych mistrzostw świata. W latach 1959 i 1961 awansował do półfinałów indywidualnych mistrzostw Europy w long tracku.
Startował także w wyścigach na lodzie, zwyciężył pierwsze powojenne zawody w Czechosłowacji, rozegrane w 1947 roku na Kamencovém jezere w Chomutovie. Był pionierem tej dyscypliny w kraju, wygrywając wszystkie zawody w tej odmianie sportu do 1956 roku. W końcu lat pięćdziesiątych promował ice speedway w Związku Radzieckim.
Po raz ostatni wystąpił w zawodach żużlowych w wieku 51 lat, na torze w Mariańskich Łaźniach.
Życie prywatne.
Miloslav Špinka urodził się 3 grudnia 1919 we wsi Lžovice, będącej obecnie częścią miasta Týnec nad Labem. Naukę w szkole rozpoczął w Týncu, jednak niedługo potem wraz z rodzicami i starszą o rok siostrą Martą, przeprowadził się do Mikulovic. Dzięki rozgrywanemu od 1929 roku w pobliskich Pardubicach turniejowi o Zlatą Přilbę zainteresował się sportami motorowymi. W wieku 15 lat rozpoczął praktykę zawodową w warsztacie pojazdów samochodowych, w którym uzyskał świadectwo zawodowe ślusarza. Warsztat oferował też możliwość wypożyczania motocykla marki DKW, z czego Miloslav korzystał, jednak rozpoczęcie kariery motocyklisty przerwał wybuch II wojny światowej. Špinka pracował wówczas w przedsiębiorstwie zajmujących się instalacją pojazdów na gaz drzewny oraz w zastępstwie wyścigów motocyklowych brał udział w zawodach kolarskich. Po wojnie prowadził firmę przewozową, aż do 1948 roku, kiedy w Czechosłowacji znacjonalizowano handel i usługi. Wstąpił wówczas jako kierowca do pardubickiego przedsiębiorstwa robót ziemnych, w którym pracował do emerytury.
W 1943 roku został mężem Hany z domu Semínková, w tym samym roku urodził się ich pierworodny syn, również Miloslav, który zmarł po dwóch miesiącach. Z żoną doczekali się jeszcze trójki dzieci: córek Hany i Radki oraz syna Milana, z którym wspólnie występował w zawodach w ostatnich latach kariery. Żużlowcem był także jego siostrzeniec Evžen Erban. Zmarł w Pardubicach w wieku 89 lat.

</doc>
<doc id="5319445" url="https://pl.wikipedia.org/wiki?curid=5319445" title="Wuling Jiachen">
Wuling Jiachen

Wuling Jiachen – samochód osobowy typu minivan klasy kompaktowej produkowany pod chińską marką Wuling od 2022 roku.
Historia i opis modelu.
W czerwcu 2022 Wuling przedstawił kolejny element rozbudowy swojej oferty o droższe, lepiej wyposażone i bardziej zaawansowane technicznie modele. Model Jiachen uplasował się w ofercie w roli kompaktowego minivana plasującego się poniżej flagowego Victory. Stylistyka została wzbogacona o liczne chromowane akcenty i ostre linie, na czele z obszernym wlotem powietrza zdominowanym przez srebrne logo producenta.
Wąska i wysoka kabina pasażerska została zaprojektowana pod kątem wygospodarowania jak największej kabiny pasażerskiej, która umożliwia transport do 6 pasażerów w trzech rzędach siedzeń. Każdy z nich otrzymał dedykowane siedziska wyposażone w rozkładane podłokietniki oraz szeroki zakres konfiguracji oparcia.
Do napędu Jiachena wykorzystana została często wykorzystywana w konstrukcjach sojuszu SAIC-GM-Wuling czterocylindrowa jednostka benzynowa o pojemności 1,5 litra, która opcjonalnie połączona została z automatyczną, bezstopniową przekładnią CVT.
Sprzedaż.
W przeciwieństwie do innych modeli przedstawionych w ramach modernizacji oferty rozpoczętej w 2020, Wuling wyraził brak planów wobec sprzedaży modelu Jiachen na rynkach zewnętrznych. Samochód pozostaje konstrukcją zbudowaną specjalnie z myślą o rynku chińskim, gdzie jest wyłącznie produkowany.

</doc>
<doc id="5319447" url="https://pl.wikipedia.org/wiki?curid=5319447" title="Maria Hempel">
Maria Hempel

Maria Hempel, Maria Hemplówna (ur. 6 maja 1834 w Brzezinach, zm. 3 lutego 1904 w Węglinie) – polska etnografka, botanik (florystka), etnobotanik.
Życiorys.
Córka Aleksandra Klemensa i Marii z Bogdanowiczów. W 1857 r. zaręczyła się ze swoim ciotecznym bratem, inżynierem budowlanym Kazimierzem Łapczyńskim, zajmującym się botaniką. W tym samym roku umarła matka Marii, co wymusiło na niej opiekę nad rodzeństwem.
Zaangażowana w działalność patriotyczną. Przed 1863 r. współpracowała z Chełmskim Komitetem Niewiast. W czasie powstania styczniowego była kurierką i wywiadowczynią, pomagała w ukrywaniu i zaopatrzeniu powstańców.
Do 1875 roku mieszkała w majątku w Tarnowie. Po licytacji dór przebywała we dworach u krewnych i przyjaciół, zajmując się prowadzeniem gospodarstwa kobiecego: w Słupi Nadbrzeżnej, Skorczycach, Nadrybiu, Samoklęskach i Węglinie.
W 1904 r. zmarła, pochowana została na cmentarzu w Rzeczycy Ziemiańskiej.
Dokonania.
Botanika.
Maria Hempel gromadziła zbiory botaniczne i dokumentowała stanowiska wielu cennych gatunków roślin wschodniej Lubelszczyzny i lewego brzegu Wisły. W 1881 r. odkryła na Stawskiej Górze jedyne ówcześnie znane stanowisko dziewięćsiłu popłocholistnego (obecnie w tym miejscu jest rezerwat przyrody Stawska Góra).
Jej artykuły drukowane były w "Pamiętniku Fizjograficznym" w 1885 r. Po śmierci Kazimierza Łapczyńskiego wydała jego pracę "Flora Litwy w Panu Tadeuszu" (1894).
Zebrane przez Marię Hempel arkusze zielnikowe znajdują się w zielniku roślin naczyniowych Lubelszczyzny Katedry Botaniki, Mykologii i Ekologii Uniwersytetu Marii Curie-Skłodowskiej.
Etnografia i folklorystyka.
Zbierała materiały etnograficzne z Chełmskiego, współpracując z Oskarem Kolbergiem w opracowaniu monografii tego regionu.
Etnobotanika.
Szczególnie istotnym obszarem działalności Marii Hempel były badania w zakresie etnobotaniki. Zaangażowała się w uzupełnienie ankiety Józefa Rostafińskiego z 1883 roku dotyczącej ludowego nazewnictwa i użytkowania roślin w Polsce.

</doc>
<doc id="5319449" url="https://pl.wikipedia.org/wiki?curid=5319449" title="Kadra 4 Batalionu Telegraficznego">
Kadra 4 Batalionu Telegraficznego

Kadra 4 Batalionu Telegraficznego (kadra 4 btlgr) – oddział łączności Wojska Polskiego.
Historia oddziału.
12 kwietnia 1926 został wydany rozkaz wykonawczy L.dz. 1200/26.Łączn. "o wprowadzeniu w życie nowej organizacji formacji ewidencyjnych łączności na stopie pokojowej". Rozkaz przewidywał, w pierwszej fazie (decentralizacji), sformowanie między innymi 9 samodzielnego batalionu łączności przez 1 pułk łączności w Zegrzu. Organizacja nowej jednostki powinna zostać zakończona 15 maja 1926. Batalion był formacją ewidencyjną i jednostką administracyjną.
Organizacja samodzielnego batalionu łączności na stopie pokojowej (Oddz.I.Szt.Gen. L.dz. 1302/Org. z 23 marca 1926 przewidywała w jego składzie : drużynę dowódcy, kwatermistrzostwo, trzy kompanie łączności, kompanię administracyjną oraz park łączności.
Kadra stacjonowała w garnizonie Brześć.
Kadra była jednostką mobilizującą. Zgodnie z planem mobilizacyjnym „W” komendant kadry był odpowiedzialny za przygotowanie i przeprowadzenie mobilizacji jednostek łączności wpisanych na jego tabelę mob.. W mobilizacji alarmowej, w grupie jednostek oznaczonych kolorem żółtym, mobilizowano:
Ponadto w I rzucie mobilizacji powszechnej mobilizowano samodzielny pluton telefoniczno-budowlany nr 19 i park łączności nr 15, natomiast w II rzucie pluton łączności Kwatery Głównej nr 60, kompanię telefoniczną nr 60, drużynę parkową łączności nr 60 i kompanię marszową telegraficzną nr 13.
23 marca 1939 została zarządzona mobilizacja jednostek żółtych na obszarze Okręgu Korpusu Nr IX, która objęła między innymi jednostki telegraficzne łączności operacyjnej (kompania stacyjna, dwie kompanie telefoniczno-kablowe i kompania telefoniczno-budowlana) oraz obie samodzielne drużyny gołębi pocztowych. Jednostki telegraficzne łączności operacyjnej zostały sformowane według organizacji wojennej L.3122/mob.org., ukompletowane wg zestawienia specjalności L.3122/mob.AR i wyposażone zgodnie z należnościami materiałowymi L.3122/mob.mat. Mobilizacja wykazała pewne usterki zarówno w samym przygotowaniu mob. jak i w wyposażeniu materiałowym oddziałów, które następnie usunięto. „Oddziały zmobilizowane przez kadrę 4 baonu telegr. przydzielono do Armii „Łódź” gen. dyw. Rómmla z zadaniem rozbudowy sieci teletechnicznej stałej w tym rejonie”. We wrześniu 1939 dowódcą kompanii stacyjnej łączności nr 17 był kpt. łącz. Czesław Żukowski, a dowódcą plutonu w Kwaterze Głównej Armii „Łódź” ppor. łącz. rez. inż. Tadeusz Żarnecki. Kapitan Żukowski jako dowódca kompanii stacyjnej wziął udział w obronie Warszawy.
W maju 1939 mobilizację zestawu jednostek łączności Dywizji Piechoty nr 60 przeniesiono do kompanii łączności 28 DP w Dęblinie. Wpisana na tabelę mob. Stacja Gołębi Pocztowych nr 9 pozostawała w razie mobilizacji o etacie pokojowym w składzie jednego gołębnika stałego. Terminy mobilizacji samodzielnego plutonu telefoniczno-budowlanego nr 19, parku łączności nr 15 i kompanii marszowej telegraficznej nr 13 pozostały bez zmian.
10 czerwca 1939 polecono natychmiast rozformować samodzielne drużyny gołębi pocztowych nr 15 i 16, które w poprawionej wersji planu „W” miały być mobilizowane ponownie przez kompanie łączności 1 i 19 DP (drużyna nr 15) oraz kompanie łączności 17 i 14 DP (drużyna nr 16).
Całość nadwyżek miała być gotowa do odjazdu koleją do Ośrodka Zapasowego Telegraficznego „Lublin” od piątego dnia mobilizacji.
Park łączności nr 15 był przeznaczony dla Armii „Poznań”, natomiast samodzielny pluton telefoniczno-budowlany nr 19 został skierowany do odwodu naczelnego dowódcy łączności „Siedlce”. Kompania marszowa telegraficzna nr 13 została wystawiona do dyspozycji naczelnego dowódcy łączności.
11 lub 12 września 1939 nadwyżki miały wyjechać transportem kolejowym z Brześcia do Stanisławowa. Dalsze losy nie są znane.

</doc>
<doc id="5319450" url="https://pl.wikipedia.org/wiki?curid=5319450" title="Tadeusz Perdzyński">
Tadeusz Perdzyński

Tadeusz Perdzyński ps. „Tomir”, „Tarnawa” (ur. 28 października 1910 w Warszawie, zm. 27 października 1989 w Toruniu) – polski adwokat, podpułkownik ludowego Wojska Polskiego, porucznik Wojska Polskiego II Rzeczypospolitej, uczestnik wojny obronnej 1939, oficer Komendy Głównej Armii Krajowej, powstaniec warszawski, kawaler Srebrnego Krzyża Virtuti Militari, trzykrotnie odznaczony Krzyżem Walecznych.
Życiorys.
Urodził się 28 października 1910 w Warszawie, w rodzinie Czesława, lekarza i Zofii z Kossowskich. Był absolwentem Szkoły Podchorążych Artylerii w Toruniu. 7 sierpnia 1932 prezydent RP mianował go podporucznikiem ze starszeństwem z 15 sierpnia 1932 i 78. lokatą w korpusie oficerów artylerii, a minister spraw wojskowych wcielił do 22 pułku artylerii lekkiej w Rzeszowie (od 1933 w Przemyślu) na stanowisko dowódcy plutonu. 1 marca 1935 prezydent RP nadał mu z dniem 1 stycznia 1935 stopień porucznika w korpusie oficerów artylerii i 79. lokatą. W 1938 rozpoczął naukę w Wyższej Szkole Wojennej w Warszawie, którą przerwał wybuch II wojny światowej.
Podczas kampanii wrześniowej 1939 jako oficer Armii „Karpaty” walczył na Śląsku. Następnie dotarł do Warszawy i zaangażował się w działalność konspiracyjną w Służbie Zwycięstwu Polski, Związku Walki Zbrojnej i Armii Krajowej. Nosił pseudonimy konspiracyjne „Tomir” i „Tarnawa”. Został oficerem w Komendzie Głównej Armii Krajowej – Oddział III (Operacyjno-Szkoleniowy) – Wydział Operacyjny. W 1940 był dowódcą I Rejonu Legionowo ZWZ w stopniu kapitana.
Podczas powstania warszawskiego walczył na Starym Mieście i w Śródmieściu. Od 1 sierpnia 1944 był członkiem ścisłego sztabu gen. Tadeusza Komorowskiego „Bora”. W czasie powstania odniósł rany. Za zasługi wojenne został odznaczony Krzyżem Srebrnym Orderu Virtuti Militari (V klasa) i trzykrotnie Krzyżem Walecznych. Po upadku powstania wyszedł z Warszawy z ludnością cywilną. Dostał się do Częstochowy, gdzie prowadził działalność wojskową pod rozkazami Komendy Głównej AK do 19 stycznia 1945. W 1946 został odznaczony Medalem za Warszawę 1939–1945.
W lipcu 1945 został powołany do Ludowego Wojska Polskiego. Został starszym instruktorem w Oddziale Wyszkolenia Głównego Zarządu Polityczno-Wychowawczego Wojska Polskiego. W ramach tej służby wydano o nim następującą opinię: „Wybitna inteligencja i znajomość rzemiosła wojskowego. Jest b. pilny, sumienny, zdyscyplinowany i ochotny do pracy. W poglądach i w postępowaniu szczery demokrata, wykazujący pozytywny stosunek do Rządu Jedności Narodowej i jego poczynań. Zasługuje na zaufanie.”. 4 września 1945 został wykładowcą taktyki w Centrum Wyszkolenia Artylerii w Toruniu. Pod koniec 1945 rozpoczął studia prawnicze na Wydziale Prawno-Ekonomicznym Uniwersytetu w Toruniu, które ukończył 20 marca 1947. Podczas służby w Centrum Wyszkolenia Artylerii 7 października 1945 otrzymał następującą ocenę: „Nie zdradza zamiłowania do pracy w szkolnictwie, a nawet w wojsku. Angażuje się w pracy politycznej w kierunku niewłaściwym”. Wytknięto mu związki z Polską Partią Socjalistyczną. 20 grudnia 1946 został awansowany do stopnia podpułkownika.
14 października 1947 przeniesiono go w stopniu komandora-porucznika na stanowisko szefa Artylerii Marynarki Wojennej w Gdyni. W 1949 dowódca Marynarki Wojennej kontradmirał Włodzimierz Steyer ocenił go w następujący sposób: „Nieprzydatny na stanowisku. Nie posiada kwalifikacji artylerzysty morskiego. Jest poglądów reakcyjnych i w swoisty sposób przejawia wrogie oddziaływanie na innych oficerów.” 1 lutego 1949 odszedł z wojska.
W 1950 został aresztowany przez Informację Wojskową z zarzutem „działalności dywersyjno-szpiegowskiej na rzecz imperialistów”. Został skazany w jednym z pokazowych procesów „Tatarowskich” na 10 lat więzienia. Wyszedł na wolność w 1956 i został zrehabilitowany.
Po odbyciu aplikacji w 1960 został adwokatem specjalizującym się w sprawach karnych. W 1984 przeszedł na emeryturę. Zmarł 27 października 1989 w Toruniu.
Pośmiertnie w 2016 otrzymał Odznakę „Adwokatura Zasłużonym”.
Był dwukrotnie żonaty. Z pierwszego małżeństwa urodziła się córka Barbara, z drugiego zawartego z Ireną Celichowską miał syna Wojciecha (profesora medycyny) i córkę Annę (doktor nauk medycznych, pracowniczkę Warszawskiego Uniwersytetu Medycznego).

</doc>
<doc id="5319452" url="https://pl.wikipedia.org/wiki?curid=5319452" title="Gals (ujednoznacznienie)">
Gals (ujednoznacznienie)

Szwajcaria:
Inne:

</doc>
<doc id="5319454" url="https://pl.wikipedia.org/wiki?curid=5319454" title="Chules">
Chules



</doc>
<doc id="5319455" url="https://pl.wikipedia.org/wiki?curid=5319455" title="New Paths to Helicon, Pt. 1">
New Paths to Helicon, Pt. 1

New Paths to Helicon, Pt. 1 (w skrócie Helicon 1) – utwór zespołu Mogwai, wydany wspólnie z „New Paths to Helicon, Pt. 2” jako singiel w styczniu 1997 roku.
Historia i wydania.
Dwuczęściowy utwór „New Paths to Helicon” został zarejestrowany przez Andy’ego Millera w MCM Studios w Hamilton i wydany w styczniu 1997 roku nakładem Wurlitzer Jukebox. Wydany został w ograniczonym nakładzie 3000 kopii. Stał się bardziej rozpoznawalny dzięki umieszczeniu go na kompilacyjnym albumie "Ten Rapid". Singel „New Paths to Helicon” doszedł do 2. miejsca listy Festive 50 Johna Peela z 1997 roku. Peel odegrał kluczową rolę w rozwoju Mogwai, zapraszając zespół w latach 1996–2004 na pięć sesji, z których część znalazła się na albumie "" z 2005 roku. „New Paths to Helicon, Pt. 1” stał się od chwili wydania żelaznym punktem koncertów Mogwai i ostatecznym przejawem jego schematu „cicho-głośno„ (quiet-loud).
Wersja koncertowa.
14 kwietnia 2001 roku „Helicon 1” został wykonany na żywo w The Rothesay Pavilion na szkockiej wyspie Bute i następnie wydany 22 października 2001 roku na australijskiej i nowozelandzkiej wersji EP-ki "My Father My King". 19 grudnia został wydany na japońskiej wersji EP-ki.
Tytuł.
Tytuł utworu oraz jego struktura muzyczna nawiązują do masywu górskiego Helikon, w którym znajdowały się dwa źródła poświęcone muzom.
Lista utworów.
Lista według Discogs:
Personel:
Wideo.
W 2015 roku z okazji 20-lecia lata swojego istnienia Mogwai wydał album "Central Belters", poświęcony całej swojej karierze. Wraz z nim ukazał się nowy teledysk do singla „New Paths to Helicon, Pt. 1”. Autorem zdjęć był Craig Murray.

</doc>
<doc id="5319458" url="https://pl.wikipedia.org/wiki?curid=5319458" title="Gaus (ujednoznacznienie)">
Gaus (ujednoznacznienie)

Filipiny:
Szwajcaria:
Osoby:
Inne:
Zobacz też:

</doc>
<doc id="5319466" url="https://pl.wikipedia.org/wiki?curid=5319466" title="Cuberniok">
Cuberniok



</doc>
<doc id="5319476" url="https://pl.wikipedia.org/wiki?curid=5319476" title="Pokrowśke (rejon bachmucki)">
Pokrowśke (rejon bachmucki)

Pokrowśke () – wieś na Ukrainie, w obwodzie donieckim, w rejonie bachmuckim. W 2001 liczyła 1333 mieszkańców, spośród których 917 posługiwało się językiem ukraińskim, 403 rosyjskim, 1 mołdawskim, a 12 innym.

</doc>
<doc id="5319478" url="https://pl.wikipedia.org/wiki?curid=5319478" title="Berestowe (rejon bachmucki)">
Berestowe (rejon bachmucki)

Berestowe () – wieś na Ukrainie, w obwodzie donieckim, w rejonie bachmuckim. W 2001 liczyła 1278 mieszkańców, spośród których 1005 posługiwało się językiem ukraińskim, 259 rosyjskim, 2 białoruskim, 1 ormiańskim i 1 innym.

</doc>
<doc id="5319482" url="https://pl.wikipedia.org/wiki?curid=5319482" title="Vladimir Ghinaitis">
Vladimir Ghinaitis

Vladimir Ghinaitis (ur. 30 marca 1995) – mołdawski piłkarz grający na pozycji lewego lub prawego obrońcy, w kazaskim klubie FK Aktöbe. Posiada także obywatelstwo rosyjskie.

</doc>
<doc id="5319484" url="https://pl.wikipedia.org/wiki?curid=5319484" title="Wschód księżyca (obraz Stanisława Masłowskiego)">
Wschód księżyca (obraz Stanisława Masłowskiego)

Wschód księżyca – obraz olejny na płótnie polskiego malarza Stanisława Masłowskiego sygnowany 1884, znajdujący się (2022) w zbiorach Muzeum Narodowego w Krakowie .
Opis.
Jest to obraz olejny na płótnie polskiego malarza Stanisława Masłowskiego o wymiarach 124 x 220 cm, sygnowany: »S. Masłowski, Warsz. 84«.
Opisywany obraz jest pejzażem o charakterze nokturnu. Ukazuje on wieczorny widok na rozległą panoramę nieba i wody przedzielonej pasem piaszczystej grobli i szeregiem drzew - niemal bezlistnych topoli. Na tle nieba widoczne są szare poziome smugi chmur. Tuż ponad horyzontem widać złocisto-żółtą tarczę księżyca, częściowo przesłoniętą szarą, chmurną smugą. Na tafli wody zaznaczone jest odbicie tarczy księżyca w formie złocistej pionowej smugi biegnącej z oddali, od horyzontu, w stronę widza.
Uzupełniające informacje.
Data na sygnaturze nie jest równoznaczna z datą powstania obrazu. Pisał bowiem na ten temat syn artysty Maciej Masłowski, historyk sztuki (1957): [...]"Widać jasno, że obraz był wynikiem długotrwałych studiów. Potwierdza to przypuszczenie relacja samego autora: »Co do powstania obrazu - pisze w swej notatce autobiograficznej z 1902 roku - jest to jeden z najpierwszych, ściślej mówiąc jest czwartym z rzędu. Namalowałem to płótno (tj. skończyłem i wystawiłem) w roku 1885, było jednak rozpoczęte wcześniej na jakie lat pięć«. Oczywiście, jak zawsze u ojca matematyka zawodzi. Obraz ani nie był czwartym z rzędu, ani nie skończony w r. 1885, można wątpić nawet w ścisłość owych 5 lat, ale malarz dobrze pamiętał, że pracował nad nim długo, zanim go skończył. [...]"
Obraz ten był początkowo wystawiany i reprodukowany pod różnymi nazwami. I tak Henryk Piątkowski w życiorysie artysty zamieszczonym w Katalogu zbiorów T.Z.S.P. w Warszawie, Warszawa 1924, nazwał go »Groblą boruszkowiecką«. W Zachęcie (1884) wystawiony był jako »Wieczór« ; w Towarzystwie Przyjaciół Sztuk Pięknych w Krakowie (1886) - jako »Wieczór«; na pierwszej Wielkiej Wystawie Sztuki Polskiej w Krakowie w 1887 jako »Wschód księżyca« (własność L.Michałowskiego, nr kat. 151); na Wystawie Sztuki Polskiej we Lwowie (1894) wystawiony był jako »Krajobraz przy świetle księżyca« (za ten obraz otrzymał malarz list pochwalny). W 1900 roku został zakupiony do zbiorów Muzeum Narodowego w Krakowie. Wzmianki o nim zamieściły m.in. »Kłosy«, 1884, t.34, s. 263 pisząc: "Do najpiękniejszych obrazów należy także »Noc« p. Masłowskiego") i »Tygodnik Ilustrowany«, 1885, półr. I, s.86, gdzie Wojciech Gerson w artykule zatytułowanym »Z dziedziny sztuk pięknych« pisał: »Pełen poetyczności jest krajobraz Masłowskiego nocny [...]« Reprodukowały go między innymi: »Tygodnik Ilustrowany«, 1902, półr.I, s. 405; »Świat«, Warszawa, 1907, nr 29, s. 5, a także Muzeum Narodowe w Krakowie (na oddzielnej karcie).
"Wschód księżyca" i później był pochlebnie recenzowany. Na jego temat Halina Cękalska-Zborowska sformułowała (1969) następujące uwagi: "Istotnie jest to bardzo interesujący obraz. Masłowski rozwiązywał tu problem przyćmionego światła, problem subtelnej gradacji waloru, lśnienia światła na wodzie modelującego delikatnie topole na grobli dzielącej płaszczyznę wody. Woda, niebo, drzewa ze splotem konarów i gałęzi, prawie zupełnie bez liści, złączone w całość, są przedmiotem obiektywizowanej obserwacji artysty. Praca nad obrazem trwała długo, poprzedzona studiami." Wacława Milewska odnajduje w omawianym obrazie związki z pracami malarskimi Claude Moneta: "Zachód słońca" i "Impresja, wschód słońca" (1872) podkreślając, że opisywane "dzieło Masłowskiego – bodaj najwybitniejsze w jego dorobku – reprezentuje typ malarstwa nastrojowego, tzw. stimmungu".
Mimo, ze studia do obrazu były liczne i trwały długo, to nie zachowała się żadne szkice oprócz dwóch rysunków pni potężnych topoli podmalowanych akwarelą. Maciej Masłowski pisał: "Obraz jest bez sentymentalizmu, a jednak ten świetlny eksperyment malarski nie był robiony bez sentymentu. Ciekawa i nieoczekiwana jest jego geneza literacka, wywodził ją sam autor z »Beniowskiego« 'Księżyc wstąpił krwawy i oczerwieniać zaczął staw Ladawy' (J. Słowacki: Beniowski, Pieśń I, ww. 383-384) [...]"
Obraz stał się inspiracją dla amerykańskiej poetki Sary Teasdale (1884-1933) dla napisania wiersza "Moonlight".
Obraz miał istotne znaczenie w twórczym rozwoju artysty w latach 1884–1887, kiedy to - według jego syna 
Na szczególne miejsce "Wschodu księżyca" na drodze rozwojowej twórczości Masłowskiego zwrócił również uwagę Tadeusz Dobrowolski (1960) - pisząc: [...] "Około r. 1880 zaczęły się zacieśniać związki artysty z naturą i żywym modelem, pojmowanymi jeszcze w kategoriach tradycyjnych (nieimpresjonistycznych). Pouczają o tym jego doskonałe rysunki w rodzaju pełnego ekspresji »Domokrążcy« z r. 1884 [...], zwłaszcza zaś jego reprezentatywne płótno z r. 1884 pt. »Wschód księżyca« (w krakowskim Muzeum Narodowym), informujące o znacznym zmyśle obserwacyjnym swego twórcy. Żywioł powietrza i wody, nagie drzewa na grobli przecinającej na dwie części rozległą płaszczyznę stawów i wieczornego, pochmurnego nieba oraz zwierciadlany blask księżyca na wodzie przynoszą pełną iluzję rzeczywistości."[...]

</doc>
<doc id="5319487" url="https://pl.wikipedia.org/wiki?curid=5319487" title="Pedro Eugénio">
Pedro Eugénio

Pedro Miguel Pina Eugénio (ur. 26 czerwca 1990 w Faro) – portugalski piłkarz grający na pozycji prawoskrzydłowego, lewoskrzydłowego lub prawego obrońcy, w kazaskim klubie FK Astana.
Życie prywatne.
Jego ojciec Rui, również był piłkarzem.

</doc>
<doc id="5319488" url="https://pl.wikipedia.org/wiki?curid=5319488" title="Bryan Silva Garcia">
Bryan Silva Garcia

Bryan Silva Garcia (ur. 28 marca 1992 w Belo Horizonte) – brazylijski piłkarz grający na pozycji lewego obrońcy w kazaskim klubie FK Astana. Wychowanek Amériki Mineiro.

</doc>
<doc id="5319489" url="https://pl.wikipedia.org/wiki?curid=5319489" title="João Paulo da Silva Araújo">
João Paulo da Silva Araújo

João Paulo da Silva Araújo (ur. 2 czerwca 1988 w Natalu) – brazylijski piłkarz grający na pozycji napastnika w kazaskim klubie Kajrat Ałmaty. Posiada także obywatelstwo kazaskie, które otrzymał w marcu 2022.

</doc>
<doc id="5319494" url="https://pl.wikipedia.org/wiki?curid=5319494" title="Chous">
Chous

Chous () – rodzaj starożytnego greckiego naczynia ceramicznego, dzbanka na płyny.
Chousy były pękatymi dzbankami z uchem i trójpłatowym wylewem, przypominającym kształtem koniczynę. Dzbany te używano podczas Antesterii, trzecich w ciągu roku świąt ku czci boga Dionizosa, gdy próbowano młodego wina, na przełomie stycznia i lutego. Było to święto attyckie i ogólnojońskie. Drugi, najważniejszy dzień świąt, nazywano „choes” (), tzn. dzbany. Trzeciego dnia świąt obdarowywano dzieci małymi chousami.
Chous był również attycką jednostką miary, wynoszącą ok. 3,28 litra. Metretes (objętość amfory panatenajskiej – 39,39 l) = 12 chous = 144 kotyle.

</doc>
<doc id="5319495" url="https://pl.wikipedia.org/wiki?curid=5319495" title="Chytra (naczynie)">
Chytra (naczynie)

Chytra () – rodzaj starożytnego greckiego naczynia ceramicznego, garnek do gotowania.
Chytry były rodzajem pękatego garnka z szerokim wylewem, zaopatrzonym w solidny uchwyt lub dwa uchwyty, umocowywane jednym końcem do brzegu, a drugim na wysokości górnej części brzuśca. Wykonywano je z szorstkiej gliny. Były pozbawione dekoracji i topornie wykonane.
Garnce te używano podczas Antesterii, trzecich w ciągu roku świąt ku czci boga Dionizosa, na przełomie stycznia i lutego. Było to święto attyckie i ogólnojońskie. W trzecim dniu Antesterii, nazywanym „chytroj” (), dosł. garnki, który był poświęcony czci zmarłych, Grecy ustawiali dla nich na stołach chytry z potrawami.

</doc>
<doc id="5319499" url="https://pl.wikipedia.org/wiki?curid=5319499" title="Maria Cabalska">
Maria Cabalska

Maria Cabalska (ur. 1919, zm. 2000) – polska archeolog, dr hab.
Życiorys.
Odbyła studia w zakresie historii i prehistorii na Uniwersytecie Jagiellońskim, w 1948 uzyskała doktorat za pracę dotyczącą wczesnego i starszego okresu brązu w Polsce, w 1974 otrzymała tytuł doktora habilitowanego. Była zatrudniona w Muzeum Archeologicznym Polskiej Akademii Umiejętności.

</doc>
<doc id="5319500" url="https://pl.wikipedia.org/wiki?curid=5319500" title="Sławomir Maj">
Sławomir Maj

Sławomir Maj (ur. 1933, zm. 23 czerwca 2021) – polski geofizyk, dr hab.
Życiorys.
Obronił pracę doktorską, następnie uzyskał stopień doktora habilitowanego. Został zatrudniony na stanowisku docenta w Instytucie Geofizyki Polskiej Akademii Nauk, oraz był członkiem Komitetu Geofizyki PAN.

</doc>
<doc id="5319502" url="https://pl.wikipedia.org/wiki?curid=5319502" title="Zabezpieczenie inżynieryjne sił marynarki wojennej w operacjach">
Zabezpieczenie inżynieryjne sił marynarki wojennej w operacjach



</doc>
<doc id="5319504" url="https://pl.wikipedia.org/wiki?curid=5319504" title="Rajd Stuttgart Lyon-Charbonnières Solitude 1973">
Rajd Stuttgart Lyon-Charbonnières Solitude 1973

Rajd Stuttgart Lyon-Charbonnières Solitude 1973 (26. Rally Stuttgart Lyon-Charbonnières Solitude) – 26 edycja rajdu samochodowego Rajd Stuttgart Lyon-Charbonnières Solitude rozgrywanego we Francji. Rozgrywany był od 9 do 11 marca 1973 roku. Była to trzecia runda Rajdowych Mistrzostw Europy w roku 1973 oraz druga runda Rajdowych Mistrzostw RFN.

</doc>
<doc id="5319508" url="https://pl.wikipedia.org/wiki?curid=5319508" title="Bartosz Kanigowski">
Bartosz Kanigowski

Bartosz Kanigowski herbu Lis – marszałek dworu prymasa Stanisława Karnkowskiego, podstarości ciechanowski.
Poseł na sejm koronacyjny 1587/1588 roku z województwa mazowieckiego.

</doc>
<doc id="5319520" url="https://pl.wikipedia.org/wiki?curid=5319520" title="Ziemik sucholubny">
Ziemik sucholubny

Ziemik sucholubny ("Legnotus picipes") – gatunek pluskwiaka z podrzędu różnoskrzydłych i rodziny ziemikowatych. Zamieszkuje krainę palearktyczną. Żeruje na marzanowatych, głównie na przytuliach.
Taksonomia.
Gatunek ten po raz pierwszy opisany został w 1807 roku przez Carla Fredrika Falléna pod nazwą "Cydnus picipes". Jako lokalizację typową wskazano Szwecję.
Morfologia.
Pluskwiak o owalnym w zarysie ciele długości od 3 do 4,3 mm. Ubarwienie ma czarne do czarnobrązowego, przy czym przykrywka miewa odcień jaśniejszy niż przedplecze i tarczka. Czułki są ciemnobrązowe, czasem z czarnobrązowymi dwoma ostatnimi członami. Barwa odnóży jest czerwonobrązowa do kasztanowej z brązowymi stopami. Półpokrywy mają na bocznych brzegach przykrywek obrzeżenie barwy żółtobrązowej do brązowej ograniczone tylko do żyłki kostalnej i w związku z tym sięgające do ⅔ długości boku. Głowa jest nachylona ku dołowi, zaopatrzona w silnie wystające poza obrys oczy złożone. Policzki są niewiele dłuższe od nadustka, co odróżnia ten gatunek od ziemika przytuliowego. Tarczka jest szeroka, językowata, szeroko zaokrąglona na wierzchołku.
Ekologia i występowanie.
Owad ten zasiedla stanowiska suche, ciepłe i otwarte, w tym śródlądowe i nadmorskie wydmy. Zarówno larwy jak i postacie dorosłe są fitofagami ssącymi soki z roślin należących do rodziny marzanowatych, zwłaszcza z przytuli. Osobniki aktywne spotyka się do marca do października. Stadium zimującym są postacie dorosłe.
Gatunek palearktyczny. W Europie znany jest z Portugalii, Hiszpanii, Wielkiej Brytanii, Francji, Belgii, Holandii, Luksemburga, Niemiec, Szwajcarii, Liechtensteinu, Austrii, Włoch, Malty, Danii, Szwecji, Norwegii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Czarnogóry, Serbii, Albanii, Macedonii Północnej, Grecji oraz europejskich części Rosji. W Afryce Północnej podawany jest z Maroka. W Azji notowany jest z Syberii, Turcji, Azerbejdżanu, Kazachstanu, Uzbekistanu, Tadżykistanu, Kirgistanu, Iranu, Mongolii i Chin.

</doc>
<doc id="5319522" url="https://pl.wikipedia.org/wiki?curid=5319522" title="Legnotus picipes">
Legnotus picipes



</doc>
<doc id="5319523" url="https://pl.wikipedia.org/wiki?curid=5319523" title="Gnathoconus costalis">
Gnathoconus costalis



</doc>
<doc id="5319524" url="https://pl.wikipedia.org/wiki?curid=5319524" title="Cydnus picipes">
Cydnus picipes



</doc>
<doc id="5319536" url="https://pl.wikipedia.org/wiki?curid=5319536" title="Rajd Firestone 1973">
Rajd Firestone 1973

Rajd Firestone 1973 (7. Rallye Firestone) – 7 edycja rajdu samochodowego Rajd Firestone rozgrywanego w Hiszpanii. Rozgrywany był od 6 do 8 kwietnia 1973 roku. Była to czwarta runda Rajdowych Mistrzostw Europy w roku 1973 oraz piąta runda Rajdowych Mistrzostw Hiszpanii.

</doc>
<doc id="5319546" url="https://pl.wikipedia.org/wiki?curid=5319546" title="NPS-3">
NPS-3



</doc>
<doc id="5319547" url="https://pl.wikipedia.org/wiki?curid=5319547" title="Ł-17">
Ł-17



</doc>
<doc id="5319558" url="https://pl.wikipedia.org/wiki?curid=5319558" title="Dejnos (naczynie)">
Dejnos (naczynie)

Dejnos, deinos, dinos () – rodzaj starożytnego greckiego naczynia ceramicznego, waza do rozcieńczania wina.
Dejnosy były rodzajem głębokich, pękatych mis o szerokim wylewie i kulistym dnie. Nie posiadały imadeł. Używano ich do rozcieńczania wina, podobnie jak stamnosów, ale też do gotowania. Niektóre posiadały kunsztownie zdobione stojaki. Wykonywano je również z metali. W malarstwie wazowym dejnosy przedstawiane były jako naczynia-trofea oraz wazy używane podczas bankietów. Najstarszym zachowanym attyckim czarnofigurowym dejnosem jest egzemplarz sygnowany imieniem Malarza Gorgony aktywnego w latach ok. 600–580 p.n.e. Dejnos ten, przedstawiający Perseusza ściganego przez gorgonę, znajduje się w zbiorach Luwru. Epoka wytwarzania i używania dejnosów przypada na okres od połowy VII wieku do końca V wieku p.n.e. Słowo „dejnos” na określenie tej formy antycznych naczyń jest używane przez archeologów współcześnie. W starożytności Grecy przez „dejnos” rozumieli raczej rodzaj kubka. Obecnie archeolodzy odróżniają dejnosy od lebesów, notując przede wszystkim różnicę w rozmiarze. W starożytności wazy typu „dejnos” nazywane były „lebetes”.

</doc>
<doc id="5319560" url="https://pl.wikipedia.org/wiki?curid=5319560" title="Ambasada Rzeczypospolitej Polskiej na Ukrainie z siedzibą w Kijowie">
Ambasada Rzeczypospolitej Polskiej na Ukrainie z siedzibą w Kijowie



</doc>
<doc id="5319566" url="https://pl.wikipedia.org/wiki?curid=5319566" title="Rajd dell'Isola d'Elba 1973">
Rajd dell'Isola d'Elba 1973

Rajd dell’Isola d’Elba 1973 (6. Rally dell'Isola d'Elba) – 6 edycja rajdu samochodowego Rajd dell’Isola d’Elba rozgrywanego we Włoszech. Rozgrywany był od 12 do 14 kwietnia 1973 roku. Była to piąta runda Rajdowych Mistrzostw Europy w roku 1973.

</doc>
<doc id="5319567" url="https://pl.wikipedia.org/wiki?curid=5319567" title="Objaw Myersona">
Objaw Myersona



</doc>
<doc id="5319570" url="https://pl.wikipedia.org/wiki?curid=5319570" title="Volkswagen Käfer 1302 S">
Volkswagen Käfer 1302 S



</doc>
<doc id="5319571" url="https://pl.wikipedia.org/wiki?curid=5319571" title="Adam Modliszewski">
Adam Modliszewski

Adam Modliszewski herbu Łabędź – starosta łomżyński. 
Poseł łomżyński na sejm koronacyjny 1587/1588 roku.

</doc>
<doc id="5319573" url="https://pl.wikipedia.org/wiki?curid=5319573" title="Włodzimierz Bajerski">
Włodzimierz Bajerski



</doc>
<doc id="5319575" url="https://pl.wikipedia.org/wiki?curid=5319575" title="Wawrzyniec Lipski">
Wawrzyniec Lipski

Wawrzyniec Lipski z Lipia herbu Łada (zm. w 1616 roku) – poborca w ziemi rawskiej.
Poseł na sejm koronacyjny 1587/1588 roku z województwa rawskiego.

</doc>
<doc id="5319577" url="https://pl.wikipedia.org/wiki?curid=5319577" title="Sebastian Sierakowski">
Sebastian Sierakowski



</doc>
<doc id="5319583" url="https://pl.wikipedia.org/wiki?curid=5319583" title="Szwedzki (artysta)">
Szwedzki (artysta)

Szwedzki – pseudonim artysty street artu działającego głównie w województwie śląskim, twórcy murali i graffiti. Równocześnie nazwa bohatera jego zwykle humorystycznych murali, przedstawiających tę samą, rysowaną w stylu komiksowym, postać w niebieskich spodniach i żółtej koszulce.
Szwedzki jest emigrantem ze Szwecji mieszkającym w Sosnowcu. Pierwsze murale namalował w 2000 roku. W pierwszych latach jego twórczość była nieraz określana jako wandalizm, ale w latach późniejszych, wraz z popularyzacją street artu w Polsce, została zaakceptowane jako rodzaj sztuki regionalnej. Artysta za swój cel uznaje rozbawienie widzów. Późniejsze murale Szwedzkiego zwykle zawierają humorystyczny komentarz w formie komiksowego dymku.
W 2013 r. postać została opisana w katowickim dodatku do Gazety Wyborczej jako „znana wszystkim”. W 2014 w Dąbrowie Górniczej odbył się rajd „Tropem Szwedzkiego”. W 2015 roku artysta został opisany przez Dziennik Zachodni jako „Śląski Banksy”, a jego murale uznane za najbardziej charakterystyczne regionalne murale w Polsce. W 2019 został opisany przez Dziennik Zachodni jako „jeden z najbardziej rozpoznawalnych artystów streetartowych” na Śląsku.
W 2022 stworzył m.in. prześmiewczy mural na temat prezydenta Rosji, Władimira Putina.

</doc>
<doc id="5319588" url="https://pl.wikipedia.org/wiki?curid=5319588" title="Lexus Electrified Sport Concept">
Lexus Electrified Sport Concept

Lexus Electrified Sport Concept – koncepcyjny samochód sportowy o napędzie elektrycznym opracowany przez japońską markę Lexus. Pojazd został zaprezentowany w grudniu 2021 podczas ogłoszenia strategii dotyczącej samochodów elektrycznych przez Akio Toyodę, prezydenta Toyota Motor Corporation, do której należy Lexus. Model ma wejść do oferty japońskiego producenta do 2030 roku. 
Według przewidywań projektantów samochód będzie przyspieszał od 0 do 100 km/h w czasie wynoszącym nieco ponad 2 s, a jego maksymalny zasięg na jednym ładowaniu będzie wynosił około 700 km. 

</doc>
<doc id="5319589" url="https://pl.wikipedia.org/wiki?curid=5319589" title="Dinos">
Dinos



</doc>
<doc id="5319590" url="https://pl.wikipedia.org/wiki?curid=5319590" title="Boozed, Broozed, and Broken-Boned">
Boozed, Broozed, and Broken-Boned



</doc>
<doc id="5319592" url="https://pl.wikipedia.org/wiki?curid=5319592" title="Sebastian Sierakowski (zm. po 1588)">
Sebastian Sierakowski (zm. po 1588)

Sebastian Sierakowski herbu Dołęga (zm. po 1588 roku) – poborca w ziemi gostynińskiej.
Poseł na sejm 1572 roku, sejm koronacyjny 1587/1588 roku z województwa rawskiego.

</doc>
<doc id="5319594" url="https://pl.wikipedia.org/wiki?curid=5319594" title="Deinos">
Deinos



</doc>
<doc id="5319595" url="https://pl.wikipedia.org/wiki?curid=5319595" title="Ambasada Stanów Zjednoczonych w Meksyku">
Ambasada Stanów Zjednoczonych w Meksyku

Ambasada Stanów Zjednoczonych w Meksyku (, ) – misja dyplomatyczna Stanów Zjednoczonych Ameryki w Meksykańskich Stanach Zjednoczonych.
Historia.
Kwestia uznania niepodległości Meksyku, uzyskanej 24 sierpnia 1821, podzieliła waszyngtońską scenę polityczną, głównie ze względu na chęć zachowania neutralności w konfliktach pomiędzy Hiszpanią, a proniepodległościowymi bojownikami w jej amerykańskich koloniach. Ostatecznie 12 grudnia 1822 prezydent James Monroe przyjął meksykańskiego ministra w Waszyngtonie, uznając tym samym niepodległość Meksyku i nawiązując stosunki dyplomatyczne z młodym państwem. 1 czerwca 1825 utworzono Poselstwo Stanów Zjednoczonych w Meksyku. Pierwszym amerykańskim posłem w Meksyku został Joel Robert Poinsett.
Amerykańsko-meksykańskie stosunki dyplomatyczne bywały napięte, włącznie z trzykrotnym ich zerwaniem. Po raz pierwszy stosunki zerwał Meksyk 28 marca 1845 w proteście przeciwko aneksji Republiki Teksasu (niepodległego państwa, będącego byłą prowincją meksykańską) przez Stany Zjednoczone. Stosunki zostały przywrócone 4 grudnia 1848, po zakończeniu wynikłej z powodu aneksji wojny amerykańsko-meksykańskiej.
21 czerwca 1858 poseł Stanów Zjednoczonych w Meksyku John Forsyth zawiesił stosunki z powodu złego traktowania obywateli Stanów Zjednoczonych i ich własności przez rząd prezydenta Miguel Miramóna. Na zerwanie stosunków wyraził zgodę prezydent Stanów Zjednoczonych James Buchanan, który 15 lipca 1858 odwołał Forsytha. Stosunki dyplomatyczne zostały przywrócone 6 kwietnia 1859 z prowadzącym wojnę domową z Miramónem rządem Benito Juáreza, uznanym przez Stany Zjednoczone za legalnego prezydenta Meksyku.
3 stycznia 1899 Poselstwo Stanów Zjednoczonych w Meksyku zostało podniesione do rangi ambasady.
22 kwietnia 1914 rząd Meksyku prezydenta Victoriano Huerty po raz kolejny zerwał stosunki dyplomatyczne ze Stanami Zjednoczonymi. Krok ten spowodowany był militarną odpowiedzą Amerykanów na incydent w Tampico i amerykańską okupacją Veracruz. Stosunki zostały przywrócone 3 marca 1917, gdy Meksykiem rządził Venustiano Carranza, którego opozycyjny wobec zwolenników Huerty rząd od 19 października 1915 był uznawany za legalny przez Stany Zjednoczone. Był to ostatni w historii stosunków amerykańsko-meksykańskich przypadek ich zerwania.
Siedziba.
Obecny budynek Ambasady Stanów Zjednoczonych w Meksyku powstał w latach 1960-1964 i w chwili otwarcia był drugą największą ambasadą Stanów Zjednoczonych na świecie. Znajduje się on przy reprezentacyjnej alei Paseo de la Reforma w centrum Meksyku.
Od początku lat 10. XXI w. planowano wzniesienie nowej siedziby ambasady. Budowa rozpoczęła się w 2018 i według planów ma zakończyć się w 2022. Jej koszt szacuje się na 943 milionów dolarów, co uczyni ją jedną z najdroższych ambasad na świecie. Na jej lokalizację wybrano zrekultywowane poprzemysłowe obszary dzielnicy Nuevo Polanco, przy zachodnich granicach miasta.

</doc>
<doc id="5319600" url="https://pl.wikipedia.org/wiki?curid=5319600" title="Budynek biurowy ZREMB we Wrocławiu">
Budynek biurowy ZREMB we Wrocławiu

Budynek biurowy ZREMB – budynek położony we Wrocławiu na Przedmieściu Oławskim przy ulicy gen. Romualda Traugutta 1-7, o podstawowej funkcji biurowej. Projekt i budowa zespołu zabudowy obejmowały także oryginalny pawilon pełniący funkcję prototypowni położony przy ulicy Podwale 80. Całość zbudowana została w latach 1968–1971 jako biurowiec dla Wrocławskiego Biura Projektowo-Konstrukcyjnego Maszyn Przemysłu Materiałów Budowlanych ZREMB. Współcześnie należy do firmy Asseco Poland S.A. z siedzibą w Rzeszowie. Projekt budynków powstał w biurze projektowym inwestora. Architekturę zaprojektował Zenon Branowski, konstrukcję Mieczysław Zgódka, wnętrza Maria Lasota-Chorąży, a wykonawcą było Wrocławskie Przedsiębiorstwo Budowlane. Budynek biurowy był pierwszym we Wrocławiu wysokim budynkiem zbudowanym w obrębie ścisłego centrum miasta. Wskazuje się i docenia zastosowane w nim oryginalne, ciekawe rozwiązania architektoniczne i konstrukcyjne, pośród których można wymienić między innymi zastosowanie w konstrukcji nośnej o rozstawie rozmieszczony w układzie poprzecznym, wyjątkowe ukształtowanie elewacji o przestrzennym, rzeźbiarskim charakterze, z kontrastowymi efektami światłocienia, nadbudówkę i taras na dachu, łamany daszek o ściętych krawędziach nad wejściem, a także budynek przeszklonej prototypowni (dziś budynek garażowy). Biurowiec był nominowany do tytułu wrocławskiego „Domu Roku 1971”. W Studium Uwarunkowań i Kierunków Zagospodarowania Przestrzennego z 2010 i 2018 r. budynek został uznany za dobro kultury współczesnej.
Położenie i najbliższe otoczenie.
Budynek biurowy ZREMB położony jest na osiedlu Przedmieście Oławskie we Wrocławiu, a wcześniej w dawnej dzielnicy Krzyki. Jego adres administracyjny przypisany do budynku to ulica gen. Romualda Traugutta 1-7. Oprócz budynku głównego na kompleks składają się jeszcze dwa budynki – pawilony – współcześnie o funkcji garażu jednopoziomowego z przypisanym odrębnym adresem: ulica Podwale 80.
Budynek biurowy położony jest wzdłuż wyżej wymienionej ulicy i zwrócony jest do niej elewacją północną, tworząc jej południową pierzeję w układzie zbliżonym do kierunku równoleżnikowego. Od jezdni oddalony jest o około . Znajduje się tu chodnik i pas zieleni w formie trawnika ze szpalerem drzew. Zachodni szczyt budynku oraz budynki garażowe położone są od strony ulicy Podwale, która przebiega nad fosą miejską. Budynki garażowe przylegają do kamienic tworzących wschodnią pierzeję ulicy Podwale. Natomiast wschodni szczyt budynku skierowany jest ku powstałemu w latach 2020–2021 budynkowi o nazwie Studio Plac Dominikański położonemu przy narożniku skrzyżowania ulicy gen. Romualda Traugutta i ulicy Zygmunta Krasińskiego o adresie ulica gen. Romualda Traugutta 9-11 i Zygmunta Krasińskiego 13a. Południowa elewacja budynku zwrócona jest na teren działki, na której posadowiony jest biurowiec i dalej ku wnętrzu bloku urbanistycznego ograniczonego ulicami: gen. Romualda Traugutta, Podwale, Zygmunta Krasińskiego oraz Skwerem Zygmunta Krasińskiego. Po przeciwnej, północnej stronie ulicy gen. Romualda Traugutta, w kwartale ulic położony jest blok zabudowy składający się ze współczesnego budynku Ovo Wrocław oraz zabytkowego budynku poczty – Gmach Poczty Czekowej Rzeszy, obecnie Gmach Poczty oraz Muzeum Poczty i Telekomunikacji.
Architektura.
Opis ogólny architektury.
Styl architektoniczny w jakim został zaprojektowany i zbudowany budynek biurowy określany jest jako modernistyczny z abstrakcyjnym detalem architektonicznym. Zwraca się przy tym uwagę, że przyjęte rozwiązania wskazują na inspirację projektanta nurtem w architekturze określanym jako brutalizm, co ma wynikać z nadaniu konstrukcji roli nadrzędnej przy równoczesnym stworzeniu z niej rzeźbiarskiej kompozycji oraz wykorzystania kontrastu pomiędzy betonem a szkłem. Można znaleźć opinie o wpływie na projekt dzieł wybitnego japońskiego architekta Kenzō Tange. Ponadto podawane są opinie, że w architekturze budynku można dostrzec nawiązania do Jednostki Marsylskiej Le Corbusiera. Wśród wyróżniających cech obiektu wymienia się między innymi wyjątkowo ciekawą, szkieletową elewację opartą na powtarzalnym module, nadbudówkę i taras na dachu, łamany daszek nad wejściem głównym oraz przeszklony pawilon prototypowni.
Jest to budynek wolnostojący, z wejściem głównym od strony ulicy oraz z wejściem gospodarczym od strony podwórza. W rzucie prostokątnym budynek ma kształt wydłużonego prostokąta z dłuższym bokiem o długości , tworzącym fasadę, ulokowanym wzdłuż ulicy. Budynek ma dziewięć kondygnacji nadziemnych (7 pięter – 8 kondygnacji i nadbudówka) oraz jedną podziemną. Dach nad ósmą kondygnacją przy nadbudówce, stanowiącej kondygnację dziewiątą, zaprojektowano jako taras przeznaczony do wypoczynku i integracji. Pierwotnie został więc wyłożony płytkami (współcześnie zastąpionymi papą, co skutkuje wyłączeniem z pierwotnego przeznaczenia).
Należy niestety zauważyć, że późniejsze prace modernizacyjne i remontowe, częściowo zmieniły charakter budynku oraz wskazanych wyżej unikalnych i wartościowych cech. Szczególnie negatywy wpływ na architekturę obiektu miało wprowadzenie w elewacjach białych, plastikowych profili okiennych o większej niż pierwotne szerokości, zmiana okien jednoskrzydłowych na dwuskrzydłowe, rezygnacja z marblitu na rzecz ocieplenia z wyprawą elewacyjną, oraz wprowadzenie nieco jaśniejszej kolorystyki elewacji w stosunku do pierwotnej.
Rzut i bryła.
Biurowiec w rzucie prostokątnym na płaszczyznę ziemi ma kształt wydłużonego prostokąta. Wejście główne i trzon komunikacyjny umieszczone są w osi symetrii dłużnych boków w centralnej części budynku. Budynek określa się jako wysoki, a jego bryłę jako zwartą. Fasada i ściana tylna rozwiązane zostały podobnie, ale z pewnymi różnicami, natomiast ściany szczytowe są w stosunku do bryły wąskie i bezokienne. Budynek posiada piwnice. W celu doświetlenia tej kondygnacji wykonano przy budynku obniżenie terenu umożliwiające umieszczenie w elewacjach okien także na tym poziomie.
Elewacje.
Opis ogólny elewacji.
Elewacje budynku biurowego ocenia się jako wyjątkowo ciekawą i cenną. Jest to szkieletowy układ oparty na powtarzalnym module dający, szczególnie w słoneczne dni, efekt gry światła i cienia pogłębionego polami marblitu, czyli nieprzezroczystego, grubego szkła walcowanego, oraz przyciągającego uwagę wspomnianego wyżej kontrastu pomiędzy betonem a szkłem. W przyziemiu zaś wykonano cokół z otoczaków.
Opisane wyżej efekty wizualne elewacji zostały niestety w znacznym stopniu zredukowane po wykonanej modernizacji i remoncie budynku. Zastąpiono wówczas marblit ociepleniem styropianowym z wyprawą elewacyjną malowaną na kolory jasnoszare, oraz zastąpiono jednoskrzydłowe okna z dużymi taflami szkła umieszczonymi w cienkich ramkach aluminiowych, zwykłymi oknami PCW, dwuskrzydłowymi z grubymi, białymi profilami okiennymi. Ponadto nowa kolorystyka całej elewacji – kolory jasnoszare i jasnożółte – jest jaśniejsza niż pierwotna. W oczywisty sposób zaburzyło to opisane efekty architektoniczne znacznie obniżając walory zaprojekowanej i wykonanej niegdyś elewacji. W przyziemiu wykonano okładzinę z płytek elewacyjnych imitującą mur ceglany.
Fasada i elewacja południowa.
Fasada budynku stanowi jego elewację północną położoną od strony ulicy z wejście głównym przykrytym charakterystycznym, łamanym daszkiem. Została zaprojektowana jako symetryczna o wertykalnej kompozycji z wyraźnymi, głębokimi, reliefowymi podziałami. W osi symetrii usytuowano wspominane wejście, przy którym dobudowano w późniejszym czasie pochylnię przeznaczoną dla osób niepełnosprawnych. Parter budynku i przyziemie zostało cofnięte względem lica wyższych kondygnacji, a przy samym budynku wykonano obniżenie terenu, przez co wysunięta część wejściowa wymagała nadwieszenia. Przed wejściem wykonano schody oraz wspomnianą pochylnię. Daszek nad wejściem wykonano jako betonowy, o kształcie łamanym, ze ściętymi krawędziami, przypominającym kryształ. Elewacja kondygnacji od 2 do 8 wykonana została jako osiemnastoosiowa z powtarzalnym rytmem wyznaczanym przez słupy konstrukcyjne i słupki międzyokienne, o prostokątnym module, ze ściankami podokiennymi na wysokość 1/4 modułu. Okna zostały ujęte w asymetryczne obramowanie na które składa się pozioma belka umieszczona w 3/4 wysokości modułu oraz pionowy słupek umieszczony w 2/3 szerokości modułu. Dziewiątą kondygnację stanowi nadbudówka cofnięta względem lica budynku z szerokim daszkiem na całej jej długości podpartym dwoma filarami. Wokół dachu wykonano murek cofnięty względem obrysu kondygnacji niższej, pełniący również funkcję balustrady. Elewacja tylna, południowa analogiczna na kondygnacjach od 2 do 8 jak elewacja północna. Pewne różnice można dostrzec na parterze i przyziemiu, również cofniętych względem wyższych kondygnacji, oraz w nadbudówce, która w tym przypadku licuje się z niższymi piętrami i powtarza opisane moduły elewacji.
Elewacje szczytowe.
Elewacjami szczytowymi budynku biurowego są elewacje wschodnia i zachodnia. Obie są wąskimi, bezokiennymi poza parterem ścianami budynku, z prostokątnymi podcięciami z dwóch stron wynikającymi z cofnięcia parteru i przyziemia fasady (elewacji północnej) oraz elewacji południowej, tworzącymi podcień. Krawędzie górne tych elewacji są wysunięte ponad poziom dachu, lekko ścięte. Na wysokości parteru elewacji zachodniej znajduje się jedno okno. Ta elewacja łączy się z murem biegnącym pomiędzy budynkiem biurowym a pawilonem. Ściany te były okresowo używane do eksponowania wielkoformatowych reklam, szczególnie na ścianie zachodniej z dobrze widoczną reklamą z placu Dominikańskiego. Takie jednak ich wykorzystanie spotyka się z negatywnym oddźwiękiem. Zaburza ono estetykę i walory nie tylko samego obiektu, ale otoczenia podlegającego różnorodnej ochronie opisanej dalej. Stąd kreowane są postulaty nie tylko zaniechania tej działalności, ale także podjęcia prac nad nadaniem tym elewacjom odpowiedniej aranżacji dostosowanej do wysokiej klasy artystycznej obiektu i prestiżowej jego lokalizacji.
Wnętrza.
Układ wnętrz parteru determinowany jest wejściem położony w osi symetrii fasady budynku, za którym znajduje się hall z portiernią i dalej trzon komunikacyjny z klatką schodową i windą oraz wejście tylne od strony terenu posesji. Patrząc od strony wejścia głównego lewe skrzydło budynku zagospodarowane jest na biura, a prawe urządzono jako większą przestrzeń typu "open space". Wyższe kondygnacje posiadają oczywiście podobny układ wynikający z umiejscawiania trzonu komunikacyjnego przy czym po obu jego stronach występuje podział na biura lub w większych przestrzeniach wydzielenia na wyodrębnione boksy i pokoje. Winda dojeżdża do 7 piętra. Na 9 kondygnację prowadzą tylko schody. Nadbudówka posiada dwa wyjścia na dach. Urządzono tu magazyn posiadający odrębne wejście, choć wcześniej była użytkowana jako pracownia fotograficzna.
Pawilon.
Jednokondygnacyjny budynek pawilonu został zbudowany na planie kwadratu, bez podpiwniczenia. Posiada w elewacji zachodniej duże przeszklenie obejmujące 2/3 powierzchni wykonane w profilach aluminiowych. Ukształtowana została jako trójosiowa z szerokim gzymsem koronującym. Natomiast od wschodu znajdują się szerokie, łamane drzwi umożliwiające wejście i wjazd do budynku. Elewacja północna bez okien i drzwi, a na południu budynek łączy się z mniejszym budynkiem garażowym. Dach został ukształtowany jako lekko wklęsły. Pierwotnie budynek użytkowano jako prototypownię i warsztat, a obecnie jako garaż. W budynku znajduje się jedna duża przestrzeń zaburzona tylko dwoma słupami konstrukcyjnymi.
Konstrukcja i rozwiązania techniczno-materiałowe.
Budynek został zaprojektowany i wykonany pod względem konstrukcyjnym jako szkieletowy z żelbetowych, prefabrykowanych elementów w postaci ram H. Ramy te zostały zamontowane w układzie poprzecznym budynku, przy rozstawie osi konstrukcyjnych wynoszącym , co przy 10 osiach ich montażu oznacza podparcie dla 9 przęseł stropów. Takie rozmieszczenie daje łączny wymiar w skrajnych osiach wynoszący . Każda z ram posiadała po dwa wsporniki. Stropy wykonano z typowych, prefabrykowanych płyt kanałowych. W trzonie wykonano klatkę schodową z szybem windy oraz prefabrykowanymi biegami schodowymi. Przed wejściem wykonano betonowy daszek o kształcie łamanym. Opisana konstrukcja posadowiona została na fundamentach pośrednich w postaci pali. Do tak ukształtowanej konstrukcji zamontowano prefabrykowane ściany osłonowe, wielkowymiarowe, z gotową fakturą zewnętrzną. Do wysokości parapetów wypełnione były ściankami kurtynowymi z marblitu i waty szklanej, później niestety przesłonięte ociepleniem z płyt styropianowych i wyprawą elewacyjną. Natomiast ściany szczytowe wymurowano z cegły silikatowej i ocieplono styropianem. Stropodach wykonany został jako wentylowany i ocieplony. Do pokrycia dachowego użyto pierwotnie płytek, a później papy. W budynku wykonano instalacje: elektryczną, teletechniczną, wodno-kanalizacyjną, centralnego ogrzewania, klimatyzacji.
Budynki pawilonu wykonano jako szkieletowe, żelbetowe, przykryte lekko wklęsłą płytą żelbetową z pokryciem papą.
Teren zewnętrzny.
Współcześnie obiekty położone są na dwóch działkach ewidencyjnych, których pola powierzchni wynoszą odpowiednio i , co łącznie daje . W obu przypadkach działkom przypisano klasoużytek jako Bi – Inne tereny zabudowane. Oprócz samej zabudowy działki obejmują położony we wnętrzu kwartału teren utwardzony oraz teren zieleni z drzewami. W ramach posesji wykonano tereny utwardzone obejmujące drogę wewnętrzną, z włączeniem do drogi publicznej – ulicy gen. Romualda Traugutta, położoną pomiędzy omawianym budynkiem pod numerem 1-7, a budynkiem 9-19, umożliwiającą dojazd do opisanych budynków garażowych oraz innych posesji wewnątrz kwartału, a także chodniki. Droga posiada nawierzchnię betonową, a w końcowym odcinku bitumiczną. Chodniki wykonano z kostki prefabrykowanej. Można także wspomnieć, że część ogólnodostępnego chodnika przy ulicy Podwale znajduje się w obrębie opisanych działek gruntu.
Historia.
W pierwszej połowie lat 60. XX wieku podjęto decyzję o budowie nowego budynku biurowego dla Wrocławskiego Biura Projektowo-Konstrukcyjnego Maszyn Przemysłu Materiałów Budowlanych ZREMB. Była ona podyktowana koniecznością zwiększenia zatrudnienia w biurze konstrukcyjnym związanym z gwałtownym rozwojem prefabrykacji i mechanizacji przy wykonywaniu robót budowlanych. Decyzję o lokalizacji szczegółowej obiektu wydał Główny Architekt Miasta Wrocławia Zbigniew Bodak w dniu 23.11.1964 r. Projekt został sporządzony przez zatrudnionych u inwestora bezpośredniego pracowników. W 1965 r. powstał projekt wstępny, różniący się od późniejszego podlegającego realizacji, gdyż budynek w rzucie miał kształt litery V oraz posiadał klatkę schodową w wyodrębnionej bryle. Ze względów oszczędnościowych zaproponowaną koncepcję zmieniono w taki sposób aby uprościć budowę i obniżyć w ten sposób wydatki na budowę. Nowa koncepcja odpowiadająca przyjętym rozwiązaniom powstała w 1967 r., a w 1968 r. powstał projekt techniczny. Budowa rozpoczęła się w listopadzie 1969 r., a prowadziło ją Wrocławskie Przedsiębiorstwo Budowlane. Zakończenie robót nastąpiło w grudniu 1971 r.
W pawilonie do końca lat 80. XX wieku działały prototypownia i warsztat, a później funkcję budynku zamieniono na garaż. W latach 1998–2002 przeprowadzono generalny remont budynku.
Współcześnie właścicielem obiektu jest firma Asseco Poland S.A. z siedzibą w Rzeszowie.
Ocena i oddźwięk.
Po zakończeniu budowy w grudniu 1971 r., w 1972 r. budynek został nominowany do tytułu wrocławskiego „Domu Roku 1971” w plebiscycie ogłoszonym przez Słowo Polskie. W studium uwarunkowań i kierunków zagospodarowania przestrzennego dla Wrocławia z 2010 r., jak i w kolejnym z 2018 r., budynek został uznany za dobro kultury współczesnej, zgodnie z zaleceniem zawartym w opracowanej obiektu karcie ewidencyjnej zabytków architektury i budownictwa.
Sam obiekt w skali Wrocławia oceniany jest jako wyjątkowy z kilku względów. Przede wszystkim był to pierwszy wysoki budynek wzniesiony po II wojnie światowej w obrębie ścisłego centrum miasta. W ocenie niektórych autorów rozpoczął proces wyznaczenia wielkomiejskiego charakteru tego rejonu, ze szczególnym wskazaniem na obszar placu Dominikańskiego (ówcześnie plac Feliksa Dzierżyńskiego), gdyż był to czas licznych opracowań i konkursów zamierzających do wybrania koncepcji zagospodarowania tej części ścisłego centrum. Przy tym budynek biurowy wraz z planowanym drugim biurowcem miał spełnić rolę parawanu wobec chaotycznej zabudowy położonej po jego południowej stronie dającego możliwość uporządkowania architektonicznego okolicy. Kolejnym wyznacznikiem wyjątkowości obiektu są wyżej opisane zastosowane w nim rozwiązania architektoniczne i konstrukcyjne. Uzupełniając te informacje można dodać, iż jest to jeden z najciekawszych budynków użyteczności publicznej tamtych czasów. I podkreślenia wymaga kolejny fakt świadczący wyjątkowości obiektu, iż mimo tamtych czasów okresu Polskiej Rzeczypospolitej Ludowej, że architekci wrocławscy zdecydowanie potrafili tworzyć projekty na ówcześnie nowoczesnym poziomie światowym, a nawet wprowadzać koncepcje, które na świecie znajdują uznanie dopiero w latach późniejszych, takie jak taras wypoczynkowo-integracyjny na dachu. Budynek oceniany jest jako obiekt o wysokiej klasie artystycznej położony w prestiżowej lokalizacji. Uznaje się, że obiekt prezentuje przemyślaną i oryginalną kompozycję, ma dobre proporcje i nowoczesną formę. Budynek stanowi dominantę architektoniczną.
W 2010 r. stan zachowania obiektu i jego stan techniczny oceniano jako dobry, ze wskazaniem na kilka drobnych mankamentów.
Można także wspomnieć, że projekt tego budynku, po pewnych modyfikacjach dotyczących głównie fasady poprzez zastosowanie poziomych pasów lustrzanych szyb i okładziny aluminiowej, został wykorzystany do budowy innego budynku we Wrocławiu, a mianowicie siedziby Budopolu przy ulicy Racławickiej 15/19.
Ochrona.
Obiekt znajduje się na terenie Przedmieścia Oławskiego wpisanego jako obszar do rejestru zabytków dnia 20.06.2005 r. decyzją o wpisie nr 538/A/05. W ramach wskazanego obszaru ochronie podlega przede wszystkim układ przestrzenny kształtowany od XIII do XIX wieku, wraz z archeologicznymi nawarstwieniami kulturowo-osadniczymi. Samo miasto włączyło ten obszar jako cenny i wymagający ochrony do parku kulturowego – Parku Kulturowego „Stare Miasto”, który zakłada ochronę krajobrazu kulturowego oraz uporządkowanie, zachowanie i właściwe kształtowanie krajobrazu kulturowego i historycznego charakteru najstarszej części miasta
W 2010 r. opracowano dla obiektu na zlecenie Gminy Wrocław kartę ewidencyjną zabytków architektury i budownictwa (kartę białą nr 11671). Obiekt został uwidoczniony na geoportalu Narodowego Instytutu Dziedzictwa, pozycja PL.1.9.ZIPOZ.NID_E_02_BK.206659 (nie był jednak w marcu 2022 r. ujęty w udostępnionym przez Wojewódzki Urząd Ochrony Zabytków we Wrocławiu wojewódzkim wykazie zabytków ani udostępnianym przez Urząd Miejski Wrocławia zestawieniu gminnej ewidencji zabytków Miasta Wrocławia z czerwca 2021 r., czy na wrocławskim geoportalu, ale na wspomnianym wyżej geoportalu NID opisany jest jako ujęty w ewidencji zabytków).
W wyżej opisanej karcie ujęto zalecenie wpisania obiektu do kategorii dóbr kultury współczesnej. Zgodnie z tym zaleceniem obiekt podlega ochronie na zasadach przewidzianych dla dóbr kultury współczesnej, jako że został uwzględniony w tym zakresie w studium uwarunkowań i kierunków zagospodarowania przestrzennego dla Wrocławia zarówno z 2010 r., jak i z 2018 r.
Wybrane parametry i charakterystyka.
Budynek biurowy ZREMB:
Budynki garażowe:
Firmy, podmioty, osoby.
Firmy, podmioty:
Osoby:

</doc>
<doc id="5319601" url="https://pl.wikipedia.org/wiki?curid=5319601" title="Wojciech Świdziński">
Wojciech Świdziński

Wojciech Świdziński herbu Półkozic – sędzia ziemski rawski.
Poseł na sejm koronacyjny 1587/1588 roku z województwa rawskiego.

</doc>
<doc id="5319602" url="https://pl.wikipedia.org/wiki?curid=5319602" title="World Games 2022">
World Games 2022

 
World Games 2022 – 11. edycja zawodów World Games, rozgrywanych w lipcu 2022 w amerykańskim mieście Birmingham. Pierwotnie zawody miały odbyć się w 2021 roku, jednak zostały przełożone ze względu na zwiększoną zachorowalność na COVID-19 i igrzyska olimpijskie w Tokio. Igrzyska obejmowały 30 oficjalnych dyscyplin sportowych w 54 dyscyplinach, w których rywalizowano w 30 miejscach na terenie Birmingham. 
Część dochodów z biletów w wysokości 54 000 dolarów została przekazana Ukrainie na odbudowę obiektów sportowych po rosyjskiej inwazji na Ukrainę. 
Wybór organizatora.
Miasto gospodarza zostało wybrane przez International World Games Association 22 stycznia 2015 roku.
Dyscypliny.
W nawiasie ilość konkurencji w danej dyscypliny.

</doc>
<doc id="5319603" url="https://pl.wikipedia.org/wiki?curid=5319603" title="Halim Kosova">
Halim Kosova

Halim Kosova (ur. 28 października 1954 w Tiranie) - albański ginekolog, minister zdrowia Albanii w 2013 roku, doktor nauk medycznych.
Życiorys.
W 1977 roku ukończył studia medyczne na Uniwersytecie Tirańskim, następnie specjalizował się w dziedzinie ginekologii na Uniwersytecie Rzymskim. Na tym uniwersytecie uzyskał w 1990 roku stopień doktora nauk medycznych.
W 1985 roku jako pierwszy w historii Albanii dokonał pobrania krwi z płodu we wczesnym okresie ciąży.
Krótko w 1998 roku był wykładowcą na Wydziale Lekarskim Uniwersytetu Tirańskiego, następnie w latach 2009-2011 wykładał medycynę na Katolickim Uniwersytecie „Sacro Cuore” w Rzymie. Jednocześnie był kierownikiem działu położnictwa w szpitalu w Tiranie.
Od 2013 roku jest posłem do Zgromadzenia Albanii z ramienia Demokratycznej Partii Albanii.
Od 3 kwietnia do 13 września 2013 był ministrem zdrowia.
Życie prywatne.
Ma żonę, syna (ur. 1988) i córkę (ur. 1990).

</doc>
<doc id="5319604" url="https://pl.wikipedia.org/wiki?curid=5319604" title="Lexus ROV Concept">
Lexus ROV Concept

Lexus ROV Concept – koncepcyjny pojazd typu buggy stworzony przez japońską markę Lexus i zaprezentowany w trakcie targów Tokyo Auto Salon 2022. Jego nazwa jest skrótem od słów Recreational Off-highway Vehicle. Samochód jest napędzany przez wodorowy silnik spalinowy.

</doc>
<doc id="5319608" url="https://pl.wikipedia.org/wiki?curid=5319608" title="Wschód księżyca obraz Stanisława Masłowskiego">
Wschód księżyca obraz Stanisława Masłowskiego



</doc>
<doc id="5319609" url="https://pl.wikipedia.org/wiki?curid=5319609" title="Roony Bardghji">
Roony Bardghji

Roony Bardghji (ur. 15 listopada 2005 w Kuwejcie) – szwedzki piłkarz pochodzenia syryjskiego, występujący na pozycji pomocnika w duńskim klubie FC København.
Kariera klubowa.
Przybywając do Szwecji w 2012 roku, Bardghji grał w młodzieżowych zespołach Kallinge SK, Rödeby AIF i Malmö FF. W 2020 roku przeniósł się z Malmö do Kopenhagi. 21 listopada 2021 zadebiutował w seniorskiej drużynie Kopenhagi przeciwko AGF w duńskiej Superlidze. Siedem dni później strzelił swojego pierwszego gola dla Kopenhagi w 3:1 meczu z AaB.
Kariera reprezentacyjna.
Bardghji urodził się w Kuwejcie w syryjskiej rodzinie i w młodym wieku przeprowadził się do Szwecji. Jest aktualnym reprezentantem Szwecji do lat 21.
Sukcesy.
Superligaen: 2021/22

</doc>
<doc id="5319614" url="https://pl.wikipedia.org/wiki?curid=5319614" title="Grand Prix Francji 2022">
Grand Prix Francji 2022

Grand Prix Francji 2022, oficjalnie Formula 1 Lenovo Grand Prix de France 2022 – dwunasta runda Mistrzostw Świata Formuły 1 w sezonie 2022. Grand Prix odbędzie się w dniach 22–24 lipca 2022 na torze Circuit Paul Ricard w Le Castellet. Wyścig wygrał Max Verstappen (Red Bull), a na podium stanęli kolejno obaj kierowcy Mercedesa – Lewis Hamilton oraz George Russell. Charles Leclerc (Ferrari), który zakwalifikował się z pole position nie ukończył wyścigu.
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5319616" url="https://pl.wikipedia.org/wiki?curid=5319616" title="BMC Mini Cooper S">
BMC Mini Cooper S



</doc>
<doc id="5319617" url="https://pl.wikipedia.org/wiki?curid=5319617" title="Circuit of Ireland Rally 1973">
Circuit of Ireland Rally 1973

Circuit of Ireland Rally 1973 (34. Circuit of Ireland) – 34 edycja rajdu samochodowego Circuit of Ireland Rally rozgrywanego w Wielkiej Brytanii. Rozgrywany był od 19 do 22 kwietnia 1973 roku. Była to szósta runda Rajdowych Mistrzostw Europy w roku 1973 oraz trzecia runda Rajdowych mistrzostw Wielkiej Brytanii.

</doc>
<doc id="5319618" url="https://pl.wikipedia.org/wiki?curid=5319618" title="Rajd Circuit of Ireland 1973">
Rajd Circuit of Ireland 1973



</doc>
<doc id="5319622" url="https://pl.wikipedia.org/wiki?curid=5319622" title="Jakub Stachowiak">
Jakub Stachowiak

Jakub Stachowiak – polski dziennikarz śledczy, związany z TVN i TVN24.
Studiował polonistykę na Uniwersytecie im. Adama Mickiewicza w Poznaniu. W swojej pracy dziennikarskiej związany był z takimi tytułami, jak „Gazeta Wyborcza”, „Metro”, „Dziennik Polska-Europa-Świat”, „Polityka”, a także serwisem OKO.press.
W latach 2008–2016 pracował w stacji TVN, z którą rozstał się na kilka miesięcy, by w 2017 znów do niej powrócić. Jego reportaże telewizyjne można było zobaczyć m.in. w „Uwadze!” i „Superwizjerze”.
Wraz z Iwoną Poredą tworzył program „Kawaleria” w TVN Warszawa.
Nagrody i wyróżnienia.
W 2011 roku razem z Alicją Krystyniak został laureatem Grand Press 2011 w kategorii dziennikarstwo śledcze za materiał „Po co nam ta casa?”. W tym samym roku nominowani także do Grand Press w kategorii dziennikarstwo telewizyjne za materiał: "Wdowy po ofiarach katastrofy casy: pomoc MON to fikcja" 
W 2013 roku nominowany do nagrody Grand Press w kategorii Dziennikarstwo śledcze za reportaż "Jak zarobić na leczeniu zdrowych osób?" .
W 2018 roku wraz z Patrykiem Szczepaniakiem nominowany do nagrody Grand Press w kategorii dziennikarstwo śledcze za reportaż „Czarny rynek bursztynu”
W 2019 roku wraz z Łukaszem Cieślą (wówczas dziennikarzem „Głosu Wielkopolskiego”) zostali nominowani do nagrody Grand Press w kategorii dziennikarstwo śledcze za reportaż w programie „Superwizjer” – „Porwanie Ziętary. Człowiek, który wiedział za dużo”.
W 2020 roku wraz z Łukaszem Cieślą (wówczas dziennikarzem „Głosu Wielkopolskiego”) zostali nominowani do nagrody Grand Press w kategorii dziennikarstwo śledcze za reportaż w programie „Superwizjer” - "Lekowy eksperyment i zgony pacjentów". 
W 2021 roku wraz z Łukaszem Frątczakiem zostali nominowani do nagrody Grand Press w kategorii dziennikarstwo śledcze za reportaż w programie „Superwizjer” – „Człowiek Kamińskiego i wielki przemyt”.
W 2022 roku nominowany do nagrody Grand Press w kategorii dziennikarstwo śledcze za „Jak CBA zgubiło milion złotych”.
Publikacje książkowe.
W 2021 roku ukazała się książka „Dziennikarz, który wiedział za dużo. Dlaczego Jarosław Ziętara musiał zginąć?”, którą napisał z Łukaszem Cieślą. Dziennikarze przybliżyli w niej głośną sprawę morderstwa Jarosława Ziętary, młodego reportera „Gazety Poznańskiej”.

</doc>
<doc id="5319623" url="https://pl.wikipedia.org/wiki?curid=5319623" title="Fierma (rejon orszański)">
Fierma (rejon orszański)

Fierma (; , "Fierma") – wieś na Białorusi, w obwodzie witebskim, w rejonie orszańskim, w sielsowiecie Mieżawa, przy linii kolejowej Orsza – Lepel.

</doc>
<doc id="5319625" url="https://pl.wikipedia.org/wiki?curid=5319625" title="Czarkasowa">
Czarkasowa

Czarkasowa (; , "Czerkasowo") – wieś na Białorusi, w obwodzie witebskim, w rejonie orszańskim, w sielsowiecie Mieżawa.

</doc>
<doc id="5319627" url="https://pl.wikipedia.org/wiki?curid=5319627" title="Czarniauskija">
Czarniauskija

Czarniauskija (; , "Czerniawskije") – wieś na Białorusi, w obwodzie witebskim, w rejonie orszańskim, w sielsowiecie Mieżawa.

</doc>
<doc id="5319628" url="https://pl.wikipedia.org/wiki?curid=5319628" title="Stanowisko PZ-39">
Stanowisko PZ-39

Stanowisko PZ-39 (ros. Пулеметная казематная установка ПЗ-39) – radzieckie forteczne stanowisko ręcznego karabinu maszynowego z przełomu lat 30. i 40. XX wieku, skonstruowane na potrzeby budowanych w tym czasie umocnień, w tym na nowej zachodniej granicy państwowej (tzw. Linii Mołotowa). Składało się z karabinu maszynowego DT wz. 1929 kalibru 7,62 mm, zamontowanego w jarzmie kulistym i osadzonego w gazoszczelnym pancerzu. Stanowisko PZ-39 było pomocniczym uzbrojeniem służącym głównie do obrony wejścia i zapola schronów artyleryjskich, przeciwpancernych i broni maszynowej do prowadzenia ognia czołowego i bocznego, zbudowanych na Linii Mołotowa.
Historia i użycie.
Niektóre budowane na początku lat 40. stałe obiekty obronne na nowej zachodniej granicy państwowej, tzw. Linii Mołotowa, zostały wyposażone w nowe pancerne stanowiska obrony bliskiej wejścia i zapola, przeznaczone dla karabinu maszynowego. Stanowiska obrony bliskiej o nazwie PZ-39 (ros. Пулеметная казематная установка ПЗ-39) otrzymały głównie duże, wieloizbowe schrony: półkaponiery artyleryjskie do ognia bocznego APK (ros. артиллерийский полукапонир), artyleryjskie schrony do ognia czołowego ADOT (ros. артиллерийская долговременная огневая точка), schrony przeciwpancerne i broni maszynowej do prowadzenia ognia czołowego OPDOT (ros. орудийно-пулемётная долговременная огневая точка), schrony broni maszynowej do prowadzenia ognia czołowego PDOT (ros. пулемётная долговременная огневая точка), schrony przeciwpancerne i broni maszynowej do prowadzenia ognia bocznego – półkaponiery OPPK (ros. орудийно-пулеметный поукапонир) oraz schrony broni maszynowej do ognia bocznego - półkaponiery PPK (ros. пулемётный поукапонир). W niektórych schronach (np. Punktu Oporu Komosewo 66 Osowieckiego Rejonu Umocnionego) PZ-39 nie był montowany jako stanowisko obrony wejścia i zapola, a jako uzupełnienie sektorów ognia broni głównej.
Opis konstrukcji.
W stanowisku zastosowano chłodzony powietrzem czołgowy karabin maszynowy DT wz. 1929 kalibru 7,62 mm, będący modyfikacją ręcznego karabinu maszynowego DP wz. 1927, ze względu na jego niewielkie wymiary. Broń osadzona była w jarzmie kulistym o grubości 65 mm, zamontowanym w płycie pancernej o grubości 30 mm umieszczonej w wewnętrznej niszy ambrazury schronu. Płyta przykręcona była śrubami do zewnętrznej części stanowiska pancernego, zakotwiczonej i zabetonowanej w strzelnicy. Mocowanie broni w jarzmie odbywało się przy pomocy dźwigni uchwytu; możliwe było zablokowanie km w żądanym położeniu przy użyciu klucza imbusowego. Regulację docisku jarzma kulistego odbywała się poprzez umieszczone na dole jarzma pokrętło. Obserwacja i celowanie odbywały się za pomocą celownika przeziernikowego poprzez wykonany w tarczy dociskowej jarzma wziernik, osłonięty szkłem pancernym. Gdy karabin maszynowy nie był zamocowany w jarzmie, otwór na lufę zamykany był płytą pancerną o grubości 25 mm.
Standardowo sektor ostrzału sięgał 60° (30° w prawo i 30° w lewo), choć w zależności od położenia schronu i ukształtowania terenu mógł mieć wielkość 36°, co przekładało się na możliwość rażenia celów położonych od zaledwie kilku do kilkuset metrów od stanowiska. Skuteczny zasięg ognia wynosił około 1500 metrów. Szybkostrzelność teoretyczna km wynosiła 600 strz./min, praktyczna zaś około 100 strz./min. Wykorzystywano standardową amunicję Mosin 7,62 x 54 R, przechowywaną w magazynkach talerzowych mieszczących 63 naboje. Najczęściej stosowano naboje z pociskami lekkimi (L) oraz ciężkimi (D). Łuski trafiały do wykonanego z brezentu worka podwieszanego pod komorą zamkową. Gazy prochowe odprowadzane były przez rurę do wentylatora.
Obsługa stanowiska składała się z jednej lub dwóch osób: strzelca i ewentualnie amunicyjnego. Doświadczenia wojsk niemieckich dowiodły, że do unieszkodliwienia stanowiska PZ-39 potrzebny był ładunek skupiony o masie 1 kg.

</doc>
<doc id="5319630" url="https://pl.wikipedia.org/wiki?curid=5319630" title="PZ-39">
PZ-39



</doc>
<doc id="5319631" url="https://pl.wikipedia.org/wiki?curid=5319631" title="Katastrofa lotu Meridian 3032">
Katastrofa lotu Meridian 3032

Katastrofa lotu Meridian 3032 – wypadek lotniczy, który wydarzył się 16 lipca 2022 roku. Samolot An-12BK, rozbił się w pobliżu miasta Kawali w Grecji podczas próby awaryjnego lądowania na porcie lotniczym Kawala.
Samolot.
Samolot biorący udział w wypadku wykonał swój pierwszy lot w 1971 roku. W styczniu 2022 roku został przejęty przez linię Meridian i zarejestrowany jako UR-CIC.
Załoga i ładunek.
W katastrofie zginęło ośmiu członków załogi, wszyscy byli obywatelami Ukrainy.
Według serbskiego ministra obrony Nebojša Stefanovicia, samolot przewoził 11,5 tony serbskiej broni i amunicji, w tym pocisków moździerzowych.
Katastrofa.
Samolot wystartował z Niszu w Serbii i leciał do Dhaki w Bangladeszu, z międzylądowaniami w Jordanii, Arabii Saudyjskiej i Indiach.
Relacje świadków i wideo pokazały, że samolot już płonął, zanim się rozbił.
Wybuchy były słyszane nawet przez dwie godziny po katastrofie. Do zbadania wraku użyto dronów.

</doc>
<doc id="5319632" url="https://pl.wikipedia.org/wiki?curid=5319632" title="Jacques Buus">
Jacques Buus

Jacques Buus, także Jacobus Bohusius, Jachet de lub van Paus, Jachet de Guant, Jacob Buus (ur. około 1500 przypuszczalnie w Gandawie, zm. koniec sierpnia 1565 w Wiedniu) – flamandzki kompozytor i organista.
Życiorys.
W latach 1541–1550 przebywał we Włoszech, gdzie pełnił funkcję drugiego organisty bazyliki św. Marka w Wenecji. W 1550 roku wyjechał do Wiednia, gdzie działał na dworze Ferdynanda I. Jego pierwszym dziełem były 2 francuskie pieśni, wydane w 1538 roku w Lyonie. Podczas pobytu w Wenecji wydał 2 zbiory kompozycji instrumentalnych pt. "Canzoni francese" (1543, 1550), 2 księgi ricercarów (1547, 1549) i zbiór motetów (1549). Ponadto liczne jego utwory zachowały się we współczesnych antologiach.
Swoją działalnością przyczynił się do rozwoju muzyki instrumentalnej, szczególnie gatunku ricercaru. W ricercarach Buusa przeważają konstrukcje imitacyjne, z dążeniem do ograniczenia liczby tematów.

</doc>
<doc id="5319634" url="https://pl.wikipedia.org/wiki?curid=5319634" title="Internationale Tulpenrallye 1973">
Internationale Tulpenrallye 1973

Internationale Tulpenrallye 1973 (23. Internationale Tulpenrallye) – 23 edycja rajdu samochodowego Internationale Tulpenrallye rozgrywanego w Holandii. Rozgrywany był od 2 do 5 maja 1973 roku. Była to siódma runda Rajdowych Mistrzostw Europy w roku 1973.

</doc>
<doc id="5319639" url="https://pl.wikipedia.org/wiki?curid=5319639" title="Wojciech Wielicki">
Wojciech Wielicki

Wojciech Wielicki herbu Junosza – sędzia sandomierski w latach 1582-1587, pisarz sandomierski w latach 1577-1580.
Wybrany w 1587 roku sędzią kapturowym z powiatu sandomierskiego województwa sandomierskiego.

</doc>
<doc id="5319642" url="https://pl.wikipedia.org/wiki?curid=5319642" title="Hieronim (Jarosz) Rusiecki">
Hieronim (Jarosz) Rusiecki

Hieronim (Jarosz) Rusiecki herbu Rawicz – chorąży sandomierski w latach 1575-1590.
Wybrany w 1587 roku sędzią kapturowym z powiatu stężyckiego województwa sandomierskiego.

</doc>
<doc id="5319645" url="https://pl.wikipedia.org/wiki?curid=5319645" title="Zadworze (województwo mazowieckie)">
Zadworze (województwo mazowieckie)



</doc>
<doc id="5319652" url="https://pl.wikipedia.org/wiki?curid=5319652" title="Marianów (Wygoda)">
Marianów (Wygoda)

Marianów – zniesiona wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
Obecnie należy do wsi Wygoda (jako ulica Marianowska), mimo że leży przy samej Puszczy Mariańskiej.
W latach 1975–1998 miejscowość należała administracyjnie do województwa skierniewickiego.

</doc>
<doc id="5319653" url="https://pl.wikipedia.org/wiki?curid=5319653" title="Denar gdański">
Denar gdański



</doc>
<doc id="5319655" url="https://pl.wikipedia.org/wiki?curid=5319655" title="Wólka Korabiewicka">
Wólka Korabiewicka

Wólka Korabiewicka – zniesiona wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
Obecnie należy do wsi Puszcza Mariańska i obejmuje obszar wzdłuż ulicy Akacjowej nad Korabiewką.
W latach 1975–1998 miejscowość należała administracyjnie do województwa skierniewickiego.

</doc>
<doc id="5319658" url="https://pl.wikipedia.org/wiki?curid=5319658" title="Biernik Włościański">
Biernik Włościański

Biernik Włościański – zniesiona wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
Obecnie należy do wsi Biernik i obejmuje północny obszar Biernika. Nazwa "Biernik Włościański" zachowała się nadal dla obrębu ewidencyjnego obejmującego te obszary.
W latach 1975–1998 miejscowość należała administracyjnie do województwa skierniewickiego.

</doc>
<doc id="5319660" url="https://pl.wikipedia.org/wiki?curid=5319660" title="Biernik Towarzystwo">
Biernik Towarzystwo

Biernik Towarzystwo – zniesiona wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
Obecnie należy do wsi Biernik i obejmuje południowy obszar Biernika. Nazwa "Biernik Towarzystwo" zachowała się nadal dla obrębu ewidencyjnego obejmującego te obszary.
W latach 1975–1998 miejscowość należała administracyjnie do województwa skierniewickiego.

</doc>
<doc id="5319662" url="https://pl.wikipedia.org/wiki?curid=5319662" title="Olpe (naczynie)">
Olpe (naczynie)

Olpe () – rodzaj starożytnego greckiego naczynia ceramicznego, dzban na wino.
Charakterystyka.
Olpe miała gruszkowaty kształt i zaopatrzona była w solidne imadło. Od ojnochoe różni olpe kształt wylewu, który jest okrągły. Olpe miała szyję cylindryczną i lekko poszerzony brzusiec. Ten rodzaj ceramiki dominuje w Attyce w ostatnich trzydziestu latach VI w. p.n.e., również w Etrurii, gdzie garncarze wzorowali się na produktach greckich. 

</doc>
<doc id="5319669" url="https://pl.wikipedia.org/wiki?curid=5319669" title="Bitwa w cieśninie Otranto">
Bitwa w cieśninie Otranto



</doc>
<doc id="5319671" url="https://pl.wikipedia.org/wiki?curid=5319671" title="Zabudziska">
Zabudziska

Zabudziska – część wsi Bartniki w Polsce, położona w województwie mazowieckim, w powiecie żyrardowskim, w gminie Puszcza Mariańska. Obejmuje obszar w okolicy ulicy Wypoczynkowej.
Dawniej samodzielna wieś. W latach 1975–1998 miejscowość należała administracyjnie do województwa skierniewickiego.

</doc>
<doc id="5319672" url="https://pl.wikipedia.org/wiki?curid=5319672" title="Blokada cieśniny Otranto">
Blokada cieśniny Otranto



</doc>
<doc id="5319674" url="https://pl.wikipedia.org/wiki?curid=5319674" title="Grabie (Bartniki)">
Grabie (Bartniki)

Grabie – część wsi Bartniki w Polsce, położona w województwie mazowieckim, w powiecie żyrardowskim, w gminie Puszcza Mariańska. Obejmuje obszar w okolicy ulicy Parkowej.
Dawniej samodzielna wieś. W latach 1975–1998 miejscowość należała administracyjnie do województwa skierniewickiego.

</doc>
<doc id="5319677" url="https://pl.wikipedia.org/wiki?curid=5319677" title="Mistrzostwa Świata w Lekkoatletyce 2022 – bieg na 10 000 m mężczyzn">
Mistrzostwa Świata w Lekkoatletyce 2022 – bieg na 10 000 m mężczyzn

Bieg na 10 000 m mężczyzn – jedna z konkurencji biegowych rozgrywanych podczas lekkoatletycznych mistrzostw świata na Hayward Field w Eugene.
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2022 przed rozpoczęciem mistrzostw.
Rezultaty.
Finał.
Źródło: "worldathletics.org".

</doc>
<doc id="5319686" url="https://pl.wikipedia.org/wiki?curid=5319686" title="Wybory parlamentarne na Łotwie w 2022 roku">
Wybory parlamentarne na Łotwie w 2022 roku

Wybory parlamentarne na Łotwie w 2022 roku (łot. "14.Saeimas vēlēšanas" – "wybory do Sejmu XIV kadencji") odbyły się w sobotę 1 października.
Celem głosowania był wybór 100 posłów do Sejmu XIV kadencji. Wybory odbyły się w pięciu okręgach wyborczych: Ryga, Łatgalia, Kurlandia, Semigalia, Vidzeme. Uprawnieni do głosowania w wyborach byli obywatele Łotwy, którzy najpóźniej w dniu wyborów ukończyli 18 lat.
Frekwencja w wyborach wyniosła 59,43%.

</doc>
<doc id="5319687" url="https://pl.wikipedia.org/wiki?curid=5319687" title="Walenty Kamieński">
Walenty Kamieński

Walenty Kamieński (Kamiński) herbu Jastrzębiec (zm. po 1595 roku) – poborca w województwie kijowskim.
Poseł na sejm koronacyjny 1587/1588 roku z województwa rawskiego.

</doc>
<doc id="5319690" url="https://pl.wikipedia.org/wiki?curid=5319690" title="Marcin Broniowski">
Marcin Broniowski



</doc>
<doc id="5319692" url="https://pl.wikipedia.org/wiki?curid=5319692" title="Marcin Broniewski">
Marcin Broniewski



</doc>
<doc id="5319702" url="https://pl.wikipedia.org/wiki?curid=5319702" title="Mykotrofy">
Mykotrofy



</doc>
<doc id="5319704" url="https://pl.wikipedia.org/wiki?curid=5319704" title="Krzysztof Pałucki">
Krzysztof Pałucki

Krzysztof Pałucki (Pałuski) herbu Poraj (zm. po 11 marca 1613 roku) – podczaszy wołyński w latach 1584-1613, sekretarz królewski w 1582 roku, dworzanin królewski w 1579 roku.
Poseł na sejm koronacyjny 1587/1588 roku z województwa wołyńskiego.

</doc>
<doc id="5319709" url="https://pl.wikipedia.org/wiki?curid=5319709" title="Stanisław Meglewski">
Stanisław Meglewski

Stanisław Meglewski herbu Rawicz (zm. przed 30 września 1601 roku) – podsędek ziemski lubelski w latach 1577-1601.
Poseł na sejm koronacyjny 1587/1588 roku z województwa lubelskiego.

</doc>
<doc id="5319710" url="https://pl.wikipedia.org/wiki?curid=5319710" title="Mistrzostwa Czech w Lekkoatletyce 2013">
Mistrzostwa Czech w Lekkoatletyce 2013

44. Mistrzostwa Czech w Lekkoatletyce – zawody lekkoatletyczne, które odbyły się 15 i 16 czerwca 2013 w Taborze, na stadionie Míru.

</doc>
<doc id="5319712" url="https://pl.wikipedia.org/wiki?curid=5319712" title="Olhyne (rejon berysławski)">
Olhyne (rejon berysławski)

Olhyne () – wieś na Ukrainie, w obwodzie chersońskim, w rejonie berysławskim. W 2001 liczyła 419 mieszkańców, spośród których 355 posługiwało się językiem ukraińskim, 62 rosyjskim, a 2 mołdawskim.

</doc>
<doc id="5319713" url="https://pl.wikipedia.org/wiki?curid=5319713" title="Milan Milanović (ur. 1963)">
Milan Milanović (ur. 1963)

Milan Milanović (serb. cyr. Милан Милановић, ur. 10 stycznia 1963 w Belgrad) – serbski trener piłkarski i piłkarz występujący na pozycji pomocnika. Od 20 maja 2022 pełni funkcję pierwszego trenera w kazaskim klubie Toboł Kustanaj.
Seniorską karierę rozpoczął w FK Čukarički, w którym grał w latach 1983–1984. Następnie reprezentował FK Zemun, który grał w drugiej lidze Jugosławii. Później spędził kilka lat w Niemczech, gdzie grał w pięciu różnych klubach, głównie na szczeblach niższych lig. karierę piłkarską zakończył w 1994, jednak wznowił ją w 1997, kiedy to grał w islandzkim VB Vágur, gdzie pełnił rolę grającego trenera.
Jako pierwszy trener prowadził następujące kluby: FK Zemun, FK Rad, TB Tvøroyri, Jedinstvo Ub, FK Laktaši, Sheriff Tyraspol, Hajduk Kula, FK Novi Pazar, OFK Beograd, Radnički Nisz, Radnik Surdulica, Irtysz Pawłodar i Alaszkert Erywań. 

</doc>
<doc id="5319717" url="https://pl.wikipedia.org/wiki?curid=5319717" title="Język nage-kéo">
Język nage-kéo



</doc>
<doc id="5319718" url="https://pl.wikipedia.org/wiki?curid=5319718" title="Safina Sadullayeva">
Safina Sadullayeva

Safina Erkinovna Sadullayeva (ur. 4 marca 1998) – uzbecka lekkoatletka specjalizująca się w skoku wzwyż.
W 2015 wywalczyła złoto na mistrzostwach Azji juniorów młodszych. Czwarta zawodniczka halowych mistrzostw Azji (2018). W 2021 reprezentowała Uzbekistan na igrzyskach olimpijskich w Tokio, podczas których zajęła 6. miejsce. Rok później była szósta na halowym czempionacie globu w Belgradzie i piąta na mistrzostwach świata w Eugene.
Złota medalistka mistrzostw Uzbekistanu. Stawała na podium azjatyckich igrzysk sportów halowych i walki (2017).
Rekordy życiowe: stadion – 1,97 (11 sierpnia 2022, Konya); hala – 1,93 (15 lutego 2022, Bańska Bystrzyca).

</doc>
<doc id="5319722" url="https://pl.wikipedia.org/wiki?curid=5319722" title="Utracona">
Utracona



</doc>
<doc id="5319723" url="https://pl.wikipedia.org/wiki?curid=5319723" title="Marcin Budziński (kolarz)">
Marcin Budziński (kolarz)

Marcin Budziński (ur. 24 kwietnia 1998 w Opocznie) – polski kolarz szosowy, górski i przełajowy.
Budziński początkowo uprawiał kolarstwo górskie – w dyscyplinie tej między innymi w 2018 zdobył srebrny medal mistrzostw Polski w eliminatorze cross-country, startował też w kolarstwie przełajowym. W wyścigach z kalendarza UCI w kolarstwie szosowym zadebiutował w 2019.
Kolarzem jest również jego brat-bliźniak, Tomasz Budziński.
Osiągnięcia.
Kolarstwo szosowe.
Opracowano na podstawie:

</doc>
<doc id="5319725" url="https://pl.wikipedia.org/wiki?curid=5319725" title="Milan Milanović (ur. 1991)">
Milan Milanović (ur. 1991)

Milan Milanović (serb. cyr. Милан Милановић, ur. 31 marca 1991 w Titovej Mitrovicy) – serbski piłkarz występujący na pozycji środkowego obrońcy, obecnie bez klubu. Wychowanek Ibaru Leposavić, FK Zemun, Crvenej zvezdy i Lokomotiwu Moskwa. Były, młodzieżowy reprezentant Serbii.
W swojej karierze grał w Città di Palermo, AC Siena, Vicenza Calcio, Ascoli Calcio, AC Pisa, Željezničar Banja Luka, Triglav Kranj i Radnički Kragujevac.

</doc>
<doc id="5319728" url="https://pl.wikipedia.org/wiki?curid=5319728" title="Utracona (powieść Willi Cather)">
Utracona (powieść Willi Cather)

Utracona (ang. "A Lost Lady") – powieść autorstwa Willi Cather z 1923. Jej polskie wydanie ukazało się w roku 1976 nakładem wydawnictwa Książka i Wiedza, w tłumaczeniu Ariadny Demkowskiej-Bohdziewicz jako 9450 pozycja wydawnictwa.
Fabuła i treść.
Główną bohaterka napisanej skromnymi środkami wyrazu powieści jest Marianna Forrester symbolizująca schyłek heroicznej ekspansji cywilizacyjnej amerykanów u końca okresu pionierskiego. Przemija czar dawnej epoki, rozpadają się normy moralne. Przemija bezpowrotnie wielkość czasów i ludzi. Elizabeth Shepley Sergeant określiła główna bohaterkę jako heroinę, "która nie zachowuje dobrych obyczajów, ale lgnie do udogodnień, a czasem zaskakuje nas szlachetnością”. Jest ona kimś nieosiągalnym, niezupełnie postacią, raczej ideą albo symbolem, w pewnym, symbolicznym sensie kobietą-epoką. Powieść podzielona jest dwie części, w których kluczową rolę odgrywają dwaj mężczyźni, najpierw Frank Ellinger (symbolizujący upadek moralny), a potem zjadliwy Ivy Peters (symbolizujący z kolei upadek finansowy). 
W utworze przebija się doświadczenie I wojny światowej oraz głębokie rozczarowanie nowoczesnością.
Krytycy szukali pierwowzorów Marianny Forrester u pisarzy francuskich, ale Stephanie Durrans, autorka studium porównawczego "The influence of French culture on Willa Cather", wskazała, że nie można bezpośrednio wiązać amerykańskiej upadłej damy z żadną wcześniejszą bohaterką literatury francuskiej.

</doc>
<doc id="5319729" url="https://pl.wikipedia.org/wiki?curid=5319729" title="Tour de Wallonie 2022">
Tour de Wallonie 2022

Tour de Wallonie 2022 – 49. edycja wyścigu kolarskiego Tour de Wallonie, która odbyła się w dniach od 23 do 27 lipca 2022 na liczącej ponad 961 kilometrów trasie składającej się z 5 etapów i biegnącej w Walonii. Impreza kategorii 2.Pro była częścią UCI ProSeries 2022.
Drużyny.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="5319734" url="https://pl.wikipedia.org/wiki?curid=5319734" title="Imadło (ujednoznacznienie)">
Imadło (ujednoznacznienie)



</doc>
<doc id="5319735" url="https://pl.wikipedia.org/wiki?curid=5319735" title="Anna Szewczyk">
Anna Szewczyk

Anna Szewczyk, de domo Kowalska (ur. 7 kwietnia 1957 w Kozienicach) – polska artystka plastyk, profesor Akademii Sztuk Pięknych im. Eugeniusza Gepperta we Wrocławiu.
Życiorys.
W latach 1972–1977 uczęszczała do Państwowego Liceum Sztuk Plastycznych w Lublinie. W latach 1977–1982 studiowała w Państwowej Wyższej Szkole Sztuk Plastycznych (obecnie Akademia Sztuk Pięknych im. Eugeniusza Gepperta) we Wrocławiu na Wydziale Malarstwa, Grafiki i Rzeźby. Dyplom z wyróżnieniem otrzymała w 1982 r. w Pracowni Malarstwa prof. Konrada Jarodzkiego oraz Pracowni Malarstwa w architekturze prof. Mieczysława Zdanowicza. Od 1982 r. zatrudniona na stanowisku asystenta w Pracowni Malarstwa st. wykł. Reginy Konieczki–Popowskiej. Kwalifikacje I stopnia zdobyła w 1992 r., II stopnia w 2000 r., a tytuł profesora sztuk plastycznych 18 października 2012 r. Od 1993 r. jest kierownikiem Pracowni Malarstwa. Należy do Związku Polskich Artystów Plastyków Okręgu Wrocławskiego. 
Twórczość.
Zajmuje się malarstwem, rysunkiem oraz instalacją artystyczną. Jej twórczość dotyczy zarówno zagadnień uniwersalnych, jak i jednorazowych interwencji związanych z bieżącymi wydarzeniami. Wydobywa i modyfikuje stare, często odrzucone konwencje artystyczne, przez co nawiązuje do sztuki dawnej, w której doszukuje się wartości uniwersalnych i zestawia je ze współczesnymi. Zrealizowała takie cykle malarskie jak m.in.; „Pejzaż kultowy”, „Praformy”, „Trofea”, „O antynomii”, w których podejmuje problematykę dotyczącą stereotypów i norm społecznych. Szczególne miejsce w jej twórczości zajmuje Dolny Śląsk ze swoją historią i estetyką. Kurator wielu wystaw m.in.; „Silesium”, „Palimpsest”, „Ideoformy”, „Aberracje”, „Humbuk”. Bierze udział w licznych wystawach i sympozjach w kraju i za granicą.
Wystawy (wybór).
Brała udział w około 150 wystawach w kraju i za granicą:
Wybrane prace:
Życie prywatne.
Jej mężem jest Jacek Szewczyk (artysta grafik). Mają syna Marcina (artysta grafik).

</doc>
<doc id="5319739" url="https://pl.wikipedia.org/wiki?curid=5319739" title="Sujki (Stryków)">
Sujki (Stryków)

Sujki – część miasta Stryków w województwie łódzkim, w powiecie zgierskim. Leży nad Moszczenicą, na południowy zachód od centrum Strykowa, w rejonie ulic Warszawskiej i Legionów, na zachodnim brzegu Zalewu Strykowskiego. 

</doc>
<doc id="5319740" url="https://pl.wikipedia.org/wiki?curid=5319740" title="Sujki">
Sujki

Zobacz też: Sójki

</doc>
<doc id="5319742" url="https://pl.wikipedia.org/wiki?curid=5319742" title="Cmentarz wojenny w Parciakach">
Cmentarz wojenny w Parciakach

Cmentarz wojenny w Parciakach – miejsce spoczynku żołnierzy poległych w I wojnie światowej. Położony jest w Parciakach w gminie Jednorożec, powiecie przasnyskim, województwie mazowieckim. 
Historia.
Cmentarz utworzono w 1915. Zorganizowano go obok cmentarza parafii Parciaki. W 2017 notowano 91 nieczytelnych płyt nagrobnych, które umieszczono w 6 rzędach maksymalnie po 22 nagrobki, oraz 4 czytelne. Płyty mają wymiary 52×43 cm. W 1999 notowano 98 płyt nagrobnych. Pochowano tu żołnierzy armii niemieckiej i rosyjskiej. Dawniej na cmentarzu rosły drzewa, które później wycięto, ale cały czas nekropolia zarasta roślinami. Stan cmentarza wojennego w Parciakach jest zły. Miejsce spoczynku żołnierzy jest zaniedbane. Zwiększająca się powierzchnia cmentarza parafialnego sprzyja niszczeniu nagrobków żołnierskich.
30 stycznia 1986 miejsce zostało wpisane do rejestru zabytków pod numerem A-573.

</doc>
<doc id="5319744" url="https://pl.wikipedia.org/wiki?curid=5319744" title="Franciszek Pacek">
Franciszek Pacek



</doc>
<doc id="5319750" url="https://pl.wikipedia.org/wiki?curid=5319750" title="Witold Żurek">
Witold Żurek

Witold Żurek (ur. 18 lutego 1918 w Pojałowicach, zm. 15 lipca 2011) – polski inżynier, włókiennik.
Życiorys.
Witold Żurek urodził się w 1919 w Pojałowicach. W 1925 z rodzicami przeniósł się do Warszawy, w której mieszkał do końca II wojny światowej. W latach 1936–1939 studiował na Wydziale Mechanicznym Politechniki Warszawskiej, a następnie w 1939 został zastępcą asystenta w Katedrze Włókiennictwa. Później w latach 1943–1944 był nauczycielem w X Obowiązującej Szkole Zawodowej. Podczas wojny był więziony na Pawiaku.
W 1945 przeniósł się do Łodzi, gdzie kontynuował przerwane studia na Wydziale Mechanicznym Politechniki Łódzkiej. W 1948 uzyskał dyplom magistra inżyniera mechanika i podjął pracę na nowo utworzonym Wydziale Włókienniczym, gdzie organizował Laboratorium Metrologii Włókienniczej w Katedrze Surowców Włókienniczych. Następnie w 1956 uzyskał stopień doktora za pracę „Zmiana wydłużenia jedwabiu wiskozowego w funkcji długości rozrywanych odcinków”, pod opieką naukową prof. Tadeusza Żylińskiego będąc pierwszym doktorem włókiennictwa, który obronił pracę na Wydziale Włókienniczym Politechniki Łódzkiej. W 1964 nadano mu tytuł profesora nadzwyczajnego, a następnie w 1975 profesora zwyczajnego. W latach 1960–1960 prowadził Zakład Włóknoznawstwa w Katedrze Surowców Włókienniczych i Metrologii. Ponadto pracował Instytucie Włókiennictwa w latach 1946–1951 i 1970-1973. Na emeryturę przeszedł w 1988 pracując dodatkowo na Politechnice Łódzkiej do 2003.
Został pochowany w grobie rodzinnym 22 lipca 2011 na cmentarzu parafialnym w Nasiechowicach koło Pojałowic.
Działalność naukowa.
Do naukowych zainteresowań Żurka należały struktury liniowe i płaskie wyrobów włókienniczych, metrologii włókienniczej i towaroznawstwa tekstyliów, a także matematyczne modelowania obiektów włókienniczych poddanych zróżnicowanemu stanowi obciążeń. Tworzył liczne metody pomiarowe w dziedzinie metrologii włókienniczej.
Był autorem bądź współautorem ponad 400 prac naukowych, w wyniku których powstało około 14 patentów dotyczących metod badań.
W 1964 został członkiem Łódzkiego Towarzystwa Naukowego. Był od 1990 członkiem korespondentem Królewskiej Akademii Nauk i Sztuk w Barcelonie. Należał do Polskiego Towarzystwa Mechaniki Teoretycznej i Stosowanej. W 1995 otrzymał tytuł doktora honoris causa Politechniki Łódzkiej. Był członkiem honorowym Stowarzyszenia Włókienników Polskich (od 1986), Izby Wełny (od 1987) i Izby Bawełny (od 1988).

</doc>
<doc id="5319756" url="https://pl.wikipedia.org/wiki?curid=5319756" title="St. Lawrence Island">
St. Lawrence Island



</doc>
<doc id="5319757" url="https://pl.wikipedia.org/wiki?curid=5319757" title="Saint Lawrence Island">
Saint Lawrence Island



</doc>
<doc id="5319761" url="https://pl.wikipedia.org/wiki?curid=5319761" title="Święte Pofolwarczne">
Święte Pofolwarczne



</doc>
<doc id="5319763" url="https://pl.wikipedia.org/wiki?curid=5319763" title="Wilhelm Adolf Unruh">
Wilhelm Adolf Unruh

Wilhelm Adolf Unruh (ur. 3 października 1852 w Grudziądzu – 17 czerwca 1924 w Gdańsku) - gdański kupiec, makler, spedytor, bankowiec i portugalski urzędnik konsularny.
Życiorys.
Syn Wilhelma Unruha. Absolwent szkoły średniej Conradinum w Jankowie pod Gdańskiem, od 1870 zatrudniony w firmie żeglugowo, spedycyjno-handlowej Ferdinand Prowe GmbH, której od 1885 był współwłaścicielem, od 1897 jej dyrektorem. Następnie pracował w Domu Bankowym Richard Damme ("Richard Damme Bankgeschäft"). Był prezesem gdańskiej Korporacji Kupieckiej ("Korporation der Kaufmannschaft") (1908–1919) i kier. konsulatu/wicekonsulem Portugalii w Gdańsku (1902–1915). Był też członkiem założycielem klubu wioślarskiego Ruder-Club Victoria Danzig E.V. (1880) oraz prowizorem kościoła i szpitala Bożego Ciała w Gdańsku (1899-1908). 

</doc>
<doc id="5319767" url="https://pl.wikipedia.org/wiki?curid=5319767" title="Psary Dzwonkowskie">
Psary Dzwonkowskie



</doc>
<doc id="5319771" url="https://pl.wikipedia.org/wiki?curid=5319771" title="Katastrofa lotu Garuda Indonesia 035">
Katastrofa lotu Garuda Indonesia 035



</doc>
<doc id="5319779" url="https://pl.wikipedia.org/wiki?curid=5319779" title="Panowanie Boskie">
Panowanie Boskie

Panowanie Boskie – ogólnoświatowa seria zgromadzeń religijnych, zorganizowanych przez Świadków Jehowy, które rozpoczęły się w czerwcu 1972 roku na półkuli północnej, a zakończyły się w lutym 1973 roku na półkuli południowej.
Kongresy na świecie.
Pięciodniowe kongresy odbyły się w przeszło 140 krajach.
Ponad 150 pięciodniowych (4 sesji porannych, 5 popołudniowych i 4 wieczornych) oficjalnych kongresów na świecie, na których obecnych było 1 246 419 osób. Ochrzczono 29 087 osób. 
Świadkowie Jehowy w Polsce pomimo obowiązującego od roku 1950 zakazu działalności, latem większymi grupami spotykali się w lasach, na jednodniowych tzw. konwencjach leśnych, na których przedstawiono główne punkty programu kongresu.
W Austrii odbył się pięciodniowy wielojęzyczny kongres na wiedeńskim Prater-Stadionie oraz na pobliskim torze wyścigów konnych. Przybyły ogółem 31 363 osoby, a 733 zostały ochrzczone.
W Belgii liczba obecnych wyniosła 19 826 osób, a 676 ochrzczono.
Na kongresy w Danii przybyły 21 242 osoby, 405 zostało ochrzczonych.
W Finlandii liczba obecnych wyniosła 18 021 osób, a 452 ochrzczono.
W kongresach we Francji uczestniczyły 58 042 osoby, 2391 zostało ochrzczonych.
Na sześć kongresów w Hiszpanii przybyło 24 000 osób, a 1291 ochrzczono.
W kongresach w Holandii wzięło udział 36 096 osób, ochrzczono 726.
W Kanadzie na kongresach zgromadziły się 95 054 osoby, a ochrzczono 1703.
Kongres w Luksemburgu zgromadził 2721 osób, ochrzczono 40 osób.
W Norwegii liczba obecnych wyniosła 7877 osób, 454 osoby ochrzczono.
Na kongresy w Republice Federalnej Niemiec przybyło 93 369 osób 1380 ochrzczono.
W Szwajcarii liczba obecnych wyniosła 13 028 osób, 253 osoby ochrzczono.
Kongresy w Szwecji zgromadziły 18 325 osób, ochrzczono 427 osób.
Na 80 stadionach w Stanach Zjednoczonych obecne były 795 863 osoby. Wśród 15 512 ochrzczonych, była Margaret Keane.
Pomimo napiętej sytuacji politycznej zorganizowano w Kampali w Ugandzie kongres, na który zaproszono delegatów z Kenii, Etiopii i Tanzanii. Skorzystało z niego 937 osób, a 34 ochrzczono.
W Wielkiej Brytanii liczba obecnych wyniosła 92 589 osób, 1199 osób zostało ochrzczonych.
Na kongresy we Włoszech przybyły 36 884 osoby, 1601 ochrzczono.
Ważne punkty programu.
Kongres skupiał się na kwestii „nawiązania i utrzymania właściwych stosunków z Jehową, opartych na pełnym uznaniu Jego zwierzchnictwa czyli panowania (…) Jeden z najważniejszych tematów dotyczył struktury organizacyjnej Świadków Jehowy — grona starszych w zborze i ich obowiązków (…) Program od początku do końca podkreślał, że chrześcijanin powinien w każdej dziedzinie życia kierować się faktem, iż uznaje panowanie Boże”.
Kampania informacyjna.
W miastach kongresowych, przed południem drugiego dnia kongresu zgromadzeni głosiciele wyruszali zapraszać mieszkańców na program.

</doc>
<doc id="5319792" url="https://pl.wikipedia.org/wiki?curid=5319792" title="Wyspa Świętego Mateusza">
Wyspa Świętego Mateusza

Wyspa Świętego Mateusza () – niezamieszkana wyspa na Morzu Beringa, w amerykańskim stanie Alaska, oddalona od stałego lądu o ponad 300 km. Wyspa wchodzi w skład okręgu niezorganizowanego i obszaru spisu powszechnego Bethel.
Na wyspie znajdują się ślady krótkotrwałego osadnictwa kultury Thule z około 1600 roku. W 1766 roku jako pierwszy Europejczyk wyspę dostrzegł rosyjski żeglarz Iwan Sindt, który nadał jej nazwę na cześć apostoła Mateusza Ewangelisty. Podczas II wojny światowej na wyspie znajdował się posterunek US Coast Guard obsługujący radiolatanię należącą do systemu LORAN. W 1980 roku wyspa włączona została do rezerwatu przyrody Alaska Maritime National Wildlife Refuge.

</doc>
<doc id="5319793" url="https://pl.wikipedia.org/wiki?curid=5319793" title="St. Matthew Island">
St. Matthew Island



</doc>
<doc id="5319794" url="https://pl.wikipedia.org/wiki?curid=5319794" title="Saint Matthew Island">
Saint Matthew Island



</doc>
<doc id="5319796" url="https://pl.wikipedia.org/wiki?curid=5319796" title="Ravshan Ermatov">
Ravshan Ermatov



</doc>
<doc id="5319799" url="https://pl.wikipedia.org/wiki?curid=5319799" title="Rozrzutka (botanika)">
Rozrzutka (botanika)

Rozrzutka (łac. "anthella") – typ kwiatostanu złożonego o rozgałęzieniach typu wiechowatego lub wierzchotkowych, którego odgałęzienia zewnętrzne (odosiowe, dystalne) są dłuższe od wewnętrznych (doosiowych, proksymalnych). W efekcie kwiaty bliżej centrum kwiatostanu są niżej położone niżeli te z jego zewnętrznej części. Kwiatostany tego typu występują m.in. u sitów i kosmatek.

</doc>
<doc id="5319801" url="https://pl.wikipedia.org/wiki?curid=5319801" title="Park Rozrywki i Miniatur Sabat Krajno">
Park Rozrywki i Miniatur Sabat Krajno



</doc>
<doc id="5319802" url="https://pl.wikipedia.org/wiki?curid=5319802" title="Sakamoto Days">
Sakamoto Days

 – manga autorstwa Yuto Suzukiego, publikowana na łamach magazynu „Shūkan Shōnen Jump” wydawnictwa Shūeisha od listopada 2020. W Polsce prawa do dystrybucji mangi nabyło Studio JG.
Fabuła.
Taro Sakamoto był niegdyś niezrównanym zabójcą, zyskując w podziemnym świecie status legendy. Jednakże pewnego dnia stało się coś nie do pomyślenia. Sakamoto zakochał się. Zaczął umawiać się na randki, przeszedł na emeryturę, ożenił się i miał dziecko, w wyniku czego przybrał na wadze. Choć teraz pracuje jako skromny właściciel sklepu spożywczego, świat zabójców wciąż za nim podąża. Sakamoto, wraz z Shinem, pracownikiem jego sklepu, obdarzonym zdolnością telepatii, będą chronić jego skromne życie i rodzinę, lub zginą próbując.
Manga.
Manga zadebiutowała początkowo jako one-shot, który został opublikowany 26 grudnia 2019 w magazynie „Jump GIGA”, natomiast pierwszy rozdział serii ukazał się 21 listopada 2020 na łamach magazynu „Shūkan Shōnen Jump”. Następnie wydawnictwo Shūeisha rozpoczęło zbieranie rozdziałów do wydań w formacie tankōbon, których pierwszy tom został wydany 2 kwietnia 2021.
W Polsce wydanie mangi zapowiedziało Studio JG, zaś premiera odbyła się 21 października 2022.
Anime.
2 sierpnia 2022 ogłoszono, że seria otrzyma adaptację w formie anime.
Odbiór.
"Sakamoto Days" zostało nominowane w konkursie Next Manga Award 2021 w kategorii najlepsza manga drukowana, zajmując ostatecznie 9. miejsce spośród 50. nominowanych. Seria zdobyła również nagrodę U-Next.

</doc>
<doc id="5319803" url="https://pl.wikipedia.org/wiki?curid=5319803" title="Wentian">
Wentian

Wentian – drugi moduł chińskiej stacji kosmicznej, a także pierwszy moduł naukowy, zacumowany do modułu głównego stacji (Tianhe). Jest to moduł badawczy którego celem jest dostarczenie miejsca i możliwości na wykonywanie programu naukowego stacji.
Moduł składa się z trzech głównych sekcji: najszerszej hermetyzowanej części mieszkalnej (tam znajdują się kwatery sypialne, moduły eksperymentalne i przestrzeń użytkowa), mniejszej niehermetyzowanej śluzy do wyjścia na spacery kosmiczne (na jej zewnętrznych ścianach zamontowano platformy do zewnętrznych eksperymentów) oraz modułu kontroli o kształcie ściętego stożka z systemem napędowym i panelami słonecznymi. 
Moduł stacji został wyniesiony przez rakietę Chang Zheng 5B, 24 lipca 2022 roku z kosmodromu Wenchang. Moduł zadokował w tym samym dniu o godzinie 19:13 (UTC).

</doc>
<doc id="5319804" url="https://pl.wikipedia.org/wiki?curid=5319804" title="FC Rapid Bukareszt">
FC Rapid Bukareszt



</doc>
<doc id="5319807" url="https://pl.wikipedia.org/wiki?curid=5319807" title="Wasilij Iwanowicz Nowikow">
Wasilij Iwanowicz Nowikow



</doc>
<doc id="5319813" url="https://pl.wikipedia.org/wiki?curid=5319813" title="FC Rapid Bukareszt w europejskich pucharach">
FC Rapid Bukareszt w europejskich pucharach



</doc>
<doc id="5319816" url="https://pl.wikipedia.org/wiki?curid=5319816" title="Pacyfikacja wsi Bandysie">
Pacyfikacja wsi Bandysie

Pacyfikacja wsi Bandysie – pacyfikacja dokonana przez okupantów niemieckich 3 października 1944 we wsi Bandysie w powiecie ostrołęckim. W jej wyniku do obozu karnego w Działdowie wywieziono 120 mężczyzn, a następnie większość z nich do obozu koncentracyjnego Stutthof, gdzie tylko kilku z aresztowanych udało się przeżyć. Zdecydowaną większość mieszkańców wsi wysiedlono, a na jej terenie pozwolono dalej zamieszkiwać jedynie mężczyznom powyżej 60 roku życia wraz z rodzinami oraz kilku najbardziej wydajnym rolnikom, co ściśle wiązało się z interesem III Rzeszy.
Geneza.
Bandysie są położone w północnej części województwa mazowieckiego, w gminie Czarnia w powiecie ostrołęckim. W czasie II wojny światowej znajdowały się na terenie wcielonej do III Rzeszy Rejencji ciechanowskiej. W pobliżu Bandyś odczuwalny był silny opór przeciwko okupantom: stale dochodziło do starć wojsk niemieckich z partyzantami z oddziału Kazimierza Stefanowicza „Asa”, Komendanta IV Rejonu AK Myszyniec, Obwodu Ostrołęka, Okręgu Białystok. Dowodzony przez „Asa” III batalion liczył około 60 osób.
Straty zadawane Niemcom przez polskie podziemie były na tyle dotkliwe, że okupanci zdecydowali się na sprowadzenie z Białostocczyzny oddziału Jagdkommando, który specjalizował się w zwalczaniu dywersji i partyzantów. 15 sierpnia 1944 w okolicy Bandyś doszło do potyczki, podczas której żołnierze AK rozbili niemiecki oddział specjalny. Zginął wówczas dowódca Anton Zuchsland, a jego broń została przejęta przez partyzantów. Do zwycięstwa przyczynili się mieszkańcy wsi Bandysie dostarczający wiadomości z terenu i zaopatrujący AK w pieczywo. Do wspomagających partyzantów należeli: Franciszek Chorążewicz „Piłaciuk”, Stanisław Piórkowski „Śliwka” oraz sołtys Ignacy Stachelski.
2 października 1944 gestapo pochwyciło Ryszarda Tokarskiego „Rysia”, zbiegłego żołnierza Kazimierza Stefanowicza „Asa”. Uciekł, bo obawiał się konsekwencji tego, że dwukrotnie zasnął na warcie. Niemcy znaleźli przy nim broń Antona Zuchslanda, która była dowodem na powiązania z oddziałem partyzanckim. Za pomocą tortur wymusili od niego zeznania. Dzięki temu poznali kryjówkę „Asa” i jego brata Stanisława Stefanowicza „Nemo”, porucznika oddziału AK, dowódcy kompanii Myszyniec.
Na początku października 1944 oddział Kazimierza Stefanowicza „Asa” został podzielony na mniejsze grupy ze względu na zbyt duże nagromadzenie niemieckich wojsk w strefie przyfrontowej. Partyzanci ukrywali się w kilku wsiach w okolicy Bandyś. Bracia Stefanowiczowie znaleźli schronienie w gospodarstwie Józefa Olendra w miejscowości Charciabałda. Kiedy nocą z 2/3 października 1944 Niemcy okrążyli zabudowania na posesji Olendra, Kazimierzowi udało się zbiec, ale Stanisław zginął zastrzelony przez Niemców.
Przebieg pacyfikacji.
O świcie 3 października 1944 wojska niemieckie okrążyły Bandysie. Wszystkich mieszańców wsi, a także osoby znajdujące się tego dnia na terenie Bandyś, spędzono na plac przy szkole, gdzie obecnie znajduje się pomnik poświęcony ofiarom pacyfikacji. Mężczyzn między 16 a 60 rokiem życia usadzono w rzędach, zachowując podział na trzy grupy wiekowe: najmłodszych, w średnim wieku oraz najstarszych. Kobiety i dzieci rozstawiono nieopodal przy lesie sosnowym. Rankiem deszczowego i zimnego dnia Niemcy oznajmili mieszkańcom wsi, że odbędzie się egzekucja mężczyzn, a kobiety i dzieci mają wcześniej wykopać groby. Zamiary okupanta potwierdzał widok ciężarówek załadowanych łopatami i rozstawione do strzałów karabiny maszynowe.
Podczas gdy Niemcy szczegółowo analizowali tożsamość zatrzymanych mężczyzn, na miejscu zjawił się niemiecki dowódca, który zarzucił Komisarzowi Gminy Czarnia złą organizację zbiórki ludności. W wyniku tej interwencji egzekucja została odwołana. Następnie Niemcy przyprowadzili Ryszarda Tokarskiego „Rysia” oraz Ludwika Zyglera „Świerka”, volksdeutscha, leśniczego z pobliskiej wsi Charciabałda, który zyskał zaufanie miejscowych partyzantów i był najprawdopodobniej informatorem Niemców. Gry wśród zgromadzonych mężczyzn wskazali partyzantów, niemiecki żołnierz kreślił biały krzyż na plecach danej osoby.
Mężczyźni zostali ustawieni w kolumny, podzieleni na grupy wiekowe, i popędzeni pieszo do Czarni. Ci pomiędzy 16 a 60 rokiem życia szli na początku i byli najbardziej pilnowani przez Niemców. Za nimi byli starsi mężczyźni, a dalej młodzież. Kobiety z dziećmi udały się do domów w obstawie żołnierzy okupanta, aby zabrać rzeczy osobiste i załadować je na wozy z końmi (o ile je miały). Jechały na samym końcu kolumny kierującej się do oddalonej o około 8 km Czarni.
Aresztowana ludność Bandyś została ustawiona na placu, gdzie obecnie znajduje się Urząd Gminy w Czarni. Po jednej stronie znaleźli się mężczyźni, a po drugiej kobiety wraz z dziećmi. Niemcy zwolnili część spośród aresztowanych i zezwolili im na powrót do domów. W tej grupie znaleźli się mężczyźni powyżej 60 roku życia wraz z rodzinami oraz kilku najlepszych rolników, którzy zostali wskazani przez sołtysa Ignacego Stachelskiego. Niemcy nie chcieli najwidoczniej rezygnować z kontyngentów dostarczanych przez wieś, zwłaszcza w obliczu potrzeby zaangażowania większej ilości niemieckich mężczyzn do trudnych walk na froncie wschodnim, a tym samym utraty rąk do pracy. Zwalniani nie mogli jednak być wcześniej wskazani przez Zyglera i Tokarskiego jako partyzanci.
Pozostałe na placu kobiety z dziećmi najbliższą noc spędziły w kościele w Czarni. Nazajutrz zostały poprowadzone w stronę Chorzel. W Zarębach Niemcy oświadczyli im, że zostają zwolnione, ale nie mogą wrócić do Bandyś. Aresztowani mężczyźni mieli przebywać w kościele w Myszyńcu do kolejnego dnia. Później zostali najprawdopodobniej przetransportowani do Ostrołęki, a 5 października 1944 dotarli do obozu karnego w Działdowie. Tam byli poddawani torturom w celu wydobycia informacji na temat ruchu oporu, jednak niczego ne zdradzili. Część mężczyzn straciła życie na terenie tego obozu. Najpewniej byli to: Stanisław Biedka, Józef Kuta, Stanisław Puchała, Julian Samsel, Franciszek Chorążewicz, Franciszek Jaksina.
Mężczyźni, którzy przetrwali pobyt w obozie w Działdowie, między 23 a 29 listopada 1944 byli przewożeni do obozu koncentracyjnego Stutthof i otrzymywali numery zaczynające się od 102 000. Zachowana dokumentacja pozwala na potwierdzenie pobytu w obozie 68 mężczyzn z Bandyś. Niemalże wszyscy ponieśli śmierć w obozie bądź podczas jego ewakuacji w obliczu zbliżającego się frontu.
Epilog.
Według mieszkańców wsi Bandysie po wojnie powróciło 7 spośród 120 aresztowanych mężczyzn, ale udokumentowano powojenne losy tylko 4 z nich. Ostatnią osobą, która przeżyła pacyfikację wsi, pobyt w obozach w Działdowie i Stutthoffie, a także marsz śmierci, był zmarły w 2009 Franciszek Stachelski.
Można wyodrębnić następujące powody pacyfikacji wsi:
Fakt, że przeważająca większość mieszkańców została wysiedlona bądź wywieziona do obozów, a tylko nielicznym zezwolono na powrót do wsi, może świadczyć o tym, że Niemcy nie chcieli, aby społeczność Bandyś przetrwała.
W 2008 potomkowie ofiar pacyfikacji zwrócili się z prośbą do Okręgowej Komisji Ścigania Zbrodni przeciwko Narodowi Polskiemu w Warszawie o wszczęcie postępowania wyjaśniającego i wskazanie winnych. Dzięki śledztwu prowadzonemu w latach 2009–2011 można ustalić przebieg pacyfikacji wsi i losy większości z aresztowanych. Niemożliwe okazało się jednak określenie, jaka jednostka dokonała pacyfikacji ani tego, kto podjął decyzję o pacyfikacji. Bandysie znajdowały się na terenie przyfrontowym, na którym w ograniczonym zakresie funkcjonowała administracja niemiecka, a ochroną terenu zajmowały się oddziały wojska.
Aresztowanie 120 mężczyzn, osadzenie ich w obozach w Działdowie i Stutthofie, przymuszanie do świadczenia wyniszczającej pracy w trudnych warunkach, okrutne traktowanie i dokonywanie zabójstw narusza prawo międzynarodowe w postaci IV konwencji Haskiej i stanowi zbrodnię przeciwko ludzkości.
Upamiętnienie.
W październiku 1976 wzniesiono pomnik poświęcony ofiarom pacyfikacji wsi, a w 1994 roku stanęły dwie tablice z nazwiskami pomordowanych.
Corocznie w pierwszą niedzielę października odbywają się obchody rocznicowe związane z wydarzeniami z 3 października 1944. Od 2014 reaktywowano także zwyczaj Pustych Nocy: na dzień przed oficjalnymi uroczystościami zostaje odprawione nabożeństwo za zmarłych i śpiewane są żałobne pieśni.

</doc>
<doc id="5319818" url="https://pl.wikipedia.org/wiki?curid=5319818" title="Lázně Jeseník">
Lázně Jeseník

Lázně Jeseník (, do 1947 ) – uzdrowisko, część miasta i gminy Jesionik, położone w kraju ołomunieckim, w powiecie Jesionik, w Czechach.
Uzdrowisko położone na 3,5 km na północ od miasta Jesionik. Jego założycielem był Vincenz Priessnitz zwany "wodnym doktorem". Od XIX wieku uzdrowisko jest odwiedzane przez wielu gości i kuracjuszy.

</doc>
<doc id="5319828" url="https://pl.wikipedia.org/wiki?curid=5319828" title="New Paths to Helicon, Pt. 2">
New Paths to Helicon, Pt. 2

New Paths to Helicon, Pt. 2 (w skrócie Helicon 2) – utwór zespołu Mogwai, wydany wspólnie z „New Paths to Helicon, Pt. 1” jako singiel w styczniu 1997 roku.
Historia i wydania.
Dwuczęściowy utwór „New Paths to Helicon” został zarejestrowany przez Andy’ego Millera w MCM Studios w Hamilton i wydany w styczniu 1997 roku nakładem Wurlitzer Jukebox. Wydany został w ograniczonym nakładzie 3000 kopii. Obie części utworu znalazły się na kompilacyjnym albumie "Ten Rapid"; dodatkowo utwór „End” jest nagraniem „Helicon 2” odtworzonym od tyłu. Singel „New Paths to Helicon” doszedł do 2. miejsca listy Festive 50 Johna Peela z 1997 roku.
„Helicon 2” znalazł się na kompilacji "One-In-Four" wydanej w 2004 roku przez The Scottish Association for Mental Health.
Lista utworów.
Lista według Discogs:
Personel:

</doc>
<doc id="5319831" url="https://pl.wikipedia.org/wiki?curid=5319831" title="Henning May">
Henning May

Henning May (ur. 13 stycznia 1992 w Kolonii jako Henning Gemke) - niemiecki muzyk, wokalista zespołu AnnenMayKantereit.
Życiorys i kariera.
Wczesne lata.
Urodził się i wychował w Kolonii. Jego rodzice rozwiedli się, kiedy był kilkuletnim dzieckiem, a opiekę nad nim i jego starszym bratem przejął ojciec, pracujący jako nauczyciel w szkole. Uczęszczał do szkoły średniej razem z Christopherem Annen i Severinem Kantereit, z którymi w 2011 założył zespół nazwany od ich nazwisk AnnenMayKantereit.
AnnenMayKantereit.
Początkowo wraz z zespołem AnnenMayKantereit grał na ulicach Kolonii. Część występów zespołu była nagrywana i umieszczane na ich kanale na Youtube założonym w 2012 roku. Pierwszy album studyjny ("Alles nix Konkretes") zespół wydał dopiero w 2016 roku. W pierwszym tygodniu po wydaniu był on najlepiej sprzedającym się albumem w Niemczech i w Austrii. Zawierał m.in. utwory "Barfuß am Klavier" i "Pocahontas", które trafiły na niemieckie i austriackie listy przebojów. Kolejne albumy studyjne ("Schlagschatten" i "12") zespół wydał kolejno w 2018 i w 2020 roku. Od 2014 roku May wraz z zespołem występował na wielu trasach koncertowych i festiwalach rockowych.
Oprócz autorskich utworów nagrywanych w języku niemieckim, zespół AnnenMayKantereit jest znany również z angielskojęzycznych coverów popowych przebojów , często nagrywanych w duecie z innymi wykonawcami, m.in. - cover utworu "Can't Get You Out of My Head" Kylie Minogue nagrany wspólnie z zespołem Parcels, uzyskał ponad 60 mln wyświetleń na Youtube. Nagrany w 2019 roku wspólnie z zespołem Giant Rooks cover piosenki "Tom's Diner" Suzanne Vegi zdobył viralową popularność w marcu 2022 roku, uzyskując 10 mln wyświetleń na TikTok i 48 mln odsłuchań na Spotify, w związku z czym trafił na listy US Spotify Top 100 oraz Viral Charts na Spotify. 
Inne projekty muzyczne.
W 2015 roku May wystąpił gościnnie w utworze "Hurra die Welt geht unter" niemieckiej grupy hip-hopowej K.I.Z.
W 2019 roku wspólnie z niemiecką raperką Juju nagrał utwór "Vermissen". Piosenka zyskała ogromną popularność, znalazła się na pierwszym miejscu niemieckich list przebojów i utrzymywała się na nich przez wiele tygodni. Otrzymała również szereg nagród muzycznych, m.in. 1LIVE Krone w kategorii najlepszy singiel.
Aktywność społeczna.
Poza działalnością artystyczną, piosenkarz jest zaangażowany politycznie i społecznie. Jest członkiem partii Sojusz 90/Zieloni, wystąpił podczas jej obchodów rocznicowych w Berlinie w 2020 roku. Wspiera Młodzieżowy Strajk Klimatyczny, uczestniczył w masowych demonstracjach organizowanych przez MSK we wrześniu 2020 roku. 

</doc>
<doc id="5319836" url="https://pl.wikipedia.org/wiki?curid=5319836" title="Zaroślak żółtobrewy">
Zaroślak żółtobrewy

Zaroślak żółtobrewy ("Atlapetes citrinellus") – endemiczny gatunek małego ptaka z rodziny pasówek (Passerellidae). Gatunek o niewielkim zasięgu występowania w północno-zachodniej części Argentyny, na stokach Andów w lasach Yungas. Jest uznawany za gatunek najmniejszej troski.
Systematyka.
Gatunek po raz pierwszy zgodnie z zasadami nazewnictwa binominalnego opisał Jean Cabanis, nadając mu nazwę "Buarremon (Atlapetes) citrinellus". Opis ukazał się w 1883 roku w "Journal für Ornithologie". Jako miejsce typowe autor wskazał okolice Chaquevil i San Xavier (prowincja Tucuman w Argentynie). IOC nie wyróżnia podgatunków.
Morfologia.
Nieduży ptak ze średniej wielkości, grubym u nasady dziobem w kolorze czarnym. Szczęka i żuchwa są lekko zakrzywione. Tęczówki ciemnorude. Nogi od szaroczarnych do ciemnoszarych z różowawym odcieniem. Charakterystyczne ubarwienie tego gatunku ułatwia jego identyfikację. Czoło, ciemię i potylica oliwkowozielone. Brew żółta, pasek oczny czarniawy, policzki żółte z czarnymi przebarwieniami, wyraźny czarniawy wąs. Podbródek czarniawy, gardło żółte. Pierś i boki piersi żółto-oliwkowe, brzuch żółtawy. Górna część ciała zielonkawa, pokrywy i skrzydła zielonkawe z czarnym odcieniem. Lotki zielonkawe z żółtawymi obrysami. Ogon długi, niestopniowany, wszystkie sterówki w kolorze oliwkowożółtym z zielonożółtymi obrzeżami. Brak dymorfizmu płciowego. Długość ciała z ogonem 17 cm; jeden zbadany samiec ważył 28 g.
Zasięg występowania.
Zaroślak żółtobrewy występuje tylko na niewielkim obszarze w północno-zachodniej Argentynie od prowincji Jujuy i Salta poprzez Tucumán do Catamarca.
Ekologia.
Zaroślak żółtobrewy jest gatunkiem endemicznym. Jego głównym habitatem są lasy z przewagą olszy oraz zarośla i obrzeża lasów Yungas. Występuje na wysokościach od 700 do 3100 m n.p.m. (BirdLife International podaje mniejszą wartość górną zasięgu występowania 700–2400 m n.p.m.).
Jest gatunkiem wszystkożernym. Żywi się głównie bezkręgowcami, w tym chrząszczami, mrówkami i innymi błonkoskrzydłymi oraz pająkami, a także owocami roślin z ponad 30 gatunków. Stwierdzono, że odgrywa ważną rolę w rozsiewaniu nasion. Żeruje zwykle bezpośrednio na ziemi lub nisko nad nią, choć owoce zjada w podszycie, a niekiedy w koronach drzew. Występuje zazwyczaj w parach lub niewielkich grupach rodzinnych.
Rozmnażanie.
Nie ma wielu informacji o gniazdowaniu, rozmnażaniu i wychowywaniu piskląt. Sezon lęgowy prawdopodobnie przypada na okres od listopada do stycznia/lutego. Gniazdo zaroślaka żółtobrewego umieszczane jest na niewielkich krzewach. W lęgu zazwyczaj 2–3 jaja, białe z różowawym odcieniem i brązowymi plamkami.
Status.
W Czerwonej księdze gatunków zagrożonych IUCN zaroślak żółtobrewy klasyfikowany jest jako gatunek najmniejszej troski (od 1988 roku jako "Lower Risk/Least Concern", od 2004 roku jako "Least Concern"). Jego zasięg występowania według szacunków organizacji BirdLife International obejmuje 13,5 tys. km². Liczebność populacji nie została oszacowana, ale gatunek opisywany jest jako dość pospolity. BirdLife International uznaje trend liczebności populacji za spadkowy ze względu na niszczenie siedlisk. BirdLife International wymienia 16 ostoi ptaków IBA, w których ten gatunek występuje, wszystkie w Argentynie, są to m.in.: Park Narodowy El Rey, Park Narodowy Calilegua, Parque Provincial La Florida, Parque Nacional Campo de los Alisos, Parque Provincial Los Ñuñorcos y Reserva Natural Quebrada del Portugués.

</doc>
<doc id="5319837" url="https://pl.wikipedia.org/wiki?curid=5319837" title="Jerzy Zieliński (chemik)">
Jerzy Zieliński (chemik)

Jerzy Piotr Zieliński (ur. 1942, zm. 20 czerwca 2021) – polski specjalista w zakresie chemii fizycznej, prof. dr hab. 
Życiorys.
12 czerwca 1969 obronił pracę doktorską "Zastosowanie techniczne modelowania procesów na podstawie analogii wymiany ciepła i masy", 12 października 1998 habilitował się na podstawie pracy zatytułowanej "Badania nośnikowych katalizatorów niklowych ukierunkowane na reakcję uwodornienia tlenku węgla". 30 listopada 2001 nadano mu tytuł profesora nauk technicznych. Został zatrudniony na stanowisku adiunkta w Instytucie Chemii Fizycznej Polskiej Akademii Nauk.
Był profesorem zwyczajnym w Instytucie Chemii na Wydziale Budownictwa, Mechaniki i Petrochemii, Filii w Płocku Politechniki Warszawskiej.

</doc>
<doc id="5319838" url="https://pl.wikipedia.org/wiki?curid=5319838" title="Hagneck">
Hagneck

Hagneck – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. Leży nad jeziorem Bielersee.
Demografia.
W Hagneck mieszka 420 osób. W 2020 roku 6,7% populacji gminy stanowiły osoby urodzone poza Szwajcarią.

</doc>
<doc id="5319840" url="https://pl.wikipedia.org/wiki?curid=5319840" title="Hagneck (ujednoznacznienie)">
Hagneck (ujednoznacznienie)

Szwajcaria:
Inne:

</doc>
<doc id="5319843" url="https://pl.wikipedia.org/wiki?curid=5319843" title="Anatol Odzijewicz">
Anatol Odzijewicz

Anatol Odzijewicz (ur. 6 października 1947, zm. 18 kwietnia 2022) – polski fizyk, dr hab., profesor i kierownik Katedry Fizyki Matematycznej Wydziału Matematyki Uniwersytetu w Białymstoku.
Życiorys.
12 października 2006 nadano mu tytuł profesora nauk fizycznych. Został zatrudniony na stanowisku profesora zwyczajnego i dyrektora w Instytucie Matematyki, oraz dziekana na Wydziale Matematyki i Informatyki Uniwersytetu w Białymstoku.
Był profesorem i kierownikiem w Katedrze Fizyki Matematycznej na Wydziale Matematyki Uniwersytetu w Białymstoku.

</doc>
<doc id="5319846" url="https://pl.wikipedia.org/wiki?curid=5319846" title="Hotel Jan III Sobieski">
Hotel Jan III Sobieski



</doc>
<doc id="5319853" url="https://pl.wikipedia.org/wiki?curid=5319853" title="Mistrzostwa Świata w Narciarstwie Alpejskim 1974 – kombinacja mężczyzn">
Mistrzostwa Świata w Narciarstwie Alpejskim 1974 – kombinacja mężczyzn

Kombinacja mężczyzn na 23. Mistrzostwach Świata w Narciarstwie Alpejskim została rozegrana w dniach 5 - 10 lutego 1974 roku. Tytułu sprzed dwóch lat nie obronił Włoch Gustav Thöni, który tym razem nie ukończył rywalizacji. Nowym mistrzem świata został Austriak Franz Klammer, drugie miejsce zajął Andrzej Bachleda-Curuś z Polski, a brązowy medal zdobył Wolfgang Junginger z RFN.
Kombinację ukończyło 15. zawodników. Żeby zostać sklasyfikowanym zawodnik musiał ukończyć trzy pozostałe konkurencje: zjazd, giganta i slalom. 

</doc>
<doc id="5319855" url="https://pl.wikipedia.org/wiki?curid=5319855" title="Mistrzostwa Czech w Lekkoatletyce 2014">
Mistrzostwa Czech w Lekkoatletyce 2014

45. Mistrzostwa Czech w Lekkoatletyce – zawody lekkoatletyczne, które odbyły się 2 i 3 sierpnia 2014 w Ostrawie–Witkowicach, na Stadionie Miejskim. W zawodach również wzięli udział zawodnicy ze Słowacji.

</doc>
<doc id="5319858" url="https://pl.wikipedia.org/wiki?curid=5319858" title="Władysław Krajewski (balneolog)">
Władysław Krajewski (balneolog)

Władysław Krajewski z Krajewa herbu Jasieńczyk (ur. 8 stycznia 1839 w Łabuniach, zm. 30 września 1891 w Krakowie) – polski działacz niepodległościowy, sybirak, lekarz balneolog.
Życiorys.
Wywodził się z rodu Krajewskich herbu Jasieńczyk. Urodził się 8 stycznia 1839 w Łabuniach. Był synem Seweryna i Tekli z domu Troszczyńskiej. Jego dziadek Antoni był żołnierzem Tadeusza Kościuszki, ojciec organizatorem oddziałów gen. Józefa Dwernickiego w powstaniu listopadowym, w którym brali udział też krewni od strony matki. Miał brata Henryka (1824-1897, późniejszy spiskowiec i prawnik), wraz z którym był wychowywany przez ks. Feliksa Troszczyńskiego, byłego zesłańca syberyjskiego i proboszcza w Hrubieszowie.
Uczył się w Hrubieszowie, a następnie w gimnazjum gubernialnym w Lublinie. Od 1859 kształcił się w Akademii Medyko-Chirurgicznej w Warszawie. Poza oddaniem się nauce w okresie studiów zbliżył się do ruchu niepodległościowego, uczestniczył w zebraniach Narcyzy Żmichowskiej i Eleonory Ziemięckiej, należał do koła Mierosławczyków, brał udział w słynnej manifestacji 25 lutego 1861, po której dwa dni potem poległo pięciu uczestników. Został wtedy aresztowany i wkrótce potem zwolniony. W październiku 1861 uczestniczył w manifestacji w Horodle i osobiście paktował z Chruszczewem. W styczniu 1863 uniknął branki zapisując się do oddziałów ochotniczych, po czym przed udaniem się do lasu wyjechał do Krasnobrodu, aby pożegnać się z rodzicami. W tym czasie był śledzony i następnie został aresztowany w domu rodzinnym. Przez pół roku przetrzymany w Zamościu, po czym przewieziony do Warszawy i osadzony w Cytadeli. Tam poddawany śledztwu nie wydał nikogo. Został zesłany do wołosti abakańskiej w guberni krasnojarskiej koło Minusińska. Do tego miejsca był prowadzony pieszo przez kilka miesięcy i w tym okresie był wsparciem dla współskazańców. Na miejscu zyskiwał zaufanie i szacunek miejscowych, początkowo nieżyczliwie nastawionych. Z czasem podjął się opieki lekarskiej dla tamtejszej ludności, dokształcając się za pomocą książek specjalnie dla niego sprowadzanych. Działał wraz z uczącym się przy nim ks. ks. Rafałem Drewnowskim (późniejszy założyciel i dyrektor szpitala w Tunce). Jako już znany lekarz został skierowany w miejsce panującej epidemii o kilkaset wiorst od Minusińska, gdzie wskutek jego działań wkrótce potem zakaźna choroba zanikła. Prawdopodobnie w związku z tym osiągnięciem został przeniesiony do Krasnojarska, gdzie żył od 1865 przez cztery lata. Tam jednak zabroniono mu prowadzenia praktyki lekarskiej, był poddany nadzorowi policyjnemu, a mógł jedynie studiować nauki medyczne i lingwistyczne. Pod koniec 1869 został zwolniony z wygnania.
Po powrocie do Warszawy zamierzał dokończył studia medyczne na Akademii, jednak nie wyraziły na to zgody władze rosyjskie. Wobec tego pracował w prywatnych klinikach profesorów Brodowskiego, Chałubińskiego i innych. Mimo starań i obietnic nie udało mi się załatwić odzyskania praw obywatelskich, wskutek czego wyjechał z Królestwa Kongresowego i przez Kraków udał się do czeskiej Pragi, gdzie bezskutecznie usiłował podjąć studia. Ostatecznie został przyjęty na czwarty rok studiów na Wydziale Lekarskim Uniwersytetu Wiedeńskiego. Pokonawszy wiele trudności, w tym opanowując język niemieckie, łącznie po siedmiu latach uzyskał doktorat. W Wiedniu działał w Stowarzyszeniu Akademickim „Ognisko” i w tym czasie współpracował z Edwardem Krzyżanowskim.
Po studiach osiadł w Teplicach, rozwijając praktykę lekarza balneologa, wkrótce zyskując sławę. Znany był z oddania pacjentom, samarytańskiej postawy, a jego willa „Polonia” była mekką dla chorych,a mieszkanie służyło za szpital. W miesiącach jesiennych i zimowych zamieszkiwał i praktykował w Krakowie. Był współpracownikiem dwutygodnika „Polski Lud”, udzielając na łamach czasopisma porad lekarskich.
Zmarł 30 września 1891 w Krakowie na skutek choroby serca. Po pogrzebie prowadzonym przez o. Edwarda Zygmunta Nowakowskiego został pochowany na Cmentarzu Rakowickim w Krakowie (kwatera Fd). Od 20 czerwca 1871 był żonaty z Marią (córka Seweryna Mierzejewskiego, także zesłańca syberyjskiego), z którą miał troje dzieci.
Upamiętnienie.
Staraniem ww. o. Wacława w 1893 w kościele kapucynów w Krakowie ustanowiono marmurową tablicę upamiętniającą dr. Krajewskiego.
Był autorem niekończonego rękopisu pt. "Rady i wskazówki higieniczne". Zapiski te zostały wydane w 1893 w Krakowie przez M.G. Łańcuckiego pt. "Doktora Władysław Krajewskiego, sybiraka-lekarza. I. Rady i wskazówki higieniczne. II. Życiorys i portretem".

</doc>
<doc id="5319859" url="https://pl.wikipedia.org/wiki?curid=5319859" title="Władysław Krajewski (lekarz)">
Władysław Krajewski (lekarz)



</doc>
<doc id="5319861" url="https://pl.wikipedia.org/wiki?curid=5319861" title="Stanisław Trojan Rachański">
Stanisław Trojan Rachański



</doc>
<doc id="5319862" url="https://pl.wikipedia.org/wiki?curid=5319862" title="Maria Augusta Anhalcka">
Maria Augusta Anhalcka

Maria Augusta Antonina Fryderyka Aleksandra Hilda Ludwika Anhalcka, niem. "Marie Auguste Antoniette Friderike Aleksandra Hilda Luise von Anhalt" (ur. 10 czerwca 1898 w Ballenstedt, zm. 22 maja 1983 w Essen) – niemiecka arystokratka, księżniczka anhalcka, księżna pruska jako żona Joachima Hohezollerna.
Życiorys.
Urodziła się jako trzecie dziecko i druga z córek Edwarda, księcia Anhaltu i jego żony Ludwiki Charlotty. Maria Augusta wychowywała się w Dessau. 11 marca 1916 w Berlinie Maria Augusta poślubiła Joachima Hohenzollerna, księcia pruskiego, najmłodszego syna cesarza niemieckiego Wilhelma II (oficjalne narzeczeństwo trwało od 14 października 1915). Ceremonia odbyła się w pałacu Bellevue, odprawiona w obrządku ewangelickim. Małżeństwo doczekało się jedynego syna, Karola Franciszka (1916–1975). W 1919 para rozwiodła się. Nie są znane przyczyny rozpadu małżeństwa. Jednak to wydarzenie było główną przyczyną popełnienia samobójstwa przez Joachima (18 lipca 1920).
Po samobójstwie byłego męża syn Marii Augusty został zabrany pod opiekę swojego stryja Eitela Friedricha Hohenzollerna. Rościł on sobie prawa zwierzchnika dynastii Hohenzollernów. Jednak w 1921 pretensje księcia pruskiego zostały uznane za bezprawne, a Karol Franciszek powrócił do matki. W 1922 Maria Augusta wystąpiła do sądu przeciwko Wilhelmowi II, domagając się finansowej oprawy wdowiej po zmarłym mężu. Spór ten przegrała, kiedy sąd podtrzymał argumentację pozwanego, że jego obowiązki dynastyczne wygasły wraz z ustanowieniem republiki.
27 września 1926 powtórnie wyszła za mąż za Johannesa Michaela von Loëna (ur. 1902), przyjaciela z dzieciństwa. Małżeństwo rozwiodło się w 1935.
W 1980 Maria Augusta adoptowała Hansa Roberta Lichtenberga, przedsiębiorcę, uzyskując w zamian stałą rentę w kwocie 4000 $ miesięcznie. Dawna księżniczka anhalcka zmarła opuszczona w 1983.

</doc>
<doc id="5319864" url="https://pl.wikipedia.org/wiki?curid=5319864" title="Świętosław Lipski">
Świętosław Lipski

Świętosław Lipski herbu Grabie (zm. przed 13 lipca 1604 roku) – wojski horodelski od 1589 roku, podstarości bełski w latach 1574-1585.
Poseł na sejm koronacyjny 1587/1588 roku z województwa bełskiego.

</doc>
<doc id="5319868" url="https://pl.wikipedia.org/wiki?curid=5319868" title="Hala Kopińska w Warszawie">
Hala Kopińska w Warszawie

Hala Kopińska – budynek domu towarowego znajdujący się w warszawskiej dzielnicy Ochota, przy ul. ppłk. M. Sokołowskiego „Grzymały” 2.
Opis.
Budynek został wzniesiony w latach 1952−1956 (według innego źródła 1952−1953) na podstawie projektu Zbigniewa Wacławka. Powstał na wybudowanym w pierwszej połowie lat 50. XX wieku osiedlu Ochota, znajdującym się między ulicami: Grójecką, Wery Kostrzewy (Bitwy Warszawskiej 1920 roku), Szczęśliwicką i Kopińską.
Obiekt pierwotnie nosił nazwę "hala targowa Ochota". Później stał się siedzibą filii Powszechnego Domu Towarowego (PDT) Warszawa-Wola, a od 1958 roku − samodzielnego wielobranżowego domu towarowego PDT Warszawa-Ochota (PDT Ochota) przy ul. Kopińskiej 18. Prowadzono w nim sprzedaż detaliczną artykułów spożywczych i podstawowych artykułów przemysłowych.
Hala ma długość 60 i szerokość 36 metrów. Zadaszenie przeszklonymi ćwierćwalcami sprawiło, że budynek przypomina hangar lotniczy lub halę fabryczną. Jednym z jego charakterystycznych elementów jest wieża, w której umieszczono komin. Architekt zastosował również pseudogotycki, wertykalny detal. Wokół hali zaplanowano taras ogrodzony balustradą. W budynku urządzono m.in. jadłodajnię dla klientów o sklepieniu żebrowym wachlarzowym. W podziemiach powstały m.in. magazyny, chłodnie, kuchnia i stołówka dla personelu, prysznice, umywalnie oraz kotłownia. Był to pierwszy w Warszawie duży obiekt handlowy, w którym rozdzielono drogi dla kupujących od tras dostaw towarów, m.in. dzięki zastosowaniu ramp zjazdowych na poziom piwnic. Obok budynku powstało targowisko.
Obecna nazwa hali pochodzi od nazwy ulicy Kopińskiej, do numeracji której była pierwotnie przypisana.
Budynek został ujęty na opracowanej przez Stowarzyszenie Architektów Polskich w 2003 roku liście dóbr kultury współczesnej Warszawy z lat 1945–1989. Od 2012 roku znajduje się w gminnej ewidencji zabytków (numer OCH05261), pod nazwą historyczną "Hala Towarowa „Ochota”" i współczesną "Hala Kopińska".
W hali mieści się m.in. duży wielobranżowy sklep samoobsługowy.

</doc>
<doc id="5319870" url="https://pl.wikipedia.org/wiki?curid=5319870" title="Mistrzostwa Świata w Narciarstwie Alpejskim 1974 – zjazd mężczyzn">
Mistrzostwa Świata w Narciarstwie Alpejskim 1974 – zjazd mężczyzn

Zjazd mężczyzn na 23. Mistrzostwach Świata w Narciarstwie Alpejskim został rozegrany 9 lutego 1974 roku, na trasie Piz Nair. Tytułu sprzed dwóch lat nie obronił Bernhard Russi ze Szwajcarii, który tym razem zajął trzynaste miejsce. Nowym mistrzem świata został Austriak David Zwilling, drugie miejsce zajął jego rodak - Franz Klammer, a brązowy medal zdobył Willi Frommelt z Liechtensteinu.
W zawodach wystartowało 87 zawodników, z których 78 ukończyło rywalizację.
Wyniki.
"Lista niepełna."

</doc>
<doc id="5319872" url="https://pl.wikipedia.org/wiki?curid=5319872" title="Ilir Beqaj">
Ilir Beqaj

Ilir Beqaj (ur. 18 lutego 1968 w Tiranie) - albański informatyk, minister zdrowia Albanii w latach 2013-2017.
Życiorys.
W 1990 roku ukończył studia informatyczne na Uniwersytecie Tirańskim. Studia podyplomowe ukończył w 2000 roku na Politechnice Tirańskiej w zakresie zarządzania przedsiębiorstwem.
Pracował w Banku Albanii jako ekspert ds. technologii informatycznych.
Od 2007 roku należy do Socjalistycznej Partii Albanii, z jej ramienia w latach od 2009 roku jest posłem do Zgromadzenia Albanii.
Od 15 września 2013 do 19 marca 2017 pełnił funkcję ministra zdrowia Albanii.
Życie prywatne.
Jest żonaty z Adrianą Beqaj, z którą ma córkę Deborah.
Deklaruje biegłą znajomość języka angielskiego, francuskiego i włoskiego.

</doc>
<doc id="5319873" url="https://pl.wikipedia.org/wiki?curid=5319873" title="Stamnos">
Stamnos

Stamnos (, lm. "stamnoi") – pękate, amforowate naczynie zasobowe o krótkiej szyi, szerokim wylewie i dwóch poziomych imadłach przy korpusie w górnej części brzuśca. 
Służyło głównie do przechowywania wina, oliwy i przypuszczalnie innych płynów, lecz zapewne też do ich mieszania. Powstało w okresie archaicznym prawdopodobnie w Lakonii lub w Etrurii. W Atenach pojawiło się ok. 530 p.n.e. i w znacznej części było wytwarzane na eksport. 
Jako jedyne naczynie do wina stamnos często wyposażano w nakrycie (pokrywkę). Podobnie jak kantaros, odgrywał rolę w kulcie Dionizosa, ponieważ sceny malarstwa wazowego wskazują, iż korzystano z niego w obrzędach dionizyjskich. Z kontekstu przedstawień wynika, że przypuszczalnie mógł służyć jako naczynie (stągiew) na wino nierozcieńczone.

</doc>
<doc id="5319875" url="https://pl.wikipedia.org/wiki?curid=5319875" title="Comethazine">
Comethazine

Frank Childress (ur. 6 lipca 1998 w East Saint Louis), znany zawodowo jako Comethazine – amerykański raper i autor tekstów. Najbardziej znany jest ze swojego singla „Walk”, który osiągnął 20 miejsce na liście Billboard Bubbling Under Hot 100 i pokrył się platyną oraz piosenki „Bands”. Obie piosenki znalazły się na jego debiutanckim mixtapie, Bawskee (2018).
Po Bawskee pojawiły się trzy sequele projektu; Bawskee 2, Bawskee 3.5 i Bawskee 4. Jego debiutancki album, Pandemic, został wydany na początku 2020 roku i spotkał się głównie z pozytywnym przyjęciem krytyków. W 2019 roku był uczestnikiem XXL Freshman Class i wykonywał swój freestyle u boku raperów Roddy’ego Riccha i Tierry Whack. Jego najnowszy album Comethazine the Album został wydany w październiku 2021 roku.
Kariera.
Comethazine zaczął publikować swoją muzykę na platformach SoundCloud i Spotify już jako nastolatek, co pozwoliło mu w późniejszym czasie zrezygnować z pracy jako mechanik i skupić się na muzyce w pełnym wymiarze.
Na początku 2018 r. funkcja w serwisie SoundCloud, która pozwala na zmianę oryginalnego pliku dźwiękowego, została wykorzystana do nieoficjalnego przesłania piosenki YBN Nahmira „Bounce Out with That” na profil Childressa, utwór potem został zastąpiony jego piosenką „Bands”, powodując, że znalazła się na liście przebojów na platformie. Ten incydent pomógł zwiększyć popularność singla. W 2019 roku został wybrany do udziału w XXL Freshmen Class 2019. Comethazine ogłosił utworzenie własnej wytwórni płytowej Hench Mafia Records w czerwcu 2019 roku.
27 marca 2020 roku ukazał się jego debiutancki album studyjny, Pandemic. Jego kolejny projekt, Bawskee 4, pojawił się 23 października 2020 roku, poprzedzony teledyskami do „We Gone Win”, „Air Max” i „Derek Jeter” oraz „556”.
Pod koniec grudnia 2020 r. Comethazine ogłosił, że jego nadchodzący album będzie nosił tytuł Comethazine the Album. Childress wyreżyserował i nakręcił program telewizyjny Doogie. Serial będzie miał premierę na Amazon Prime Video.
22 października 2021 ukazał się krążek Comethazine the Album. Projekt był promowany singlami „Spinback” i „Six Flags”.
Styl muzyczny i wpływy.
Muzyka Comethazine była porównywana jako mieszanka stylu Playboi Carti’ego, Smokepurppa i Tay-K’a i określana jako anty-melodyjna muzyka trap, która wykorzystuje bas jako źródło melodii zamiast tradycyjnej instrumentacji. Jako inspiracje muzyczne wymienił raperów takich jak; Big Mike, Pimp C, Chingy, Jadakiss, Special Ed, Chief Keef, Playboi Carti, Eminem, Waka Flocka Flame, 50 Cent i Jim Jones.

</doc>
<doc id="5319893" url="https://pl.wikipedia.org/wiki?curid=5319893" title="Kościół Chrystusa w Torgelowie">
Kościół Chrystusa w Torgelowie

Kościół Chrystusa (niem. "Christuskirche") – ewangelicka świątynia parafialna znajdująca się w niemieckim mieście Torgelow.
Historia.
Na miejscu obecnego kościoła od 1708 znajdowała się świątynia również zwana "Christuskirche." Kamień węgielny pod budowę większego kościoła wmurowano 30 marca 1882, a gotowy budynek konsekrowano 3 kwietnia 1884. Imię "Christuskirche" nadano mu oficjalnie dopiero w 1950. Świątynię gruntownie wyremontowano w 1989, a w 1994 zainstalowano zewnętrzne oświetlenie. W 2009 wyremontowano organy, a w 2015 konserwacji poddano witraże w absydzie.
Architektura i wyposażenie.
Świątynia neogotycka, wzniesiona z cegły. We wnętrzu znajduje się fragment piaskowcowej chrzcielnicy z 1624, a absydę zdobią 14-głosowe organy, wykonane w 1890 przez Paula Mehmela i przebudowane w 1938. Na wieży znajduje się 5 brązowych dzwonów, zawieszonych w 1999, zastępując dwa żeliwne dzwony, które ustawiono na ziemi, przy kościele.

</doc>
<doc id="5319898" url="https://pl.wikipedia.org/wiki?curid=5319898" title="KFK Knattspyrnufelag Kopavogs">
KFK Knattspyrnufelag Kopavogs



</doc>
<doc id="5319901" url="https://pl.wikipedia.org/wiki?curid=5319901" title="Knattspyrnufelag Kopavogs">
Knattspyrnufelag Kopavogs



</doc>
<doc id="5319918" url="https://pl.wikipedia.org/wiki?curid=5319918" title="Psykter">
Psykter

Psykter (, lm. ψυκτῆρες, psyktḕres) – starogreckie brzuchate naczynie służące do chłodzenia wina; nie jest ostatecznie określone, czy umieszczano w nim napój (wino), czy masę chłodzącą.
Spośród innych wyróżniało się charakterystycznym kształtem: w dolnej części osadzone na wąskiej i wysokiej podstawie ze stabilną stopką, a powyżej grzybkowato rozszerzone, z niewysoką szyjką o masywnym, pierścieniowatym wylewie. Specyficzny kształt miał być dostosowany do umieszczenia psyktera w naczyniu z zimną wodą. Naczynie było najczęściej pozbawione uchwytów; niekiedy dwa niewielkie otwory wlewowe umieszczano obustronnie w górnej partii jego brzuśca. Psykter występował krótkotrwale w greckiej ceramice końca VI wieku i w V wieku p.n.e., najwyżej w ciągu około 50 lat.
Najwięcej zachowanych egzemplarzy spotykanych jest w zdobieniu czarnofigurowym, utrzymującym się też w V wieku p.n.e. Naczynie najchętniej dekorowano scenami o tematyce dionizyjskiej i związanej z sympozjonami, a także mitologicznymi, często ukazującymi walki i wojowników. Klasycznym przykładem swobodnej tematyki jest zachowany w zbiorach Ermitażu psykter Eufroniosa z ucztującymi heterami.
Termin ten u autorów starożytnych występuje jednak w nie dość czytelnym określeniu. Można odnosić go zarówno do wypełnionego zimną wodą naczynia, które wstawiano do krateru wypełnionego winem, jak i (poświadczonej archeologicznie) odmiany naczynia o podwójnych ściankach (jak np. amfora o dodatkowym otworze przeznaczona dla dwóch różnych płynów). Wynalezienie nowej odmiany psyktera przypisuje się ateńskiemu warsztatowi Nikostenesa.
Późniejsze opisy wskazują, że były to naczynia metalowe na ogół wykonane z brązu, praktycznie stwarzającego lepszy efekt schłodzenia.

</doc>
<doc id="5319931" url="https://pl.wikipedia.org/wiki?curid=5319931" title="Orava (stacja kolejowa)">
Orava (stacja kolejowa)

Orava – stacja kolejowa w miejscowości Rõssa, w prowincji Võru, w Estonii. Położona jest na linii Tartu - Koidula. 
Historia.
Stacja została otwarta 1 listopada 1931 wraz z otwarciem linii.
Od początku lat 90. do 2011 była to stacja końcowa dla pociągów pasażerskich z Tartu i od zamknięcia stacji Kliima ostatnia stacja przed granicą z Rosją (nie odbywały się tu jednak kontrole - rolę stacji granicznej pełniło Tartu). Od przebudowy linii w 2011 Orava nie jest już ostatnią stacją przed granicą.

</doc>
<doc id="5319936" url="https://pl.wikipedia.org/wiki?curid=5319936" title="Felińscy">
Felińscy



</doc>
<doc id="5319941" url="https://pl.wikipedia.org/wiki?curid=5319941" title="Kościół św. Piotra w Mönkebude">
Kościół św. Piotra w Mönkebude

Kościół św. Piotra (niem. "St.-Petri-Kirche" lub "Dorfkirche St. Petri") – protestancka świątynia znajdująca się w miejscowości niemieckiej Mönkebude. Należy do parafii Ueckermünde.
Budynek wzniesiono w latach 1933-1934 według projektu szczecińskiego architekta Rudolfa Sacka. 
Architektura i wyposażenie.
Świątynia funkcjonalistyczna, jednonawowa, orientowana. Wieża kościelna ma wysokość 12 metrów do krzyża, a jej architektura wzorowana jest na latarni morskiej. Nawa zwieńczona jest stropem belkowym, a prezbiterium – sklepieniem kolebkowym. Na wieży kościoła zawieszone są dwa dzwony – brązowy z 1937 i stalowy z 1959. Przed kościołem znajduje się pomnik I wojny światowej oraz kamień pamięci ofiar II wojny światowej.

</doc>
<doc id="5319945" url="https://pl.wikipedia.org/wiki?curid=5319945" title="Ilumetsa (przystanek kolejowy)">
Ilumetsa (przystanek kolejowy)

Ilumetsa – przystanek kolejowy w lasach (w oddaleniu od skupisk ludzkich), w prowincji Põlva, w Estonii. Położony jest na linii Tartu - Koidula. 
Historia.
Przystanek został otwarty w latach 30. XX w..

</doc>
<doc id="5319951" url="https://pl.wikipedia.org/wiki?curid=5319951" title="Piłka nożna w Polsce (2021/2022)">
Piłka nożna w Polsce (2021/2022)



</doc>
<doc id="5319954" url="https://pl.wikipedia.org/wiki?curid=5319954" title="Egervár">
Egervár

Egervár − wieś i jednocześnie gmina na Węgrzech, w Komitacie Zala, w powiecie Zalaegerszeg.
Położenie.
Miejscowość leży 11 km na północ od Zalaegerszegu, obok potoku Sárvíz. Przez jej centrum wiedzie w kierunku północ–południe droga krajowa nr 74, od której w centrum odchodzi na wschód droga nr 7427 w kierunku Vasboldogasszony i Gősfa. 
Do miejscowości dociera również linia kolejowa 17 Szombathely – Nagykanizsa, a przystanek kolejowy, o nazwie Egervár-Vasboldogasszony, leży na granicy obu miejscowości, które nadały mu nazwę.
Historia.
Nazwa Egervár pochodzi od pospolitych na bagnach olsz () i została przeniesiona z nazwy istniejącego już w XIII w. zamku na nazwę osady. Nazwa ta została po raz pierwszy wspomniana w patencie z 1281 r. a zamek został pierwszy raz wymieniony w źródłach pisanych w 1288 r. gdy zmienił gospodarza. Wtedy to palatyn János wymienił z banem Miklószem swój zamek i posiadłości w Polosniczy na zamek Egervár wraz z wyposażeniem. Budowla ta, zbudowana zgodnie z ówczesnymi zwyczajami z drewna i wzmocniona rzędami pali oraz plecionkami z trzciny, została zniszczona między 1313 a 1325 rokiem, w trakcie toczonych wtedy wojen domowych. W 1325 roku wieś była własnością Jánosa i Mihálya, synów Kalmera z rodu Geregye, którzy później przyjęli nazwisko Egervári. Wtedy właśnie podzielili swoje dobra, a zamek nie był już wtedy wzmiankowany.
Okres panowania Egervárich.
Egervár w XIV i XV w. był własnością rodziny Egervári. Najwybitniejszą postacią z tej rodziny był László Egervári, który w okresie panowania króla Macieja Korwina stał się jego zaufanym człowiekiem, przeniesionym przez niego do wyższej szlachty, a przez króla Władysława II Jagiellończyka powołany został na stanowisko Mistrza skarbu. László Egervári wybudował poprzednika współczesnego zamku oraz stojący do tej pory we wsi kościół pod wezwaniem świętej Katarzyny. Obok kościoła powstał w 1510 r. klasztor franciszkanów, którego ukończenie przypisuje się biskupowi Bereckowi Egerváriemu. Z biegiem czasu klasztor uległ jednak zniszczeniu. W 1497 r. król Władysław II Jagiellończyk nadał mu prawa miasteczka (). W XV w. Egervár przeżył swój złoty wiek.
Okres panowania Kanizsaich i Nádasdych.
Po Egervárich właścicielami miejscowości została rodzina Kanizsai, a następnie Nádasdy. W historii szczególnie zapisali się Tamás Nádasdy, Ferenc Nádasdy oraz Kristóf Nádasdy. Tamás Nádasdy w 1542 r. został sędzią krajowym, a w 1554 r. palatynem krajowym. Według dostępnych danych nie przebywał tutaj zbyt często, a jego sprawami zarządzał ojciec Kristóf Nádasdy, żupan ówczesnego komitatu Vas, który między innymi odnowił silnie już wtedy podupadły zamek. W latach pięćdziesiątych XVI w. Egervár był zwykle zarządzany z Sárváru, ale cieszył się jednak pewną niezależnością wśród posiadłości Nádasdych. Do egervárskich włości należało wtedy dziewięć wsi. W połowie lat 1500 Kristóf Nádasdy przebudował zamek do postaci czworokąta z basztami na rogach, wzorując się na twierdzach gwiazdach. Przebudowa zakończyła się w 1569 r. 
Około 1600 r. Nagykanizsa trafiła w tureckie ręce, wskutek czego twierdza stała się jednym z najważniejszych zamków granicznych Węgier. Dzięki szeregu dekretom możliwe było jej ciągłe umacnianie. W okresie okupacji tureckiej miejscowość nie uległa całkowitemu zniszczeniu. Jej mieszkańcy płacili podatki zarówno panom węgierskim, jak i Turkom. 
Okres panowania Széchenyich.
W latach 1676 – 1873 właścicielami Egerváru była rodzina Széchenyi. György Széchényi odbudował z ruin kościół, ponownie zasiedlił wieś i sprawił, że zniszczona posiadłość znowu zaczęła przynosić zyski. Jego syn Zsigmond Széchenyi stworzył miejscowy kodeks prawny dla miasteczka, a także uporządkował stan winnicy. Postać Ignáca Széchényiego związana jest z kompletną przebudową kościoła w stylu barokowym w latach od 1749 do 1757. Powstała wówczas ambona i ołtarz, które są wybitnymi dziełami węgierskiego baroku. W czasie powstania Rakoczego w 1706 r. blisko granicy Egerváru miała miejsce bitwa pod Győrvárem, będąca jedną z ważniejszych bitew tego okresu, zakończona zwycięstwem kuruców. Swój współczesny kształt zamek uzyskał w czasach Zsigmonda Széchényiego, kiedy to rozebrano jego zewnętrzne umocnienia oraz północne skrzydło, w celu ratowania budowli. 
W końcu XVIII w. w okresie panowania Ferenca Széchényiego nastąpiło znaczne ożywienie gospodarcze, ale w drugiej połowie XIX wieku znaczenie Egerváru spadło na dalszy plan w stosunku do innych, bardziej dochodowych posiadłości Széchényich. W 1873 r. rodzina Széchényi sprzedała zamek i majątek László .
Okres panowania Solymosych.
Wybitnym przedstawicielem rodziny Solymosy był baron László Solymosy młodszy, który w latach 1930–1945 żył i działał w Egervárze. 
Wieś w okresie powojennym.
Od końca lat 40. XX w. życie we wsi znacznie się zmieniło. W 1948 r. do Egerváru przyłączono wieś Déneslak, następnie w 1991 r. Lakhegy, który był częścią dawnego Déneslaku, został oddzielony od Egerváru jako samodzielna osada. 
Egervár od 1950 r. należy do komitatu Zalaegerszeg. Od lat 50. XX w. do współczesności decydował o jego rozwoju oddalony o 10 km Zalaegerszeg, który zaczął się niezwykle szybko rozwijać. Mieszkańcy do połowy XX w. żyli z rolnictwa. Od drugiej jego połowy coraz więcej zaczynało pracować w Zalaegerszegu, w przemyśle i handlu. Od średniowiecza do czasów współczesnych Egervár zachował rolę regionalnego centrum. Rozpoczęta w latach 40. XX w. masowa emigracja ustała pod koniec lat 80., a od lat 90. liczba ludności znowu wzrasta.

</doc>
<doc id="5319956" url="https://pl.wikipedia.org/wiki?curid=5319956" title="Józef Miączyński (młodszy)">
Józef Miączyński (młodszy)



</doc>
<doc id="5319963" url="https://pl.wikipedia.org/wiki?curid=5319963" title="Međimurje">
Međimurje

Međimurje () – kraina historyczna w północnej Chorwacji, położona w widłach rzek Drawa i Mura. Administracyjnie prawie w całości należy do żupanii medzimurskiej (miejscowość Legrad należy do chorwackiej żupanii kopriwnicko-kriżewczyńskiej, a Razkrižje do Słowenii).
Geografia.
Dzieli się na Gornje (zwane również Međimurskimi Goricami) i Donje Međimurje. Graniczy ze słoweńskimi krainami Slovenske gorice i Prekmurje, węgierską Zalai-domság i chorwacką Hrvatsko zagorje. Leży na pograniczu alpejsko-panońskim. Panuje na nim klimat umiarkowanie kontynentalny. Średnia temperatura zimą (w styczniu) to –2 °C, a latem (w lipcu) 21 °C. Roczna ilość opadów wynosi od 750 do 900 mm. Lasy zajmują około 20% powierzchni Međimurja. Główne rzeki to Drawa (z elektrowniami wodnymi), Mura i Trnava (dopływ Mury). 
Uprawia się tu kukurydzę, pszenicę, ziemniaki, żyto, owies i winorośl. Łąki i pastwiska znajdują się głównie wzdłuż Mury. Istnieją złoża ropy naftowej i gazu ziemnego. Przemysł (tekstylny, spożywczy, drzewny, metalowy i budowlany) skoncentrowany jest w Čakovcu. Przez Međimurje wiodą dwie linie kolejowe: z Zagrzebia do Lendavy w Słowenii i z Ormoža w Słowenii do Nagykanizsy na Węgrzech oraz autostrada A4 od granicy z Węgrami do Zagrzebia. Najbardziej ludnym miastem jest Čakovec, a inne większe miejscowości to Nedelišće, Prelog, Mursko Središće, Kotoriba i Donja Dubrava.
Historia.
Najdawniejszymi znanymi mieszkańcami regionu były ludy iliryjskie i celtyckie. W I wieku p.n.e. Međimurje należało do rzymskiej prowincji Iliria. Około 400 roku najechali je Goci, a następnie Hunowie, Ostrogoci, Longobardowie i Awarowie. We wczesnym średniowieczu zasiedlili je Słowianie. Należało do Królestwa Chorwacji. 
W 1094 roku weszło w skład nowo powstałej diecezji zagrzebskiej. W źródłach Međimurje wzmiankowane było po raz pierwszy w 1203 roku, a sam toponim po raz pierwszy pojawił się w dokumencie z 1226 roku. Przez pewien okres było w posiadaniu przez ród Csáków, który wzniósł twierdzę w Čakovcu. W latach 1333–1350 Međimurje stanowiło własność królewską; następnie król Ludwik Węgierski nadał go we władanie banowi Stefanowi II Lackoviciowi. Następnie do 1405 roku należało do rodu Kanižajów, kiedy to Zygmunt Luksemburski przekazał je Hrabiom Celja. Po wygaśnięciu tegoż rodu, Međimurje krótkotrwale należało do króla Macieja Korwina. Kolejno władali nim Ernuštowie i Zrinscy. W XVII wieku, w celu wzmocnienia obrony przed Osmanami, Nikola Zrinski wzniósł twierdze Legrad, Čakovec i Podturen nad Murą. Na terenie Međimurja osiedliła się znaczna liczba chorwackich uchodźców z terenów pod władaniem osmańskim. W 1720 roku stało się bezpośrednią własnością Królestwa Węgier. W XIX wieku miała miejsce wzmożona madziaryzacja (szczególnie w latach 80.), która skutkowała m.in. zmianą nazw miejscowości. Spis ludności z 1910 roku wykazał, że Chorwaci stanowili 90,83% populacji Međimurja, a Węgrzy 8,26%. 
Po I wojnie światowej, na mocy traktatu w Trianon, Međimurje stało się częścią Królestwa Serbów, Chorwatów i Słoweńców. W 1929 roku zostało włączone do banowiny sawskiej. Spis powszechny z 1931 roku wykazał, że odsetek ludności narodowości węgierskiej spadł do 1,4%. 
W kwietniu 1941 roku, podczas II wojny światowej, obszar Međimurja został zajęty przez wojska węgierskie. Nastąpiła jego aneksja przez Węgry i przyłączenie do Komitatu Zala. W 1943 roku nasiliły się ataki partyzanckie przeciwko okupantom skierowane na infrastrukturę transportową i posterunki policji. 21 maja 1944 do Auschwitz-Birkenau wywieziono 605 medzimurskich żydów. 6 kwietnia 1945 Čakovec został wyzwolony przez bułgarskie oddziały komunistyczne.
W trakcie kryzysu jugosłowiańskiego granica z Węgrami przebiegająca przez Međimurje została silnie ufortyfikowana. Wyznaczono strefę buforową o długości 15 km i wzniesiono ponad 5 tysięcy bunkrów. Strefa buforowa została ostecznie zlikwidowana w 1965 roku.
W latach 90. XX wieku Međimurje weszło w skład niepodległej Chorwacji.

</doc>
<doc id="5319965" url="https://pl.wikipedia.org/wiki?curid=5319965" title="Wilhelmina Karolina Oldenburg">
Wilhelmina Karolina Oldenburg

Wilhelmina Karolina oldenburska, duń. "Vilhelmina Caroline af Danmark", niem. "Wilhelmina Karolina von Oldenburg" (ur. 10 lipca 1747 w Kopenhadze, zm. 14 stycznia 1820 w Kassel) – księżniczka duńska i norweska; hrabina Hanau, później landgrafina, następnie elektorowa Hesji-Kassel jako żona Wilhelma I.
Życiorys.
Urodziła się jako trzecie dziecko i druga córka Fryderyka V, króla Danii i Norwegii oraz jego pierwszej żony Ludwiki hanowerskiej. 1 września 1764 w zamku Christiansborg poślubiła swojego kuzyna Wilhelma IX, landgrafa Hesji-Kassel. Przyszli małżonkowie dorastali razem, od kiedy dwór heski został ewakuowany do Kopenhagi w czasie wojny siedmioletniej (1756–1763). Dzieci zostały sobie zaprezentowane jako towarzysze zabaw, i już wtedy ich matki, siostry Ludwika i Maria hanowerskie, zadecydowały o przyszłym ożenku potomstwa.
W październiku 1764 małżeństwo opuściło Danię, aby osiąść w hrabstwie Hanau, nadanym zięciowi w wianie ślubnym przez Fryderyka V. W 1770 dwór heski odwiedził szwagier Wilhelminy Karoliny, następca tronu szwedzkiego Gustaw wraz z bratem Fryderykiem. Jeden z dworzan Zofii Magdaleny, Gustaf Johan Ehrensvärd, opisywał Wilhelminę Karolinę jako wzór ówczesnych cnót żony:
W drugiej połowie lat 70. XVIII w. pożycie małżeńskie Wilhelminy Karoliny i Wilhelma ulega ochłodzeniu. Już w 1775 na dworze heskim pojawia się faworyta landgrafa, Charlotte Christine Buissine. Od tego czasu Wilhelm wprowadzał na dwór kolejne metresy: Rosę Dorothea Ritter i Karolinę von Schlotheim, z którymi spłodził znaczną liczbę dzieci.
Wilhelm wstąpił na tron landgrafowski w 1785, zaś w 1803 przyjął godność elektora Hesji. W 1806 Hesja została zajęta przez Francję. Wilhelm zbiegł wraz z synem do swojego kuzyna Karola, gubernatora Szlezwiku. Jednak Wilhelmina Karolina pozostała w Kassel aż do momentu powołania francuskiego gubernatora zajętych terenów. Następnie przyjmując zaproszenie córki Karoliny Amelii, osiadła w Gothcie. Okres Królestwa Westfalii (1806–1815) spędziła na emigracji, dołączając do męża w Szlezwiku, następnie osiadając w Pradze. W 1815 małżonkowie powrócili do Hesji, aby ponownie objąć panowanie.
Krąg rodzinny.
Potomstwo:
Przodkowie:

</doc>
<doc id="5319969" url="https://pl.wikipedia.org/wiki?curid=5319969" title="Taurean Blacque">
Taurean Blacque

Taurean Blacque, właśc. Herbert Middleton Jr. (ur. 10 maja 1940 w Newark, zm. 21 lipca 2022 w Atlacie) – amerykański aktor. Odtwórca roli detektywa Neala Washingtona w serialu NBC "Posterunek przy Hill Street" (1981–1987), za którą był nominowany do nagrody Emmy.
Życiorys.
Wczesne lata.
Urodził się w Newark w New Jersey jako syn pielęgniarki i właściciela pralni chemicznej. Ukończył liceum artystyczne w Newark, ale nie zdecydował się na karierę aktorską, dopóki nie skończył 30 lat i pracował jako listonosz. W 1969 podjął studia w American Musical and Dramatic Academy w Nowym Jorku. Uczył się aktorstwa i występował w New Federal Theatre w Nowym Jorku, teatrze założonym w celu zapewnienia możliwości mniejszościom i kobietom. 
Kariera.
W 1973 zadebiutował na Broadwayu w przedstawieniu "Rzeka Niger". W 1975 związał się z nowojorską teatralną grupą Negro Ensemble Company, z którą grał w spektaklach w St. Mark’s Playhouse na off-Broadwayu – "Witamy w Czarnej Rzece" jako D. J. i "Orrin" w roli tytułowej, a także powrócił na Broadway w roli Luke’a w sztuce Normana Krasny "We Interrupt This Program...". W 1988 wystąpił jako Blue Haven w sztuce Jamesa Baldwina "Amen Corner".
Po raz pierwszy wystąpił na małym ekranie w jednym z odcinków sitcomu ABC "Co się dzieje!!" ("What’s Happening!!", 1976) z Ernestem Thomasem. Zagrał też w komediodramacie Howarda Zieffa "Wizyty domowe" ("House Calls", 1978) u boku Waltera Matthau i telewizyjnym filmie muzycznym "Dinozaury soulu" ("Soul Survivors", 1995) z udziałem Iana McShane’a. W serialu NBC "Posterunek przy Hill Street" (1981–1987) stworzył postać szanowanego, ale surowego detektywa Neala Washingtona, znanego z charakterystycznej wykałaczki i czapki. Od 27 marca 1989 do 27 sierpnia 1990 występował jako Henry Marshall w operze mydlanej "Pokolenia".
Życie prywatne.
W 1966 rozwiódł się z modelką Shelby, z którą miał dwóch synów, jeden z nich zmarł. Był chrześcijaninem i wiara wpłynęła na jego pragnienie zaangażowania się w adopcję. W 1989 prezydent George H.W. Bush zaproponował mu, by został rzecznikiem prasowym Ośrodka Adopcyjno–Opiekuńczego w hrabstwie Los Angeles. Chciał podjąć się adopcji, lecz, jak twierdził, powiedziano mu, że nie jest uprawniony, ponieważ był wówczas singlem. Naciskał jednak, aby to doszło do skutku i ostatecznie adoptował jedenaście dzieci.
Śmierć.
Zmarł 21 lipca 2022 w Atlacie w stanie Georgia w wieku 82 lat.

</doc>
<doc id="5319971" url="https://pl.wikipedia.org/wiki?curid=5319971" title="Medycyna starożytnego Rzymu">
Medycyna starożytnego Rzymu

Medycyna starożytnego Rzymu - Medycyna w starożytnym Rzymie, dostępna ówcześnie wiedza o zdrowiu i chorobach człowieka, ich leczeniu i zapobieganiu im.
Humory.
Rzymianie zupełnie inaczej pojmowali choroby, niż my dzisiaj. Sądzili, że za choroby odpowiada brak równowagi humorów. Wierzyli oni, w cztery humory:
W zależności od wieku i płci, jest się bardziej podatnym na zachwianie równowagi określonych humorów, które będą potrzebowały wyrównania. Dzieci uważa się za ciepłe i wilgotne. Nastolatków za ciepłych i suchych. Dorosłych mężczyzn za zimnych i suchych. Starców, za zimnych i wilgotnych. Kobiety są znacznie wilgotniejsze od mężczyzn, dlatego ważne, aby menstruowały, w przeciwnym razie ich organizm zostałby przytłoczony ilością płynów. Zimą można się spodziewać nadmiaru śluzu
z powodu zimna i wilgoci, z kolei latem żółć bardzo wzrasta. Miejsce w ciele, w którym nastąpiła nierównowaga, determinuje chorobę; przykładowo nagromadzenie się czarnej żółci w mózgu odpowiada za melancholię, tymczasem mnóstwo jasnej żółci w tym samym narządzie powoduje halucynacje.
Inne czynniki.
Pomimo przywiązania Rzymian do modelu zdrowia, opartego na humorach, nie ignorowali oni faktu, że mieszkanie nieopodal bagnistego terenu oznacza skłonność do podłapywania dziwnej, śmiercionośnej gorączki, choć uważali, że dzieje się tak ze względu na powietrze, a nie komary. W podobny stan zamieszania wprowadzały ich zarazy, ponieważ atakują one jednakowo wszystkie płcie i grupy wiekowe. Wyolbrzymili tę niepasującą do teorii humoralnej zagwozdkę, stwierdzając, że plagi są dziełem rozwścieczonych bogów.
Poród.
Poród ze względu na ówcześnie dostępne narzędzia, był bardzo niebezpieczny, zarówno dla noworodka, jak i dla kobiety. Każda komplikacja, zbierała śmiertelne żniwo. Wykonywało się cięcia cesarskie, ale kosztem życia matki, która najprawdopodobniej nie przeżyje operacji.
Choroby cesarzy.
Choć całe cesarstwo codziennie modliło się do bogów, aby cesarz cieszył się wiecznym zdrowiem, to nie zawsze to wystarczało. Oto kilka przykładów:
ꞏ Oktawian August - liszaj obrączkowaty, płytki oddech o określonych porach roku, słabość palca wskazującego 
ꞏTyberiusz - Trądzik, nieznana choroba skórna
ꞏKaligula - padaczka, nieznana groźna choroba (na początku panowania), bezsenność
ꞏKlaudiusz - dziecięce porażenie mózgowe
ꞏNeron - brak
ꞏ Galba - dna moczanowa, problemy z plecami
Narzędzia medyczne.
∙Wziernik ginekologiczny (speculum magnum matricis) - Grecko-rzymscy pisarze wspominają, że medycy zalecali użycie takiego przyrządu w diagnozie i leczeniu chorób waginy i macicy. Jak się jednak okazuje wiele takich przyrządów nie przetrwało do naszych czasów. Głównie za sprawą tego, że wykonane były z brązu, tak więc wykorzystywano materiał do innych produktów.
∙Wziernik odbytnicy - Najwcześniejsza wzmianka o tym narzędziu pochodzi od Hipokratesa, który wspomina, że kiedy pacjent leży na plecach lekarz może ocenić przy pomocy narzędzia stopień owrzodzenia jelita.
∙Dźwignie do kości - Galien wspomina, że narzędzia te pozwalały ułożyć złamane kości oraz usunąć zęby.
∙Kleszcze służące do usuwania kawałków kości - Zalecano wpierw usunięcie ułamanych kości palcami, a potem dopiero stosowanie narzędzia.
∙Bańki rzymskie (cucurbitulae) - Większe stawiano na dużych częściach ciała, takich jak plecy lub uda. Mniejsze stosowano na ręce.
∙Rurki do zapobiegania skurczom i zrostom - Po operacji nosa, odbytu, pochwy zwykło się wsadzać wykonaną z brązu lub ołowiu rurkę, aby odprowadzić płyny i podawać leki.
∙Przyrząd do wykonania lewatywy
∙Płytka do przyżegania (ferrum candens) - Medycy czasów antycznych stosowali wiele odmian tego przyrządu. Gorące kautery stosowane są po dziś dzień do zatrzymywania krwawienia z tkanek lub tętnic.
∙Cewnik
∙Haki położnicze (hamus, acutus) - Były często wymieniane w literaturze greckiej i rzymskiej. Stosowano zarówno tępe jak i ostre wersje narzędzia, a wykorzystywano je dokładnie tak samo jak obecnie.
∙Kleszcze do depilacji
∙Kleszcze do usuwania języka - Grecki znawca medycyny – Aecjusz – wspomina jak wykonywano zabieg usunięcia języka. Wpierw mocno ściskano język za pomocą kleszczy, aby zapobiec krwawieniu, a następnie go odcinano.
∙Skalpele
∙Nożyce operacyjne (forfex) - Antyczne źródła wspominają o wykorzystaniu takich nożyc do obcinania włosów pacjenta i uzyskaniu wygodniejszego dostępu do skóry. Tylko kilka przekazów wspomina o wykorzystaniu narzędzi do cięcia tkanki.
∙Narzędzia służące do mieszania leków i nakładania na rany - Wykorzystywane także przez artystów do mieszania kolorów.
Amulety falliczne.
Rzymianie nosili specjalne amulety w kształcie fallusa. Miały one formę pierścieni, zawieszek i dzwonków wietrznych. Wierzyli oni w ich ochronną moc.

</doc>
<doc id="5319976" url="https://pl.wikipedia.org/wiki?curid=5319976" title="Kościół w Krackowie">
Kościół w Krackowie

Kościół w Krackowie (niem. "Dorfkirche Krackow") – protestancka świątynia znajdująca się w niemieckiej gminie Krackow. Należy do parafii Retzin.
Historia.
Kościół wzniesiono w drugiej połowie XIII wieku. W XIX wieku od wschodu dobudowano absydę, wzniesiono nowy wschodni szczyt i kolejną kondygnację wieży.
Architektura i wyposażenie.
Świątynia romańsko-neoromańska, jednonawowa. Nawa ma płaski strop, a absyda jest sklepiona żebrowo. Ołtarz główny zdobi drewniany, pozłacany krzyż, wykonany przez Christiana Friedricha (jego bratem był malarz Caspar David Friedrich), przeniesiony z kościoła w Reinbergu. Z tego kościoła pochodzi również ambona. Na wieży kościoła zawieszone są dwa dzwony: starszy, z 1702, odlany w Szczecinie przez Johanna Heinricha Schmidta i młodszy, z 2004, odlany w Sinn, w ludwisarni Rincker.

</doc>
<doc id="5319982" url="https://pl.wikipedia.org/wiki?curid=5319982" title="Mistrzostwa Świata w Narciarstwie Alpejskim 1974 – slalom gigant kobiet">
Mistrzostwa Świata w Narciarstwie Alpejskim 1974 – slalom gigant kobiet

Slalom gigant kobiet na 23. Mistrzostwach Świata w Narciarstwie Alpejskim został rozegrany 3 lutego 1974 roku. Tytułu sprzed dwóch lat nie obroniła Marie-Theres Nadig ze Szwajcarii, która tym razem nie ukończyła rywalizacji. Nową mistrzynią świata została Francuzka Fabienne Serrat, drugie miejsce zajęła Traudl Treichl z RFN, a brązowy medal zdobyła kolejna reprezentantka Francji - Jacqueline Rouvier.
W zawodach wystartowało 61 zawodniczek, z których 48 ukończyło rywalizację.
Wyniki.
"Lista niepełna."

</doc>
<doc id="5319984" url="https://pl.wikipedia.org/wiki?curid=5319984" title="Santa Leocádia">
Santa Leocádia

Santa Leocádia – parafia "(freguesia)" w gminie Tabuaço, w Portugalii. Według danych na rok 2011 parafię zamieszkiwało 118 osób, a gęstość zaludnienia wyniosła 39,33 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5319986" url="https://pl.wikipedia.org/wiki?curid=5319986" title="Sendim">
Sendim

Sendim – parafia "(freguesia)" w gminie Tabuaço, w Portugalii. Według danych na rok 2011 parafię zamieszkiwało 705 osób, a gęstość zaludnienia wyniosła 32,4 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5319988" url="https://pl.wikipedia.org/wiki?curid=5319988" title="Toniak żeberkowy">
Toniak żeberkowy



</doc>
<doc id="5319989" url="https://pl.wikipedia.org/wiki?curid=5319989" title="Tabuaço (freguesia)">
Tabuaço (freguesia)

Tabuaço – parafia "(freguesia)" w gminie Tabuaço, w Portugalii. Według danych na rok 2011 parafię zamieszkiwały 1782 osoby, a gęstość zaludnienia wyniosła 159,7 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5319993" url="https://pl.wikipedia.org/wiki?curid=5319993" title="Valença do Douro">
Valença do Douro

Valença do Douro – parafia "(freguesia)" w gminie Tabuaço, w Portugalii. Według danych na rok 2011 parafię zamieszkiwało 363 osób, a gęstość zaludnienia wyniosła 40,5 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5319995" url="https://pl.wikipedia.org/wiki?curid=5319995" title="Lebes">
Lebes

Lebes () – rodzaj starożytnego greckiego naczynia ceramicznego, służącego do celów toaletowych.
Antyczny lebes był głęboką okrągłą bezimadłową misą o wypukłym obłym dnie, który trzeba było umieszczać na specjalnym stojaku. Obecnie często mylony z dejnosem, ale ich przeznaczenie było różne. Lebesy miały średnio wysokość 20 cm, ze stojakiem ok. 70 cm. „Lebes” było starożytną nazwą tego naczynia, co potwierdzają zarówno inskrypcje na wazach, jak i źródła literackie, takie jak, np. "Odyseja" Homera (), gdzie ucztujący myją ręce w naczyniach nazywanych „lebetes”.
Garncarze attyccy wytwarzali naczynia tego typu od początku VI w. p.n.e. do końca V w. p.n.e. Lebesy nie były jednak tak popularne jak kratery ze stopką, które nie potrzebowały żadnego specjalnego stojaka. Zdaje się, że forma lebesów z brązu zaczerpnięta została od lebesów ceramicznych. Wcześniej znane były przede wszystkim metalowe kotły z protomami ludzkimi lub zwierzęcymi. Występowały powszechnie w sanktuariach od VIII w. p.n.e. jako naczynia rytualne. Ich kształt i dekoracje inspirowane były statkami północnosyryjskimi sprowadzanymi głównie z państw neohetyckich.
W drugiej połowie VII wieku p.n.e. lebesy z brązu zaczęły wypierać kotły z protomami. Zmiana ta prawdopodobnie zbiega się z w czasie z nową praktyką używania na sympozjach naczyń do rozcieńczania wina wodą. Znane są jednak kotły ceramiczne z VII w. p.n.e., niektóre z protomami na górnych krawędziach oraz z postumentami. Nad ogniem można było stawiać duże ceramiczne lub metalowe lebesy i gotować w nich większą ilość wody lub jedzenia. Najstarsze czarnofigurowe lebesy attyckie, przypisywane Malarzowi Gorgony, powstały około 580 r. p.n.e. Attycki kształt lebesów inspirowany był starszym korynckim, produkowanym od drugiej połowy VII w. p.n.e.
Zgodnie z ustaleniami ikonograficznymi lebesy najczęściej służyły jako naczynia do obmyć. Wręczano je także jako nagrody dla zwycięzców zawodów lekkoatletycznych, często ze stojakiem. W ikonografii pojawiają się również jako naczynia do rozcieńczania wina podczas sympozjów lub dary wotywne w sanktuariach i w miejscach pochówku.

</doc>
<doc id="5319997" url="https://pl.wikipedia.org/wiki?curid=5319997" title="Jan Karnkowski (zm. 1617)">
Jan Karnkowski (zm. 1617)



</doc>
<doc id="5319998" url="https://pl.wikipedia.org/wiki?curid=5319998" title="Vale de Figueira">
Vale de Figueira

Vale de Figueira – parafia "(freguesia)" w gminie Tabuaço, w Portugalii. Według danych na rok 2011 parafię zamieszkiwało 146 osób, a gęstość zaludnienia wyniosła 31 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5320000" url="https://pl.wikipedia.org/wiki?curid=5320000" title="Távora">
Távora

Távora – parafia "(freguesia)" w gminie Tabuaço, w Portugalii. Według danych na rok 2011 parafię zamieszkiwały 374 osoby, a gęstość zaludnienia wyniosła 53,6 os./km2.
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5320004" url="https://pl.wikipedia.org/wiki?curid=5320004" title="Wyspy Punuk">
Wyspy Punuk



</doc>
<doc id="5320006" url="https://pl.wikipedia.org/wiki?curid=5320006" title="Igo (piosenkarz)">
Igo (piosenkarz)

Igo, właśc. Igor Marek Walaszek (ur. 16 lipca 1992 w Krakowie) – polski piosenkarz, kompozytor, autor tekstów i przedsiębiorca. Wokalista zespołów Clock Machine (od 2009) i Bass Astral x Igo (2015–2021), ponadto występuje solowo. Założyciel i właściciel wydawnictwa muzycznego Iglo Records.
Życiorys.
Igor Marek Walaszek urodził się 16 lipca 1992 w Krakowie.
W 2009 wraz z Michałem Koncewiczem założył w Krakowie rockowo-funkowy zespół Clock Machine, w którym występuje jako wokalista. W 2011 grupa podpisała kontrakt z wytwórnią Universal Music Polska i wydała debiutancki minialbum "Clock Machine". Dotychczas ukazały się trzy albumy studyjne zespołu: "Greatest Hits" (2014), "Love" (2015) i "Prognozy" (2019).
W 2015 wraz z Kubą Traczem, również członkiem Clock Machine, założył dwuosobowy zespół Bass Astral x Igo wykonujący muzykę elektroniczną. Duet wydał trzy albumy: "Discobolus" (2016), "Orell" (2017) i "Satellite" (2021), a w 2021 ogłosił zakończenie działalności.
Równolegle do śpiewania w dwóch zespołach, Igo rozpoczął występowanie jako wykonawca solowy. Od 2016 pojawił się gościnnie w utworach wykonawców takich jak Natalia Nykiel, Miuosh czy Kwiat Jabłoni. W 2019 zaśpiewał w certyfikowanym platyną utworze Sokoła pod tytułem „Sprytny Eskimos”. W 2019 i 2020 był częścią supergrupy Męskie Granie Orkiestra, biorącej udział w dorocznych edycjach festiwalu muzycznego Męskie Granie. Wziął udział nagraniach singli festiwalu: „Sobie i Wam” w 2019 (z Katarzyną Nosowską, Tomaszem Organkiem i Krzysztofem Zalewskim) oraz „Świtu” w 2020 (z Darią Zawiałow i Królem), które zajęły kolejno drugie i pierwsze miejsce listy AirPlay – Top i pokryły się platyną. W 2022 zapowiedział wydanie pierwszego solowego albumu. Wydawnictwo, zatytułowane "Igo", ukazało się 18 listopada 2022.
W 2016 wraz z Filipem Jarzęckim założył wytwórnię Iglo Records, wydającą muzykę związanych z nim projektów.
W 2019 wystąpił w dubbingowej roli Zacka w polskojęzycznej wersji filmu animowanego "Szybcy i śnieżni". Ponadto nagrał na jego potrzeby utwór „Lepszy dzień”.
Życie prywatne.
Żonaty z Anną Gąsiorowską, z którą ma córkę Helenę (ur. 5 grudnia 2021).

</doc>
<doc id="5320007" url="https://pl.wikipedia.org/wiki?curid=5320007" title="Igor Walaszek">
Igor Walaszek



</doc>
<doc id="5320008" url="https://pl.wikipedia.org/wiki?curid=5320008" title="IGO">
IGO



</doc>
<doc id="5320010" url="https://pl.wikipedia.org/wiki?curid=5320010" title="Eberstein-Naugard">
Eberstein-Naugard

Grafowie Eberstein-Naugard – pomorski ród szlachecki, tytułujący się jako "Grafowie" von "Eberstein, Panowie Ziemi Nowogardzkiej". Od XIII do XVII wieku własnością rodu było hrabstwo Naugard (dziś: Nowogard) na terenie Biskupstwa Kamieńskiego.
Historia.
Protoplasta rodu, Otto von Eberstein, pochodził z dolnosaksońskiej gałęzi rodziny Everstein. Źródła pomorskie wymieniają go po raz pierwszy w roku 1274. Jego wuj, biskup Hermann von Gleichen, przekazał mu zamek i osadę Nowogard wraz z 700 łanami (niem. ) ziemi. W 1309 r. potomkowie Otto von Ebersteina nadali Nowogardowi prawa miejskie.
Grafowie Eberstein znani byli z waśni z innymi pomorskim rodami szlacheckimi. W sporze o dobra w Płotach ("Plathe") między Ludwigiem i Albrechtem Ebersteinami a Dinniesem von der Osten i jego synem Ewaldem rozstrzygał w latach 1479 i 1480 książę Bogusław X.
Stali się także właścicielami ziemi maszewskiej ("Massow"). Od 1481 roku była im ona oddana pod zastaw, a w 1523 roku Bogusław X przekazał ziemię i miasto Maszewo grafowi Georgowi I.
W kwestiach politycznych grafowie Eberstein-Naugard popierali swoich zwierzchników, biskupów kamieńskich, i podobnie jak oni utrzymywali bliskie stosunki z margrabiami brandenburskimi. W 1472 roku młody graf Ludwig von Eberstein został mianowany jako „postulatus” Biskupstwa Kamieńskiego. Ponieważ biskup wyznaczony przez papieża nie pojawił się na kapitule, Ludwig administrował diecezją do 1479 roku. W 1518 r. zatwierdzenie Wolfganga von Ebersteina jako koadiutora biskupstwa zostało cofnięte za namową Bogusława X.
Męska linia rodu wymarła 3 grudnia 1663 roku wraz ze śmiercią Ludwiga Christopha von Ebersteina. W 1665 roku hrabstwo nowogardzkie przekazano Ernestowi Bogusławowi von Croy. Po jego śmierci w 1684 przeszło pod zarząd brandenbursko-pruski.

</doc>
<doc id="5320013" url="https://pl.wikipedia.org/wiki?curid=5320013" title="Koliberek brzytwosterny">
Koliberek brzytwosterny

Koliberek brzytwosterny ("Doricha enicura") – gatunek ptaka z podrodziny kolibrów (Trochilinae) w obrębie rodziny kolibrowatych (Trochilidae), występujący w południowej części Ameryki Północnej; według IUCN nie jest zagrożony wyginięciem.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1818 roku francuski ornitolog Louis Jean Pierre Vieillot, nadając mu nazwę "Trochilus enicurus". Vieillot jako miejsce typowe odłowu holotypu wskazał błędnie Brazylię; w toku późniejszej desygnacji miejsce typowe ustalono na Gwatemalę. Holotypem był dorosły samiec.
Autorzy "Birds of the World" (jak również inne ujęcia taksonomiczne) uznają ten gatunek za monotypowy.
Zasięg występowania.
Koliberek brzytwosterny występuje w górach i wewnętrznych dolinach od południowego Meksyku (Chiapas) do Gwatemali, Hondurasu i północnego Salwadoru.
Morfologia.
Długość ciała samicy 8–9 cm, samca 11–12,5 cm (wraz z długim ogonem); masa ciała samicy 2,6 g, samca 2,3 g. Inne wymiary podane przez Roberta Ridgwaya: samica (n=8) – długość skrzydła 35–39 mm, długość ogona 24–30 mm, długość środkowych sterówek 13,5–18 mm; samiec (n=10) – długość skrzydła 31–34 mm, długość ogona 55–61,5 mm, długość środkowych sterówek 9,5–14 mm. Samiec ma długi, zakrzywiony czarny dziób. Głowa i górne części ciała koloru zielonego. Za okiem występuje biała plamka, podbródek czarniawy, kryza różowofioletowa, biała obwódka na dole klatki piersiowej, brzuch koloru zielonego z białawym środkiem. Ogon jest bardzo długi, głęboko rozwidlony, środkowe sterówki zielone, pozostałe czarniawe. Samica ma górną część ciała zieloną, z białą plamką za okiem. Spód ciała jest cynamonowo-płowy, z czarniawym paskiem na pokrywach usznych; ogon jest krótszy niż u samców, mniej rozwidlony, centralne sterówki są zielone, zewnętrzne sterówki cynamonowe z szerokim czarniawym pasem i białymi końcówkami. Osobniki młodociane są podobne do samicy. Podczas pożywiania się nektarem samce trzymają ogony zamknięte w niemal pionowej pozycji, natomiast samice szybko machają ogonami, otwierając je i zamykając.
Ekologia.
Koliberek brzytwosterny zamieszkuje otwarte przestrzenie w lasach, terenach lesistych, lasach wtórnych i zaroślach na wysokości 1000–3000 m n.p.m. Prowadzi osiadły tryb życia, chociaż występują sezonowe wahania liczebności.
Dźwięki i zachowanie wokalne są słabo znane. Zawołania podczas siadania na gałęziach lub żerowania obejmuje dość twarde, szybkie ćwierkanie, często powtarzane równomiernie lub lekko przechodzące w trele.
Pokarm zdobywa głównie w niskich i średnich warstwach lasu, często przy ziemi. Żywi się kombinacją nektaru (w Meksyku obserwowano żerowanie na opuncji z gatunku "Opuntia inaperta") i małych stawonogów.
Rozród, gniazdo, jaja i wielkość lęgu nieznane. Lęg odnotowano w październiku w stanie Chiapas. 
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). Koliberek brzytwosterny ma bardzo duży zasięg i liczebność populacji może być od umiarkowanie małej do dużej. Głównym zagrożeniem jest szybkie przekształcenie preferowanego siedliska tego ptaka w obszary rolnicze.

</doc>
<doc id="5320014" url="https://pl.wikipedia.org/wiki?curid=5320014" title="Doricha enicura">
Doricha enicura



</doc>
<doc id="5320018" url="https://pl.wikipedia.org/wiki?curid=5320018" title="George Gaidzik">
George Gaidzik

George William Gaidzik (ur. 22 lutego 1885 w Chicago, zm. 25 sierpnia 1938 na jeziorze Michigan) – amerykański skoczek do wody, dwukrotny uczestnik Igrzysk Olimpijskich.
Życiorys.
Gaidzik urodził się w Chicago, jako syn polskich emigrantów. W wyniku błędu pielęgniarki na akcie urodzenia George'a błędnie wpisano imię Edward Gadick. Przed wyjazdem na Letnie Igrzyska Olimpijskie w 1908 roku matka Gaidzika musiała złożyć oświadczenie pod przysięgą, potwierdzające jego prawdziwe dane, aby ten mógł otrzymać paszport.
Gaidzik po raz pierwszy wystąpił na igrzyskach olimpijskich w 1908 roku w Londynie, gdzie wziął udział w dwóch konkurencjach: skoku z trzymetrowej trampoliny oraz skoku z dziesięciometrowej wieży. W pierwszej konkurencji zajął trzecie miejsce ex aequo z Gottlobem Walzem, za reprezentantami Niemiec Albertem Zürnerem oraz Kurtem Behrensem, tym samym zdobywając brązowy medal. Pomimo reprezentowania Stanów Zjednoczonych, sukces Gaidzika wywołał radość wśród Polaków. Jednocześnie brązowy medal George'a Gaidzika był pierwszym medalem zdobytym przez osobę polskiego pochodzenia na igrzyskach olimpijskich i jedynym przed odzyskaniem przez Polskę niepodległości. Cztery lata później Gaidzik ponownie wystąpił Igrzyskach Olimpijskich, jednakże nie zdobył żadnego medalu i zakończył karierę. W latach 1909–1911 Gaidzik trzykrotnie zdobył mistrzostwo Stanów Zjednoczonych w skokach do wody.
George Gaidzik zginął wraz ze swoim 15-letnim synem 25 sierpnia 1938 na jeziorze Michigan, kiedy łódka, na której się znajdowali, wywróciła się w trakcie sztormu.

</doc>
<doc id="5320022" url="https://pl.wikipedia.org/wiki?curid=5320022" title="Piotr Sikora (muzyk ludowy)">
Piotr Sikora (muzyk ludowy)

Piotr Sikora (ur. 1934 r. w Janowie k/ Przysuchy) – skrzypek ludowy, bębnista, twórca instrumentów muzycznych. Laureat Nagrody Kolberga (2022).
Życiorys.
W dzieciństwie grał na bębenku obręczowym. Na skrzypcach zaczął grać, gdy miał 12 lat. Uczył się przez naśladownictwo muzykantów, m.in. Lucjana Kwietnia i Józefa Lewandowskiego. W młodości grywał na weselach i wiejskich zabawach. Występował z różnymi muzykami, spośród których wymienia Andrzeja Fiurkiewicza, Jacka Bursę, Józefa Morawskiego i braci Wiórkiewiczów, Józefa Lewandowskiego z Brogowej.
Równocześnie z grą na instrumentach zajął się ich wytwarzaniem. Pierwsze swoje dziecięce skrzypce zrobił z deski i drutu. Drugie skrzypce kupiła mu matka od muzykanta Mariana Balcerka z Janowa. 
W dorosłym życiu Piotr Sikora pracował we własnym gospodarstwie, był także piekarzem, robotnikiem leśnym, formierzem w odlewni w Przysusze oraz stolarzem.
Jako budowniczy instrumentów i muzyk jest samoukiem. Samodzielnie opanował technikę budowy instrumentów, opracowywał własne sposoby obróbki materiałów i pomysły na wykonanie i łączenie elementów. Własnoręcznie wykonuje modele i formy do instrumentów, które wykorzystuje później do ich budowy.
Ma w swoim dorobku twórcy instrumentów mandolinę, skrzypce, basy, bębenki obręczowe, barabany, a także futerały do skrzypiec w dawnym stylu. 
W 2012 roku jako mistrz wraz z uczniem Michałem Maziarzem realizował projekt „Budowa basów radomskich” Szkoły Mistrzów Budowy Ludowych Instrumentów Muzycznych organizowanego przez Instytut Muzyki i Tańca. Bierze udział w spotkaniach, warsztatach i pokazach budowy instrumentów.
Piotr Sikora wielokrotnie uczestniczył w Targowisku Instrumentów w Warszawie podczas festiwalu Wszystkie Mazurki Świata. Za budowę bębenka obręczowego otrzymał nagrodę w Konkursie na Budowę Ludowych Instrumentów Muzycznych w Szydłowcu. Dwa egzemplarze instrumentów z pracowni Piotra Sikory znajdują się w zbiorach Muzeum Ludowych Instrumentów w Szydłowcu (bębenek, baraban). Jako mistrz prowadził w 2017 roku w muzeum w Szydłowcu warsztaty „Skrzypce dłubane i klejone” wraz z mistrzem Zbigniewem Butrynem z Janowa Lubelskiego dla grupy uczniów klasy stolarskiej Zespołu Szkół im. Korpusu Ochrony Pogranicza i Centrum Kształcenia Zawodowego i Ustawicznego.
Jako muzyk występował wraz ze skrzypkiem Stanisławem Lewandowskim z Brogowej podczas Festiwalu Kapel i Śpiewaków Ludowych w Kazimierzu nad Wisłą oraz w Konkursie Kapel i Śpiewaków Ludowych Regionów Nadwiślańskich „Powiślaki” w Maciejowicach. W 2015 roku w konkursie „Powiślaki” w kapeli z Katarzyną Zedel i Joanną Sternik zdobył III miejsce w kategorii kapel ludowych. 

</doc>
<doc id="5320023" url="https://pl.wikipedia.org/wiki?curid=5320023" title="Mistrzostwa Świata w Narciarstwie Alpejskim 1974 – slalom kobiet">
Mistrzostwa Świata w Narciarstwie Alpejskim 1974 – slalom kobiet

Slalom kobiet na 23. Mistrzostwach Świata w Narciarstwie Alpejskim został rozegrany 8 lutego 1974 roku. Tytułu sprzed dwóch lat nie obroniła Barbara Cochran z USA, która tym razem nie ukończyła rywalizacji. Nową mistrzynią świata została Hanni Wenzel z Liechtensteinu, drugie miejsce zajęła Francuzka Michèle Jacot, a brązowy medal zdobyła Lise-Marie Morerod ze Szwajcarii.
W zawodach wystartowały 62 zawodniczki, z których 42 ukończyły rywalizację.
Wyniki.
"Lista niepełna."

</doc>
<doc id="5320029" url="https://pl.wikipedia.org/wiki?curid=5320029" title="Poland Open 2022">
Poland Open 2022

Poland Open 2022, właśc. BNP Paribas Poland Open 2022 – tenisowy turniej WTA kategorii WTA 250 w sezonie 2022 z cyklu Poland Open rozgrywany w dniach 25–31 lipca 2022 roku w Warszawie na kortach ceglanych o puli nagród wynoszącej 251 750 dolarów amerykańskich.

</doc>
<doc id="5320036" url="https://pl.wikipedia.org/wiki?curid=5320036" title="Wyspy Szumagina">
Wyspy Szumagina

Wyspy Szumagina () – archipelag na Oceanie Spokojnym, u południowego wybrzeża półwyspu Alaska, w stanie Alaska (Stany Zjednoczone), w okręgu administracyjnym Aleutians East.
Archipelag nazwany został na cześć żeglarza, uczestnika rosyjskiej wyprawy badawczej pod kierownictwem Vitusa Beringa, zmarłego na szkorbut i pochowanego na jednej z wysp 30 sierpnia 1741 roku.
Większe wyspy archipelagu to: Unga, Popof, Korovin, Nagai, Simeonof, Big Koniuji oraz Little Koniuji. Jedyną miejscowością na terenie archipelagu jest Sand Point, na wyspie Popof (w 2020 roku 1186 mieszkańców).

</doc>
<doc id="5320037" url="https://pl.wikipedia.org/wiki?curid=5320037" title="Shumagin Islands">
Shumagin Islands



</doc>
<doc id="5320039" url="https://pl.wikipedia.org/wiki?curid=5320039" title="Kościół Nawiedzenia Najświętszej Maryi Panny w Zadusznikach">
Kościół Nawiedzenia Najświętszej Maryi Panny w Zadusznikach

Kościół Nawiedzenia Najświętszej Maryi Panny w Zadusznikach – rzymskokatolicki kościół parafialny należący do parafii pod tym samym wezwaniem (dekanat szpetalski diecezji włocławskiej).
Jest to świątynia wybudowana w latach 1873–1875. Została wzniesiona na miejscu poprzedniego kościoła, który spłonął w 1831 roku. Obecna murowana budowla reprezentuje styl neogotycki i zaprojektowana została przez architekta Henryka Marconiego.
W kościele są umieszczone organy pochodzące z prywatnego domu w niemieckim mieście Datteln. Instrument zamontował Piotr Benek z Lądu w 2013 roku.

</doc>
<doc id="5320040" url="https://pl.wikipedia.org/wiki?curid=5320040" title="Corum (centrum kongresowe)">
Corum (centrum kongresowe)

Corum – centrum kongresowe zlokalizowane w mieście Montpellier w południowej Francji. W miejscu organizowane są profesjonalne wydarzenia na dużą skalę. 
Jedną z części składowych Corum jest Opera Berlioz – audytorium przeznaczone do wydarzeń muzycznych, nazwane na cześć Hectora Berlioza, o pojemności 2 000 miejsc.
Budynek.
Konkurs na projekt Corum, rozpoczęty w czerwcu 1984 roku, wygrał architekt Claude Vasconi. Projekt wyróżnia się pokryciem budynku płytami z różowego granitu pochodzącego z Finlandii o nazwie "Carmen Red". Corum posiada lądowisko dla śmigłowców, które zostało użyte tylko raz (przy okazji wizyty prezydenta François Mitteranda na inaugurację). Corum ma trzy aule: "Opera Berlioz", zaprojektowaną z myślą o najbardziej kompletnej i wymagającej scenografii; "Salle Pasteur", wyposażoną w 800 miejsc, która umożliwia organizację koncertów i konferencji; oraz "Salle Einstein" na 300 miejsc, wyposażoną w sprzęt projekcyjny. Powierzchnia wystawiennicza obiektu wynisu 5580 m², dzięki czemu Corum jest trzecim co do wielkości centrum kongresowym we Francji po obiektach w Paryżu i Strasburgu. Całkowity koszt budowy, początkowo planowany na 450 milionów franków, ostatecznie wyniósł około 800 milionów franków, co odpowiada dzisiejszym 120 milionom euro.
Historia.
Budowa Corum jest częścią ambitnej polityki urbanistycznej i gospodarczej burmistrza Georgesa Frêche, mającej na celu zapewnienie miastu światowej klasy obiektów kulturalnych i turystycznych. Jest to również część głównej polityki dotyczącej zakładów w latach 80. zainicjowanej przez prezydenta François Mitterranda. Z jednej strony budynek znajduje się na przedłużeniu Esplanade Charles-de-Gaulle i Champ de Mars. Rozpoczęcie budowy wymagało wcześniejszego zniszczenia kilku budynków w Faubourg de Nîmes u podnóża esplanady przed 1983 rokiem, oraz przeniesienia hemicyklu pomnika wojny znajdującego się na końcu Pola Marsowego. Prace rozpoczęły się zimą 1986 roku pod mandatem SERM. Corum zostało zaprojektowane jako przestrzeń wydarzeniowa łącząca operę, centrum kongresowe, sale wystawowe i recepcyjne, do którego dodano kompleksową infrastrukturę sal prób dla orkiestry i tańca, garderoby artystów, biura, pomieszczenia administracyjne i restauracje, na łącznej powierzchni 67 000 m².
Oficjalne otwarcie Corum odbyło się 17 grudnia 1988 roku, wraz z ceremonią inauguracji części "Palais des Congrès". Pierwszym kongresem zorganizowanym w Corum był "Kongres Senologii-Mammografii prof. Jean-Louis Lamarque" pod patronatem księżnej Karoliny Hanowerskiej. W 1990 roku w obiekcie odbyło się 120 imprez i 30 międzynarodowych kongresów. Symbolicznie nowa opera w Montpellier miała zostać zainaugurowana sto lat po inauguracji Opéra Comédie w Montpellierze. 26 października 1990 roku muzyka zabrzmiała po raz pierwszy z obiektu "Opéra Berlioz" z uwerturą "La Consecration de la maison" Beethovena"". Do końca tego roku nastąpiła seria pokazów inauguracyjnych, które miały pokazać ogrom możliwości nowej sali: koncert symfoniczny z Orchestre de Radio-France, opera, teatr i kino"".

</doc>
<doc id="5320041" url="https://pl.wikipedia.org/wiki?curid=5320041" title="Cmentarz parafialny w Chotomowie">
Cmentarz parafialny w Chotomowie

Cmentarz parafialny w Chotomowie – nekropolia położona we wsi Chotomów przy ul. Kościelnej, należąca do parafii Wniebowzięcia Najświętszej Maryi Panny w Chotomowie. Najstarsze pochówki datują się na połowę XIX wieku.
Historia.
Obecny cmentarz parafialny powstał w XIX wieku i jest kolejną nekropolią w Chotomowie po cmentarzu przykościelnym, po którym przy budynku kościoła pozostał drewniany krzyż z inskrypcją „1826”. Najstarsze znane pochówki datują się na lata 50. XIX wieku. Na cmentarzu chotomowskim grzebano zmarłych z okolicznych miejscowości, także z Legionowa, w którym cmentarz powstał dopiero w 1934. Przykładem tego jest grób Walerego Hynka, który został pochowany przez syna kpt. Francisza Hynka na nekropolii najbliższej jednostki wojskowej, w której której służył (2. Batalion Balonowy w Legionowie).
Na cmentarzu pochowani są wybitni przedstawiciele lokalnej społeczności, w tym nauczyciele, duchowni, wojskowi, uczestnicy powstań. W ramach nekropolii znajduje się też kwatera carskich urzędników z czasów zaborów. Wśród najstarszych grobów znajdują się mogiły następujących osób: baron Władysław Michałkowski, Romuald Aleksander Stypułkowski (zm. 1893) – urzędnik Towarzystwa Wyścigów Konnych w Królestwie Polskim, Eustachy Choromański (1858–1904) - inżynier dróg komunikacji, zmarły w Kazalińsku w Azji Środkowej, Piotr Aleksiejewicz Preferański (1854–1901) – starszy lekarz 4. Batalionu Kolejowego, Iwan Ananiewicz Krzyżanowski (1868–1911) – radca nadworny, Feliks Kisielewski (1837–1911) radca stanu, sędzia trybunału w Suwałkach, sędzia śledczy w Chorolu.

</doc>
<doc id="5320043" url="https://pl.wikipedia.org/wiki?curid=5320043" title="Kościół św. Marii w Kyritz">
Kościół św. Marii w Kyritz

Kościół św. Marii (niem. "St.-Marien-Kirche") – protestancka świątynia znajdująca się w niemieckim mieście Kyritz.
Historia.
Pierwszy kościół w tym miejscu wzniesiono w XII wieku, była to romańsko-wczesnogotycka sala pod wezwaniem św. Mikołaja. Obecny budynek postawiono w XIII wieku, wzniesiono go z cegły i kamienia polnego, z piaskowcowym podnóżem. Przebudowany po pożarze, w latach 1708-1714, w stylu barokowym. Gotycka wieża została zburzona w 1848 i zastąpiona w 1850 dwuwieżową fasadą projektu Friedricha Augusta Stülera, inspektora budowlanego Prus. Wiele barokowych dekoracji usunięto podczas remontu wnętrza w 1904. W 1926 do okien naw bocznych wstawiono witraże, ufundowane przez mieszkańców miasta. 
Architektura i wyposażenie.
Świątynia barokowa, trójnawowa, sklepiona żebrowo, z neogotycką fasadą. Wnętrze zdobią: 

</doc>
<doc id="5320048" url="https://pl.wikipedia.org/wiki?curid=5320048" title="Peter Turchin">
Peter Turchin

Peter Turchin, , (ur. 1957 w Obninsku) – rosyjsko-amerykański naukowiec zajmujący się ewolucją społeczną i kulturową, biolog ewolucyjny.
Życiorys.
Syn Walentina Turczina, radzieckiego dysydenta. W latach 1975-1977 studiował biologię na Uniwersytecie Moskiewskim.
Dokonania.
Twórca terminu "kliodynamika" opisującego matematyczne modelowanie zjawisk historycznych i statystyczne testowanie teorii historycznych. Rozwinął teorię strukturalno-demograficzną Jacka Goldstone'a, wyjaśniającą zjawiska niestabilności politycznej, oraz pokazał możliwość matematycznego modelowania cykli sekularnych. Jest współtwórcą bazy danych historycznych "Seshat: Global History Databank". 
Redaktor naczelny czasopisma "Cliodynamics: The Journal of Quantitative History and Cultural Evolution". Jeden z współtwórców Instytutu Ewolucji ("Evolution Institute"). Założyciel wydawnictwa "Beresta Books".

</doc>
<doc id="5320059" url="https://pl.wikipedia.org/wiki?curid=5320059" title="Kościół św. Michała Archanioła w Czarnem">
Kościół św. Michała Archanioła w Czarnem

Kościół świętego Michała Archanioła w Czarnem – rzymskokatolicki kościół parafialny należący do parafii pod tym samym wezwaniem (dekanat lipnowski diecezji włocławskiej).
jest to świątynia wzniesiona w 1793 roku. Ufundowana została przez Kajetana Pląskowskiego kapitana wojska polskiego. W 1901 roku była remontowana. W 1955 roku wnętrze zostało odnowione (m.in. namalowano polichromię). Na początku XXI wieku kościół był restaurowany.
Budowla jest drewniana, trzynawowa, wzniesiona została w konstrukcji zrębowej. Wybudowana została w stylu klasycystycznym. Jej prezbiterium jest mniejsze w stosunku nawy, zamknięte jest trójbocznie. Od frontu jest umieszczona wieża konstrukcji słupowej, nadbudowana nad kruchtą, którą poprzedza czterokolumnowy portyki i zwieńcza trójkątny szczyt z płaskorzeźbą Oko Opatrzności. Wieżę nakrywa dach piramidalny, pokryty blachą. Dach świątyni jest dwukalenicowy, pokryty blachą, na dachu znajduje się wieżyczka na sygnaturkę. Zwieńcza ją blaszany dach hełmowy i latarnia. Wnętrze dzielą na trzy części dwa rzędy słupów. Nawę główną i prezbiterium nakrywa pozorne sklepienie klebkowe, natomiast nawy boczne nakryte są sklepieniami kolebkowymi. Chór muzyczny jest osadzony nad kruchtą i charakteryzuje się wklęsło wypukłą linią parapetu. Na chórze znajduje się prospekt organowy. Polichromia w stylu późnobarokowym powstała w połowie XIX wieku. Na sklepieniu prezbiterium jest umieszczona scena Pokłonu Pasterzy, z kolei w nawie głównej znajduje się Adoracja Chrystusa. W nawach bocznych uwidocznione są postacie Świętego Pawła, Chrystusa uciszającego burzę na morzu, Chrystusa z Świętym Tomaszem, sceny Adoracji Oka Opatrzności, Adoracj Chusty Świętej Weroniki. Na ścianach są przedstawieni polscy święci: Kazimierz Królewicz, Kunegunda, Jacek Odrowąż, Stanisław Kostka i Władysław. Wyposażenie reprezentuje styl klasycystyczny i powstało pod koniec XVIII wieku, należą do niego: ołtarz główny, dwa ołtarze boczne i ambona. Konfesjonały i ławki noszą cechy stylu późnobarokowego.

</doc>
<doc id="5320062" url="https://pl.wikipedia.org/wiki?curid=5320062" title="Kiskutas">
Kiskutas

Kiskutas − wieś i jednocześnie gmina na Węgrzech, w Komitacie Zala, w powiecie Zalaegerszeg.
Położenie.
Miejscowość leży 8 km na północny zachód od Zalaegerszegu. Główną ulicą przebiega droga nr 7404 ze stolicy komitatu w kierunku Andrásfa. 
Historia.
Nazwa wsi została po raz pierwszy wymieniona w patencie króla Andrzeja II z 1211 r. dotyczącym przebiegu granicy na królewskiej ziemi zamkowej zwanej Gébárt, podarowanej Fábiánowi i Vince'owi, która od zachodu i północy graniczyła z ich rodzinnymi posiadłościami zwanym Kutas i Lovászi. Fábián miał trzech synów: Krejnika, Androcinusa, i Máté, którzy w 1264 r. podzielili swoje majątki położone na obszarze Kutasa, Aracsa i Lovászi. W 1364 r. członkowie rodziny Kutasi: syn Kálóza – Pál, jego synowie János i Kálóz dokonali ugody w związku z majątkiem w Kutasu. 
W 1371 r. mistrz Ákos i jego synowie zostali określeni nazwiskiem Kutasi. Syn Ákosa, János w testamencie z 1386 r. zostawił połowę Kutasa swojej żonie, a drugą połowę swojej siostrzenicy Sarze, wdowie po Mikcsu. W tym okresie po raz pierwszy wzmiankowano pod nazwą Nagykutas, leżącą w granicach posiadłości Sary, wdowy po Mikcsu, część Kutasa. Tymczasem w 1412 r. w drugiej części Kutasa biskup Éberhárd miał 11 poddanych. Ta część Kutasa, dzisiejszy Kiskutas i Kálócfa, zgodnie z testamentem z 1386 r. po śmierci László Kutasiego należała do wdowy po nim. Od tego czasu Nagykutas i Kiskutas były wymieniane osobno. W dokumencie z 1439 r. Kiskutas występuje w formie Kyskuthus.

</doc>
<doc id="5320065" url="https://pl.wikipedia.org/wiki?curid=5320065" title="Veriora (stacja kolejowa)">
Veriora (stacja kolejowa)

Veriora – stacja kolejowa w miejscowości Veriora, w prowincji Põlva, w Estonii. Położona jest na linii Tartu - Koidula. 
Historia.
Stacja została otwarta w latach 30. XX w..

</doc>
<doc id="5320066" url="https://pl.wikipedia.org/wiki?curid=5320066" title="Leopold Wölfling">
Leopold Wölfling

Leopold Ferdynand Salwator Maria Józef Jan Chrzciciel Zenobiusz Ruprecht Ludwik Karol Jakub Vivian Habsburg, niem. "Leopold Ferdinand Salvator Marie Joseph Johann Baptist Zenobius Rupprecht Ludwig Karl Jacob Vivian von Österreich-Toskana", wł. "Leopoldo Ferdinando Salvatore Maria Giuseppe Giovanni Battista Zenobio Ruggero Luigi Carlo Giacomo Viviano d'Asburgo-Lorena", od 1902 Leopold Ferdinand Wölfling (ur. 2 grudnia 1868 w Salzburgu, zm. 4 lipca 1935 w Berlinie) – austriacki arystokrata, 1868–1902 tytularny książę korony b. Wielkiego Księstwa Toskanii, arcyksiążę Austrii.
Życiorys.
Urodził się jako drugie dziecko i najstarszy z synów Ferdynanda IV, byłego wielkiego księcia Toskanii oraz jego drugiej żony Alicji Burbon-Parmeńskiej. Z dniem narodzin otrzymał tytuł księcia korony i następcy tronu Toskanii, do której rościł sobie prawa jego ojciec oraz arcyksięcia Austrii, przyznany przez cesarza Franciszka Józefa. Leopold odebrał staranne wykształcenie zapewnione przez cesarskich guwernantów. Uczył się języków obcych, m.in. włoskiego, francuskiego, angielskiego oraz łaciny i greki; wykazywał również uzdolnienia matematyczne.
W 1886 rozpoczął służbę wojskową w Cesarsko-Królewskiej Marynarce Wojennej, gdzie w 1890 otrzymał awans na stopień porucznika okrętu liniowego. W owym czasie Leopold związał się z Elwirą Marią Burbon (1871–1929), córką Karola, karlistowskiego pretendenta do tronu Hiszpanii. Jednak cesarz nie wyraził zgody na małżeństwo pary, obawiając się uwikłania Austro-Węgier w skomplikowaną politykę wewnętrzną obcego kraju. W latach 1892–1893 Leopold uczestniczył w wyprawie badawczej, opływając świat na statku SMS Kaiserin Elisabeth, dowodzonym przez Franciszka Ferdynanda Habsburga. W 1896 został przeniesiony do sił lądowych i awansowany na majora. Dalszą służbę wojskową odbył w 8. c.k. pp w Brnie. W tym okresie poznał w Ołomuńcu Wilhelminę Adamovićovą (1877–1908), prostytutkę, córkę urzędnika pocztowego, z którą planował wziąć ślub. Wobec tego został przeniesiony do Przemyśla. Jednak zabrał tam ze sobą Adamovićovą jako gospodynię i zadbał o jej wykształcenie. Wobec narastającego skandalu, cesarz skierował Leopolda do służby w Koblencji.
W 1902 Leopold, wspierany finansowo przez siostrę Ludwikę, wyemigrował wraz z Wilhelminą do Szwajcarii. 19 grudnia 1902 wystąpił do cesarza o zwolnienie z obowiązków dynastycznych i zezwolenie na przyjęcie nazwiska Wölfling. Franciszek Józef przystał na prośbę Leopolda, zagospodarowując rentę finansową dla byłego księcia i zobowiązując go do pozostania za granicą (29 t.m.). 27 stycznia 1903 w Genewie Leopold Wölfing ożenił się z Wilhelminę Adamovićową. Małżeństwo rozpadło się w 1907 z powodu dołączenia Wilhelminy do komuny artystycznej braci Gustava i Karla Gräserów na Monte Verità. Już 26 października 1907 w Zurychu Leopold ożenił się ponownie z Marią Ritter (1876–1924), byłą prostytutką z Monachium. Młode małżeństwo osiadło w Paryżu.
W 1914 Leopold Wölfing zgłosił się do służby w armii austro-węgierskiej. Pomimo przyjęcia, decyzją cesarza został wydalony z wojska. Po upadku Austro-Węgier w 1918 ustały apanaże dla Leopolda, który popadł w wysokie długi. 2 stycznia 1922 adoptował Aloisię Starik zam. Böhm (1917–1965). Od października 1926 prowadził wraz z córką sklep spożywczy w Wiedniu. W 1928 podjął pracę przewodnika muzealnego w Pałacu Schönbrunn. Pisywał też jako publicysta w do różnych czasopism, gł. „Die Stunde”. W l. 20. XX w. opublikował wspomnienia i eseje historyczne dotyczące domu Habsburgów.
W 1933 entuzjastycznie przyjął objęcie władzy przez Adolfa Hitlara. Na fali tych nastrojów osiadł w Berlinie, gdzie 3 lipca t.r. ożenił się po raz trzeci z Kaszubką, Klarą Jadwigą Pawłowską (1894–1978). Tam zmarł 4 lipca 1935 i został pochowany na Cmentarzu Jerozolimskim (kwatera III/1).

</doc>
<doc id="5320068" url="https://pl.wikipedia.org/wiki?curid=5320068" title="Krumhorn">
Krumhorn



</doc>
<doc id="5320070" url="https://pl.wikipedia.org/wiki?curid=5320070" title="Mistrzostwa Czech w Lekkoatletyce 2015">
Mistrzostwa Czech w Lekkoatletyce 2015

46. Mistrzostwa Czech w Lekkoatletyce – zawody lekkoatletyczne, które odbyły się 27 i 28 czerwca 2015 w Pilźnie, na stadionie klubu AK Škoda Pilzno.

</doc>
<doc id="5320073" url="https://pl.wikipedia.org/wiki?curid=5320073" title="2S35 Koalicja-SW">
2S35 Koalicja-SW

2S35 Koalicja-SW – rosyjska samobieżna haubicoarmata kalibru 152 mm. Opracowana jako wsparcie, a docelowo jako następca działa samobieżnego 2S19 Msta-S. Została zaprojektowana przez Centralny Naukowy Instytut Badawczy „Buriewiestnik” z Niżnego Nowogrodu, będącego częścią koncernu zbrojeniowego Urałwagonzawod. Po raz pierwszy zaprezentowano ją w trakcie defilady z okazji Dnia Zwycięstwa w Moskwie w 2015 roku.
Rozwój.
Prace badawcze nad nowym rosyjskim systemem artyleryjskim rozpoczęły się w 2006 roku. Pierwotnie 2S35 był projektowany jako następca jednego z wariantów 2S19 – 2S33 Msta-SM, wykorzystując to samo podwozie ze zmodyfikowaną wieżą z osadzonym podwójnym działem 152 mm z automatem ładowania w formie dwóch wahadłowych podajników. Lufy takiego zestawu były umieszczone jedna nad drugą, a strzały następowały kolejno po sobie tak, by oporopowrotniki mogły wykorzystywać energię odrzutu jednej z luf do niwelowania odrzutu drugiej z nich. 
Taką koncepcję zarzucono w 2010 roku skupiając się na bardziej klasycznym projekcie z osadzonym działem 2A88 kalibru 152 mm. Mimo to nazwa „Koalicja”, wywodząca się z poprzedniego konceptu połączenia dwóch armat, pozostała. W 2015 roku po raz pierwszy zaprezentowano publicznie nowy system, osadzony na podwoziu gąsienicowym z rodziny T-72/90. Planowano przekazanie pierwszych 12 egzemplarzy do testów w 2015 roku, a rok później miała zostać uruchomiona produkcja seryjna. Testy jednak przedłużyły się, a w 2020 roku na defiladzie w Moskwie prezentowano gotowy moduł ogniowy nadal osadzony na podwoziu z rodziny T-90, zamiast na docelowym z rodziny T-14 Armata. 
W 2021 roku agencja TASS poinformowała o podpisaniu przez rosyjskie Ministerstwo Obrony kontraktu na seryjne wozy 2S35. 
Charakterystyka.
2S35 Koalicja-SW jest armatohaubicą samobieżną o klasycznym układzie konstrukcyjnym bazującym na poprzednim systemie 2S19. Załoga składa się z trzech osób: kierowcy, zajmującego pozycję pośrodku wieży; działonowego oraz dowódcy, siedzących odpowiednio po obydwu stronach. Załoga do swojej dyspozycji ma trzy włazy ewakuacyjne. Spawany kadłub zapewnia osłonę przed minami, bronią strzelecką oraz odłamkami, a na wyposażeniu znajduje się noktowizor, system absorbujący promieniowanie mikrofalowe, system amortyzatorów oraz pakiet ochrony przed bronią masowego rażenia. 
Głównym uzbrojeniem jest haubica 2A88 kalibru 152.4 mm osadzona w nowej, spawanej wieży, wyposażonej w pełny automat ładowania pocisku oraz ładunku miotającego. Na wyposażeniu dostępny jest również system automatycznego celowania oraz wyboru celu. Armata posiada hamulec wylotowy i system odrzutu, jej maksymalna szybkostrzelność wynosi 8 strzałów na minutę. Maksymalny zasięg dla tradycyjnych pocisków to 30 km, dla pocisków z gazogeneratorem wzrasta on do 40 km. Zapas amunicji przewożony w pojeździe to 60-70 pocisków. System dostosowany jest również do wystrzeliwania laserowo naprowadzanych pocisków 30F39 Krasnopol. 
Uzbrojenie dopełnia zdalnie sterowany karabin maszynowy Kord kalibru 12.7 mm oraz system automatycznego okopywania się, zdolny osłonić pojazd w czasie między 12 a 40 minut, w zależności od rodzaju gruntu.

</doc>
<doc id="5320074" url="https://pl.wikipedia.org/wiki?curid=5320074" title="Barber Institute of Fine Arts">
Barber Institute of Fine Arts

Barber Institute of Fine Arts (pol. Muzeum Sztuk Pięknych im. Barber) – galeria sztuki i sala koncertowa w Birmingham, na terenie kampusu miejscowego Uniwersytetu. Została założona w 1932 roku przez Lady Barber. Posiada kolekcję dzieł sztuki (głównie europejskiej) od średniowiecza do współczesności oraz zbiory monet i dzieł muzycznych.
Budynek muzeum został wpisany 19 marca 1981 roku na listę Zabytków Wielkiej Brytanii jako obiekt Klasy I.
W 2004 roku Barber Institute of Fine Arts otrzymał prestiżowy tytuł Gallery of the Year (Galerii Roku) przyznawany mu przez The Good Britain Guide.
Historia.
Barber Institute of Fine Arts założyła w 1932 roku Lady Barber (Martha Constance Hattie Barber, 1869–1932), córka bogatego biznesmena z Worcestershire, Simona Onionsa, która po ukończeniu Cheltenham Ladies College poślubiła adwokata i dewelopera z Birmingham, Williama Henry’ego Barbera. Henry Barber był jednym z darczyńców fundacji Josepha Chamberlaina, dzięki której powstał Uniwersytet w Birmingham. W 1924 roku otrzymał tytuł baroneta za „polityczne zasługi dla Birmingham”. Zmarł trzy lata później. Lady Barber zmarła, bezpotomnie, cztery miesiące po założeniu Instytutu, pozostawiając cały rodzinny majątek jego powiernikom, aby umożliwić budowę nowego budynku, rozwój kolekcji sztuki oraz finansowanie koncertów publicznych.
Budynek.
Budynek Instytutu Barbera został zaprojektowany w stylu art deco przez Roberta Atkinsona, jednego z czołowych brytyjskich architektów lat 20. i 30. Projekt budynku powstał w wyniku bliskiej współpracy Atkinsona i pierwszego dyrektora Instytutu Barbera, profesora Thomasa Bodkina.
Budynek został wzniesiony w latach 1936–1939 na terenie w pobliżu East Gate Uniwersytetu w Birmingham. Do jego budowy użyto kamienia Derby Dale i różnobarwnej cegły. Na czas budowy większość obrazów została wypożyczona (w celu wystawienia lub przechowania) londyńskiej National Gallery. Odbyło się to dzięki wsparciu ówczesnego dyrektora National Gallery, Kennetha Clarka. Budynek został otwarty przez królową Marię w 1939 roku. W 1946 roku budynek otrzymał brązowy medal od Royal Institute of British Architects. Jest rozplanowany wokół centralnego audytorium muzycznego, otoczonego korytarzami. Na parterze znajdują się biura, sale wykładowe i biblioteki dla wydziałów muzyki i historii sztuki. Galerie zajmują tę samą przestrzeń na pierwszym piętrze. W 1974 roku na dachu Biblioteki Muzycznej zbudowano Galerię Rezerwową, w której umieszczono niewystawiane dzieła sztuki, a w latach 1986–1989 dodano metalowo-szklany dach wraz z oświetloną od góry galerią obrazów.
Zbiory.
Kolekcja sztuki europejskiej w Barber Institute of Fine Arts obejmuje dzieła od XIII do XX wieku. Szczególnie znaczące są zbiory dzieł Starych Mistrzów i impresjonistów. Na kolekcję składają się obrazy, rysunki, grafiki i rzeźby, a także rzadka kolekcja monet, pieczęci i odważników, głównie z Rzymu, Bizancjum i Bliskiego Wschodu.
Malarstwo.
Zbiory malarstwa, będące własnością Rady Powierniczej i nabyte przeważnie z jej funduszy, obejmują prawie 150 europejskich obrazów olejnych, reprezentujących wszystkie główne szkoły i okresy od XIII do połowy XX wieku. Wśród licznych arcydzieł znajdują się: "Wesele w Kanie" Murilla, "Wóz żniwny" Thomasa Gainsborough oraz "Dżokeje przed wyścigiem" Degasa. Ponadto w zbiorach znajduje się niewielka grupa obrazów należących niegdyś do Barberów, składająca się głównie z serii portretów samej Lady Barber.
Wśród artystów reprezentowanych w zbiorach muzeum są, między innymi: Giovanni Bellini, Sandro Botticelli, Paolo Veronese, Peter Paul Rubens, Antoon van Dyck, Rembrandt, Nicolas Poussin, Thomas Gainsborough, William Turner, Eugène Delacroix, Jean-Auguste-Dominique Ingres, Dante Gabriel Rossetti, James McNeill Whistler, Édouard Manet, Edgar Degas, Claude Monet, Vincent van Gogh, Paul Gauguin, Henri Matisse, Auguste Rodin, Pablo Picasso, Egon Schiele i René Magritte.
Monety.
Barber Institute of Fine Arts posiada jedną z najświetniejszych w Europie kolekcji monet bizantyjskich. W 1967 roku Rada Powiernicza uzupełniła zbiory muzeum poprzez zakup ponad 15 tysięcy monet od kolekcjonerów i numizmatyków, Philipa Whittinga i Geoffreya Hainesa. Nowa Galeria Monet (Coin Gallery), sponsorowana wspólnie przez Trustees of the Barber Institute of Fine Arts i Resource/DCMS Designation Challenge Fund, została otwarta w listopadzie 2002 roku.
Barber Concert Hall.
Sala koncertowa w Barber Institute, Barber Concert Hall, utrzymana, podobnie jak galeria, również w stylu art deco, została oddana do użytku w 1939 roku. W I dekadzie XXI wieku salę poddano zabiegom restauracyjnym, mającym na celu przywrócenie jej dawnej świetności. W październiku 2008 roku otwarto ją ponownie dla publiczności.
Działalność.
Od 1945 roku w Barber Concert Hall są organizowane koncerty kameralne i recitale. Cieszące się międzynarodowym prestiżem Barber Evening Concerts są prezentowane obok regularnych darmowych piątkowych koncertów w porze lunchu. Prezentowana jest również Barber Opera oraz szereg koncertów rodzinnych i edukacyjnych. Cykl Celebrity obejmuje siedem wieczorów z muzyką od współczesnej po barokową. 
W Barber Concert Hall występowali tacy wykonawcy jak: Venice Baroque Orchestra czy The Lindsays.

</doc>
<doc id="5320076" url="https://pl.wikipedia.org/wiki?curid=5320076" title="Władysław Sowiński">
Władysław Sowiński



</doc>
<doc id="5320078" url="https://pl.wikipedia.org/wiki?curid=5320078" title="Prague Open 2022">
Prague Open 2022

Prague Open 2022, właśc. Livesport Prague Open 2022 – tenisowy turniej WTA kategorii WTA 250 w sezonie 2022 z cyklu WTA Prague Open rozgrywany w dniach 25–31 lipca 2022 roku w Pradze na kortach twardych o puli nagród wynoszącej 251 750 dolarów amerykańskich.

</doc>
<doc id="5320080" url="https://pl.wikipedia.org/wiki?curid=5320080" title="Mistrzostwa Europy w Piłce Nożnej Kobiet 2017">
Mistrzostwa Europy w Piłce Nożnej Kobiet 2017

Mistrzostwa Europy w Piłce Nożnej Kobiet 2017 odbyły się w dniach 16 lipca-6 sierpnia 2017 w Holandii. W turnieju po raz pierwszy wzięło udział 16 zespołów. Tytuł mistrzowski zdobyły Holenderki, które w finale pokonały Danię 4:2.
Wybór organizatora.
Organizacją czempionatu były zainteresowane następujące państwa:
Na posiedzeniu Komitetu Wykonawczego UEFA w grudniu 2014 postanowiono, że mistrzostwa zorganizuje Holandia.
Miasta i stadiony.
Na podstawie:
Faza grupowa.
Legenda do tabelek:
Faza pucharowa.
Do fazy pucharowej awansują drużyny, które zajęły dwa pierwsze miejsca w każdej grupie. Od tej fazy gra toczy się systemem pucharowym (przegrany odpada). W razie remisu zostanie rozegrana dogrywka, jeśli i ona nie wyłoni zwycięzcy, następuje seria rzutów karnych.
Finał.
MISTRZ EUROPY KOBIET 2017
HOLANDIA PIERWSZY TYTUŁ 
Strzelczynie.
1 gol.
Gole samobójcze

</doc>
<doc id="5320089" url="https://pl.wikipedia.org/wiki?curid=5320089" title="Sara Bejlek">
Sara Bejlek



</doc>
<doc id="5320094" url="https://pl.wikipedia.org/wiki?curid=5320094" title="Tara Wurth">
Tara Wurth



</doc>
<doc id="5320096" url="https://pl.wikipedia.org/wiki?curid=5320096" title="Walentin Turczin">
Walentin Turczin

Walentin Turczin, , (ur. 14 lutego 1931 w Podolsku, ZSRR, zm. 7 kwietnia 2010 w Oakland) – radziecki dysydent, cybernetyk, informatyk, matematyk, fizyk. 
Życiorys.
W 1957 r. ukończył fizykę teoretyczną na Uniwersytecie Moskiewskim.
Autor wydanej podziemnie "Inercyja stracha. Socyalizm i totalitarizm". W 1970 r. razem z Andriejem Sacharowem i Rojem Miedwiediewem napisał list otwarty do przywódców ZSRR o konieczności liberalizacji systemu sowieckiego. Jeden z twórców (i kierujący) radzieckiego oddziału Amnesty International. 30 października 1974 r. jako obserwator Amnesty International uczestniczył w konferencji prasowej z okazji Dnia Radzieckich Więźniów Politycznych.
W 1977 został zmuszony do opuszczenia ZSRR. Wyemigrował do USA.
W 1989 r. założył (razem z C. Joslynem) organizację "Principia Cybernetica Project". 
Ojciec rosyjsko-amerykańskiego naukowca Petera Turchina.

</doc>
<doc id="5320103" url="https://pl.wikipedia.org/wiki?curid=5320103" title="Lebes gamikos">
Lebes gamikos

Lebes gamikos () – rodzaj starożytnego greckiego naczynia ceramicznego z wiekiem, na stojaku lub cokole, używanego w kąpieli weselnej.
Lebesy weselne pojawiły się na początku VI wieku. W czerwonofigurowej ceramice attyckiej występowały do połowy IV wieku p.n.e., zaś w południowej Italii do końca IV wieku p.n.e. Poprzedziły je kotyle-kratery, również mocowane na stojakach.
Jeśli chodzi o kształt, to lebes gamikos to nic innego jak lebes przymocowany do ceramicznego stojaka kielichowego. Do górnej części brzuśca przymocowane są imadła. Miska lebesu zwykle ma kopulastą pokrywę zwieńczoną wysokim trzonkiem. Rozróżnia się dwa typy: typ A z wysokim stojakiem i niską szyją oraz typ B na niskiej stopce i całkowicie pozbawiony szyi.
W zbiorach Muzeum Narodowego w Warszawie, w kolekcji sztuki antycznej, starożytnego Egiptu i Wschodu znajduje się "Lebes gamikos z przedstawieniem kobiety ze szkatułką i Erosa z lustrem", attycki, w stylu czerwonofigurowym z ok. 335 roku p.n.e. (nr inw. 200551/a-b MNW).
Na naczyniach tych często pojawiają się malunki procesji ślubnej lub kobiet przygotowujących się do ślubu.

</doc>
<doc id="5320106" url="https://pl.wikipedia.org/wiki?curid=5320106" title="Raluca Serban">
Raluca Serban



</doc>
<doc id="5320108" url="https://pl.wikipedia.org/wiki?curid=5320108" title="Horst Assmy">
Horst Assmy

Horst Assmy (ur. 29 listopada 1933 w Berlinie, zm. 14 stycznia 1972) – niemiecki piłkarz występujący na pozycji napastnika, reprezentant NRD.
Życiorys.
Seniorską karierę rozpoczynał w BSG Einheit Pankow i BSG Motor Oberschöneweide. 8 maja 1954 roku zadebiutował w reprezentacji w przegranym 0:1 towarzyskim meczu z Rumunią. W 1954 roku został zawodnikiem ASK Vorwärts Berlin. W DDR-Oberlidze zadebiutował 10 października w przegranym 0:4 spotkaniu z SC Dynamo Berlin. Z Vorwärtsem zdobył mistrzostwo NRD w 1958 roku. We wrześniu 1959 roku wraz z Rolfem Fritzschem uciekł do RFN. Po upływie rocznego okresu karencji rozpoczął grę w Tennis Borussii Berlin. W sezonie 1961/1962 był zawodnikiem Schalke 04, po czym przeszedł do Hessen Kassel, gdzie zakończył karierę w 1965 roku.

</doc>
<doc id="5320113" url="https://pl.wikipedia.org/wiki?curid=5320113" title="Prime-time">
Prime-time

Prime-time ( „główny, pierwszorzędny”, „czas”) – termin z dziedziny mediów określający porę dnia cechującą się największą liczbą odbiorców. W języku polskim znany także jako najlepszy czas antenowy. Określenie używane jest w kontekście radia i telewizji. Typowo, prime-time wyznaczany jest na podstawie analizy godzinowej liczby odbiorców.
W tym okresie czasu stacje telewizyjne i radiowe transmitują nowe odcinki popularnych programów, filmy, audycje i inne treści uznane za najbardziej interesujące dla widzów. Ze względu na większą liczbę potencjalnych odbiorców, prime-time jest atrakcyjną porą dla reklamodawców, co prowadzi do podwyższania przez nadawców cen wykupowania przestrzeni reklamowej na antenach w tym okresie.

</doc>
<doc id="5320114" url="https://pl.wikipedia.org/wiki?curid=5320114" title="Flagi powiatów w województwie pomorskim">
Flagi powiatów w województwie pomorskim

Flagi powiatów w województwie pomorskim – lista symboli powiatowych w postaci flagi, obowiązujących w województwie pomorskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej. Z tej zmiany skorzystały powiaty, przywrócone w 1999.
Od 2013 w województwie pomorskim swoją flagę posiada wszystkie 16 powiatów oraz 4 miasta na prawach powiatu. Symbol ten, od 2002, ma ustanowione samo województwo.

</doc>
<doc id="5320119" url="https://pl.wikipedia.org/wiki?curid=5320119" title="Baszta Tkaczy w Chojnowie">
Baszta Tkaczy w Chojnowie

Baszta Tkaczy (niem. "Weberturm") – gotycka baszta z pierwszej połowy XV wieku, będąca częścią fortyfikacji miasta Chojnowa. Obiekt wpisany do rejestru zabytków nieruchomych województwa dolnośląskiego.
Historia.
Powstanie obiektu nastąpiło przypuszczalnie około 1400 roku; podstawą tego wniosku są badania cegły użytej do budowy baszty, identycznej z tą, z której wzniesiono na przełomie XIV i XV wieku chojnowski kościół farny. Pierwsza wzmianka o ulicy Tkackiej (przy której znajduje się baszta) pochodzi z 1398 roku, natomiast najstarszy znany dokument potwierdzający istnienie budowli sporządzony został w 1572 roku. Budowla przydzielona została miejscowemu cechowi tkaczy, wzmiankowanemu po raz pierwszy w 1332 roku; stanowił on jedną z liczniejszych grup rzemieślniczych średniowiecznego Chojnowa.
W XVI wieku wewnątrz baszty ulokowano więzienie; w 1631 roku, decyzją radnych, osadzono w nim grupę mieszczan uchylających się od płacenia podatków oraz odmówiono więźniom jedzenia. Sytuacja spowodowała niezadowolenie wśród mieszkańców Chojnowa, którzy zwrócili się do księcia ze skargą na radnych. Pokarm dla osadzonych w baszcie dostarczany był bezpośrednio przez mieszczan za pomocą koszów wciąganych sznurami na szczyt wieży. Masywna bryła baszty była także miejscem schronienia w czasie zagrożenia. W 1642 roku, podczas plądrowania grodu przez wojska szwedzkie, wewnątrz schronienie znalazło kilku mieszkańców - najeźdźcom nie udało się sforsować murów. 
Baszta Tkaczy kilkukrotnie ulegała pożarom. Obiekt był odbudowywany w latach 1651-1692 oraz w 1749 roku. Podczas pierwszej odbudowy baszta zyskała ośmioboczną wieżyczkę, która zwieńczyła konstrukcję. Sama odbudowa była możliwa dzięki darowiźnie jednego z tkaczy. Zwieńczeniem odbudowy było przytwierdzenie kopuły ufundowanej przez Johanna von Reinhardtena, cesarskiego kapitana podporucznika w książęcym regimencie Lotaryngii.
W 1903 roku w Chojnowie rozpoczął się proces organizacji pierwszego miejskiego muzeum, na siedzibę którego wytypowano Basztę Tkaczy. Otwarcie placówki poprzedziła generalna renowacja, jaką wieża przeszła w latach 1904-1905. W 1908 roku w baszcie uroczyście zainaugurowano funkcjonowanie Muzeum Starożytności (niem. "Alterthums-Museum"), które w 1933 roku zostało przeniesione do budynku zamku Piastów legnicko-brzeskich.

</doc>
<doc id="5320120" url="https://pl.wikipedia.org/wiki?curid=5320120" title="Borys Czetweruchin">
Borys Czetweruchin



</doc>
<doc id="5320121" url="https://pl.wikipedia.org/wiki?curid=5320121" title="Flaga powiatu gdańskiego">
Flaga powiatu gdańskiego



</doc>
<doc id="5320122" url="https://pl.wikipedia.org/wiki?curid=5320122" title="Flaga powiatu kościerskiego">
Flaga powiatu kościerskiego



</doc>
<doc id="5320123" url="https://pl.wikipedia.org/wiki?curid=5320123" title="Flaga powiatu nowodworskiego (pomorskiego)">
Flaga powiatu nowodworskiego (pomorskiego)



</doc>
<doc id="5320124" url="https://pl.wikipedia.org/wiki?curid=5320124" title="Flaga powiatu słupskiego">
Flaga powiatu słupskiego



</doc>
<doc id="5320125" url="https://pl.wikipedia.org/wiki?curid=5320125" title="Flaga powiatu starogardzkiego">
Flaga powiatu starogardzkiego



</doc>
<doc id="5320126" url="https://pl.wikipedia.org/wiki?curid=5320126" title="Flaga powiatu tczewskiego">
Flaga powiatu tczewskiego



</doc>
<doc id="5320129" url="https://pl.wikipedia.org/wiki?curid=5320129" title="Raluca Georgiana Șerban">
Raluca Georgiana Șerban



</doc>
<doc id="5320132" url="https://pl.wikipedia.org/wiki?curid=5320132" title="Shazam! Fury of the Gods">
Shazam! Fury of the Gods



</doc>
<doc id="5320136" url="https://pl.wikipedia.org/wiki?curid=5320136" title="Brama Oruńska">
Brama Oruńska

Brama Oruńska (również Brama Zaroślak, Brama Petreszawska; niem. "Petershagener Tor") – nieistniejąca, nowożytna brama miejska w Gdańsku. Znajdowała się w pobliżu granicy Zaroślaka i Starych Szkotów, na początku dzisiejszej ulicy Trakt św. Wojciecha, na wysokości obecnego zachodniego krańca Opływu Motławy. Była południowym wylotem z miasta w kierunku Oruni.
Historia.
Brama powstała w latach 1655–1656. Stanowiła domknięcie południowych nowożytnych fortyfikacji Gdańska. Znajdowała się na wąskim pasie terenu, ograniczona od zachodu bastionami Biskupiej Górki w postaci dzieła koronowego, a konkretniej Bastionu Zbawiciela oraz Kanałem Raduni i jego wałem, a od wschodu ograniczona była fosą płynącą na północ wzdłuż Bastionu św. Gertrudy. Stanowiła jedną z dwóch bram Gdańska prowadzących na południe, wraz z położoną za Bastionem św. Gertrudy Bramą Nizinną.
W 1867 r. Brama Oruńska otrzymała dodatkowe wrota kolejowe, położone ze wschodniej strony bramy, bezpośrednio nad fosą, w miejscu, w którym do dziś przebiegają tory kolejowe linii Warszawa-Gdańsk. Wówczas była to linia kolejowa łącząca stację czołową Gdańsk Brama Nizinna z Nowym Portem (linia kolejowa nr 249). Linia ta na terenie dzisiejszego Śródmieścia biegła wzdłuż zachodniej fosy gdańskich umocnień, bezpośrednio nad jej brzegiem. Była to więc jedna z trzech bram o funkcji kolejowej, razem z dedykowaną temu Bramą Kolejową oraz drogowo-kolejową Bramą Oliwską. W 1878 r. przez wrota drogowe bramy przeprowadzono jednotorową linię tramwaju konnego na Orunię (zob. tramwaje w Gdańsku), która w 1897 r. została zelektryfikowana.
W związku z rozwojem techniki wojskowej, a w szczególności artylerii, umocnienia tego rodzaju nie miały już znaczenia militarnego pod koniec XIX wieku. Pierwsze plany likwidacji bramy pod szeroką promenadę z plantami powstawały już w 1890 r. Do wybuchu I wojny światowej nie udało się doprowadzić tego przedsięwzięcia do skutku, głównie z uwagi na przeciągające się kwestie uregulowania własności gruntów pomiędzy miastem Gdańsk a rządem pruskim. W 1897 r. zniwelowano zachodnią fosę, kończąc ślepo Opływ Motławy na wysokości Bramy Oruńskiej, w kształcie istniejącym do dziś. Na początku XX wieku brama była pozbawiona wrót i pełniła funkcję rogatki miejskiej.
Brama została rozebrana przez władze Wolnego Miasta Gdańsk w 1927 roku. Obecnie po obiekcie nie ma śladu. Nazwę bramy nosi położony nieopodal przystanek autobusowy ZTM Gdańsk.

</doc>
<doc id="5320138" url="https://pl.wikipedia.org/wiki?curid=5320138" title="Emergence (2022)">
Emergence (2022)

Emergence (2022) – gala wrestlingu zorganizowana przez amerykańską federację Impact Wrestling, która była transmitowana na żywo za pomocą platform Impact Plus i YouTube (dla subskrybentów IMPACT Ultimate Insiders). Odbyła się 12 sierpnia 2022 w Cicero Stadium w Chicago. Była to trzecia gala z cyklu Emergence. W wydarzeniu Impact Wrestling współpracowało z zaprzyjaźnią meksykańską federacją Lucha Libre AAA Worldwide (AAA).
Tło.
Impact Wrestling ogłosił 24 czerwca 2022, że gala Emergence odbędzie się 12 sierpnia w Cicero Stadium w Chicago. Wydarzenie będzie transmitowana na żywo za pomocą platform Impact Plus i YouTube (dla subskrybentów IMPACT Ultimate Insiders).
Rywalizacje.
Pojedynek o mistrzostwo świata.
W odcinku "Impactu!" z 14 lipca mistrz świata Impact Wrestling, Josh Alexander, oraz The Mothor City Machine Guns (Chris Sabin i Alex Shelley) pokonali wspólnych rywali – Violent By Design (Eric Young, Deaner i Joe Doering). Po zakończeniu meczu zawodnicy The Mothor City Machine Guns wyrazili chęć zmierzenia się z Alexandra o tytuł mistrzowski. Tydzień później Shelley otrzymał miano pretendenta, zwyciężając Sabina w walce jeden na jednego.
Pojedynek o mistrzostwo kobiet.
W odcinku "Impactu!" z 7 lipca Mia Yim pokonała Deonnę Purrazzo, otrzymując miano pretendentki do walki o tytuł Impact Knockouts World Championship z Jordynne Grace na Emergence.
Pojedynek o mistrzostwo drużynowe kobiet.
W odcinku "Impactu!" z 21 lipca drużyna VXT (Deonna Purrazzo i Chelsea Green) pokonały Mię Yim i Jordynne Grace w pojedynku drużynowym. Green zasugerowała członkini zarządu federacji, Gail Kim, że Purrazzo po przypięciu pretendentki, Yim, powinna zostać dołączona do pojedynku o mistrzostwo kobiet. Kim odmówiła, lecz w zamian ustanowiła mecz o mistrzostwo drużynowe kobiet między VXT a posiadaczkami tytułów, Rosemary i Tayą Valkyrie. 
Bandido vs. Rey Horus.
W odcinku "Impactu!" z 21 lipca federacja zapowiedziała, że swój pojedynek odbędą dwaj meksykańscy luchadorzy – Bandido i Rey Horus. Spotkanie zostało zareklamowane jako „AAA Lucha Libre Attraction match”. 
Karta walk.
Zestawienie zostało oparte na źródle:

</doc>
<doc id="5320139" url="https://pl.wikipedia.org/wiki?curid=5320139" title="Andreas Jakobsson">
Andreas Jakobsson



</doc>
<doc id="5320143" url="https://pl.wikipedia.org/wiki?curid=5320143" title="Mykoryza arbuskularna">
Mykoryza arbuskularna



</doc>
<doc id="5320144" url="https://pl.wikipedia.org/wiki?curid=5320144" title="Mistrzostwa Świata w Narciarstwie Alpejskim 1974 – kombinacja kobiet">
Mistrzostwa Świata w Narciarstwie Alpejskim 1974 – kombinacja kobiet

Kombinacja kobiet na 23. Mistrzostwach Świata w Narciarstwie Alpejskim została rozegrana w dniach 3 - 8 lutego 1974 roku. Tytułu sprzed dwóch lat nie obroniła Austriaczka Annemarie Pröll, która tym razem nie ukończyła rywalizacji. Nową mistrzynią świata została Francuzka Fabienne Serrat, drugie miejsce zajęła Hanni Wenzel z Liechtensteinu, a brązowy medal zdobyła kolejna Austriaczka - Monika Kaserer.
Kombinację ukończyło 15. zawodniczek. Żeby zostać sklasyfikowaną zawodniczka musiała ukończyć trzy pozostałe konkurencje: zjazd, giganta i slalom. 

</doc>
<doc id="5320146" url="https://pl.wikipedia.org/wiki?curid=5320146" title="Imościów">
Imościów

Imościów – dawny majątek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Dawniej używana nazwa – Imościowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 30 osób, 2 były wyznania rzymskokatolickiego, 19 prawosławnego a 9 mojżeszowego. Jednocześnie 10 mieszkańców zadeklarowało polską, 11 białoruską a 9 żydowską przynależność narodową. Były tu 4 budynki mieszkalne. W 1931 w 3 domach zamieszkiwało 13 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320147" url="https://pl.wikipedia.org/wiki?curid=5320147" title="Iwańskie">
Iwańskie

Iwańskie (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 135 osób, 126 było wyznania rzymskokatolickiego, 9 prawosławnego. Jednocześnie 57 mieszkańców zadeklarowało polską, 9 białoruską a 69 litewską przynależność narodową. Było tu 21 budynków mieszkalnych. W 1931 w 22 domach zamieszkiwało 130 osób.
Wierni należeli do parafii rzymskokatolickiej w Zalesiu i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5320148" url="https://pl.wikipedia.org/wiki?curid=5320148" title="Pinocetus">
Pinocetus

Pinocetus – wymarły jednogatunkowy (jako "Pinocetus polonicus") rodzaj walenia fiszbinowego z rodziny "Cetotheriidae".
Biologia.
Żył w płytkim mioceńskim morzu, 12–15 mln lat temu. Waleń posiadał pierwotne otwory nosowe, i nie był dobrym pływakiem, na co wskazują tylko cztery pary żeber połączone z kręgami poprzez głowę i guzki. Klatka piersiowa "Pinocetusa" była wydłużona, a jej przekrój od przodu miał kształt owalny, przez co płuca zwierzęcia były usadowione nisko, co zmniejszało stabilność ciała oraz efektywność pływania. Płetwy "Pinocetusa" mogły się poruszać ruchem obrotowym dzięki półkolistej główce kości ramiennej, lecz przez wydłużoną kość ramienną oraz słabo umięśnione kończyny jego ruchy były niesprawne. Przednia część klatki piersiowej uniemożliwiała mu nurkowanie głębinowe, przez co żył na płyciznach. Całkowita długość szkieletu wynosi 4 metry oraz 20 cm.
Historia.
Pierwszy szkielet został znaleziony w Nowej Wsi niedaleko miejscowości Pińczów w latach 50. XX wieku, a jego restauracja trwała 20 lat. Drugi, lepiej zachowany szkielet został znaleziony w 1993 roku. Znaleziono 3 okazy, z czego dwa z nich znajdują się muzeach. Pierwszy okaz znajduje się w Muzeum we Wrocławiu, a trzeci okaz w muzeum geologicznym w Kielcach.

</doc>
<doc id="5320149" url="https://pl.wikipedia.org/wiki?curid=5320149" title="Jakubowo (rejon szarkowszczyński)">
Jakubowo (rejon szarkowszczyński)

Jakubowo (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 27 osób, 25 było wyznania rzymskokatolickiego, 1 prawosławnego a 1 staroobrzędowego. Jednocześnie wszyscy mieszkańcy zadeklarowali białoruską przynależność narodową. Były tu 3 budynki mieszkalne. W 1931 w 3 domach zamieszkiwało 31 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2004 roku w składzie sielsowietu Ruczaj.

</doc>
<doc id="5320150" url="https://pl.wikipedia.org/wiki?curid=5320150" title="I am Groot">
I am Groot



</doc>
<doc id="5320152" url="https://pl.wikipedia.org/wiki?curid=5320152" title="Janowo Koziackie I">
Janowo Koziackie I

Janowo Koziackie I – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 7 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320153" url="https://pl.wikipedia.org/wiki?curid=5320153" title="Janowo Koziackie II">
Janowo Koziackie II

Janowo Koziackie II – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320156" url="https://pl.wikipedia.org/wiki?curid=5320156" title="Janowo Pietrowickie">
Janowo Pietrowickie

Janowo Pietrowickie – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320157" url="https://pl.wikipedia.org/wiki?curid=5320157" title="Kozaczówka">
Kozaczówka



</doc>
<doc id="5320160" url="https://pl.wikipedia.org/wiki?curid=5320160" title="Janowo Ruczajskie">
Janowo Ruczajskie

Janowo Pietrowickie – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 9 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320163" url="https://pl.wikipedia.org/wiki?curid=5320163" title="Croatia Open Umag 2022">
Croatia Open Umag 2022

Croatia Open Umag 2022, właśc. Plava Laguna Croatia Open Umag 2022 – tenisowy turniej ATP kategorii ATP Tour 250 w sezonie 2022 z cyklu Croatia Open Umag rozgrywany w dniach 25–31 lipca 2022 roku w Umagu na kortach ceglanych o puli nagród wynoszącej 597 900 euro.

</doc>
<doc id="5320164" url="https://pl.wikipedia.org/wiki?curid=5320164" title="Austrian Open 2022">
Austrian Open 2022

Austrian Open 2022, właśc. Generali Open 2022 – tenisowy turniej ATP kategorii ATP Tour 250 w sezonie 2022 z cyklu Austrian Open rozgrywany w dniach 25–30 lipca 2022 roku w Kitzbühel na kortach ceglanych o puli nagród wynoszącej 597 900 euro.

</doc>
<doc id="5320167" url="https://pl.wikipedia.org/wiki?curid=5320167" title="Jasiowo (rejon szarkowszczyński)">
Jasiowo (rejon szarkowszczyński)

Jasiowo – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320170" url="https://pl.wikipedia.org/wiki?curid=5320170" title="Józefowo (sielsowiet Radziuki)">
Józefowo (sielsowiet Radziuki)

Józefowo (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Zalesie a następnie w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 35 osób, 5 było wyznania rzymskokatolickiego, 16 prawosławnego a 14 mojżeszowego. Jednocześnie 8 mieszkańców zadeklarowało polską, 13 białoruską a 14 żydowską przynależność narodową. Były tu 3 budynki mieszkalne. W 1931 w 3 domach zamieszkiwały 44 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5320175" url="https://pl.wikipedia.org/wiki?curid=5320175" title="Język muyu">
Język muyu

Język muyu (a. moyu), także kati – język transnowogwinejski używany w prowincji Papua w Indonezji, w kabupatenie Boven Digoel. Według danych z 2002 roku posługuje się nim 12 tys. osób.
Jego podział dialektalny pozostaje bliżej nieokreślony. W literaturze wyodrębnia się dwa dialekty tego języka: północny (kati-ninati/ninanti) oraz południowy (kati-metomka). Serwis Ethnologue traktuje je jako dwa języki. Sami użytkownicy wyróżniają kontinuum 9 wzajemnie zrozumiałych dialektów, włączając w jego ramy również odmiany yonggom i ninggerum, które opisywano także jako odrębne języki. Redaktorzy serwisu Ethnologue przytaczają nazwę "yonggom" (a. yongkom) jako alternatywną nazwę języka muyu, jednocześnie wyróżniając odrębny język yonggom. W literaturze wskazywano wcześniej na bliski związek tych języków (jednakże przeszkodą dla analizy porównawczej stała się granica państwowa między Indonezją a Papuą-Nową Gwineą).

</doc>
<doc id="5320176" url="https://pl.wikipedia.org/wiki?curid=5320176" title="Język moyu">
Język moyu



</doc>
<doc id="5320178" url="https://pl.wikipedia.org/wiki?curid=5320178" title="Język ninati">
Język ninati



</doc>
<doc id="5320179" url="https://pl.wikipedia.org/wiki?curid=5320179" title="Język ninanti">
Język ninanti



</doc>
<doc id="5320180" url="https://pl.wikipedia.org/wiki?curid=5320180" title="Język metomka">
Język metomka



</doc>
<doc id="5320181" url="https://pl.wikipedia.org/wiki?curid=5320181" title="Henryk Ormian">
Henryk Ormian

Henryk Józef Ormian, właśc. Chaim Józef Ormian (hebr. חיים יוסף אוֹרְמיאן, ur. 22 grudnia 1901 w Tarnowie, zm. 22 czerwca 1982 w Jerozolimie) – izraelski pedagog i psycholog, laureat Nagrody Izraela w 1971.
Życiorys.
Henrym Ormian pochodził z żydowskiej rodziny z Tarnowa. W młodości zaangażował się w działalność ruchu Ha-Szomer Ha-Cair, zostając jego przywódcą na terenie Galicji. Studiował na Uniwersytecie Wiedeńskim, na którym w 1925 obronił doktorat w dziedzinie psychologii. Jednocześnie studiował judaistykę w Seminarium Hebrajskim w Wiedniu u Hirsza Pereca Chajesa.
W 1924 zamieszkał w Polsce, gdzie w latach 1924–1936 pracował jako wykładowca w łódzkim oddziale Wolnej Wszechnicy Polskiej (po II wojnie światowej przekształconego w Uniwersytet Łódzki), gdzie na Wydziale Pedagogicznym uzyskał tytuł docenta. Ponadto nauczał w Szkole Hebrajskiej w Łodzi (1925–1936). W tym mieście działał również w ruchu Ha-Szomer ha-Cair, angażował się w działania Żydowskiego Funduszu Narodowego i ruchu He-Chaluc oraz był kierownikiem Żydowskiego Stowarzyszenia Kulturalno-Oświatowego „Tarbut” i działaczem hahchszary im. Bera Borochowa. Ponadto był zaangażowany w działania polskich stowarzyszeń psychologiczno-pedagogicznych. W 1936 wyemigrował do Izraela. 
Początkowo Ormian mieszkał w Tel Awiwie, gdzie był nauczycielem w gimnazjum, następnie przeniósł się do Jerozolimy, gdzie był wykładowcą w , a następnie od 1945 wykładowcą psychologii na Uniwersytecie Hebrajskim. Od 1950 był pracownikiem Ministerstwa Edukacji, w ramach którego wchodził w skład Rady Pedagogicznej.
Był współzałożycielem Izraelskiego Towarzystwa Psychologicznego, w którym był przewodniczącym komitetu oddziału jerozolimskiego i przewodniczącym komitetu krajowego. Zaangażował się ponadto w utworzenie oddziału organizacji syjonistycznej , zajmującej się szkoleniem zawodowym. Był członkiem Hagany, (1937–1942), Centrum Oświaty i Kultury Powszechnego Związku Robotniczego Ziemi Izraela, a także pracownikiem izraelskiego wydawnictwa Skarbiec Nauczyciela oraz członkiem komisji ds. semestrów pedagogiki i psychologii Akademii Języka Hebrajskiego. 
Ormian był autorem wielu książek z zakresu psychologii w języku hebrajskim, polskim i niemieckim. Publikował artykuły na tematy psychologiczno-pedagogiczne w "Lodzer Tageblatt" (1927–1936), "Dos kind" (1934) oraz w "Yivo-bleter" (1934–1939, 1945).
Życie prywatne.
Ormian w 1931 poślubił Ruth Jarblum, siostrzenicę Marca Jarbluma – przywódcy francuskiego ruchu syjonistycznego, z którą miał 2 dzieci: Nadiego Ormiana (autora przewodników turystycznych po Europie) i Dalita Ormiana (redaktora radia ). 

</doc>
<doc id="5320186" url="https://pl.wikipedia.org/wiki?curid=5320186" title="Julianowo I">
Julianowo I

Julianowo I – dawny majątek. Obecnie część Szarkowszczyzny na Białorusi, w obwodzie witebskim, w rejonie szarkowszczyńskim.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Fedorowiczów.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku podał łączne dane dla folwarków Julianowo I i Julianowo II. Zamieszkiwało tu 36 osób, 10 były wyznania rzymskokatolickiego, 23 prawosławnego, a 3 mojżeszowego. Jednocześnie 11 mieszkańców zadeklarowało polską, 22 białoruską, a 3 żydowską przynależność narodową. Były tu 4 budynki mieszkalne. W 1931 Julianowo I w 2 domach zamieszkiwało 20 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5320187" url="https://pl.wikipedia.org/wiki?curid=5320187" title="Język yonggom">
Język yonggom

Język yonggom (a. yongom), także yongkom – język transnowogwinejski używany w Prowincji Zachodniej w Papui-Nowej Gwinei. Według danych z 1999 roku posługuje się nim 6 tys. osób.
Jego związek z bliskimi językami nie został dobrze ustalony. Jest blisko spokrewniony z językiem muyu, używanym w kabupatenie Boven Digoel w indonezyjskiej części wyspy. W literaturze pojawiały się informacje, że yonggom może być dialektem tego języka bądź alternatywnym określeniem na muyu północny. Serwis Ethnologue wymienia nazwę "yonggom" jako jedną z nazw języka muyu, wyróżniając jednocześnie odrębny język yonggom.
Społeczność etniczna Yonggom posługuje się również innymi językami: hiri motu, tok pisin (wypierającym hiri motu), indonezyjskim, a także angielskim (używanym w edukacji). Z indonezyjskiego, hiri motu i angielskiego yonggom zaczerpnął dużą grupę słownictwa na określenie nowych pojęć. Do zapisywania tego języka stosuje się alfabet łaciński.

</doc>
<doc id="5320188" url="https://pl.wikipedia.org/wiki?curid=5320188" title="Język yongkom">
Język yongkom



</doc>
<doc id="5320189" url="https://pl.wikipedia.org/wiki?curid=5320189" title="Język yongom">
Język yongom



</doc>
<doc id="5320191" url="https://pl.wikipedia.org/wiki?curid=5320191" title="Julianowo II">
Julianowo II

Julianowo II – dawny majątek. Obecnie część Szarkowszczyzny na Białorusi, w obwodzie witebskim, w rejonie szarkowszczyńskim.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Fedorowiczów.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku podał łączne dane dla folwarków Julianowo I i Julianowo II. Zamieszkiwało tu 36 osób, 10 były wyznania rzymskokatolickiego, 23 prawosławnego a 3 mojżeszowego. Jednocześnie 11 mieszkańców zadeklarowało polską, 22 białoruską a 3 żydowską przynależność narodową. Były tu 4 budynki mieszkalne. W 1931 Julianowo II w 3 domach zamieszkiwały 24 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5320193" url="https://pl.wikipedia.org/wiki?curid=5320193" title="Horst Trebes">
Horst Trebes

Horst Trebes (ur. 22 października 1916 w Kolonii, zm. 29 lipca 1944 w Normandii) – niemiecki oficer wojsk powietrznodesantowych podczas II wojny światowej, który brał udział w bitwie o Kretę w 1941 roku i jako dowódca dokonał wówczas masakry w Kondomari. Później dowodził III. Batalionem 6 Pułku Spadochronowego i w 1944 roku wziął udział w walkach obronnych we Francji przed desantem aliantów. Nie poniósł odpowiedzialności karnej za masakrę w Kondomari, gdyż poległ w lipcu 1944 roku podczas operacji Cobra.
Życiorys.
Horst Trebes wstąpił do Wehrmachtu w 1936 roku w wieku 19 lat jako fahnenjunker. W kwietniu 1938 roku został awansowany na porucznika. Dwa miesiące później zgłosił się na ochotnika do Batalionu Piechoty Spadochronowej pod dowództwem majora Richarda Heidricha. 1 kwietnia 1939 roku został przydzielony do III. Batalionu włączonego do Powietrznodesantowego Pułku Szturmowego w Luftwaffe.
Trebes wraz ze swoją jednostką brał udział w agresji na Polskę (wrzesień 1939) i ataku na Danię (kwiecień 1940), będącym wstępem do kampanii norweskiej. Jako porucznik wylądował 20 maja 1941 roku na Krecie wraz z pierwszą falą spadochroniarzy i zajął most w pobliżu Maleme jako dowódca oddziału szturmowego, za co został odznaczony Krzyżem Rycerskim Krzyża Żelaznego 14 czerwca 1941 roku, który wręczono mu 9 lipca w Maleme.
2 czerwca 1941 roku Trebes dowodząc grupą spadochroniarzy, rozkazał rozstrzelać 25 losowo schwytanych mężczyzn z wioski Kondomari w odwecie za rzekome okrucieństwa wobec żołnierzy niemieckich. Ten akt zemsty został wykonany na rozkaz generała Kurta Studenta i sfotografowany przez korespondenta wojennego Franza-Petera Weixlera. W 1945 roku Weixler złożył wyczerpujące zeznania na ten temat podczas procesu przed Międzynarodowym Trybunałem Wojskowym w Norymberdze.

</doc>
<doc id="5320196" url="https://pl.wikipedia.org/wiki?curid=5320196" title="Karcze (rejon szarkowszczyński)">
Karcze (rejon szarkowszczyński)

Karcze – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 5 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320197" url="https://pl.wikipedia.org/wiki?curid=5320197" title="Język ninggerum">
Język ninggerum

Język ninggerum (a. ningerum, ninggirum, ninggrum) – język transnowogwinejski używany w Prowincji Zachodniej w Papui-Nowej Gwinei oraz w prowincji Papua w Indonezji (kabupaten Boven Digoel). Według danych serwisu Ethnologue posługuje się nim 6 tys. osób.
Jest blisko spokrewniony z językiem muyu, używanym na terenie indonezyjskiej Papui. Tworzy z nim kontinuum dialektalne i przypuszczalnie może być klasyfikowany jako wariant tego języka (podobnie jak yonggom).
Jest używany przez wszystkich członków społeczności, w różnych sferach życia. Jego użytkownicy posługują się również tok pisin, a w mniejszym zakresie hiri motu i angielskim.

</doc>
<doc id="5320198" url="https://pl.wikipedia.org/wiki?curid=5320198" title="Język ningerum">
Język ningerum



</doc>
<doc id="5320199" url="https://pl.wikipedia.org/wiki?curid=5320199" title="Język ninggirum">
Język ninggirum



</doc>
<doc id="5320200" url="https://pl.wikipedia.org/wiki?curid=5320200" title="Język ninggrum">
Język ninggrum



</doc>
<doc id="5320203" url="https://pl.wikipedia.org/wiki?curid=5320203" title="Lewicowy nacjonalizm">
Lewicowy nacjonalizm



</doc>
<doc id="5320204" url="https://pl.wikipedia.org/wiki?curid=5320204" title="Język koneraw">
Język koneraw

Język koneraw (a. konorau) – język transnowogwinejski używany na wyspie Kolopom (Frederik Hendrik) w prowincji Papua w Indonezji. Według danych z 2001 r. posługuje się nim 1200 osób.
Jest blisko spokrewniony z językiem mombum, z którym tworzy grupę języków mombum.
Znajduje się pod naciskiem indonezyjskiego i kimaghima.

</doc>
<doc id="5320205" url="https://pl.wikipedia.org/wiki?curid=5320205" title="Język konorau">
Język konorau



</doc>
<doc id="5320207" url="https://pl.wikipedia.org/wiki?curid=5320207" title="Język mombum">
Język mombum

Język mombum (a. kemelom, komolom) – prawie wymarły język transnowogwinejski używany na wyspie Kolopom (Frederik Hendrik) w prowincji Papua w Indonezji. Według danych z 1993 r. posługuje się nim 250 osób.
Jest blisko spokrewniony z językiem koneraw, z którym tworzy grupę języków mombum.

</doc>
<doc id="5320208" url="https://pl.wikipedia.org/wiki?curid=5320208" title="Język kemelom">
Język kemelom



</doc>
<doc id="5320209" url="https://pl.wikipedia.org/wiki?curid=5320209" title="Język komolom">
Język komolom



</doc>
<doc id="5320210" url="https://pl.wikipedia.org/wiki?curid=5320210" title="Internationaux de France">
Internationaux de France



</doc>
<doc id="5320212" url="https://pl.wikipedia.org/wiki?curid=5320212" title="Grand Prix Helsinki">
Grand Prix Helsinki



</doc>
<doc id="5320213" url="https://pl.wikipedia.org/wiki?curid=5320213" title="Păuleasca">
Păuleasca



</doc>
<doc id="5320215" url="https://pl.wikipedia.org/wiki?curid=5320215" title="Język mian">
Język mian

Język mian, także mianmin – język transnowogwinejski używany w prowincjach Sepik Wschodni i Sandaun w Papui-Nowej Gwinei. Według danych z 2000 roku posługuje się nim 1750 osób.
Wyróżnia się dwa dialekty: zachodni (wagarabai, skonga, suganga) oraz wschodni. Serwis Ethnologue wyodrębnił dialekt zachodni jako odrębny język.
Znajduje się pod silnym wpływem tok pisin i angielskiego. Prawie wszyscy jego użytkownicy posługują się również tok pisin.
Powstał opis jego gramatyki. Jest zapisywany alfabetem łacińskim.

</doc>
<doc id="5320216" url="https://pl.wikipedia.org/wiki?curid=5320216" title="Język mianmin">
Język mianmin



</doc>
<doc id="5320217" url="https://pl.wikipedia.org/wiki?curid=5320217" title="Język suganga">
Język suganga



</doc>
<doc id="5320219" url="https://pl.wikipedia.org/wiki?curid=5320219" title="Stefan Bożym">
Stefan Bożym

Stefan Bożym (ur. 17 czerwca 1931, zm. 27 września 2016) – polski dyplomata, ambasador Polskiej Rzeczypospolitej Ludowej w Syrii (1972–1976).
Życiorys.
Absolwent szkoły średniej w Milanowie oraz Szkoły Głównej Służby Zagranicznej.
Wieloletni pracownik Ministerstwa Spraw Zagranicznych, w tym wicedyrektor Departamentu V (ok. 1977) oraz Departamentu IV MSZ (ok. 1980). II sekretarz (1968–1970) oraz członek egzekutywy (1970–1972) Komitetu Zakładowego Polskiej Zjednoczonej Partii Robotniczej w MSZ. W latach 1972–1976 pełnił funkcję ambasadora PRL w Syrii. 17 grudnia 1981 otrzymał nominację na ambasadora w Algierii, ale nie wyjechał na placówkę.
Pochowany na Cmentarzu Komunalnym Południowym w Warszawie.

</doc>
<doc id="5320220" url="https://pl.wikipedia.org/wiki?curid=5320220" title="Bomba balonowa E77">
Bomba balonowa E77

Bomba balonowa E77 – była to bronią biologiczną zaprojektowana przez Stany Zjednoczone do zwalczania upraw przeciwnika, wzorowaną na japońskich balonach zapalających. Używała ona piór jako środka przenoszenia (wektora) zarodników rdzy zbożowej, pasożytniczego grzyba atakującego uprawy zbóż. Gondola z piórami była podwieszana do balonu napełnionego wodorem, projekt został opracowany w 1950 r.
Tło.
Pod koniec II wojny światowej, Japonia użyła tysięcy balonów zapalających, wypuszczając je na duże wysokości by przeleciały nad Pacyfikiem w kierunku Ameryki Północnej. Wydarzenia te były inspiracją dla zaprojektowania bomby E77.
Historia.
Rozwój bomby balonowej E77 rozpoczął się w 1950 r. i bazował na wcześniejszych japońskich projektach balonów zapalających. E77 została sklasyfikowane jako broń strategiczna, jednak nigdy nie zastosowano jej bojowo, gdyż została zastąpiona przez nowsze konstrukcję, szczególnie 750 funtową bombę kasetowa E86.
Specyfikacja.
Podobnie do japońskiego pierwowzoru, amerykański projekt również korzystał z balonu napełnionego wodorem, z którego zwisała gondola o wymiarach 32 na 24 cale. E77 jako amunicja przeciwuprawowa została zaprojektowana do rozsiewania zarodników grzybów pasożytujących na zbożach, takich jak rdza zbożowa. W celu ich rozsiania, kultury grzybowe nanoszono na lekki wektor (pióra).
Testy E77.
Przeprowadzono co najmniej trzy oddzielne edycje testów z bombami balonowymi E77. Od października do grudnia 1954, 41 E77 zostało wystrzelonych w Vernalis w Kalifornii, co pokazało, że amunicja ma potencjał militarny, gdyż powoduję wysoki poziom infekcji roślin na docelowych uprawach. Dalsze testy przeprowadzone w 1958 roku wykazały, że gdy zarodniki rdzy zbożowej zostały dostarczone przez wektor na bazie oleju (zarodniki mokre), pozostawały one zdolne do życia przez dłuższy okres w gorszych niż idealne warunkach środowiskowych. Późniejsze badania w Fort Detrick i University of Minnesota doprowadziły do kilku pozytywnych wniosków na temat skuteczności olejów jako nośników zarodników rdzy zbożowej.

</doc>
<doc id="5320222" url="https://pl.wikipedia.org/wiki?curid=5320222" title="Günter Schröter">
Günter Schröter

Günter Schröter (ur. 3 maja 1927 w Brandenburgu, zm. 10 lutego 2016) – niemiecki piłkarz występujący na pozycji napastnika, reprezentant NRD.
Życiorys.
W latach 1937–1944 był juniorem Brandenburger SC Süd, jednak przed siedemnastymi urodzinami został wcielony do Wehrmachtu. Po zakończeniu II wojny światowej pracował przymusowo w polskiej kopalni, a w 1948 roku został zwolniony. Po powrocie do Niemiec rozpoczął grę w piłkę nożną w klubie BSG Konsum Brandenburg. W sezonie 1949/1950 był zawodnikiem SG Volkspolizei Poczdam, a po jego zakończeniu przeszedł do SG Volkspolizei Drezno. W barwach tego klubu zadebiutował w DDR-Oberlidze 3 września 1950 roku w wygranym 2:0 spotkaniu z BSG Lokomotive Stendal, w którym zdobył również bramkę. W 1952 roku zdobył po raz pierwszy w karierze Puchar NRD. 21 września 1952 roku zadebiutował w reprezentacji w przegranym 0:3 towarzyskim meczu z Polską. W sezonie 1952/1953 zdobył mistrzostwo NRD. W 1954 roku został zawodnikiem Dynama Berlin. W 1956 roku spadł z klubem z DDR-Oberligi, jednak rok później Dynamo powróciło do najwyższej klasy rozgrywkowej. W 1959 roku zdobył z Dynamem puchar kraju. W 1963 roku zakończył karierę zawodniczą. Następnie pełnił funkcje szkoleniowe w Dynamie Berlin: był asystentem trenera i trenerem juniorów, a w latach 1972–1973 pierwszym trenerem.
Życie prywatne.
Od 1949 roku był żonaty z Edith. Małżeństwo miało dwoje dzieci.

</doc>
<doc id="5320224" url="https://pl.wikipedia.org/wiki?curid=5320224" title="ISU Grand Prix w łyżwiarstwie figurowym 2022/2023">
ISU Grand Prix w łyżwiarstwie figurowym 2022/2023

ISU Grand Prix w łyżwiarstwie figurowym 2022/2023 – 28. edycja zawodów w łyżwiarstwie figurowym. Zawodnicy podczas sezonu wystąpią w siedmiu zawodach cyklu rozgrywek. Rywalizacja rozpocznie się 21 października w Norwood, a zakończy się finałem cyklu w Turynie.
Zawody MK John Wilson Trophy 2022 zastąpiły rosyjski Rostelecom Cup ze względu na wykluczenie Rosji z organizacji i uczestnictwa w zawodach łyżwiarskich organizowanych przez ISU po inwazji Rosji na Ukrainę na początku 2022 roku, zaś Grand Prix Espoo 2022 zastąpiły chińskie zawody Cup of China.

</doc>
<doc id="5320231" url="https://pl.wikipedia.org/wiki?curid=5320231" title="Grand Prix Espoo 2022">
Grand Prix Espoo 2022

Grand Prix Espoo 2022 – szóste, a zarazem ostatnie w kolejności zawody łyżwiarstwa figurowego z cyklu Grand Prix 2022/2023. Zawody rozgrywano od 25 do 27 listopada 2022 roku w hali Espoo Metro Areena w Espoo.
W konkurencji solistów zwyciężył Amerykanin Ilia Malinin, zaś w konkurencji solistek Japonka Mai Mihara. W parach sportowych triumfowali Włosi Rebecca Ghilardi i Filippo Ambrosini, zaś w parach tanecznych reprezentanci Kanady Piper Gilles i Paul Poirier.

</doc>
<doc id="5320232" url="https://pl.wikipedia.org/wiki?curid=5320232" title="Hermrigen">
Hermrigen

Hermrigen – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland.
Demografia.
W Hermrigen mieszka 307 osób. W 2020 roku 6,2% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 235.

</doc>
<doc id="5320234" url="https://pl.wikipedia.org/wiki?curid=5320234" title="Leuzigen">
Leuzigen

Leuzigen (hist. "Leuzingen") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland.
Demografia.
W Leuzigen mieszka 1 295 osób. W 2020 roku 7% populacji gminy stanowiły osoby urodzone poza Szwajcarią.
Transport.
Przez teren gminy przebiegają autostrada A5 oraz droga główna nr 22.

</doc>
<doc id="5320236" url="https://pl.wikipedia.org/wiki?curid=5320236" title="Leuzingen">
Leuzingen



</doc>
<doc id="5320237" url="https://pl.wikipedia.org/wiki?curid=5320237" title="Język lorang">
Język lorang

Język lorang – język austronezyjski używany w prowincji Moluki w Indonezji, we wsi Lorang na wyspie Koba (wyspy Aru). Według danych z 2011 roku posługuje się nim 220 osób.

</doc>
<doc id="5320238" url="https://pl.wikipedia.org/wiki?curid=5320238" title="Edward Wasilewski">
Edward Wasilewski

Edward Wasilewski ps. Wichura (ur. 15 stycznia 1923 w Stanisławowie, zm. 22 sierpnia 1968 w Warszawie) – członek Korpusu Obrońców Polski, Szarych Szeregów i AK. Po zakończeniu II wojny światowej działacz podziemia antykomunistycznego, później współpracownik MBP i SB.
Młodość i okupacja.
Edward Wasilewski urodził się w Stanisławowie w powiecie Mińsk Mazowiecki. Przed wybuchem wojny był harcerzem. Zaangażował się w działalność konspiracyjną pod koniec grudnia 1939 roku, dołączając do Korpusu Obrońców Polski, gdzie początkowo pełnił funkcję kolportera prasy podziemnej i łącznika. Latem 1940 roku rozpoczął działalność w Szarych Szeregach, organizując w swoim rodzinnym mieście pluton, który wszedł w skład Armii Krajowej.
W trakcie okupacji pracował jako pomocnik ślusarza. Jednocześnie brał udział w tajnych kompletach i zdał egzamin maturalny w Warszawie.
W 1942, wraz z utworzeniem Obwodu Mińsk Mazowiecki AK, dostał przydział do obwodowego Kedywu, w ramach którego działał do końca wojny. Początkowo służył pod dowództwem ppor. Tadeusza Wiśniewskiego „Konrada”, w 1943 roku dostał przydział do oddziału specjalnego "Poraja". W lutym 1944 roku w wyniku wsypy organizacyjnej dołączył do oddziału leśnego dowodzonego przez plut. pchor. Kazimierza Aniszewskiego "Dęboroga". Rola Wasilewskiego w oddziale jest sporna, według "Wichury" był on zastępcą dowódcy, jednakże po aresztowaniu "Dęboroga" jego następcą został kpr. pchor. Jerzy Migdalski "Vis", co zaprzeczało słowom Wasilewskiego.
Działalność antykomunistyczna.
W okresie akcji "Burza" Wasilewski znalazł się wśród grupy żołnierzy AK rozbrojonych przez nadchodzące wojska sowieckie i wywieziony do obozu na Majdanku, skąd uciekł przed podjęciem dalszych działań przez NKWD. Po ucieczce wrócił do działalności w (formalnie rozwiązanym) Obwodzie Mińsk Mazowiecki AK. W lutym 1945 "Wichura" otrzymał rozkaz zorganizowania własnego oddziału partyzanckiego od komendanta obwodu kpt. Walentego Sudy „Młota". W momencie szczytowym jednostka liczyła ok. 50-60 żołnierzy.
"Młot" w swoim rozkazie określił cel przyszłego oddziału "Wichury" mianem samoobrony. W jego ramach jednostka dokonywała ataków na posterunki Milicji Obywatelskiej, grupę operacyjną MO i NKWD oraz na urząd gminy w Dębe Wielkie, a także likwidowała współpracowników UBP i NKWD.
Rozbicie obozu NKWD w Rembertowie.
W nocy z 20 na 21 maja 1945 roku "Wichura", wraz z Edwardem Świderskim "Wichrem", zdobył i rozbił obóz dla byłych członków AK w Rembertowie, gdzie wówczas przetrzymywano m.in. byłych członków obwodu Mińsk Mazowiecki. Grupa 44 żołnierzy wyzwoliła ok. 700 z 2000 więźniów z czego 200 zostało schwytanych w następującym pościgu. Atak na obóz jest uznawany za najbardziej znaną akcję Wasilewskiego.
Amnestia, areszt i współpraca z PRL.
Po akcji w Rembertowie oddział Wasilewskiego osiągał sukcesy, jednakże ze wzrastającą trudnością. Po miesiącach działalności "Wichura", wraz ze swoim oddziałem, zdecydował się skorzystać z ogłoszonej przez władze komunistyczne amnestii. 25 września 1945 miała miejsce koncentracja w Woli Rafałowskiej około tysiąc żołnierzy obwodu Mińsk Mazowiecki ujawniło się i złożyło broń przed przedstawicielami władzy. Obecni na zgromadzeniu byli: zwolniony z więzienia ppłk Jan Mazurkiewicz "Radosław", który kilka tygodni wcześniej wystosował apel o złożenie broni skierowany do członków byłego AK, funkcjonariusz MBP Józef Czaplicki oraz pchor. Antoni Wąsowicz "Roch". Koncentracji i rozbrojeniu żołnierzy towarzyszyła msza święta odprawiona przez ks. Kazimierza Fertaka, kapelana „Szarych Szeregów”, AK i NSZ.
Pomimo gwarancji ze strony władz kmunistycznych, warunki amnestii nie zostały dotrzymane, co doprowadziło do aresztowania Wasilewskiego 26 marca 1946 r. Zarzucano mu próby kontynuowania konspiracji. Śledztwo było prowadzone pomimo braków dowodów, a śledczym nie udało się zmusić przesłuchiwanego do przyznania się do winy. Z aresztu został zwolniony po roku w wyniku amnestii w 1947 roku.
Przez następne trzy lata był wielokrotnie zwalniany z kolejnych miejsc pracy ze względu na przeszłość konspiracyjną. Odmówiono mu także przyjęcia na studia dziennikarskie na Akademii Nauk Politycznych. Znajdując się w trudnej sytuacji życiowej zgodził się na tajną współpracę z organami bezpieczeństwa we wrześniu 1950 roku w zamian za stanowisko w "Woli Ludu". W maju 1951 zaczął współpracę z Departamentem III MBP odpowiedzialnym za walkę z podziemiem. Używając reputację Wasilewskiego, MBP udało się aresztować wielu działaczy podziemia antykomunistycznego, w tym Kazimierza Kamieńskiego "Huzara". Za swoją działalność Wasilewski pobierał wynagrodzenie, a jego stanowisko korespondenta terenowego "Woli Ludu" służyło również działalności antypartyzanckiej.
Brał udział w operacji "Cezary", pełniąc rolę szefa łączności komendy Obszaru Centralnego, podległej fikcyjnej V Komendzie WiN.
Działalność "Wichury" była bardzo obszerna, wg. IPN ""Lista jego „zasług” w służbie MBP jest bardzo długa (teczka pracy – to kilka potężnych tomów donosów).""
W kwietniu 1960 roku został wyłączony z sieci agenturalnej z powodu "nieprzydatności do dalszej pracy operacyjnej."
Pomimo umowy z władzami komunistycznymi nigdy nie prowadził samodzielnej działalności dziennikarskiej. W późniejszych latach pracy pracował w prasie kobiecej – pod pseudonimem "Ewa" udzielał czytelniczkom rad życiowych.
Śmierć.
W latach powojennych stan Edwarda Wasilewskiego, zarówno psychiczny jak i fizyczny, stopniowo się pogarszał. Trudności w znalezieniu pracy po zwolnieniu z aresztu w 1947 roku doprowadziły byłego partyzanta do depresji. Pomimo rzekomego "utożsamiania się z mocodawcami" popadł w alkoholizm. W ostatnich latach swojego życia zmagał się z gruźlicą.
"Wichura" zginął wypadając przez okno na bruk w pierwszym dniu inwazji wojsk paktu warszawskiego na Czechosłowację. Dokładne przyczyny śmierci Wasilewskiego nie są znane.
Pseudonimy.
W trakcie działalności konspiracyjnej oraz antypartyzanckiej Edward Wasilewski używał wielu pseudonimów. Najbardziej znanym jest "Wichura". Inne pseudonimy, których używał to m.in.: "Huragan", "Ramzes", "Wierny", "Pewny", "Znak", "M" i "A".

</doc>
<doc id="5320239" url="https://pl.wikipedia.org/wiki?curid=5320239" title="Lüscherz">
Lüscherz

Lüscherz (fr. "Locras") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. Leży nad jeziorem Bielersee.
Demografia.
W Lüscherz mieszka 559 osób. W 2020 roku 12,2% populacji gminy stanowiły osoby urodzone poza Szwajcarią.

</doc>
<doc id="5320240" url="https://pl.wikipedia.org/wiki?curid=5320240" title="Luescherz">
Luescherz



</doc>
<doc id="5320243" url="https://pl.wikipedia.org/wiki?curid=5320243" title="Locras">
Locras



</doc>
<doc id="5320248" url="https://pl.wikipedia.org/wiki?curid=5320248" title="Iwan Grawie">
Iwan Grawie



</doc>
<doc id="5320249" url="https://pl.wikipedia.org/wiki?curid=5320249" title="Skate America 2022">
Skate America 2022

Skate America 2022 – pierwsze w kolejności zawody łyżwiarstwa figurowego z cyklu Grand Prix 2022/2023. Zawody rozgrywano od 21 do 23 października 2022 roku w hali Tenley E. Albright Performance Center w Norwood.
W konkurencji solistów zwyciężył Amerykanin Ilia Malinin, zaś w konkurencji solistek Japonka Kaori Sakamoto. W parach sportowych triumfowali Amerykanie Alexa Knierim i Brandon Frazier, zaś w parach tanecznych ich rodacy Madison Chock i Evan Bates.

</doc>
<doc id="5320250" url="https://pl.wikipedia.org/wiki?curid=5320250" title="Zmarli w sierpniu 2022">
Zmarli w sierpniu 2022



</doc>
<doc id="5320251" url="https://pl.wikipedia.org/wiki?curid=5320251" title="Jerzy Gajdzik">
Jerzy Gajdzik



</doc>
<doc id="5320254" url="https://pl.wikipedia.org/wiki?curid=5320254" title="Meienried">
Meienried

Meienried – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. Leży nad Kanałemm Nidau-Büren.
Demografia.
W Meienriedzie mieszkają 53 osoby. W 2020 roku 5,7% populacji gminy stanowiły osoby urodzone poza Szwajcarią.

</doc>
<doc id="5320255" url="https://pl.wikipedia.org/wiki?curid=5320255" title="Język tarangan zachodni">
Język tarangan zachodni

Język tarangan zachodni – język austronezyjski używany w prowincji Moluki w Indonezji, na wyspie Tarangan (Trangan) w grupie wysp Aru. Według danych z 2011 roku posługuje się nim blisko 8 tys. osób.
Jego użytkownicy zamieszkują 20 wsi na zachodnim wybrzeżu wyspy. Dzieli się na dwie grupy dialektalne: południowo-zachodnią i północno-centralną.
Wszyscy członkowie społeczności posługują się także malajskim ambońskim (dialekt dobo), a większość zna także indonezyjski.
Jest odrębny od języka tarangan wschodniego, choć czasami w literaturze mowa o jednym języku tarangan (trangan).
Służy jako lingua franca wysp Aru. W piśmiennictwie stosuje się alfabet łaciński.

</doc>
<doc id="5320256" url="https://pl.wikipedia.org/wiki?curid=5320256" title="Język trangan zachodni">
Język trangan zachodni



</doc>
<doc id="5320257" url="https://pl.wikipedia.org/wiki?curid=5320257" title="Język tarangan wschodni">
Język tarangan wschodni

Język tarangan wschodni – język austronezyjski używany w prowincji Moluki w Indonezji, na wyspie Tarangan (Trangan) w grupie wysp Aru. Według danych z 2011 roku posługuje się nim ponad 6 tys. osób.
Jego użytkownicy zamieszkują 12 wsi na wschodnim wybrzeżu wyspy. Dzieli się na dwa dialekty: północny i południowy.
Czasami w literaturze mowa o jednym języku tarangan (trangan). Jednakże terangan wschodni jest wyraźnie odrębny od tarangan zachodniego.
Nie wykształcił piśmiennictwa.

</doc>
<doc id="5320258" url="https://pl.wikipedia.org/wiki?curid=5320258" title="Język tarangan">
Język tarangan



</doc>
<doc id="5320259" url="https://pl.wikipedia.org/wiki?curid=5320259" title="Język trangan">
Język trangan



</doc>
<doc id="5320260" url="https://pl.wikipedia.org/wiki?curid=5320260" title="Auletobius ater">
Auletobius ater

Auletobius ater – gatunek chrząszcza z rodziny tutkarzowatych.
Zasięg występowania.
Wsch. część Ameryki Płn. Występuje na obszarze od Kanadyjskich stanów Ontario i Manitoba na płn., po Karolinę Płd. i Teksas na płd.
Budowa ciała.
Osiąga 3,3-3,8 mm długości ciała. Pokrywy bezładnie punktowane. Czułki umieszczone w połowie długości ryjka.

</doc>
<doc id="5320262" url="https://pl.wikipedia.org/wiki?curid=5320262" title="Język manombai">
Język manombai

Język manombai (a. manobai), także: wamar, wokam – język austronezyjski używany w prowincji Moluki w Indonezji, przez mieszkańców wysp Aru. Według danych z 2011 roku posługuje się nim nieco ponad 9 tys. osób. Jest zapisywany alfabetem łacińskim.

</doc>
<doc id="5320263" url="https://pl.wikipedia.org/wiki?curid=5320263" title="Język wokam">
Język wokam



</doc>
<doc id="5320264" url="https://pl.wikipedia.org/wiki?curid=5320264" title="Język wamar">
Język wamar



</doc>
<doc id="5320265" url="https://pl.wikipedia.org/wiki?curid=5320265" title="Język manobai">
Język manobai



</doc>
<doc id="5320266" url="https://pl.wikipedia.org/wiki?curid=5320266" title="Zoja Woskriessienska">
Zoja Woskriessienska



</doc>
<doc id="5320268" url="https://pl.wikipedia.org/wiki?curid=5320268" title="Auletobius cassandrae">
Auletobius cassandrae

Auletobius cassandrae – gatunek chrząszcza z rodziny tutkarzowatych.
Zasięg występowania.
Wsch. część Ameryki Północnej, na płn. sięga po kanadyjskie stany Nowa Fundlandia i Saskatchewan.
Budowa ciała.
Osiąga 1,8-2,2 mm długości ciała.

</doc>
<doc id="5320269" url="https://pl.wikipedia.org/wiki?curid=5320269" title="AnnenMayKantereit">
AnnenMayKantereit

AnnenMayKantereit – niemiecki zespół rockowy, założony w 2011 roku w Kolonii.
Historia.
Zespół został założony w 2011 przez grupę przyjaciół uczęszczających razem do szkoły średniej: Christophera Annen, Henninga May'a oraz Severina Kantereita. Nazwa zespołu jest połączeniem ich nazwisk. Na początku zespół grał na ulicach Kolonii. Niektóre ich występy zostały nagrane i umieszczone na kanale na Youtube założonym w 2012 roku. 
W 2013 zespół wydał niewielki album "AnnenMayKantereit", nagrany częściowo na ulicy. Był on rozpowszechniany w niewielkiej liczbie kopii i nie jest obecnie dostępny. 
Od 2014 roku zespół występował na wielu trasach koncertowych i festiwalach rockowych w Niemczech, m.in. Appletree Garden Festival, the Open Flair, Reeperbahn Festival oraz Haldern Pop. 
Jesienią 2015 roku zespół podpisał kontrakt z wytwórnią Universal. W październiku tego roku ukazał się ich EP "Wird schon irgendwie gehen" nagrany w berlińskim Hansa Tonstudio.
Pierwszy oficjalny album studyjny ("Alles nix Konkretes") zespół wydał dopiero w 2016 roku. W pierwszym tygodniu po wydaniu był on najlepiej sprzedającym się albumem w Niemczech i w Austrii. Zawierał m.in. utwory "Barfuß am Klavier" i "Pocahontas", które trafiły na niemieckie i austriackie listy przebojów. 
W 2018 roku zespół wydał swój drugi album "Schlagschatten", nagrany w małym miasteczku w Hiszpanii.
W marcu 2020 roku z powodu pandemii COVID-19 zespół był zmuszony odwołać swoją trasę koncertową. W sierpniu 2020 roku zespół opuścił basista Malte Huck. W listopadzie 2020 zespół wydał swój trzeci album "12" bez wcześniejszych zapowiedzi. Album był nagrywany przez muzyków przebywających osobno z powodu pandemii.
Twórczość.
Głównym wokalistą zespołu jest Henning May, który gra również na fortepianie, ukulele i melodyce. Christopher Annen gra na gitarze, rzadziej na harmonijce, w niektórych utworach wspiera wokalnie Henninga. Severin Kantereit gra na perkusji, czasami na cajón. Do 2014 w czasie niektórych występów towarzyszył im basista Lars Lötgering. W 2014 do zespołu na dołączył basista Malte Huck. Opuścił on zespół w 2020 roku. 
Utwory AnnenMayKantereit są bardzo zróżnicowane pod względem muzycznym oraz tematycznym. Wiele z nich opowiada o zakończonych już związkach członków zespołów, np. "Pocahontas", "Barfuß am Klavier". Utwór "Oft gefragt" napisany przez May'a jest podziękowaniem dla jego ojca. W jednym z wywiadów pytany o napisane przez siebie teksty Henning May powiedział, że "istotą naszej muzyki jest niezadowolenie" . 
Oprócz autorskich utworów nagrywanych w języku niemieckim, zespół AnnenMayKantereit jest znany również z angielskojęzycznych coverów popowych przebojów, często nagrywanych w duecie z innymi wykonawcami, m.in. - cover utworu "Can't Get You Out of My Head" Kylie Minogue nagrany wspólnie z zespołem Parcels, uzyskał ponad 60 mln wyświetleń na Youtube. Nagrany w 2019 roku wspólnie z zespołem Giant Rooks cover piosenki "Tom's Diner" Suzanne Vegi zdobył viralową popularność w marcu 2022 roku, uzyskując 10 mln wyświetleń na TikTok i 48 mln odsłuchań na Spotify, w związku z czym trafił na listy US Spotify Top 100 oraz Viral Charts na Spotify.

</doc>
<doc id="5320270" url="https://pl.wikipedia.org/wiki?curid=5320270" title="Klawdij Foss">
Klawdij Foss



</doc>
<doc id="5320271" url="https://pl.wikipedia.org/wiki?curid=5320271" title="Język kola">
Język kola

Język kola – język austronezyjski używany w prowincji Moluki w Indonezji, przez mieszkańców wysp Aru. Jego użytkownicy zamieszkują 22 wsie na wyspie Kola i okolicznych wyspach archipelagu. Według danych z 2011 roku posługuje się nim 7400 osób. Jest zapisywany alfabetem łacińskim.

</doc>
<doc id="5320272" url="https://pl.wikipedia.org/wiki?curid=5320272" title="Pomnik Napoleona Bonaparte w Lwówku Śląskim">
Pomnik Napoleona Bonaparte w Lwówku Śląskim

Pomnik Napoleona I Bonaparte we Lwówku Śląskim – W dniu 12 lipca 2003 roku naprzeciw zachodniego wejścia do ratusza w Lwówku Śląskim został odsłonięty pomnik poświęcony pobytowi Napoleona i jego wojsk we Lwówku Śląskim. Pomnik odsłonięto w ramach obchodów roku napoleońskiego we Lwówku Śląskim. Pomnik znajduje się w północno-zachodniej części rynku. Pamiątkowy głaz posiada inskrypcję upamiętniającą wizytę Napoleona Bonaparte we Lwówku Śląskim, który przebywał w mieście w dniach 21-23 sierpnia 1813 roku. Dnia 22 sierpnia pod Lwówkiem Śląskim, w Płakowicach (obecnie jednostka miejska) cesarz francuzów stoczył pierwszą bitwa nad Bobrem, w której armia koalicji francuskiej stoczyła bitwę z wojskami pruskimi i rosyjskimi. U szczytu pomniku znajduje się nieduży relief z wizerunkiem samego cesarza. Napis na pomniku: "„Napoleon I Bonaparte przebywał w Lwówku Śląskim w dniach 21 – 23.08.1813 roku”". Odsłonięcie pomnika nastąpiło w ramach obchodów roku napoleońskiego we Lwówku Śląskim w dniu 12 lipca 2003 r. Odsłonięcia dokonał Wojewoda Dolnośląski Stanisław Łopatowski, z członkiem Zarządu Dolnośląskiego Urzędu Marszałkowskiego, Leszkiem Rykiem i lwóweckim burmistrzem, Ludwikiem Kaziów. Inicjatorem tego przedsięwzięcia był Andrzej J. Bossowski. Pod pomnikiem odbyło się kilka nielicznych uroczystości, wraz ze złożeniem kwiatów, podczas roku napoleońskiego i rocznic bitew nad Bobrem.
W 2021, w związku z pracami przy przebudowie górnego rynku i ul. Słowackiego, zaplanowano przeniesienie pomnika Napoleona. W sierpniu 2021 roku lwóweccy radni podjęli uchwałę o utworzeniu skweru Napoleona I Bonaparte zlokalizowanego na miejskich plantach w Lwówku Śląskim, na części działki nr 157 w obrębie 1 miasta Lwówek Śląski. Od grudnia 2021 pomnik zlokalizowany jest w przedłużeniu ulicy PCK, vis-à-vis szkoły podstawowej nr 2.

</doc>
<doc id="5320273" url="https://pl.wikipedia.org/wiki?curid=5320273" title="Skate Canada International 2022">
Skate Canada International 2022

Skate Canada International 2022 – drugie w kolejności zawody łyżwiarstwa figurowego z cyklu Grand Prix 2022/2023. Zawody rozgrywano od 28 do 30 października 2022 roku w Paramount Fine Foods Center w Mississauga.
W konkurencji solistów zwyciężył Japończyk Shōma Uno, zaś w konkurencji solistek jego rodaczka Rinka Watanabe. W parach sportowym triumfowali Japończycy Riku Miura i Ryuichi Kihara, zaś w parach tanecznych reprezentanci gospodarzy, Piper Gilles i Paul Poirier.

</doc>
<doc id="5320274" url="https://pl.wikipedia.org/wiki?curid=5320274" title="Ruusa (przystanek kolejowy)">
Ruusa (przystanek kolejowy)

Ruusa – przystanek kolejowy w miejscowości Ruusa, w prowincji Põlva, w Estonii. Położony jest na linii Tartu - Koidula. 
Historia.
Stacja kolejowa Ruusa została otwarta 1 listopada 1931 wraz z otwarciem linii. W późniejszym okresie zdegradowana do roli przystanku.

</doc>
<doc id="5320275" url="https://pl.wikipedia.org/wiki?curid=5320275" title="Adam Blaszyński">
Adam Blaszyński

Adam Blaszyński pseud. „Blacha” (ur. ok. 1951, zm. 10 lipca 2022) – polski perkusista.
Życiorys.
Karierę muzyczną zaczynał w latach 60. XX wieku w pruszkowskich zespołach amatorskich. Następnie zasilił skład Grupy Bluesowej „Stodoła” (znanej później jako Grupa Bluesowa Gramine). Od 1972 był członkiem założonego przez Piotra Buldeskiego zespołu Piotr Pastor i Słońce. Był również członkiem takich zespołów jak Grupa Dominika czy Bumerang. Przez wiele lat występował także na kontraktach zagranicznych w Finlandii, Jordanii, Iraku, Libanie oraz Kanadzie. Był też perkusistą ostatniego składu zespołu 2 plus 1, którego wokalistą była jego żona Urszula Blaszyńska.
Zmarł 10 lipca 2022 i został pochowany na cmentarzu parafialnym w Pruszkowie (sektor: G15, rząd:2, grób: 13).

</doc>
<doc id="5320278" url="https://pl.wikipedia.org/wiki?curid=5320278" title="Język batuley">
Język batuley

Język batuley ("Gwatle lir") – język austronezyjski używany w prowincji Moluki w Indonezji, w siedmiu wsiach we wschodniej części wysp Aru. Posługuje się nim 4 tys. osób.
Wszyscy jego użytkownicy znają także lokalny malajski, a wielu posługuje się również indonezyjskim. Jego bliskim krewnym jest język mairiri, klasyfikowany także jako dialekt.
Sporządzono opis jego gramatyki. Nie wykształcił piśmiennictwa.

</doc>
<doc id="5320279" url="https://pl.wikipedia.org/wiki?curid=5320279" title="Atlanta Open 2022">
Atlanta Open 2022

Atlanta Open 2022 – tenisowy turniej ATP kategorii ATP Tour 250 w sezonie 2022 z cyklu Atlanta Open rozgrywany w dniach 25–31 lipca 2022 roku w Atlancie na kortach twardych o puli nagród wynoszącej 792 980 dolarów amerykańskich.

</doc>
<doc id="5320281" url="https://pl.wikipedia.org/wiki?curid=5320281" title="Szembierawa">
Szembierawa

Szembierawa (; , "Szembierowo") – wieś na Białorusi, w obwodzie witebskim, w rejonie orszańskim, w sielsowiecie Mieżawa.

</doc>
<doc id="5320282" url="https://pl.wikipedia.org/wiki?curid=5320282" title="Język mariri">
Język mariri

Język mariri (a. mairiri) – język austronezyjski używany w prowincji Moluki w Indonezji, w jednej wsi na wyspie Mairi w grupie wysp Aru. Według danych z 2011 roku posługuje się nim 280 osób. Jest blisko spokrewniony z językiem batuley.

</doc>
<doc id="5320283" url="https://pl.wikipedia.org/wiki?curid=5320283" title="Język mairiri">
Język mairiri



</doc>
<doc id="5320284" url="https://pl.wikipedia.org/wiki?curid=5320284" title="Język barakai">
Język barakai

Język barakai (a. workai) – język austronezyjski używany w prowincji Moluki w Indonezji, na wyspach Barakai i Gomo-Gomo w grupie wysp Aru. Według danych z 2011 roku posługuje się nim 4450 osób.
Dzieli się na dwa dialekty (dialekt wsi Mesiang oraz dialekt wsi Gomo-Gomo, Bemun, Longgar i Apara).
Nie wykształcił piśmiennictwa.

</doc>
<doc id="5320292" url="https://pl.wikipedia.org/wiki?curid=5320292" title="Język workai">
Język workai



</doc>
<doc id="5320293" url="https://pl.wikipedia.org/wiki?curid=5320293" title="Język ujir">
Język ujir

Język ujir (a. udjir) – język austronezyjski używany w prowincji Moluki w Indonezji, na wyspach Ujir (Udjir) i Wokam w grupie wysp Aru. Według danych z 2011 roku posługuje się nim 1030 osób. Jest wypierany przez lokalny malajski.

</doc>
<doc id="5320295" url="https://pl.wikipedia.org/wiki?curid=5320295" title="Język udjir">
Język udjir



</doc>
<doc id="5320296" url="https://pl.wikipedia.org/wiki?curid=5320296" title="Język dobel">
Język dobel

Język dobel (a. doibel), także kobro’or (a. kobroor, kobror) – język austronezyjski używany w prowincji Moluki w Indonezji, przez mieszkańców wysp Aru. Według danych z 2011 roku posługuje się nim 5680 osób. Jego użytkownicy zamieszkują wschodnią część wyspy Kobroor oraz trzy wsie na okolicznych wyspach.
Wyróżnia się cztery dialekty. Dialekt koba, używany w trzech wsiach na wyspach Baun i Fukarel, jest też opisywany jako odrębny język.
Jest używany przez wszystkich członków społeczności, w różnych sferach życia. Posługują się również indonezyjskim, lokalnym malajskim i manombai.
W piśmiennictwie stosuje się alfabet łaciński.

</doc>
<doc id="5320297" url="https://pl.wikipedia.org/wiki?curid=5320297" title="Język kobro’or">
Język kobro’or



</doc>
<doc id="5320298" url="https://pl.wikipedia.org/wiki?curid=5320298" title="Język kobror">
Język kobror



</doc>
<doc id="5320299" url="https://pl.wikipedia.org/wiki?curid=5320299" title="Język kobroor">
Język kobroor



</doc>
<doc id="5320300" url="https://pl.wikipedia.org/wiki?curid=5320300" title="Język doibel">
Język doibel



</doc>
<doc id="5320301" url="https://pl.wikipedia.org/wiki?curid=5320301" title="Tarangan">
Tarangan



</doc>
<doc id="5320304" url="https://pl.wikipedia.org/wiki?curid=5320304" title="Język tolitoli">
Język tolitoli



</doc>
<doc id="5320306" url="https://pl.wikipedia.org/wiki?curid=5320306" title="Młodzi filadelfijczycy">
Młodzi filadelfijczycy

Młodzi filadelfijczycy (org. "The Young Philadelphians") – amerykański melodramat z 1959 roku w reżyserii Vincenta Shermana. Adaptacja bestselerowej powieści Richarda P. Powella pt. "The Philadelphian" z 1956 roku.
Opis fabuły.
Pełna zawiłości i nieoczekiwanych zwrotów historia kariery młodego i zdolnego Tony Lawrence'a. Ambitny człowiek dzięki swojemu talentowi, uporowi i szczęściu, po latach staje się uznanym i wziętym prawnikiem. 
Obsada aktorska.
i inni. 
O filmie.
Roboczy tytuł filmu był taki sam jak powieść Richarda P. Powella na której był oparty jego scenariusz ("The Philadelphian"). Jednak obraz Shermana został poważnie okrojony w stosunku do literackiego pierwowzoru, którego akcja obejmowała trzy pokolenia filadelfijczyków. Reżyser skupił się prawie wyłącznie na postaci głównego bohatera, zawężając fabułę do przełomu lat 40. i 50.. 
Uroczysta premiera filmu odbyła się w Filadelfii 19 maja 1959 roku w Stanley Theatre, a prowadził ją znany prezenter radiowy i telewizyjny Dick Clark. 
Film okazał się być niezłym sukcesem kasowym. Podczas pierwszego weekendu wyświetlania (opening week) w kinach amerykańskich pod względem przychodów uplasował się na drugim miejscu, tuż za komedią "Pół żartem, pół serio". 
Dla odtwórcy głównej roli – Paula Newmana – udział w filmie był powrotem do współpracy z wytwórnią Warner Bros., po rolach w dwóch innych filmach nakręconych dla konkurencyjnych wytwórni – MGM i 20th Century Fox ("Kotka na gorącym blaszanym dachu" i "Awantura w Putman's Landing"). "Młodzi filadelfijczycy", po filmach: "Srebrny kielich" z 1954, "Historia Heleny Morgan" z 1957 i "Gwiazda szczęścia Billy Kida" z 1958, był jedynym z czterech filmów wytwórni Warner Bros. z udziałem Newmana jaki przyniósł dochód. Jednak sam aktor otrzymał za niego jedynie 17,5 tys. dolarów, co skłoniło jego prawników do negocjacji z wytwórnią o wycofaniu się Paula z kontraktu. 
Film spotkał się z dość sceptycznymi opiniami krytyków. Po latach, w rankingu popularnego, filmowego serwisu internetowego "Rotten Tomatoes" posiada jednak dość wysoką, pozytywną, 71-procentową ocenę "czerwonych pomidorów".
Nagrody.
Film otrzymał trzy nominacje do nagrody Oscara. Były to: najlepszy aktor drugoplanowy dla Roberta Vaughna, najlepsze kostiumy dla Howarda Shoupa i najlepsze zdjęcia dla Harry'ego Stradling Sr. Otrzymał również jedną nominację do nagrody Złotego Globu w kategorii najlepszy aktor drugoplanowy dla Roberta Vaughna. 

</doc>
<doc id="5320308" url="https://pl.wikipedia.org/wiki?curid=5320308" title="Jadwiga Piątkowska-Witkowska">
Jadwiga Piątkowska-Witkowska

Jadwiga Piątkowska-Witkowska (ur. ok. 1933, zm. 16 lipca 2022) – polska dziennikarka i spikerka telewizyjna związana z TVP. 
Była jedną z pierwszych spikerek Łódzkiego Ośrodka Telewizyjnego, jednocześnie będąc także modelką łódzkiego Domu Mody Telimena. W połowie lat 60. XX wieku rozpoczęła karierę spikerki telewizyjnej w Warszawie. Pod koniec lat 90. XX wieku pracowała w ośrodku TVP w Białymstoku, gdzie szkoliła dziennikarzy i prezenterów, jak zachowywać się przed kamerą, oraz uczyła dykcji. 
Razem z Markiem Gajewskim prowadziła koncert laureatów XVIII Festiwal Piosenki Radzieckiej w Zielonej Górze 82.
Zmarła po długiej chorobie 16 lipca 2022. Została pochowana w części rzymskokatolickiej Starego Cmentarza w Łodzi.

</doc>
<doc id="5320310" url="https://pl.wikipedia.org/wiki?curid=5320310" title="J.D. Barker">
J.D. Barker

J.D. Barker (właściwie Jonathan Dylan Barker) (ur. 7 stycznia 1971 w Lombard, Illinois) − amerykański pisarz, autor thrillerów z elementami horroru, science fiction i zjawisk nadprzyrodzonych.
Życiorys.
Do czternastego roku życia mieszkał w Crystal Lake w stanie Illinois, po czym przeprowadził się wraz z rodziną do Englewood w stanie Floryda. Uczęszczał do The Art Institute w Fort Lauderdale, gdzie uzyskał dyplom w zakresie biznesu. Początkowo pracował jako dziennikarz i ghostwriter. W 2014 roku zadebiutował jako powieściopisarz książką "Forsaken", która została nominowana do Nagrody Brama Stokera w kategorii debiut powieściowy i zdobyła New Apple Medalist Award. Po zapoznaniu się z tekstem "Forsaken", z Barkerem skontaktowała się rodzina Brama Stokera, proponując stworzenie prequela powieści Brama Stokera "Dracula" z 1897 roku. Efektem był "Dracul" (2018), napisany przez Barkera wspólnie z . Prawa do ekranizacji książki nabyła wytwórnia Paramount Pictures.
Barker jest autorem trylogii "4MK" o detektywie Samie Porterze, w której skład wchodzą powieści "Czwarta małpa" (2017), "Piąta ofiara" (2018) i "Szóste dziecko" (2019). Jego książki, niekiedy pisane z Jamesem Pattersonem, trafiły na listy bestsellerów „New York Timesa” i zostały przetłumaczone na przeszło dwadzieścia języków. Mieszka wraz z żoną Dayną w stanie Pensylwania.

</doc>
<doc id="5320312" url="https://pl.wikipedia.org/wiki?curid=5320312" title="Cytosporoza jabłoni">
Cytosporoza jabłoni

Cytosporoza jabłoni () – grzybowa choroba jabłoni wywołana przez dwa patogeny: "Valsaria insitiva" i "Valsa malicola".
Objawy.
Choroba występuje głównie na jabłoniach osłabionych przez mróz lub zamierających z powodu braku wody. Pierwszym jej objawem są nekrozy kory na wierzchołkach młodych pędów. Później nekrozy te rozprzestrzeniają się w dół pędów, wreszcie rozległe nekrozy powstają na konarach. Nekrozy najpierw powstają wokół obumarłych sęczków oraz ran po cięciu i po złamanych pędach. W miejscu porażenia kora zmienia barwę na jasnobrunatną i pojawiają się na niej liczne, ciemne punkciki – pyknidia grzyba. Porażona kora obumiera i łuszczy się, odsłaniając ciemnosiwe i brunatne drewno, a porażone pędy obumierają. Przy silnym porażeniu następuje więdnięcie i obumieranie poszczególnych gałęzi.
Epidemiologia.
Wywołujące chorobę grzyby są saprotrofami i pasożytami słabości atakującymi osłabione rośliny przez rany. Ich rozwój stymuluje niedobór wody w miękiszu kory drzew. Zimują w postaci grzybni na porażonych częściach roślin.
Patogeny rozmnażają się głównie przez zarodniki konidialne. Zarodniki płciowe występują bardzo rzadko i nie odgrywają większej roli w ich cyklu życiowym.

</doc>
<doc id="5320314" url="https://pl.wikipedia.org/wiki?curid=5320314" title="Andrzej Milanowski">
Andrzej Milanowski

Andrzej Milanowski (zm. 20 czerwca 2021) – polski pediatra, prof. dr hab. 
Życiorys.
26 lutego 1999 nadano mu tytuł profesora nauk medycznych. Pracował w Instytucie Matki i Dziecka, oraz w I Katedrze Pediatrii na I Wydziale Lekarskim z Oddziałem Stomatologicznym Akademii Medycznej w Warszawie.
Był skarbnikiem Polskiego Towarzystwa Pediatrycznego i członkiem Komitetu Rozwoju Człowieka PAN.

</doc>
<doc id="5320315" url="https://pl.wikipedia.org/wiki?curid=5320315" title="Mączniak prawdziwy jabłoni">
Mączniak prawdziwy jabłoni



</doc>
<doc id="5320317" url="https://pl.wikipedia.org/wiki?curid=5320317" title="Toma Tomov">
Toma Tomov

Toma Vassilev Tomov (ur. 8 kwietnia 1953, zm. 9 sierpnia 2019) – bułgarski astronom zamieszkały w Polsce, dr hab.
Życiorys.
Studiował astronomię na Uniwersytecie w Sofii, 24 lutego 2003 habilitował się na podstawie pracy zatytułowanej "Szybkie wpływy materii w gwiazdach symbiotycznych i układach pokrewnych". Został zatrudniony na stanowisku profesora nadzwyczajnego w Centrum Astronomii na Wydziale Fizyki, Astronomii i Informatyki Stosowanej Uniwersytetu Mikołaja Kopernika w Toruniu.

</doc>
<doc id="5320318" url="https://pl.wikipedia.org/wiki?curid=5320318" title="Merzligen">
Merzligen

Merzligen (gsw. "Meerzlige") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. 
Demografia.
W Merzligen mieszka 389 osób. W 2020 roku 3,9% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 235.

</doc>
<doc id="5320319" url="https://pl.wikipedia.org/wiki?curid=5320319" title="Rajd YU 1973">
Rajd YU 1973

YU Rally 1973 (7. YU Rally) – 7 edycja rajdu samochodowego Rajd YU rozgrywanego w Jugosławii. Rozgrywany był od 10 do 13 maja 1973 roku. Była to dziewiąta runda Rajdowych Mistrzostw Europy w roku 1973 oraz jedną z rund Rajdowych Mistrzostw Jugosławii.

</doc>
<doc id="5320320" url="https://pl.wikipedia.org/wiki?curid=5320320" title="Meerzlige">
Meerzlige



</doc>
<doc id="5320321" url="https://pl.wikipedia.org/wiki?curid=5320321" title="Volkswagen 1300">
Volkswagen 1300



</doc>
<doc id="5320324" url="https://pl.wikipedia.org/wiki?curid=5320324" title="Valsaria insitiva">
Valsaria insitiva

Valsaria insitiva (Tode) Ces. &amp; De Not. – gatunek grzybów z klasy "Dothideomycetes". Grzyb mikroskopijny powodujący choroby roślin. W Polsce wywołuje cytosporozę jabłoni i leukostomozę drzew pestkowych.
Systematyka i nazewnictwo.
Pozycja w klasyfikacji według Index Fungorum: "Valsaria, Valsariaceae, Valsariales, Incertae sedis, Dothideomycetes, Pezizomycotina, Ascomycota, Fungi".
Po raz pierwszy opisał go w 1791 r. Heinrich Julius Tode nadając mu nazwę "Sphaeria insitiva". Obecną, uznaną przez Index Fungorum nazwę nadali mu Vincenzo de Cesati i Giuseppe De Notaris w 1863 r.
Ma ponad 80 synonimów. Jednym z nich jest anamorfa "Leucostoma cinctum", dawniej opisywana jako odrębny gatunek.
Morfologia i rozwój.
Saprotrof żyjący na korze drzew, a w sprzyjających warunkach zamieniający się w jej pasożyta. Atakuje głównie drzewa uszkodzone przez mróz lub osłabione niedoborem wody. Na podkładkach tworzy konidiomy, często wielokomorowe, kręte i promieniście odchodzące od środka. Konidiofory szkliste, septowane, nieregularnie rozgałęzione u podstawy i powyżej. Komórki konidiotwórcze nie różniące się wyraźnie morfologicznie od konidioforów, zwykle tworzą długie, wyraźne gałęzie, proste, szkliste, gładkie, proliferujące jednocześnie. Po oddzieleniu konidiów powstają niewidoczne zgrubienie kołnierzowe. Konidia (4–) 6–8 (–13) × 1–1,5 (–2,5) µm, cylindryczne, proste lub nieco zagięte, szkliste, cienkościenne, jednokomórkowe, bez pory rostkowej. Dokonują infekcji kory przez rany powstałe w wyniku cięć pielęgnacyjnych, gradobicia lub złamania gałęzi. Powstają w warunkach wilgotnych i mokrych przez cały sezon wegetacyjny. Są wytłaczane z konidiomów w łańcuszkach i rozpraszane rozpryskowo podczas deszczu. Do wykiełkowania wymagają obecności wody przez określony czas zwilżenia.
Teleomorfa powstaje na podkładce o średnicy 1–2 mm i odsłoniętej, wydatnej części stożkowej, często wyłaniającej się przez małą poprzeczną szczelinę. Zawiera 6-12 owocników. Zewnętrzna część podkładki początkowo lekko żółtawa, potem szarawobiała, usiany czarnymi szyjkami perytecjów. Wewnętrzna część podkładki biała do szarawej, złożona z przeplatanych strzępek z kilkoma komórkami gospodarza wymieszanymi w dolnej części, dobrze rozwinięta, ograniczona wyraźną czarną linią strefy zrębu, szczególnie widoczną poniżej perytecjów. Perytecjum czarne, o średnicy 250-750 µm, mniej więcej kuliste z wydłużoną szyjką o długości 250–900 µm i szerokości 90–400 µm u podstawy. Perydium grubości 20–25 µm, złożone z ciemnych, grubościennych, kanciastych komórek. W szyjce są peryfizy. Worki (46–) 56–66 (–81) × (7–) 9–14 (-17,5) µm, cylindryczno-maczugowate o zwężającej się podstawie, pogrubionym wierzchołku, z refrakcyjnym pierścieniem wierzchołkowym, 8-zarodnikowe. Askospory (8–) 13–20 (–30) × (2–) 3–5 µm, o kształcie od cylindrycznego do kiełbaskowatego, szkliste, jednokomórkowe, gładkie i cienkościenne, bez galaretowatej osłonki lub wyrostków. Zarodniki płciowe tworzą się jednak rzadko i nie odgrywają one większej roli w infekcji.

</doc>
<doc id="5320328" url="https://pl.wikipedia.org/wiki?curid=5320328" title="Müntschemier">
Müntschemier

Müntschemier (fr. "Monsmier") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. 
Demografia.
W Müntschemier mieszka 1 561 osób. W 2020 roku 31,6% populacji gminy stanowiły osoby urodzone poza Szwajcarią.
Współpraca.
Miejscowość partnerska:
Transport.
Przez teren gminy przebiegają drogi główne nr 10 i nr 237.

</doc>
<doc id="5320329" url="https://pl.wikipedia.org/wiki?curid=5320329" title="Leucostoma cinctum">
Leucostoma cinctum



</doc>
<doc id="5320330" url="https://pl.wikipedia.org/wiki?curid=5320330" title="Muentschemier">
Muentschemier



</doc>
<doc id="5320331" url="https://pl.wikipedia.org/wiki?curid=5320331" title="Monsmier">
Monsmier



</doc>
<doc id="5320332" url="https://pl.wikipedia.org/wiki?curid=5320332" title="Gjakovë">
Gjakovë



</doc>
<doc id="5320333" url="https://pl.wikipedia.org/wiki?curid=5320333" title="Radelfingen">
Radelfingen

Radelfingen – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. Leży nad rzeką Aare.
Demografia.
W Radelfingen mieszkają 1 272 osoby. W 2020 roku 5,2% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 235.

</doc>
<doc id="5320334" url="https://pl.wikipedia.org/wiki?curid=5320334" title="Ismet bej Kryeziu">
Ismet bej Kryeziu

Ismet bej Kryeziu (ur. 1889 w Gjakovie, zm. 1952) - albański polityk, w latach 1919-1926 deputowany do jugosłowiańskiego parlamentu, minister ziem wyzwolonych w rządzie Eqrema Libohovy w 1943 roku.
Życiorys.
Pochodził z rodziny właścicieli ziemskich, która w czasach Imperium Osmańskiego, był siostrzeńcem Alego Paszy z Gusinje, jednego z ważniejszych członków Ligi Prizreńskiej.
W 1919 roku został posłem do jugosłowiańskiego parlamentu, przez co wielokrotnie próbowano dokonać na nim zamach. W 1926 roku po konfiskacie ziemi prez władze jugosłowiańskie, wyemigrował do Albanii.
W lecie 1937 roku był przewodniczącym Komitetu Narodowej Obrony Kosowa. Po włoskiej inwazji na Albanię, Kryeziu działał w ruchu oporu i dążył do realizacji projektu Wielkiej Albanii.
Od 18 stycznia do 11 lutego 1943 był ministrem ziem wyzwolonych.
Po II wojnie światowej był prześladowany przez reżim komunistyczny; w listopadzie 1944 został aresztowany, a w kwietniu 1945 skazany na 30 lat pozbawienia wolności. Zmarł w więzieniu w 1952 roku.

</doc>
<doc id="5320335" url="https://pl.wikipedia.org/wiki?curid=5320335" title="Multikulturalizm">
Multikulturalizm



</doc>
<doc id="5320337" url="https://pl.wikipedia.org/wiki?curid=5320337" title="Kościół w Rothenklempenow">
Kościół w Rothenklempenow



</doc>
<doc id="5320341" url="https://pl.wikipedia.org/wiki?curid=5320341" title="Schüpfen">
Schüpfen

Schüpfen – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. 
Demografia.
W Schüpfen mieszkają 3 792 osoby. W 2020 roku 7,8% populacji gminy stanowiły osoby urodzone poza Szwajcarią.
Transport.
Przez teren gminy przebiegają autostrada A6 oraz droga główna nr 6.

</doc>
<doc id="5320342" url="https://pl.wikipedia.org/wiki?curid=5320342" title="Schuepfen">
Schuepfen



</doc>
<doc id="5320343" url="https://pl.wikipedia.org/wiki?curid=5320343" title="Valsaria">
Valsaria

Valsaria Ces. &amp; De Not. – rodzaj grzybów z klasy "Dothideomycetes". Grzyby mikroskopijne powodujące choroby roślin. W Polsce występuje "Valsaria insitiva" powodująca cytosporozę jabłoni i leukostomozę drzew pestkowych.
Systematyka i nazewnictwo.
Pozycja w klasyfikacji według Index Fungorum: "Valsariaceae, Valsariales, Incertae sedis, Dothideomycetes, Pezizomycotina, Ascomycota, Fungi".
Takson utworzyli Vincenzo de Cesati i Giuseppe De Notaris w 1863 r.
Synonimy: "Hypoxylonopsis" Henn. 1904, "Phaeocreopsis" Sacc. &amp; P. Syd. ex Lindau 1900, "Phaeosperma" (Sacc.) Traverso 1906, "Pseudothyridaria" Petr. 1925, "Valsaria" subgen. "Phaeosperma" Sacc. 1882
Niektóre gatunki:

</doc>
<doc id="5320344" url="https://pl.wikipedia.org/wiki?curid=5320344" title="Baszta Tkaczy">
Baszta Tkaczy



</doc>
<doc id="5320346" url="https://pl.wikipedia.org/wiki?curid=5320346" title="Jolanta Rostworowska">
Jolanta Rostworowska

Jolanta Rostworowska (ur. 8 marca 1935) – polska muzykolożka, stała przedstawicielka przy UNESCO (1991–1995).
Życiorys.
Ukończyła studia muzykologiczne. Pracowała w impresariacie Polskiej Agencji Artystycznej „Pagart”. Była konsultantką i współorganizatorką I Festiwalu MIDEM CLASSIQUE w Cannes (1968/69). Pracowała jako koordynatorka pracy artystycznej Warszawskiej Opery Kameralnej oraz dyrektora biura Międzynarodowego Festiwalu Muzyki Współczesnej „Warszawska Jesień”. Redaktorka muzyczna Polskich Nagrań oraz Dyrekcji Nagrań Polskiego Radia. W latach 1991–1995 stała przedstawicielka RP przy UNESCO w Paryżu. W latach 1996–1998 koordynatorka projektu Forum Młodych przy Dyrektorze Generalnym UNESCO.
Od 2011 wiceprezeska, a od 2017 prezeska Towarzystwa Miłośników Muzyki Moniuszki.

</doc>
<doc id="5320349" url="https://pl.wikipedia.org/wiki?curid=5320349" title="Siselen">
Siselen

Siselen (fr. "Zezèle") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. 
Demografia.
W Siselen mieszka 612 osób. W 2020 roku 12,9% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 237.

</doc>
<doc id="5320350" url="https://pl.wikipedia.org/wiki?curid=5320350" title="Zezèle">
Zezèle



</doc>
<doc id="5320351" url="https://pl.wikipedia.org/wiki?curid=5320351" title="Leon Edwards">
Leon Edwards

Leon Aaron Edwards (ur. 25 sierpnia 1991 w Kingston) – angielski zawodnik MMA pochodzenia jamajskiego walczący w kategorii półśredniej. Od 2014 roku zawodnik UFC. Autor jednego z najszybszych nokautów w historii UFC. Od 20 sierpnia 2022 roku mistrz UFC w wadze półśredniej.
Życiorys.
Urodził się w Kingston na Jamajce. W dzieciństwie mieszkał z rodzicami i bratem w jednopokojowym domu. Dorastając, był otoczony przestępczością, a jego ojciec był zaangażowany w coś, co określa jako „wątpliwe działania”. W wieku dziewięciu lat Edwards przeniósł się do dzielnicy Aston w Birmingham, w Anglii. Gdy Edwards miał trzynaście lat jego ojciec został zastrzelony w nocnym klubie w Londynie. W późniejszych latach Edwards był zaangażowany w działalność przestępczą, taką jak handel narkotykami, walki uliczne i posiadanie noży. W wieku 17 lat postanowił wyjść ze swojego dotychczasowego stylu życia, kiedy to jego matka nakłoniła go do trenowania MMA.

</doc>
<doc id="5320356" url="https://pl.wikipedia.org/wiki?curid=5320356" title="Kościół w Mewegen">
Kościół w Mewegen

Kościół w Mewegen (niem. "Dorfkirche Mewegen") – protestancka świątynia znajdująca się w niemieckiej gminie Rothenklempenow, w dzielnicy Mewegen. Filia parafii Boock.
Historia.
Kościół wzniesiono około 1500 roku. W XVIII wieku przebudowany w stylu barokowym, w 1871 lub 1902 (rozbieżność w źródłach) wzniesiono wieżę.
Architektura.
Kościół salowy, łączy elementy późnego gotyku, baroku oraz neobaroku. Wieża kościelna w dolnej części ma rzut kwadratu, a w górnej – ośmiokąta. Wschodni szczyt zdobią płyciny. Wnętrze zdobią:

</doc>
<doc id="5320360" url="https://pl.wikipedia.org/wiki?curid=5320360" title="Partie polityczne w Afganistanie">
Partie polityczne w Afganistanie

W 2007 roku w Afganistanie działały 84 partie polityczne, z czego 30 było lewicowych. W 2019 roku zarejestrowanych partii było 74.
Po powrocie Talibów do władzy w 2021 roku większość afgańskich partii została w kraju zdelegalizowana, część z nich działa poza granicami kraju.

</doc>
<doc id="5320361" url="https://pl.wikipedia.org/wiki?curid=5320361" title="Maciej Miarka">
Maciej Miarka

Maciej Miarka (ur. 25 lutego 2001 w Łodzi) – polski hokeista, reprezentant Polski.
Kariera.
Wychowanek klubu ŁKH Łódź w rodzinnym mieście. Potem rozwijał karierę w drużynie juniorskiej JKH GKS Jastrzębie. W sezonie 2019/2020 grał w barwach Polski do lat 18 w 2. lidze czeskiej. W lipcu 2020 został zawodnikiem, a w czerwcu 2021 przedłużył tam kontrakt o dwa lata.
W barwach reprezentacji Polski do lat 18 uczestniczył w turniejach mistrzostw świata juniorów do lat 18 edycji 2018, 2019 (Dywizja IIA). W barwach reprezentacji Polski do lat 20 uczestniczył w turnieju mistrzostw świata juniorów do lat 20 edycji 2020 (Dywizja IB). Został zawodnikiem reprezentacji seniorskiej.

</doc>
<doc id="5320364" url="https://pl.wikipedia.org/wiki?curid=5320364" title="Miarka">
Miarka



</doc>
<doc id="5320365" url="https://pl.wikipedia.org/wiki?curid=5320365" title="Valsariales">
Valsariales

Valsariales Jaklitsch, K.D. Hyde &amp; Voglmayr – rząd grzybów z klasy "Dothideomycetes". Jest to takson monotypowy z jednaą tylko rodziną "Valsariaceae"
Systematyka i nazewnictwo.
Pozycja w klasyfikacji według Index Fungorum: "Valsariales, Incertae sedis, Dothideomycetes, Pezizomycotina, Ascomycota, Fungi".
Takson utworzyli Walter Michael Jaklitsch, Kevin David Hyde i Hermann Voglmayr w 2015 r.
Według aktualizowanej klasyfikacji "Dictionary of the Fungi" do rzędu "Valsariales" należą:

</doc>
<doc id="5320366" url="https://pl.wikipedia.org/wiki?curid=5320366" title="Valsariaceae">
Valsariaceae



</doc>
<doc id="5320367" url="https://pl.wikipedia.org/wiki?curid=5320367" title="Arnas (Sernancelhe)">
Arnas (Sernancelhe)

Arnas – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwało 220 osób, a gęstość zaludnienia wyniosła 13,2 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320372" url="https://pl.wikipedia.org/wiki?curid=5320372" title="Ugly God">
Ugly God

Royce Cornell Davison-Rodriguez (ur. 19 września 1996 w Fort Wayne), znany zawodowo jako Ugly God – amerykański raper, autor tekstów i producent muzyczny. Najbardziej znany jest ze swojej piosenki „Water” z 2016 roku, która w 2017 roku zajęła 80 miejsce na liście Billboard Hot 100 oraz pokryła się platyną.
13 czerwca 2017 r. Ugly God został uczestnikiem XXL „2017 Freshman Class”, gdzie wykonał freestyle wraz z raperami Playboi Carti'm, MadeinTYO i XXXTentacionem. Od lipca 2022 r. Cypher ma ponad 50 milionów wyświetleń w YouTube.
Jego debiutancki album Bumps &amp; Bruises ukazał się 9 sierpnia 2019 roku nakładem wytwórni Asylum Records.
Wczesne życie.
Royce Davison-Rodriguez urodził się 19 września 1996 roku w Fort Wayne w stanie Indiana. Rodriguez przeniósł się następnie na północną część Houston w Teksasie, gdzie mieszkał przez większość swojego życia. Grał w koszykówkę w drużynie Gulfport High School w Gulfport. Jego ojciec był Afro-Dominikaninem a matka Afroamerykanką. Rodriguez dorastał mówiąc po hiszpańsku i angielsku.
Kariera.
2015-2017: Początki kariery, „Water” i The Booty Tape.
Od 7 do 10 klasy używał pseudonimu „Pussy Bacon”. Jednakże zmienił go na „Ugly God” z powodów problemów społecznych oraz ze swoimi rodzicami.
27 lipca 2015 r. wydał swoją viralową piosenkę „I Beat My Meat” za pośrednictwem swojego konta na SoundCloud. Utwór zebrał ponad 33 miliony wyświetleń. Raper musiał trzy razy publikować ten sam utwór ponieważ, wcześniej jego trener koszykówki w szkole średniej kazał mu go usunąć w obawie przed nie dostaniem dla Royce'a stypendiów koszykarskich.
16 marca 2016 r. wydał swój debiutancki singel zatytułowany „Water” na SoundCloud, 19 listopada 2016 r. został wydany ponownie przez Asylum Records w formie digital download. Piosenka zadebiutowała na 100 miejscu na liście Billboard Hot 100, a później osiągnęła 80 miejsce. „Water” osiągnęło również szczyt na liście On-Demand Streaming Songs na 47 miejscu 11 lutego 2017 r., a także na 34 miejscu na liście Hot R&amp;B/Hip-Hop Songs.
W 2017 roku Ugly God zwrócił na siebie większą uwagę, gdy wypuścił wymierzony w siebie utwór o nazwie „Fuck Ugly God”. Teksty dotyczyły głównie rzeczy, które wydarzyły się w życiu rapera, które były wykorzystywane do obrażania samego siebie. Piosenka znalazła się również na jego mixtapie The Booty Tape. Piosenka zebrała ponad 13 milionów odtworzeń na SoundCloud. 4 sierpnia 2017 r. Ugly God wydał swój mixtape zatytułowany The Booty Tape. Uplasował się on na 27 miejscu na liście Billboard 200.
2018–obecnie: „BOOM!”, just a lil something before the album... i Bumps &amp; Bruises.
Rodriguez pojawił się w gościnnie piosence „Boom!” autorstwa Lil Yachty, która pojawiła się na jego albumie Lil Boat 2, który ukazał się 9 marca 2018 roku. "Boom!" zadebiutowało na 88 miejscu na liście Billboard Hot 100. Ugly God wydał EPkę just a lil something before the album... zapowiadającą jego nadchodzący debiutancki album Bumps &amp; Bruises. Została wydana 23 kwietnia 2018 roku i składała się z 4 utworów: „Leave a Tip”, „WEWANTALLTHESMOKE”, „BITCH WHERE MY HUG AT” i „Tropics”. Zawierała gościnny występ rapera Splash Drexler i oraz produkcję od Nikki Bunkin, Shoki i Red Drum. Ugly God ogłosił również, że wkrótce wyda dwa kolejne projekty, Bumps and Bruises, który będzie jego debiutanckim albumem, oraz EP-kę zatytułowaną 777.
28 marca 2019 r. Ugly God wydał singel „Hello” z raperem Lil Pumpem. 10 maja wydał kolejny singiel „Lost in The Sauce” wraz z teledyskiem. 13 lipca ogłosił datę wydania Bumps And Bruises, a 17 lipca ujawnił tracklistę. 9 sierpnia Ugly God wydał album Bumps &amp; Bruises oraz jego wersję deluxe. Oryginał miał 14 utworów, a deluxe 16, z dwoma singlami („Hello” z udziałem Lil Pumpa i „Lost in the Sauce”) jako bonusowymi utworami do albumu. Na krążku gościnnie pojawił się raper Takeoff z grupy Migos.

</doc>
<doc id="5320373" url="https://pl.wikipedia.org/wiki?curid=5320373" title="Oskar Krawczyk">
Oskar Krawczyk



</doc>
<doc id="5320374" url="https://pl.wikipedia.org/wiki?curid=5320374" title="Oskar Krawczyk (hokeista)">
Oskar Krawczyk (hokeista)

Oskar Krawczyk (ur. 25 kwietnia 1995 w Sosnowcu) – polski hokeista, reprezentant Polski.
Kariera.
Karierę rozwijał w SMS PZHL Sosnowiec, a potem w Zagłębiu Sosnowiec. Absolwent NLO SMS PZHL Sosnowiec z 2013. Od 2016 był zawodnikiem GKS Katowice, gdzie w 2020 przedłużył umowę. W listopadzie 2021 został wypożyczony do Zagłębia. W maju 2022 odszedł z GKS Katowice. Został wtedy zakontraktowany przez macierzyste Zagłębie.
W barwach reprezentacji Polski do lat 18 uczestniczył w turniejach mistrzostw świata juniorów do lat 18 edycji 2013 (Dywizja IB). W barwach reprezentacji Polski do lat 20 uczestniczył w turnieju mistrzostw świata juniorów do lat 20 edycji 2015 (Dywizja IB). W sezonie 2018/2019 został reprezentantem polskiej kadry seniorskiej.

</doc>
<doc id="5320376" url="https://pl.wikipedia.org/wiki?curid=5320376" title="Carregal">
Carregal

Carregal – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwały 393 osoby, a gęstość zaludnienia wyniosła 19,9 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320378" url="https://pl.wikipedia.org/wiki?curid=5320378" title="Water (piosenka)">
Water (piosenka)

„Water” – debiutancki singel amerykańskiego rapera Ugly Goda, wydany 16 marca 2016 roku na SoundCloud. 19 listopada 2016 r. został wydany ponownie przez Asylum Records w formie digital download. Jest to główny singel z jego debiutanckiego mixtape'u The Booty Tape. Utwór został wyprodukowany przez samego Ugly Goda wraz z Dannym Wolfem. W oficjalnym remiksie występuje amerykański raper Rich the Kid.
„Water” zadebiutowało na 100 miejscu na liście Billboard Hot 100 w dniu 21 stycznia 2017 r., a później osiągnęło 80 miejsce i utrzymywało się na liście przez 4 tygodnie.

</doc>
<doc id="5320379" url="https://pl.wikipedia.org/wiki?curid=5320379" title="Formuła 2 – Paul Ricard 2022">
Formuła 2 – Paul Ricard 2022

Runda Formuły 2 na torze Circuit Paul Ricard – dziewiąta runda mistrzostw Formuły 2 w sezonie 2022.
Wyniki.
Kwalifikacje.
W sprincie kolejność pierwszej dziesiątki została odwrócona.
Źródło: FIA
Sprint.
Wyścig.
Źródło: FIA
Wyścig główny.
Wyścig.
Źródło: FIA
Klasyfikacja po zakończeniu rundy.
Kierowcy.
Źródło: FIA
Zespoły.
Źródło: FIA

</doc>
<doc id="5320381" url="https://pl.wikipedia.org/wiki?curid=5320381" title="Katedra św. Quentina w Hasselt">
Katedra św. Quentina w Hasselt



</doc>
<doc id="5320382" url="https://pl.wikipedia.org/wiki?curid=5320382" title="Dawid Musioł">
Dawid Musioł

Dawid Musioł (ur. 29 maja 1997 w Katowicach) – polski hokeista, reprezentant Polski.
Kariera.
Wychowanek Naprzodu Janów. Karierę rozwijał w SMS PZHL Sosnowiec. W 2016 przeszedł do GKS Katowice, a w 2017 do macierzystego Naprzodu. w 2018 związał się trzyletnim kontraktem z Cracovią. W maju 2021 ponownie trafił do GKS Katowice.
W barwach reprezentacji Polski do lat 18 uczestniczył w turniejach mistrzostw świata juniorów do lat 18 edycji 2014 (Dywizja IB), 2015 (Dywizja IIA). W barwach reprezentacji Polski do lat 20 uczestniczył w turnieju mistrzostw świata juniorów do lat 20 edycji 2015, 2017 (Dywizja IB). W sezonie 2018/2019 został reprezentantem polskiej kadry seniorskiej.

</doc>
<doc id="5320390" url="https://pl.wikipedia.org/wiki?curid=5320390" title="François Tourte">
François Tourte

François Xavier Tourte (ur. 1747 lub 1748 w Paryżu, zm. 25 lub 26 kwietnia 1835 tamże) – francuski wytwórca smyczków.
Życiorys.
Był synem Nicolasa Pierre’a Tourte’a, który również zajmował się wytwarzaniem smyczków. Według informacji przekazanej przez François-Josepha Fétisa początkowo uczył się zawodu zegarmistrza. Nazywany był "Stradivarim smyczka". Około 1785 roku stworzył współczesny, używany do dziś model smyczka. Ustalił jego wzorzec na ok. 56 gramów wagi, długości całkowitej 74–75 centymetrów, punktu ciężkości przypadającego na 19 cm od żabki oraz wiązki włosia o szerokości 1 cm i długości 65 cm. Jako pierwszy konsekwentnie używał do wyrobu smyczków wysokiej klasy drewna fernambukowego. We współpracy z Giovannim Battistą Viottim zastosował metalowy pierścień do wyrównania wiązki włosia.
Tourte nie sygnował swoich wyrobów, co powodowało masowe ich kopiowanie, jednocześnie przyczyniające się do popularyzacji jego modelu smyczka.

</doc>
<doc id="5320391" url="https://pl.wikipedia.org/wiki?curid=5320391" title="Victor Rollin Carlsson">
Victor Rollin Carlsson

Victor Rollin Carlsson (ur. 14 sierpnia 1989 w Uppsali) – szwedzki hokeista.
Jego bracia Rickard Rollin Karlsson (ur. 1987) i Gustaf Karlsson (ur. 1998) także zostali hokeistami.
Kariera.
Wychowanek klubu Almtuna IS. W barwach macierzystej drużyny oraz od 2009 do 2012 Tingsryds AIF przez lata grał w rozgrywkach Division 1 i HockeyAllsvenskan. Od 2014 do 2016 był kapitanem Almtuny, a w sezonie 2013/2014 był wypożyczony do Brynäs IF w elitarnych rozgrywkach SHL. Od 2017 grał w superlidze duńskiej, rok w Herlev Eagles, a następnie rok w SønderjyskE. W 2021 został zaangażowany przez Unię Oświęcim w Polskiej Hokej Lidze. W 2022 przeszedł do duńskiego Aalborg Pirates.

</doc>
<doc id="5320395" url="https://pl.wikipedia.org/wiki?curid=5320395" title="Chosendo">
Chosendo

Chosendo – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwały 254 osoby, a gęstość zaludnienia wyniosła 23,7 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320397" url="https://pl.wikipedia.org/wiki?curid=5320397" title="Kobror">
Kobror



</doc>
<doc id="5320399" url="https://pl.wikipedia.org/wiki?curid=5320399" title="Cunha (Sernancelhe)">
Cunha (Sernancelhe)

Cunha – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwało 650 osób, a gęstość zaludnienia wyniosła 33,9 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320400" url="https://pl.wikipedia.org/wiki?curid=5320400" title="Anthon Eriksson">
Anthon Eriksson

Anthon Eriksson (ur. 25 lutego 1995 w Kalix) – szwedzki hokeista.
Kariera.
Wychowanek klubu Asplöven HC. Karierę rozwijał w zespołach Luleå HF. Potem grał ponownie w Asplöven HC. Występował w rozgrywkach Hockeyettan i HockeyAllsvenskan. W sezonie 2017/2018 przeszedł do Västerås IK. We wrześniu 2021 preszedł stamtąd do GKS Katowice w Polskiej Hokej Lidze. Po sezonie 2021/2022 został zaangażowany do drużyny IK Oskarshamn. Pod koniec października 2022 ponownie został gracem Västerås IK.

</doc>
<doc id="5320402" url="https://pl.wikipedia.org/wiki?curid=5320402" title="Escurquela">
Escurquela

Escurquela – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwało 138 osób, a gęstość zaludnienia wyniosła 16,3 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320405" url="https://pl.wikipedia.org/wiki?curid=5320405" title="Oksana Żołnowycz">
Oksana Żołnowycz

Oksana Iwaniwna Żołnowycz, ukr. Оксана Іванівна Жолнович (ur. 21 lutego 1979 we Lwowie) – ukraińska prawniczka i urzędniczka państwowa, od 2022 minister polityki społecznej.
Życiorys.
W 2001 ukończyła studia prawnicze na Lwowskim Uniwersytecie Narodowym im. Iwana Franki. Uzyskała stopień kandydata nauk prawnych i uprawnienia adwokata. Podjęła pracę na macierzystej uczelni, w 2010 objęła stanowisko docenta. W 2009 rozpoczęła praktykę w zawodzie adwokata w obwodzie lwowskim. Zajmowała kierownicze stanowiska w różnych przedsiębiorstwach.
W latach 2014–2016 była przewodniczącą komisji rewizyjnej ugrupowania Syła Ludej. W latach 2017–2019 pełniła funkcję asystentki rektora Lwowskiej Akademii Wychowania Fizycznego. Od 2019 była doradczynią ministra polityki społecznej, a od 2020 kierowała wydziałem polityki społecznej i ochrony zdrowia w administracji prezydenckiej.
W lipcu 2022 powołana na ministra polityki społecznej w rządzie Denysa Szmyhala.

</doc>
<doc id="5320406" url="https://pl.wikipedia.org/wiki?curid=5320406" title="Mistrzostwa Świata w Narciarstwie Alpejskim 1974 – zjazd kobiet">
Mistrzostwa Świata w Narciarstwie Alpejskim 1974 – zjazd kobiet

Zjazd kobiet na 23. Mistrzostwach Świata w Narciarstwie Alpejskim został rozegrany 7 lutego 1974 roku. Tytułu sprzed dwóch lat nie obroniła Marie-Theres Nadig ze Szwajcarii, która tym razem zajęła piąte miejsce. Nową mistrzynią świata została Austriaczka Annemarie Moser-Pröll, drugie miejsce zajęła Betsy Clifford z Kanady, a brązowy medal zdobyła kolejna reprezentantka Austrii - Wiltrud Drexel.
W zawodach wystartowało 50 zawodniczek, z których 42 ukończyły rywalizację.

</doc>
<doc id="5320410" url="https://pl.wikipedia.org/wiki?curid=5320410" title="Piteå HC">
Piteå HC

Piteå HC – szwedzki klub hokeja na lodzie z siedzibą w Piteå.

</doc>
<doc id="5320412" url="https://pl.wikipedia.org/wiki?curid=5320412" title="Bayraktar (piosenka)">
Bayraktar (piosenka)

Bayraktar – patriotyczna ukraińska piosenka, która stała się popularna na początku rosyjskiej inwazji na Ukrainę. Utwór jest poświęcony bojowemu dronowi Bayraktar TB2 z powodu jego udanego użycia przeciwko wojskom rosyjskim. Piosenka została napisana przez ukraińskiego żołnierza Tarasa Borowoka i kpi z rosyjskich sił zbrojnych oraz z samej inwazji.
Siły Zbrojne Ukrainy poprosiły Borowoka o napisanie piosenki w dniu rozpoczęcia inwazji, a Taras ukończył ją w ciągu dwóch godzin. Piosenka spotkała się z uznaniem dziennikarzy i otrzymała humorystycznego Oscara od Ukraińskich Sił Lądowych. „Bayraktar” jest często grany w ukraińskim radiu i śpiewany przez Ukraińców podczas protestów.
Tło.
Piosenka jest poświęcona tureckiemu bojowemu dronowi Bayraktar TB2, który jest używany przez armię ukraińską podczas rosyjskiej inwazji na Ukrainę w 2022 roku. Według doniesień użycie dronów spowolniło rosyjskie postępy w tym kraju.
Taras Borowok napisał zarówno tekst, jak i skomponował melodię do piosenki. Borowok, pomimo ukończenia zaledwie czterech klas szkoły muzycznej, otrzymał prośbę z Sił Zbrojnych Ukrainy 24 lutego 2022 o napisanie folkowej piosenki o dronie TB2. Napisanie tekstu zajęło mu „od 15 do 20 minut”, a dokończenie całej piosenki „od 1,5 do 2 godzin”. W rozmowie z "Euronews" Borowok powiedział, że celem piosenki było „wpłynięcie na ludzi, utrzymanie wysokiego morale i zmniejszenie wpływów rosyjskich”.
Tekst i teledyski.
„Bayraktar” został załadowany na YouTube 1 marca 2022. W mediach był określany jako patriotyczna piosenka pop i folk. Tekst chwali drony Bayraktar i mówi o tym, że ich użycie jest karą dla atakujących Ukrainę rosyjskich sił zbrojnych. Piosenka kpi również z samej armii rosyjskiej, używanego przez nią sprzętu i słabego wyżywienia najeźdźców. W licznych teledyskach piosence towarzyszą uderzenia Bayraktarów na kolumny rosyjskiego sprzętu na terytorium Ukrainy.
Odbiór piosenki.
Spencer Kornhaber z „The Atlantic” nazwał utwór „bardzo chwytliwym”, podkreślając jego „prosty bit”. Antoni Aguera z „Última Hora” nazwał ją „kultową pieśnią oporu”. Jochen Siemens ze „Sterna” powiedział, że ukazujący eksplozje teledysk jest „jednym z najbardziej przerażających", jakie się widuje, dodając jednak, że piosenka została zaśpiewana „prawie radośnie i pewnie”. W dniu wręczania Oscarów Ukraińskie Siły Lądowe nagrodziły teledysk do utworu „humorystycznym” Oskarem w kategorii „najlepszy międzynarodowy film fabularny” za pośrednictwem Twittera.
Według „Algemeen Dagblad” piosenka pokazuje, że Selçuk Bayraktar, dyrektor ds. technologii firmy Baykar, jest drugim po Zełenskim bohaterem Ukainy. „Bayraktar” jest wielokrotnie grany przez ukraińskie stacje radiowe i śpiewany przez Ukraińców podczas protestów przeciwko rosyjskiej inwazji oraz przez żołnierzy na liniach frontu. Piosenka została przetłumaczona na kilka języków, istnieją również jej remiksy. Została udostępniona na oficjalnej stronie Ukraińskich Sił Lądowych na Facebooku. Internetowa stacja radiowa grająca piosenki wojenne również została nazwana na cześć drona Bayraktar ze względu na popularność tej piosenki. Według Gabriela Gavina z „The Spectator” piosenka miała ponad milion wyświetleń na YouTube, zanim została usunięta.

</doc>
<doc id="5320416" url="https://pl.wikipedia.org/wiki?curid=5320416" title="Acilius">
Acilius



</doc>
<doc id="5320423" url="https://pl.wikipedia.org/wiki?curid=5320423" title="Hrvatsko zagorje">
Hrvatsko zagorje

Hrvatsko zagorje – kraina historyczna w północno-zachodniej Chorwacji, o powierzchni około 1900 km². W większości administracyjnie należy do żupanii krapińsko-zagorskiej, oprócz tego także do varażdińskiej i zagrzebskiej.
Geografia.
Klimat Hrvatskiego zagorja jest umiarkowanie kontynentalny; średnia roczna temperatura waha się od 9 °C do 12 °C, a roczne opady od 900 do 1200 mm. Jest to obszar aktywny sejsmicznie – trzęsienia ziemi miały miejsce w Ivancu (1973), Ivanščicy (1983), Gornjej Bistrej (1990) i Svetim Mateju (1997). Ważniejsze wzniesienia regionu to Maceljsko Gorje (884 m) z Ravną Gorą (686 m), Kalnik (643 m), Medvednica (1030 m), Desinićka gora (505 m), Kuna gora (520 m), Brezovica (531 m), Strahinščica (Strahinčica; 846 m) i Ivanščica (Ivančica; 1060 m).
Główne szlaki komunikacyjne regionu to linia kolejowa Zagrzeb – Varaždin i austostrada A2 do Zagrzebia. Głównym ośrodkiem Hrvatskiego zagorja jest Krapina; inne ważniejsze miejscowości to: Ivanec, Oroslavje, Bedekovčina, Zlatar, Zabok, Donja Stubica, Novi Marof, Stubičke Toplice, Pregrada, Varaždinske Toplice, Zlatar-Bistrica, Krapinske Toplice, Radoboj, Veliko Trgovišće, Mihovljan, Hum na Sutli i Marija Bistrica.
Charakteryzuje się licznymi, małymi i rozproszonymi gospodarstwami rolnymi, w których przede wszystkim uprawia się kukurydzę, ziemniaki, rośliny pastewne, winorośl i owoce (jabłka, śliwki) oraz hoduje trzodę chlewną i bydło. Funkcjonują tu przemysł tekstylny (Oroslavje, Zabok, Krapina, Zlatar, Klanjec, Ivanec), metalowy (Donja Stubica, Ivanec), spożywczy (Zlatar Bistrica), drzewny (Novi Marof, Zabok), budowlany (Zlatar, Krapina) i metalurgiczny (Kumrovec), porcelanowy (Pojatno). Funkcjonują tu liczne uzdrowiska (Tuheljske Toplice, Varaždinske Toplice, Krapinske Toplice, Stubičke Toplice, Tuheljske Toplice i Sutinske Toplice).
Historia.
W starożytności obszar Hrvatskiego zagorja zamieszkiwany był przez ludy iliryjskie, a następnie, podbity przez Rzymian, wszedł w skład prowincji Panonia. We wczesnym średniowieczu znajdował się pod panowaniem Ostrogotów, Awarów i Franków, by następnie wejść w skład Królestwa Chorwacji. W XIII wieku powstał tu system obronnych fortyfikacji. W 1573 roku wybuchło powstanie chłopskie. Hrvatsko zagorje było obszarem migracji ludności z terenów znajdujących się pod panowaniem osmańskim. Na początku XIX wieku było najgęściej zaludnionym obszarem Chorwacji, aczkolwiek od połowy XIX wieku do połowy XX wieku ponad 150 000 osób wyemigrowało stąd, głównie do Slawonii.

</doc>
<doc id="5320424" url="https://pl.wikipedia.org/wiki?curid=5320424" title="Zaroślak czarnogłowy">
Zaroślak czarnogłowy

Zaroślak czarnogłowy ("Atlapetes melanocephalus") – gatunek małego ptaka z rodziny pasówek (Passerellidae). Endemit o niewielkim zasięgu występowania w zasadzie ograniczonym do gór Sierra Nevada de Santa Marta w północnej Kolumbii. Jest uznawany za gatunek najmniejszej troski.
Systematyka.
Gatunek po raz pierwszy zgodnie z zasadami nazewnictwa binominalnego opisali Osbert Salvin i Frederick DuCane Godman, nadając mu nazwę "Buarremon melanocephalus". Opis ukazał się w 1880 roku w czasopiśmie „Ibis”. Jako miejsce typowe autorzy wskazali San Sebastian w Kolumbii. IOC nie wyróżnia podgatunków.
Morfologia.
Nieduży ptak ze średniej wielkości, grubym u nasady dziobem w kolorze od jasnoszarego do czarnego. Szczęka i żuchwa są lekko zakrzywione. Tęczówki kasztanowe. Nogi ciemnoszare z różowym odcieniem. Charakterystyczne ubarwienie tego gatunku ułatwia jego identyfikację. Głowa i podbródek czarne ze srebrnoszarą łatą na policzkach. Górna część ciała oliwkowoszara, pokrywy i skrzydła czarniawe z oliwkowoszarymi obrzeżami. Ogon długi, niestopniowany, wszystkie sterówki w kolorze czarnym z oliwkowoszarymi obrzeżami. Gardło, pierś, brzuch cytrynowożółte. Boki oliwkowożółte. Brak dymorfizmu płciowego. Młode osobniki są podobne do dorosłych, z bardziej matowym i jaśniejszym ubarwieniem. Długość ciała z ogonem 17 cm, masa ciała średnio 25 g.
Zasięg występowania.
Zaroślak czarnogłowy występuje tylko na niewielkim obszarze w górach Sierra Nevada de Santa Marta w Kolumbii. Zazwyczaj występuje na wysokościach 1300–3200 m n.p.m., jednak spotykany jest sporadycznie także niżej do 600 m n.p.m. Najdogodniejsze warunki dla jego bytowania znajdują się na wysokościach pomiędzy 1000–1500 m n.p.m.
Ekologia.
Zaroślak czarnogłowy jest gatunkiem endemicznym. Jego głównym habitatem są wilgotne lasy w górach Sierra Nevada de Santa Marta, gdzie występuje w zaroślach i na obrzeżach lasów. Poza tym spotykany jest na zarośniętych pastwiskach, w zalesieniach wtórnych, na plantacjach kawy i innych owoców oraz w ogrodach. Jest prawdopodobnie gatunkiem wszystkożernym, żywiącym się owadami, nasionami i drobnymi owocami, ale nie ma szczegółowych informacji na temat jego diety. Wiadomo tylko, że żeruje na ziemi i w jej pobliżu (niekiedy do 10 m nad poziomem gruntu).
Rozmnażanie.
Nie ma wielu informacji o rozmnażaniu i wychowywaniu piskląt. Ptaki w kondycji lęgowej obserwowane były między styczniem a kwietniem, a osobniki dorosłe z podlotami pomiędzy listopadem a czerwcem. Gniazdo zaroślaka czarnogłowego ma kształt dosyć masywnie zbudowanego kubka, budulec stanowią głównie stosunkowo długie, płaskie materiały roślinne: paski kory, liście bambusa czy źdźbła traw. Gniazdo umieszczane jest w miejscach dobrze ukrytych z gęstą roślinnością, blisko ziemi (0,83 m nad ziemią) lub na średnich wysokościach (2,45 m nad ziemią). Średnie rozmiary trzech zbadanych gniazd to: wysokość 6,9 cm, średnica zewnętrzna 9,33 cm, średnica wewnętrzna 6,21 cm, głębokość 5,4 cm. W lęgu zazwyczaj 2 jaja o średnich wymiarach 20,15 × 15,15 mm, gęsto pokryte brązowymi plamkami.
Status.
W Czerwonej księdze gatunków zagrożonych IUCN zaroślak czarnogłowy klasyfikowany jest jako gatunek najmniejszej troski (od 1988 roku jako "Lower Risk/Least Concern", od 2004 roku jako "Least Concern"). Jego zasięg występowania według szacunków organizacji BirdLife International obejmuje tylko 4000 km². Liczebność populacji nie została oszacowana, jednak gatunek opisywany jest jako pospolity. Ze względu na brak dowodów na spadki liczebności bądź istotne zagrożenia dla gatunku, BirdLife International uznaje trend liczebności populacji za stabilny. BirdLife International wymienia 4 ostoje ptaków IBA, w których ten gatunek występuje, wszystkie w Kolumbii.

</doc>
<doc id="5320426" url="https://pl.wikipedia.org/wiki?curid=5320426" title="Royal Indian Open">
Royal Indian Open



</doc>
<doc id="5320427" url="https://pl.wikipedia.org/wiki?curid=5320427" title="Sielsowiet Mieżawa">
Sielsowiet Mieżawa

Sielsowiet Mieżawa (, "Mieżauski sielsawiet"; ) – sielsowiet na Białorusi, w obwodzie witebskim, w rejonie orszańskim, z siedzibą w Mieżawie.
Demografia.
Według spisu z 2009 sielsowiet Mieżawa zamieszkiwało 3057 osób, w tym 2896 Białorusinów (94,73%), 113 Rosjan (3,70%), 21 Ukraińców (0,69%), 7 Uzbeków (0,23%), 5 Tadżyków (0,16%), 2 Polaków (0,07%), 8 osób innych narodowości i 5 osób, które nie podały żadnej narodowości.
Geografia i transport.
Sielsowiet położony jest na Wysoczyźnie Orszańskiej, części Grzędy Białoruskiej, w północnej części rejonu orszańskiego i na północny zachód od stolicy rejonu Orszy.
Przez sielsowiet przebiegają droga magistralna M1 oraz linie kolejowe Witebsk – Orsza oraz Orsza – Lepel.
Historia.
10 października 2013 do sielsowietu przyłączono wsie Czarniauskija i Słabada.

</doc>
<doc id="5320430" url="https://pl.wikipedia.org/wiki?curid=5320430" title="Brama Krakowska w Tarnowie">
Brama Krakowska w Tarnowie

Brama Krakowska w Tarnowie – średniowieczna brama miejska, położona na tarnowskim Starym Mieście, będąca częścią miejskiego systemu obronnego. Budowla nie zachowała się do dzisiejszych czasów.
Lokalizacja.
Budowla umiejscowiona była po zachodniej stronie systemu fortyfikacji, przy zbiegu obecnych ulic Katedralnej i Targowej, znajdujących się na tarnowskiej Starówce.
Architektura.
Brama Krakowska była prawdopodobnie umiejscowiona w wybudowanej na planie prostokąta, kilkukondygnacyjnej przelotowej wieży obronnej lub baszcie. Jak podaje lustracja z 1732 roku, brama miała być wyposażona, prawdopodobnie od średniowiecza, w potrójne wrota, furty dla pieszych oraz most zwodzony. W budynku znajdowało się również mieszkanie dla stróża bramy, tzw. bramnego, a wrota budowli miały być zrobione z drewnianych bali.
Wjazd do miasta od zachodu miała także osłaniać jeszcze jedna budowla, przypuszczalnie wystawiony przed bramę barbakan, półbaszta lub rondel. Na pozostałości budowli, która mogła pełnić taką funkcję, o murach grubych na 1,65 m i średnicy 15 metrów, natrafiono w 1962 roku, w czasie prac ziemnych przy ulicy Wałowej 2. Oprócz tego, po obu stronach budowli bramnej prawdopodobnie umiejscowione były także baszty.
Historia.
Brama Krakowska została wzniesiona prawdopodobnie w XIV wieku w ramach budowy miejskiego systemu fortyfikacji. W XVI wieku, w ramach modernizacji tarnowskich umocnień, została rozbudowana. Prace budowlane przy bramie miały miejsce w latach 1519–1520, gdy w rachunkach odnotowano wydatki na budowę hostigiów, oraz w 1521 roku, kiedy to została przebudowana. W wyniku rozbudowy budynek otrzymał przede wszystkim przedbramie, a jeden z badaczy dawnego Tarnowa, Józef Edward Dutkiewicz, przypuszczał również, że wieża bramna uzyskała także attykowe nadbudowy.
Wedle opisu z 1723 roku, budowla podobnie jak pozostałe fortyfikacje, była w złym stanie: miała niesprawne wrota, przez co nie można było jej praktycznie wykorzystywać. W 1732 roku ukazał się szerszy opis budowli, która wcześniej była tylko luźno wspominana w aktach miejskich.
Nie wiadomo, kiedy dokładnie brama została rozebrana. Budowla widoczna była jeszcze na planach przygotowanych dla armii austriackiej w latach 1779–1783, ale wiadomo, że nie występowała już na ilustracji Zygmunta Vogla z 1800 roku (na obrazie widoczny jest stos kamieni, który mógł być pozostałością po rozbiórce budowli). Przypuszczalnie, po rozpoczęciu planowego wyburzania murów około 1790 roku, bramy miejskie, które przeszkadzały w rozwoju urbanistycznym miasta, wyburzono na samym początku działań rozbiórkowych.
Pozostałości bramy, leżące w rejonie ulic Katedralnej i Targowej, odkryto w 2019 roku podczas remontu ulicy Katedralnej. Fragmenty budynku znaleziono pół metra pod poziomem ulicy, a znalezisko zgłoszono do konserwatora zabytków. Odnalezione wówczas resztki były prawdopodobnie pozostałościami bocznej furtki dla pieszych, na co wskazywały grubość i sposób ułożenia murów. Szczątki byłej budowli po skatalogowaniu i przebadaniu zostały zasypane. Obrys byłej budowli planowano wyeksponować za pomocą ciemnej kostki brukowej, jednak wskutek decyzji konserwatora od pomysłu odstąpiono.
Z bramy wybiegał gościniec do Krakowa (od czego wzięła się nazwa ulicy Krakowskiej), z odgałęzieniem w okolicy obecnej ulicy Chopina prowadzącym na Śląsk. Przez bramę przebiegał także handlowy trakt ruski.

</doc>
<doc id="5320432" url="https://pl.wikipedia.org/wiki?curid=5320432" title="Djed Spence">
Djed Spence

Diop Tehuti Djed-Hotep Spence (ur. 9 sierpnia 2000 w Londynie) – angielski piłkarz jamajskiego pochodzenia występujący na pozycji obrońcy we francuskim klubie Stade Rennais, do którego jest wypożyczony z angielskiego Tottenhamu Hotspur oraz w reprezentacji Anglii do lat 21. Wychowanek Fulham, w trakcie swojej kariery grał także w takich zespołach, jak Middlesbrough oraz Nottingham Forest.

</doc>
<doc id="5320435" url="https://pl.wikipedia.org/wiki?curid=5320435" title="Złożona acyduria malonowa i metylomalonowa">
Złożona acyduria malonowa i metylomalonowa

Złożona acyduria malonowa i metylomalonowa (CMAMMA), zwana również złożoną kwasicą malonową i metylomalonową, jest dziedziczną chorobą metaboliczną charakteryzującą się podwyższonym poziomem kwasu malonowego i metylomalonowego. Niektórzy badacze wysunęli hipotezę, że CMAMMA może być jedną z najczęstszych form kwasicy metylomalonowej, a być może jedną z najczęstszych wrodzonych błędów metabolizmu. Ze względu na rzadkie diagnozowanie, najczęściej pozostaje niewykryta.
Objawy i oznaki.
Fenotypy kliniczne CMAMMA są wysoce heterogenne i wahają się od bezobjawowych, łagodnych do ciężkich objawów. Patofizjologia leżąca u podstaw choroby nie jest jeszcze poznana. W literaturze opisywane są następujące objawy:
Gdy pierwsze objawy pojawiają się w dzieciństwie, są to raczej pośrednie zaburzenia metaboliczne, natomiast u dorosłych są to zwykle objawy neurologiczne.
Przyczyny.
CMAMMA można podzielić przyczynowo na dwa odrębne dziedziczone zaburzenia: jedno to niedobór mitochondrialnego enzymu acylo-CoA syntetazy członek rodziny 3, kodowanego przez gen ACSF3 (OMIM#614265); drugie zaburzenie to niedobór malonylo-CoA dekarboksylazy kodowany przez gen MLYCD (OMIM#248360).
Diagnoza.
Ze względu na szeroki zakres objawów klinicznych i w dużej mierze prześlizgiwanie się przez programy badań przesiewowych noworodków, uważa się, że CMAMMA jest schorzeniem słabo rozpoznawanym.
Programy badań przesiewowych noworodków.
Ponieważ CMAMMA spowodowana przez ACSF3 nie powoduje nagromadzenia metylomalonylo-CoA, malonylo-CoA lub propionyl-CoA, ani też nie są widoczne nieprawidłowości w profilu acylokarnitynowym, CMAMMA nie jest wykrywana przez standardowe programy badań przesiewowych noworodków na podstawie krwi.
Szczególnym przypadkiem jest prowincja Quebec, w której oprócz badania krwi wykonuje się również badanie moczu w 21 dniu po urodzeniu w ramach programu Quebec Neonatal Blood and Urine Screening Program. To sprawia, że prowincja Quebec jest interesująca dla badań CMAMMA, ponieważ reprezentuje jedyną na świecie kohortę pacjentów bez błędu selekcji.
Stosunek kwasu malonowego do kwasu metylomalonowego.
Obliczając stosunek kwasu malonowego do kwasu metylomalonowego w osoczu, można wyraźnie odróżnić CMAMMA od klasycznej kwasicy metylomalonowej. Dotyczy to zarówno osób reagujących na witaminę B12, jak i niereagujących na nią w kwasicy metylomalonowej. Zastosowanie wartości kwasu malonowego i metylomalonowego z moczu nie jest odpowiednie do obliczenia tego stosunku.
W CMAMMA z powodu ACSF3 poziom kwasu metyloamonowego przewyższa poziom kwasu malonowego. Natomiast w CMAMMA spowodowanym niedoborem dekarboksylazy malonylo-CoA jest odwrotnie.
Badania genetyczne.
CMAMMA można zdiagnozować na podstawie analizy genów ACSF3 i MLYCD. Rozszerzony screening nosicielstwa w trakcie leczenia niepłodności może również zidentyfikować nosicieli mutacji w genie ACSF3.
Linki zewnętrzne.
Złożona kwasica malonowa i metylomalonowa w Orphanet

</doc>
<doc id="5320438" url="https://pl.wikipedia.org/wiki?curid=5320438" title="Feliks Obrzycki">
Feliks Obrzycki

Feliks Obrzycki herbu Prus – poseł na sejm pacyfikacyjny 1589 roku z ziemi nurskiej, podpisał traktat bytomsko-będziński.

</doc>
<doc id="5320440" url="https://pl.wikipedia.org/wiki?curid=5320440" title="Manfred Kaiser">
Manfred Kaiser

Manfred Kaiser (ur. 7 stycznia 1929 w Zeitzu, zm. 15 lutego 2017 w Lindau) – niemiecki piłkarz występujący na pozycji obrońcy, pomocnika oraz napastnika, reprezentant NRD, trener piłkarski.
Życiorys.
W latach 1937–1939 uprawiał gimnastykę w klubie TV Vater Jahn, natomiast w 1939 roku został juniorem SpVgg Zeitz 1910. W 1946 roku został włączony do pierwszej drużyny SG Rot-Weiß Zeitz (później funkcjonującej jako ZSG Gasolin i ZSG Hydrierwerk). Na początku 1950 roku został zawodnikiem BSG Gera Süd. W barwach tego klubu zadebiutował w DDR-Oberlidze 19 lutego w zremisowanym 1:1 spotkaniu z BSG Waggonfabrik Dessau. Na początku 1953 roku miał zostać piłkarzem BSG Motor Jena, ale wskutek braku odpowiedniego zezwolenia pozostał w Wismucie Gera. W 1953 roku spadł z klubem z DDR-Oberligi. W Wismucie Kaiser występował do końca 1954 roku, ogółem rozgrywając w jego barwach 134 ligowe mecze, z czego 96 w DDR-Oberlidze. W barwach klubu z Gery w najwyższej klasie rozgrywkowej zdobył także 21 goli. Na początku 1955 roku został zawodnikiem SC Wismut Karl-Marx-Stadt. W 1955 roku zdobył Puchar NRD. 20 listopada 1955 roku zadebiutował w reprezentacji w wygranym 1:0 towarzyskim spotkaniu z Bułgarią. Z Wismut Karl-Marx-Stadt czterokrotnie (1955, 1956, 1957, 1959) zdobył mistrzostwo NRD. W 1961 roku podjął studia trenerskie w Lipsku, które ukończył w 1965 roku. Wówczas to zakończył karierę zawodniczą, rozgrywając łącznie w DDR-Oberlidze 349 meczów. Następnie, do 1971 roku, był trenerem BSG Wismut Gera. W latach 1971–1975 był asystentem trenera w FC Rot-Weiß Erfurt. Później trenował kluby niższych lig: BSG Chemie Zeitz, BSG Motor Hermsdorf, BSG Chemie Bad Köstritz i SV Elstertal Silbitz/Crossen.
Życie prywatne.
W 1954 roku ożenił się z Marianne, miał z nią dwóch synów.

</doc>
<doc id="5320442" url="https://pl.wikipedia.org/wiki?curid=5320442" title="Valsa malicola">
Valsa malicola

Valsa malicola Z. Urb. – gatunek grzybów z klasy "Sordariomycetes". Grzyb mikroskopijny, wraz z "Valsaria insitiva" wywołujący w Polsce chorobę cytosporoza jabłoni.
Systematyka i nazewnictwo.
Pozycja w klasyfikacji według Index Fungorum: "Valsaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungi".
Po raz pierwszy opisał go w 1956 r. Zdeněk Urban na jabłoni dzikiej, śliwie domowej, śliwie tarninie i głogu dwuszyjkowym w Europie i Ameryce Północnej.
Charakterystyka.
Saprotrof żyjący na korze drzew, a w sprzyjających warunkach zamieniający się w jej pasożyta. Atakuje drzewa osłabione,np. przez mrozy lub wcześniej zaatakowane przez inne patogeny. Wnika do nich przez rany. Występuje na martwych lub umierających gałązkach irgi, głogu, pigwy, jabłoni, ognika, gruszy, róży, ale rzadko na innych członkach różowatych (np. na śliwie). Spotykany jest głównie w postaci anamorfy, teleomorfa jest rzadka. Zarówno konidia, jak i askospory przenoszone są przez wiatr, szczególnie w wilgotnych warunkach. Jasno zabarwione kupki lub łańcuszki konidiów są wydzielane zazwyczaj w czasie deszczu.
Znane jest występowanie "Valsa malicola" w Ameryce Północnej, Australii, Azji (Armenii, Azerbejdżan, Chiny, Gruzjia Kazachstan, Rosja), Europie (Austria, Czechy, Niemcy, Włochy, Łotwa, Litwa, Portugalia, Rumunia, Rosja, Słowacja, Szwecja, Szwajcaria, Wielka Brytania, Ukraina), Występuje również w Polsce.

</doc>
<doc id="5320444" url="https://pl.wikipedia.org/wiki?curid=5320444" title="Stanisław Plichta">
Stanisław Plichta

Stanisław Plichta herbu Półkozic – stolnik sochaczewski, poborca w ziemi sochaczewskiej.
Poseł na sejm pacyfikacyjny 1589 roku z ziemi sochaczewskiej, deputat do traktatu bytomsko-będzińskiego.

</doc>
<doc id="5320446" url="https://pl.wikipedia.org/wiki?curid=5320446" title="Andrzej Plichta">
Andrzej Plichta



</doc>
<doc id="5320448" url="https://pl.wikipedia.org/wiki?curid=5320448" title="Stadion Miejski w Lwówku Śląskim">
Stadion Miejski w Lwówku Śląskim

Stadion miejski – stadion piłkarski w Lwówku Śląskim. W skład obiektu wchodzi również bieżnia lekkoatletyczna z nawierzchnią szutrową o długości 400 m, boczne boisko treningowe, małe boisko piłkarskie i asfaltowy kort tenisowy. Na terenie obiektu znajduje się również plac zabaw z siłownią zewnętrzną OSA (otwarta strefa aktywności) i pumptrack. Swoje spotkania na obiekcie rozgrywa klub LKS Czarni Lwówek Śląski. Stadion mieści ok. 1000 widzów (200 miejsc siedzących). Przy stadionie znajduje się bezpłatny parking. Na terenie stadionu odbywają się wydarzenia kulturalne, m.in. zawody sportowe, dożynki, wesołe miasteczko, zawody strażackie, koncerty, festyny, festiwale.
Pierwotnie stadion miejski w Lwówku Śląskim znajdował się w miejscu obozu Reichsarbeitsdienst (RAD – Służba Pracy Rzeszy), który wykorzystywany był w latach 1946–1973, jako miejski kompleks sportowy. Boisko mieściło się na łące przy ulicy Granicznej i miało 90 m długości i 50 m szerokości. Poniemieckie baraki przeznaczono na szatnie, magazyny i pomieszczenia sanitarne. Lwówecki klub został zgłoszony do rozgrywek Podokręgu Piłki Nożnej w Jeleniej Górze jesienią 1946 r. Zaplecze sportowe nie było w najlepszym stanie, ale przy społecznej pomocy kilku zawodników i działaczy w 1946 r. zostało oddane do użytku owo poniemieckie boisko do piłkarskie. W późniejszych latach, z racji częstych podtopień boiska przy ul. Granicznej, do 1972 r. mecze odbywały się na nowym, obecnie zlikwidowanym boisku przy ul. Leśnej.
Od 1972 r. stadion LKS Czarni Lwówek Śląski znajduje się przy ul.Kościuszki 3 w Lwówku Śląskim. Z inicjatywy Powiatowej Rady Narodowej rozpoczęto starania o budowę tego stadionu w mieście wraz z zapleczem. Ze środków GKKFiT oraz Totalizatora Sportowego, pod nadzorem byłego Przewodniczącego Polskiego Komitetu Kultury Fizycznej i Turystyki Stanisława Wesołowskiego, został zbudowany stadion. Dnia 22 lipca 1974 roku nastąpiło uroczyste otwarcie stadionu. Nadano mu nazwę „XXX-lecia PRL”. Odbył się wtedy mecz towarzyski pomiędzy „Włókniarzem” Mirsk i drużyną z NRD. Obecnym właścicielem tego obiektu jest Urząd Gminy i Miasta Lwówek Śląski. W 1986 r. przy stadionie miejskim wybudowano hotel „Olimp”, który był przez długi czas był siedzibą OSiR-u i jest aktualnie siedzibą Zarządu Klubu LKS Czarni Lwówek Śląski.
W styczniu 2022 roku radni miejscy odrzucili propozycję burmistrz dotyczącą budowy nowej, namiotowej hali sportowej na terenie stadionu miejskiego. W planach gminy i miasta Lwówek Śląski jest renowacja stadionu.

</doc>
<doc id="5320458" url="https://pl.wikipedia.org/wiki?curid=5320458" title="Paweł Ciechomski">
Paweł Ciechomski

Paweł Ciechomski herbu Wąż – podstoli gostyniński, poborca w ziemi gostynińskiej.
Poseł na sejm pacyfikacyjny 1589 roku z ziemi gostynińskiej, podpisał traktat bytomsko-będziński.

</doc>
<doc id="5320469" url="https://pl.wikipedia.org/wiki?curid=5320469" title="Zakład Hydropatyczny dla Osób z Towarzystwa">
Zakład Hydropatyczny dla Osób z Towarzystwa



</doc>
<doc id="5320474" url="https://pl.wikipedia.org/wiki?curid=5320474" title="Robert Skutezky">
Robert Skutezky

Robert Skutezky, Roberto Skutezki-Kafka (ur. 7 czerwca 1885 w Brnie, zm. po 1949) – niemiecko-austriacko-gdański manager ubezpieczeniowy i wenezuelski urzędnik konsularny.
Życiorys.
Urodził się jako obywatel Cesarstwa Austro-Węgierskiego narodowości żydowskiej. Jego rodzicami byli Viktor Skutezky (1858-1907), przedsiębiorca i Adele Kafka (1861-po 1922). 
Robert Skutezky pełnił funkcję przedstawiciela na Polskę niemieckiego Związku Izb Handlowych ("Handelsvertragsverein") w Berlinie (1916) oraz Berlińskiego Towarzystwa Ubezpieczeń od Ognia ("Berliner FeuerVersicherungs- Gesellschaft") (1917), dyrektora Spółki Ubezpieczeń Transportowych ("Transport-Versichsrungs AG") w Warszawie (1918), konsula Wenezueli w Gdańsku (1922-1927), prowadzącego Kantor Ubezpieczeń Transportowych ("GmbH Kontor für Transportversicherung") (1927) tamże oraz dyrektora Zarządu Ubezpieczeń Austriackich Krajów Federalnych ("Versicherungsanstalt der österreichischen Bundesländer") w Wiedniu (1936). Następnie przebywał w Londynie (1939).

</doc>
<doc id="5320475" url="https://pl.wikipedia.org/wiki?curid=5320475" title="Jan Szorc">
Jan Szorc

Jan Szorc (Schortz) z Otrębu herbu Mora – podkomorzy malborski w latach 1588-1607, starosta kiszewski.
Poseł na sejm pacyfikacyjny 1589 roku z województwa pomorskiego, podpisał traktat bytomsko-będziński. Poseł na sejm 1590 roku z województwa pomorskiego.

</doc>
<doc id="5320477" url="https://pl.wikipedia.org/wiki?curid=5320477" title="Yacov Livne">
Yacov Livne



</doc>
<doc id="5320479" url="https://pl.wikipedia.org/wiki?curid=5320479" title="Hrvatska nogometna liga (2022/2023)">
Hrvatska nogometna liga (2022/2023)

Hrvatska nogometna liga 2022/2023 (oficjalnie znana jako SuperSport Hrvatska nogometna liga ze względów sponsorskich) – 32. edycja najwyższej klasy rozgrywkowej piłki nożnej w Chorwacji. Bierze w niej udział 10 drużyn, które w okresie od 15 lipca 2022 do 3 czerwca 2023 rozegrają 36 kolejek.
Tytułu mistrzowskiego broni Dinamo Zagrzeb, a jedynym beniaminkiem jest NK Varaždin, powracający do najwyższej ligi po jednym sezonie przerwy.
Format.
W lidze występuje 10 zespołów grających ze sobą dwie rundy w systemie „każdy z każdym” (w sumie 4 mecze z daną drużyną: 2 u siebie i 2 na wyjeździe). Rozegranych zostanie 180 spotkań, a do Prvej nogometnej ligi spadnie jedna drużyna, która zajmie ostatnie miejsce w tabeli.

</doc>
<doc id="5320483" url="https://pl.wikipedia.org/wiki?curid=5320483" title="Panieńska">
Panieńska

Panieńska – osiedle w dzielnicy Praga-Północ w Warszawie.
Położenie i charakterystyka.
Osiedle Panieńska znajduje się na warszawskiej Pradze-Północ, na obszarze Miejskiego Systemu Informacji Stara Praga. Zostało wybudowane w latach 1964–1967 według projektu Gabriela Rekwirowicza i Teresy Tyszyńskiej. Jest położone między ulicami: Wybrzeże Szczecińskie, Olszową, Panieńską i Stefana Okrzei. Przez jego obszar przebiegają także ulice: Blaszana i ks. Ignacego Kłopotowskiego. Znajduje się w bliskim sąsiedztwie Wisły oraz mostu Śląsko-Dąbrowskiego.
Osiedle składa się z pięciu bloków wielorodzinnych wybudowanych w technologii monolitycznej o 12 kondygnacjach oraz trzech mniejszych, z lokalami usługowymi na parterze, mających charakter plomby. W budynkach zaprojektowano 739 mieszkań dla ok. 2 tys. mieszkańców. Dominują małe mieszkania M-2 i M-3. Powierzchnia osiedla wynosi 3,2 hektara. Zabudowę osiedla uzupełnia, istniejący tu wcześniej budynek dawnej Komory Wodnej, nazywany także Domem pod Kolumnami, wpisany w 1965 roku do rejestru zabytków.
Osiedle posadowione nad brzegiem rzeki miało stanowić wizytówkę i dominantę nowej zabudowy Pragi. Z wysokich budynków rozciąga się widok na Zamek Królewski, Stare Miasto i Mariensztat. „Encyklopedia Warszawy” (1994) nazywa osiedle „malowniczym akcentem panoramy Pragi”, „Atlas architektury Warszawy” (1977) wskazuje, że jest „jednym z najlepiej wkomponowanych w panoramę miasta”, a według Lecha Chmielewskiego, autora „Przewodnika warszawskiego...” (1987): „ładnie prezentuje się zarówno w dzień, jak i wieczorem” i jest „niebrzydkie”.

</doc>
<doc id="5320487" url="https://pl.wikipedia.org/wiki?curid=5320487" title="Kościół św. Wawrzyńca w Parlinie">
Kościół św. Wawrzyńca w Parlinie

Kościół świętego Wawrzyńca w Parlinie – rzymskokatolicki kościół parafialny należący do parafii pod tym samym wezwaniem (dekanat mogileński archidiecezji gnieźnieńskiej).
Obecna drewniana budowla została zbudowana w XVII wieku i ufundowała ją Kapituła Gnieźnieńska. Kościół reprezentuje styl barokowy, wzniesiony został na planie prostokąta, składa się z jednonawowego korpusu i zamkniętego trójbocznie prezbiterium. Na kalenicy osadzona została w 1923 roku ośmiokątna sygnaturka. Wzdłuż północnej elewacji prezbiterium została dostawiona zakrystia. Świątynia wybudowana została w drewnianej konstrukcji zrębowej, natomiast kruchta posiada konstrukcję słupową, ściany kościoła są oszalowane. W 1939 roku świątynia została odnowiona, natomiast w 1965 roku dotychczasowe pokrycie gontowe zostało zastąpione dachówką, z kolei do oryginalnego pokrycia dachu powrócono podczas kompleksowych prac konserwatorskich przeprowadzonych w ostatniej dekadzie ubiegłego wieku. Wnętrze kościoła charakteryzuje się późnobarokowym wystrojem. Do wyposażenia należą: ołtarz główny i dwa boczne umieszczone przy łuku tęczowym, natomiast na belce tęczowej znajduje się krucyfiks z 1. połowy XVI wieku. Budowla jest jednym z najstarszych przykładów drewnianego budownictwa sakralnego Wielkopolski, a także cennym przykładem rzemiosła ciesielskiego.

</doc>
<doc id="5320497" url="https://pl.wikipedia.org/wiki?curid=5320497" title="Grand Prix de France 2022">
Grand Prix de France 2022

Grand Prix de France 2022 – trzecie w kolejności zawody łyżwiarstwa figurowego z cyklu Grand Prix 2022/2023. Zawody rozgrywano się od 4 do 6 listopada 2022 roku w gali Angers Ice Parc w Angers.
Zawody w konkurencji solistów zwyciężył Francuz Adam Siao Him Fa, zaś w konkurencji solistek triumfowała Belgijka Loena Hendrickx. W parach sportowych triumfowali reprezentanci Kanady Deanna Stellato-Dudek i Maxime Deschamps, zaś w parach tanecznych reprezentanci Włoch Charlène Guignard i Marco Fabbri. Dla wszystkich zwycięzców był to pierwszy złoty medal zawodów z cyklu Grand Prix.

</doc>
<doc id="5320498" url="https://pl.wikipedia.org/wiki?curid=5320498" title="Stosunki polsko-kenijskie">
Stosunki polsko-kenijskie

Stosunki dyplomatyczne między Polską Rzeczpospolita Ludową a Kenią zostały nawiązane w 1963 roku. Ożywienie kontaktów politycznych (obejmujących m.in. spotkania na szczeblach ministrów i wiceministrów spraw zagranicznych) nastąpiło po transformacji ustrojowej w Polsce.
Od 2011 roku Kenia znajduje się wśród partnerów priorytetowych programu polskiej pomocy rozwojowej. Przedsięwzięcia realizowane w ramach polskiej pomocy obejmują obszary: ochrony zdrowia (w szczególności nad matkami i dziećmi), edukacji na wszystkich poziomach kształcenia (w tym kształcenia zawodowego), podnoszenia zdolności służb ratowniczych, rozwoju przedsiębiorczości oraz ochrony środowiska i klimatu.
W 2021 roku Kenia zajmował 94. miejsce wśród partnerów eksportowych i 97. miejsce jako partner importowych. Rok wcześniej wartość polskiej eksportu do Kenii wyniosła 46,8 mln euro, natomiast import wyniósł 28 mln euro. Od 2017 roku w Nairobi działa zagraniczne biuro handlowe Polskiej Agencji Inwestycji i Handlu.

</doc>
<doc id="5320501" url="https://pl.wikipedia.org/wiki?curid=5320501" title="Puchar Sześciu Narodów 2023">
Puchar Sześciu Narodów 2023

Puchar Sześciu Narodów 2023 (2023 Six Nations Championship, a także od nazwy sponsora turnieju, Guinness – 2023 Guinness 6 Nations) – dwudziesta czwarta edycja Pucharu Sześciu Narodów, corocznego turnieju w rugby union rozgrywanego pomiędzy sześcioma najlepszymi europejskimi zespołami narodowymi. Turniej odbywa się pomiędzy 4 lutego a 18 marca 2023 roku.
Wliczając turnieje w poprzedniej formie, od czasów Home Nations Championship i Pucharu Pięciu Narodów, jest to 129. edycja tych zawodów. W turnieju biorą udział reprezentacje narodowe Anglii, Francji, Irlandii, Szkocji, Walii i Włoch.
Rozkład gier opublikowano w kwietniu 2022 roku, zaś sędziowie spotkań zostali wyznaczeni w połowie grudnia roku 2022.
Zwycięzca meczu zyskiwał cztery punkty, za remis przysługiwały dwa punkty, porażka nie była punktowana, a zdobycie przynajmniej czterech przyłożeń lub przegrana nie więcej niż siedmioma punktami premiowana była natomiast punktem bonusowym. Dodatkowo zdobywca Wielkiego Szlema otrzymałby trzy dodatkowe punkty, by uniknąć sytuacji, że nie wygrałby całych zawodów pomimo pokonania wszystkich rywali.
Sponsorem turnieju piąty rok była marka Guinness.
Uczestnicy.
W turnieju uczestniczyły:

</doc>
<doc id="5320502" url="https://pl.wikipedia.org/wiki?curid=5320502" title="Paddy Pimblett">
Paddy Pimblett

Paddy Mark Pimblett (ur. 3 stycznia 1995 w Huyton) – angielski zawodnik MMA walczący w kategorii lekkiej. Od 2021 roku zawodnik UFC. Były mistrz Cage Warriors w wadze piórkowej.
Wczesne życie.
Urodził się 3 stycznia 1995 r. Dorastał w Huyton. Zainspirowany walką Diego Sancheza z Clayem Guidą podczas finału "The Ultimate Fighter 9" zaczął trenować mieszane sztuki walki w wieku 14 lat, dołączając do klubu Next Generation MMA. Wkrótce potem zdecydował, że będzie zawodowo konkurował w tym sporcie.
Kariera MMA.
10 grudnia 2022 Pimblett zmierzył się z Jaredem Gordonem na "UFC 282". Wygrał walkę kontrowersyjną jednogłośną decyzją sędziów. 23 z 24 ekspertów medialnych przyznało zwycięstwo Gordonowi.
Życie prywatne.
Jest bliskim przyjacielem zawodniczki sztuk walki Molly McCann.
Określa się jako socjalista i przeciwnik Partii Konserwatywnej. Popiera bojkot gazety The Sun.
Powiedział, że jego charakterystyczne, miękkie włosy i brak tatuaży pozwalają dzieciom identyfikować się z nim w sposób, który nie byłby dla nich możliwy, gdyby był „dużym, twardym facetem z mnóstwem tatuaży”. Jest kibicem Liverpool FC.
Jest sponsorowany przez Barstool Sports.
Ma tendencję do przybierania na wadze między walkami, często ważąc około 91 kg. Prezydent UFC, Dana White, powiedział, że wahania wagi Pimbletta zaszkodziły zarówno zawodnikowi, jak i jego promocji.

</doc>
<doc id="5320503" url="https://pl.wikipedia.org/wiki?curid=5320503" title="Krzyżaniak">
Krzyżaniak

Osoby o nazwisku Krzyżaniak:

</doc>
<doc id="5320504" url="https://pl.wikipedia.org/wiki?curid=5320504" title="MK John Wilson Trophy 2022">
MK John Wilson Trophy 2022

MK John Wilson Trophy 2022 – czwarte w kolejności zawody łyżwiarstwa figurowego z cyklu Grand Prix 2022/2023. Zawody rozgrywano od 11 do 13 listopada 2022 roku w hali Ice Sheffield w Sheffield.
Zwycięzcą w konkurencji solistów został Włoch Daniel Grassl, zaś w konkurencji solistek Japonka Mai Mihara. W parach sportowym triumfowali Amerykanie Alexa Knierim i Brandon Frazier, zaś w parach tanecznych reprezentanci Włoch Charlène Guignard i Marco Fabbri. Dla obu par było to drugie zwycięstwo w zawodach Grand Prix w sezonie 2022/2023 i zdobycie kwalifikacji do finału cyklu.

</doc>
<doc id="5320506" url="https://pl.wikipedia.org/wiki?curid=5320506" title="Eugeniusz Krasuski">
Eugeniusz Krasuski

Eugeniusz Krasuski, właśc. Eugeniusz Jan Marceli Krasuski (ur. 22 kwietnia 1878 w Mińsku Mazowieckim, zm. 27 stycznia 1944) – inżynier chemik, działacz społeczny i polityczny, członek Rady Stanu i rady miejskiej w Łodzi, pamiętnikarz.
Życiorys.
Krasuski odbył studia w Chemnitz i Miluzie zdobywając tytuł inżyniera. W 1902 rozpoczął pracę w fabryce Ludwika Grohmana jako chemik. Następnie był długoletnim dyrektorem zakładów K. Scheiblera i L. Grohmana zastępując na stanowisku Henryka Grohmana. W 1906 zaangażował się w działalność publicystyczną, publikując m.in. "Zagadnienia Kultury" (Warszawa 1913), "O Brzozowskiego „Głosach wśród nocy”" (Warszawa 1914).
Działał również w sekcji technicznej Łódzkiego Towarzystwa Popierania Rosyjskiego Przemysłu i Handlu, którego w latach 1903–1905 był przewodniczącym. W 1909 był inicjatorem i członkiem zarządu powołania Stowarzyszenia Techników w Łodzi, m.in. z jego inicjatywy w stowarzyszeniu w 1910 utworzono Koło Chemików. W 1916 był zaangażowany w organizację biblioteki publicznej w Łodzi – został zastępcą dyrektora Towarzystwa Biblioteki Publicznej w Łodzi – Seweryna Sterlinga.
Podczas I wojny światowej rozwinął działalność polityczną jako zwolennik Koła Międzypartyjnego oraz pełnił funkcję sekretarza w Komitecie Obywatelskim utworzonym po ewakuacji rosyjskiej administracji, w celu zarządzania Łodzią. W styczniu 1917 został radnym Rady Miejskiej w Łodzi z ramienia Polskiego Komitetu Wyborczego wraz z Leopoldem Skulskim. W ramach działalności w radzie był głównym inicjatorem powstania Wydziału Statystycznego przy Zarządzie Miejskim w Łodzi, utworzonym 1 stycznia 1918, a następnie również jego członkiem. W 1917 był zaangażowany w powstanie Związku Miast Królestwa Polskiego. Podczas wojny pisał autorski pamiętnik opisujący działania wojenne w Łodzi i okolicach, które częściowo został opublikowany przez Mieczysława Hertza. W 1918 został wybrany do Rady Stanu Królestwa Polskiego, w której pełnił funkcję sekretarza, w tym samym roku zaangażował się w działalność Zjednoczenia Narodowego, którego był jednym z przywódców.
W 1939 uczestniczył w organizacji Komitetu Obywatelskiego, utworzonego w związku z ewakuacją władz miejskich i oczekiwaniem na wkroczenie Niemców do Łodzi, m.in. wraz z ks. bp. Kazimierzem Tomczakiem, Zygmuntem Lorentzem. Pełnił funkcję jednego z sekretarzy komitetu.
Życie prywatne.
Eugeniusz Krasuski w 1903 ożenił się w Łodzi z Jadwigą z d. Wścieklica, córką fabrykanta – Władysława Wścieklicy i jego żony Marii Magdaleny. Małżeństwo miało 3 dzieci: Annę Marię Mieszkowską (1908–1994), żonę oficera Stanisława Mieszkowskiego (1903–1952), Stefana Eugeniusza Krasuskiego (1904–1987), męża Wandy Krasuskiej (1905–1994) i Janinę Jadwigę Jabłkowską (1905–1984), żonę Tomasza Jabłkowskiego (1903–1939).
Pochowany został na Starych Powązkach w Warszawie (kw. 3, rz. 1, m. 5, 6, 7).

</doc>
<doc id="5320509" url="https://pl.wikipedia.org/wiki?curid=5320509" title="Lutrofora">
Lutrofora

Lutrofora, lutroforos, amfora lutrofora ( loutrophóros) – w ceramice starogreckiej wysokie i smukłe, długoszyjne, amforowate naczynie, zasadniczo wykorzystywane kultowo.
Dziś zazwyczaj uznawana za odmianę amfory, choć przez Greków uważana za odmianę hydrii, skąd też nazwa będąca skróceniem od ύδρία λουτροφόρος. Oryginalnie powstała ona od słownej zbitki λοῦτρον (woda do ablucji) i φέρειν (przynosić); (pojęcie "loutra" odnoszono do zbiornika, basenu kąpielowego). 
Należała do stosunkowo wysokich (40-60 cm) wyrobów greckiej ceramiki, jej cechą charakterystyczną była dość wąska i mocno wydłużona szyja, stanowiąca około połowy wysokości naczynia. Połączone z nią były obustronne, wysokie, cienkie, pałąkowate imadła, osadzone pomiędzy ramionami owoidalnego brzuśca a rozszerzonym, masywnym wylewem. Podstawę stanowiła równie masywna, rozszerzona stopka. 
Funkcja obrzędowa.
Naczynie odgrywało przede wszystkim istotną rolę w ceremonii zaślubin: czerpano i przynoszono w nim wodę ze źródła Kallirhoe-Enneakrunos przeznaczoną dla obrzędowej kąpieli panny młodej. Dlatego zwyczajowo dekorowano je scenami weselnymi. Dodatkowo w kulcie zmarłych spełniało istotną rolę w ablucyjnym obmywaniu ciała, na co wyraźnie wskazują często umieszczane sceny opłakiwania zmarłego ("prothesis"). Późny czarnofigurowy artysta ateński, znany jako Malarz Safony, wyróżnił się (ok. 450 p.n.e.) jako dekorator lutrofory z jedynym znanym przedstawieniem pochówku (złożenia do grobu). 
O konkretnym przeznaczeniu tego naczynia świadczy m.in. scena malarstwa wazowego przedstawiająca orszak złożony z flecisty poprzedzającego kobiety niosące pochodnie i podążającą za nimi kobietę z lutroforą. Zarówno panna młoda ("nymfe") jak i jej oblubieniec brali rytualne kąpiele oczyszczające – początkowo w naturalnym źródle (strumieniu), potem we własnych domostwach, dokąd wodę przynosiły dzieci (tzw. "loutroforoi") w specjalnych dzbanach (lutroforach), bądź też dziewczęta, obmywające i namaszczające oblubienicę. Wodę do obrzędowej lustracji dostarczano zwyczajowo w wieczór przedweselny.
Od schyłku V stulecia p.n.e. okazałe lutrofory (często marmurowe) wystawiano na grobach bezżennych mężczyzn i niezaślubionych kobiet. Niektóre z naczyń, dekorowane scenami walk, poświęcano najwidoczniej padłym w boju wojownikom. Jako pomniki z kamienia miały one (podobnie jak lekyty) charakter steli nagrobnej zaznaczającej miejsce pochówku (np. na ateńskiej nekropolii Keramejkos). 

</doc>
<doc id="5320510" url="https://pl.wikipedia.org/wiki?curid=5320510" title="Borowik (Rosja)">
Borowik (Rosja)

Borowik () – wieś w Rosji, w obwodzie pskowskim, w rejonie pskowskim. Według danych z 2010 roku zamieszkiwana przez 23 osoby.

</doc>
<doc id="5320511" url="https://pl.wikipedia.org/wiki?curid=5320511" title="Valsa">
Valsa

Valsa Fr. – rodzaj grzybów z klasy "Sordariomycetes". Grzyby mikroskopijne porażające drzewa.
Systematyka i nazewnictwo.
Pozycja w klasyfikacji według Index Fungorum: "Valsaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungi".
Gatunki występujące w Polsce:

</doc>
<doc id="5320513" url="https://pl.wikipedia.org/wiki?curid=5320513" title="Wierzchowski">
Wierzchowski

Osoby o nazwisku Wierzchowski:

</doc>
<doc id="5320514" url="https://pl.wikipedia.org/wiki?curid=5320514" title="Francisco Moerth">
Francisco Moerth



</doc>
<doc id="5320516" url="https://pl.wikipedia.org/wiki?curid=5320516" title="Radziejewski">
Radziejewski

Osoby o nazwisku Radziejewski:

</doc>
<doc id="5320517" url="https://pl.wikipedia.org/wiki?curid=5320517" title="Dany Dauberson">
Dany Dauberson

Dany Dauberson, właściwie Suzanne Gauche (ur. 16 stycznia 1925 w Le Creusot, zm. 16 marca 1979 w Marsylii) – francuska piosenkarka i aktorka.
Życiorys.
Urodziła się 1925 w Le Creusot w departamencie Saona i Loara we Francji. Część swojej młodości spędziła w Saint-Claude w departamencie Jura, gdzie jej matka (z pochodzenia Szwajcarka) pracowała jako pokojówka w hotelu i gdzie do 1990 roku mieszkała jej ciotka. Śpiewała w klubach nocnych. Początkowo wykonywała covery piosenek znanych wykonawców, takich jak Édith Piaf, Mick Micheyl i Gilbert Bécaud. Stopniowo wyrobiła własną markę, zwłaszcza dzięki występom w programach telewizyjnych Danièle Gilbert i Philippe'a Bouvarda.
Jej pierwszy podwójny singel zawierający utwory „Feuilles mortes” oraz „Un air d’autrefois” ukazał się nakładem niemieckiego wydawnictwa Telefunken w 1949. W 1953 wydała swój pierwszy album studyjny "Dany Dauberson", po którym w następnych latach ukazało się sześć kolejnych albumów muzycznych. 
24 maja 1956 reprezentowała Francję podczas 1. Konkursu Piosenki Eurowizji. Z powodu niezachowania się oficjalnych wyników finału konkursu, nieznany jest końcowy rezultat jej piosenki „Il est là” w ogólnej klasyfikacji finałowej.
W kwietniu 1967, jadąc z aktorką Nicole Berger drogą w kierunku Duranville, wpadła w poślizg, po czym samochód uderzył w drzewo. W efekcie wypadła z fotela przez przednią szybę, a następnie została przewieziona do szpitala. Przeżyła (w odróżnieniu od Berger, która zmarła w wyniku złamania czaszki i zmiażdżenia klatki piersiowej), jednak nigdy w pełni nie doszła do siebie emocjonalnie i fizycznie po wypadku, który zakończył jej karierę. Zmarła w Marsylii w 1979. Została pochowana w Saint-Claude.
Życie prywatne.
Była lesbijką. Organizator francuskich konkursów piękności Guy Rinaldo okrzyknął ją mianem "Miss Lesbos". Romansowała między innymi z aktorką Carmen Torres oraz piosenkarką Suzy Solidor. Była również podejrzewana o romans z włoską księżniczką Giovanną Pignatelli przez ówczesnego męża księżniczki – francuskiego aktora Georges’a Bréhata.
Filmografia.
Opracowano na podstawie materiału źródłowego.

</doc>
<doc id="5320520" url="https://pl.wikipedia.org/wiki?curid=5320520" title="M88 Recovery Vehicle">
M88 Recovery Vehicle

M88 Recovery Vehicle – amerykański wóz zabezpieczenia technicznego powstały na bazie czołgów M48 Patton/M60 Patton. Najnowsze wersje oznaczone są jako M88 Hercules (ang. "Heavy Equipment Recovery Combat Utility Lifting Extraction System"). Wóz został opracowany przez spółkę Bowen McLaughlin York (BMY) pod koniec lat pięćdziesiątych XX wieku. M88 znajduje się w produkcji od 1960 roku.
Historia.
Po zakończeniu II wojny światowej podstawowym wozem zabezpieczenia technicznego w United States Army pozostawał M32 Tank Recovery Vehicle oraz jego zmodernizowana wersja M74 Armored Recovery Vehicle. Zbudowano je na kadłubie czołgów średnich M4 Sherman. Mimo, że zmodernizowany M74 był w stanie poradzić sobie z nowo wprowadzanymi do służby czołgami podstawowymi M47 i M48 Patton, zaczęto poszukiwać nowego ciągnika ewakuacyjnego. W październiku 1954 roku rozpoczęto prace nad opracowaniem nowego wozu ewakuacyjnego dla United States Army, które byłyby w stanie zapewnić wsparcie dla czołgów M48. W celu unifikacji zdecydowano się osadzić wóz na podwoziu czołgu M48. Opracowywany wóz otrzymał oznaczenie T88. W grudniu tego samego roku w zakładach Detroit Arsenal Tank Plant zaprezentowano kilka koncepcji dla T88.
Do konkursu na realizację dalszych prac stanęły trzy spółki – Bowen McLaughlin York, Pacific Car &amp; Foundry Company oraz FMC Corporation. Jednym z głównych wymagań było zamontowanie żurawia z przodu pojazdu, co zrobiła wyłącznie spółka BMY, pozostałe zamontowały urządzenie w tylnej części kadłuba. Z tego powodu odrzucono propozycje FMC oraz Pacific Car &amp; Foundry Company i kontrakt na opracowanie i budowę T88 przyznano spółce BMY. Umowę zawarto w kwietniu 1956 roku. W 1958 roku zaprezentowano pierwszy prototyp T88 z silnikiem Continental z czołgu M48A2. Jednostka napędowa okazała być się zbyt słaba, dlatego ostatecznie zdecydowano się zamontować mocniejszą jednostkę benzynową i nową przekładnię. W 1959 roku zatwierdzono ostateczny prototyp i zlecono budowę dodatkowych do testów. Produkcję seryjną rozpoczęto w 1960 roku, tym samym zmieniono oznaczenie z T88 na M88 Recovery Vehicle. W toku dalszej produkcji M88 osadzono na podwoziu nowych czołgów M60 Patton. Pierwsze egzemplarze wprowadzono do służby w 1961 roku. Do 1964 roku wyprodukowano od podstaw 1075 maszyn.
Szybko zdano sobie jednak sprawę, że podstawowy M88 charakteryzuje się niskim zasięgiem, wynoszącym około 320 kilometrów. Dodatkowo zastosowany silnik benzynowy był paliwożerny. Zlecono więc opracowanie M88 z silnikiem wysokoprężnym. BMY otrzymał kontrakt na opracowanie wozu, zaś rok później zaprezentowano prototyp z jednostką dieslowską. Prototyp oznaczono jako M88E1. Silnik pochodził z czołgu M60 i wytwarzał 750 KM zamiast oryginalnych 980 KM oryginalnego silnika, ale zapewniał zwiększony moment obrotowy, co ułatwiało holowanie innych czołgów. Wraz z silnikiem zainstalowano również nową skrzynię biegów oraz zwiększono zasięg do około 480 kilometrów. W 1975 roku wóz przemianowano na M88A1. Produkcja tej wersji trwała do końca lat 80. XX wieku. Do wersji A1 przebudowano także 878 podstawowych M88.
W latach osiemdziesiątych w związku z pojawieniem się nowych czołgów podstawowych M1 Abrams w US Army zauważono, że M88 i M88A1 są zbyt słabe, aby poradzić sobie z holowaniem Abramsów. Rozpoczęto więc prace nad opracowaniem nowych ciągników ewakuacyjnych. Producent natomiast przewidział, że czołgi staną się cięższe, przez co przysporzą problemów logistycznych. W 1982 roku BMY rozpoczęła prace nad ulepszeniem wozów M88A1. Powstały pojazd został oznaczony jako M88AX. M88AX zyskał nowy silnik wysokoprężny o mocy 1050 KM. Od 1985 roku M88AX przechodził serię prób, podczas których osiągnął prędkość maksymalną 56 km/h i był w stanie holować czołg M1A1 Abrams z prędkością 40 km/h. Nie został wprowadzony do służby liniowej. Natomiast w 1987 roku BMY otrzymała kontrakt na wyprodukowanie pięciu ulepszonych M88A1, które byłyby lepiej przystosowane do wsparcia technicznego czołgów M1. Zdecydowano się na wykorzystanie doświadczeń z programu M88AX. Pojazdy otrzymały oznaczenie M88A1E1 Improved Recovery Vehicle, jednak w 1989 roku projekt M88A1E1 został anulowany z powodu cięć budżetowych.
Do prac nad ulepszeniem M88 powrócono w 1991 roku. Producent otrzymał kontrakt na kontynuowanie prac rozwojowych. Prace te trwały do 1993 roku, kiedy istniejące prototypy z poprzednich prób zostały przebudowane i poddane szeroko zakrojonym próbom. W 1994 roku zakontraktowano produkcję nowego pojazdu, ale z powodu dalszych cięć w budżecie obronnym, postanowiono przebudować wozy M88A1 do nowego standardu, zamiast budować zupełnie nowy pojazd. W 1997 roku, po przeprowadzonych testach nową ulepszoną wersję M88A1 przemianowano na M88A2 Hercules ("Heavy Equipment Recovery Combat Utility Lifting Extraction System"). M88A2 został wprowadzony do służby w 2000 roku i wykorzystuje wiele elementów testowanych w wersji M88A1E1.
Od 2005 roku producentem Herculesów jest spółka BAE System, a dokładniej jej filia BAE Systems Land and Armaments. W 2019 roku zawarła ona kontrakt na modernizację obecnych wozów M88A2 do nowego standardu M88A3. Podstawową zmianą w stosunku do starszej wersji będzie wyeliminowanie konieczności zaangażowania dwóch wozów do holowania najnowszej wersji czołgu podstawowego M1 Abrams. M88A3 będzie mógł samodzielnie przemieścić czołg tego typu. W M88A3 ulepszono układ napędowy, zawieszenie i gąsienice. W wyglądzie zewnętrznym da się zauważyć dodatkowe siódme koło jezdne zmniejszające nacisk na podłoże. Pojazd zyskał także nowe zawieszenie hydropneumatyczne z funkcją zablokowania gąsienicy w celu zapewnienia lepszej kontroli trakcji podczas podejmowania uszkodzonego czołgu. W wyniku modyfikacji zwiększyć ma się prędkość pojazdu, przeżywalność i niezawodność.
Konstrukcja.
Kadłub i przedział załogi.
M88 jest wozem zabezpieczenia technicznego o długości 8,27 m, szerokości 3,43 m oraz wysokości do stropu wynoszącej 3,12 m. Wymiary pojazdu pozostawały niezmienne przy okazji opracowywania kolejnych wersji rozwojowych. Masa M88 waha się od 50 ton do 63,5 tony w zależności od wariantu. Kadłub wykonano z pancerza o grubości 25 mm z przodu i po bokach, natomiast strop chroniony jest przez 19 mm pancerza. Przednia płyta kadłuba jest lekko pochylona, co podnosi efektywną grubość pancerza. Po lewej i prawej stronie kabiny znajdują się duże włazy, umieszczone tuż nad trzecim kołem jezdnym. Załoga składa się z czterech żołnierzy: kierowcy, dowódcy, mechanika oraz operatora wciągarki/żurawia.
Dowódca zajmuje miejsce na środku kabiny, za nim siedzi operator żurawia. Dowódca wozu dysponuje obrotową kopułą obserwacyjną oraz zamontowanym na nim karabinem maszynowym. Za kopułą dowódcy ulokowano właz dla operatora żurawia. Przednia część kabiny zajmowana jest przez kierowcę oraz mechanika. Każdy z nich ma do dyspozycji własny właz oraz trzy wizjery pozwalające obserwować przestrzeń przed wozem oraz po bokach. Kierowca dysponuje dodatkowym obrotowym peryskopem obserwacyjnym w swoim włazie.
W wersji M88A2 wzmocniono opancerzenie wozu. Zamontowano jednoczęściowe płyty pancerne do burt pojazdu, które pokrywały całą kabinę załogi i przedział napędowy. Dotychczasowe włazy boczne zastąpiono nowymi podwójnymi, gwarantującymi lepszą ochronę. M88A2 zyskał też opancerzone osłony boczne składające się z ośmiu oddzielnych paneli chroniące wóz na wysokości gąsienic.
Napęd.
Za kabiną załogi znajduje się przedział napędowy z silnikiem i przekładnią. W pierwszej wersji M88 napęd stanowił silnik benzynowy AVSI-1790-6A o mocy 980 KM sprzężony z przekładnią Allison XT-1400-2. Pozwalało to osiągać maksymalną prędkość 42 km/h, natomiast podczas holowania uszkodzonego pojazdu prędkość wynosiła 21 km/h. Szybko okazało się, że silnik benzynowy jest paliwożerny oraz dysponuje słabymi osiągami. W wersji oznaczonej jako M88A1 zastosowano jednostkę wysokoprężną AVDS-1790-2DR o mniejszej mocy 750 KM, jednak gwarantującą wyższy moment obrotowy i niższe spalanie, co przekładało się na większy zasięg. Była to jednostka 12-cylindrowa w układzie widlastym. Wraz z zastosowaniem nowego silnika w M88A1, zdecydowano się na wymianę przekładni na Allison XT-1410-4. Dodatkowo zainstalowano pompę hydrauliczną, która umożliwiała używanie wysięgnika i wciągarek w przypadku awarii napędu wozu.
Przy okazji opracowywania nowszego wariantu M88A2, lepiej dostosowanego do ewakuacji cięższych maszyn, zastosowano zupełnie nowy układ napędowy. Postanowiono zamontować w M88A2 powerpack AVDS-1790-8CR o mocy 1050 KM. Składa się on chłodzonego powietrzem, turbodoładowanego widlastego silnika wysokoprężnego, sprzężonego z przekładnią Allison XT-1410-5A. Prędkość maksymalna wzrosła do 48 km/h.
Wyposażenie.
Do samoobrony przeznaczony jest w wielkokalibowy karabin maszynowy Browning M2HB o kalibrze 12,7 mm, zamontowany we włazie dowódcy. Podstawowym elementem przeznaczonym do prac serwisowych jest składany żuraw, który jest podnoszony i opuszczany za pomocą układu hydraulicznego. Maksymalna nośność wynosi 25 ton w przypadku podstawowego M88 i M88A1. Ramię żurawia jest przymocowane do przedniej krawędzi dachu i składa się do tyłu. Z przodu pojazdu znajduje się lemiesz spycharki, o prawie tej samej szerokości co pojazd. Oprócz lemiesza i wysięgnika, wóz dysponuje wyciągarką o uciągu do 45 ton. M88A2 dysponuje wzmocnionym wysięgnikiem o udźwigu 35 ton i wyciągarką z uciągiem 70 ton.
Eksploatacja.
M88 wszedł do służby w jednostkach liniowych w 1961 roku. Skierowano je w pierwszej kolejności do jednostek używających cięższych czołgów M48 oraz w późniejszym czasie M60. Wóz eksploatowany był w zasadzie wszędzie tam, gdzie znajdowały się amerykańskie wojska. Chrztem bojowym dla wozów M88 była wojna wietnamska, gdzie M88 służył obok starszych M51 na bazie czołgów Sherman oraz lekkiego pojazdu ratunkowego M578 LRV. M88 spisały się dobrze podczas działań wojennych – używano ich do oczyszczania terenu przy pomocy lemiesza oraz prac naprawczych. Dodatkowo były nieocenione przy wsparciu i ewakuacji nie tylko czołgów M48, ale i lżejszych M41 Walker Bulldog i transporterów opancerzonych M113. Wóz spisywał się również podczas I wojny w Zatoce Perskiej, gdzie po raz pierwszy M88 wspierał bojowo czołg M1 Abrams, a także bojowe wozy piechoty M2 i wozy rozpoznawcze M3 Bradley. M88 używano także w czasie misji KFOR w Kosowie. Z początkiem XXI w. podczas II wojny w Zatoce Perskiej wozy w wersji M88A2 Hercules przeszły swój chrzest bojowy, również wspierając czołgi Abrams i pojazdy towarzyszące powstałe na bazie M1.
Wóz też stał się bardzo popularny wśród użytkowników zagranicznych.

</doc>
<doc id="5320536" url="https://pl.wikipedia.org/wiki?curid=5320536" title="Język evav">
Język evav



</doc>
<doc id="5320537" url="https://pl.wikipedia.org/wiki?curid=5320537" title="Julia Strowski">
Julia Strowski

Julia Strowski (ur. 18 września 1998) – niemiecko-japońska aktorka.
Życiorys.
Znana z produkcji Amazon Prime Bibi und Tina i z niemieckiego filmu Into The Beat. Poza aktorstwem zajmuje się tańcem, teatrem fizycznym i muzyką. Jest członkiem National Youth Theatre w Wielkiej Brytanii.
Jej nauczyciele tańca to między innymi: Kelvin O. Hardy (Ailey School New York, Staatliche Ballettschule Berlin), Quincy Junor (Ailey School New York), David Blake (Ailey School New York, Lion King London), Tamae Yoneda (Flying Steps/Tanzfabrik Berlin), Sonia Bartucelli (Komische Oper, Advanced Dance Program Berlin) i Chaim Gerber (Tanzfabrik Berlin).
Użyczyła swojego głosu w niemieckim dubbingu do filmu Tokyo Shaking oraz w audiobooku She and Her Cat.

</doc>
<doc id="5320538" url="https://pl.wikipedia.org/wiki?curid=5320538" title="Rock Festiwal Pogranicza">
Rock Festiwal Pogranicza

Rock Festiwal Pogranicza – coroczny festiwal muzyki rockowej i heavymetalowej organizowany w Prudniku przez Opolskie Towarzystwo Motocyklowe jako integralna część prudnickiego Zlotu Motocyklowego. Festiwal odbywa się w lipcu w południowej części Prudnika, na placu przy ulicy Poniatowskiego, pod Kozią Górą, na skraju Lasu Prudnickiego, w pobliżu sanktuarium św. Józefa.
Historia.
Pierwszy zlot motocyklistów w Prudniku odbył się na przełomie września i października 2006. Jego inicjatorem był Artur Żurakowski, którego pomysł zaaprobował przełożony klasztoru franciszkanów w Prudniku Antoni Dudek. Już wtedy przy okazji zlotu odbyły się koncerty zespołów muzycznych.
Zlot w Prudniku odbywał się corocznie, z wyjątkiem roku 2015. Nazwa „Rock Festiwal Pogranicza” po raz pierwszy pojawiła się w programie XIV edycji Zlotu Motocyklowego w 2021.
Edycje.
Przed przyjęciem nazwy „Rock Festiwal Pogranicza”, w ramach zlotów motocyklowych w Prudniku występowały takie zespoły jak m.in.: Metallica Revival Beroun (oficjalnie autoryzowany cover band zespołu Metallica), MC Electric Cover Band, Kajetan Drozd Band, Markus, Bexa, Rebelianci, White House, Easy Rider, Good Day.
2021.
Pierwsza edycja Rock Festiwal Pogranicza odbyła się w dniach 23–25 lipca 2021. Wystąpiły na nim zespoły z Polski i Czech: Dorien, Perfekcyjne Przeboje (cover band zespołu Perfect), Orchidea, Lady Pank Show (cover band zespołu Lady Pank).
2022.
Druga edycja Rock Festiwal Pogranicza odbyła się w dniach 22–24 lipca 2022. Na dwóch scenach wystąpili: Manson Band, Motörbrothers (tribute band zespołu Motörhead), Niespodzianka Muzyczna, exMaanam.

</doc>
<doc id="5320543" url="https://pl.wikipedia.org/wiki?curid=5320543" title="Język kompane">
Język kompane

Język kompane, także: komfana, kongampani – język austronezyjski używany w prowincji Moluki w Indonezji, we wsi Kompane na wschodnim wybrzeżu wyspy Kongan w grupie wysp Aru. Według danych z 1995 roku posługuje się nim 330 osób. Jest bliski językowi kola.

</doc>
<doc id="5320544" url="https://pl.wikipedia.org/wiki?curid=5320544" title="Jaromir Ochęduszko">
Jaromir Ochęduszko

Jaromir Ochęduszko (ur. 16 maja 1912 w Mościskach, zm. 6 lipca 1987 w Warszawie) – polski dyplomata i dziennikarz, ambasador w Rumunii (1968–1973).
Życiorys.
W czasie powstania warszawskiego walczył w Śródmieściu. Wyszedł z ludnością cywilną.
Od 1934 do 1936 był wydawcą miesięcznika „Sygnały”. W latach 40. pracował jako attaché prasowy w Ambasadzie w Ankarze (według zdementowanej pogłoski, miał odmówić powrotu do kraju). W latach 1952–1957 sekretarz redakcji „Przeglądu Kulturalnego”. W latach 1957–1963 radca prawny Ambasady w Paryżu. Od 13 lutego 1968 do 15 listopada 1973 ambasador w Rumunii. W latach 1974–1981 sekretarz generalny Polskiego Komitetu do spraw UNESCO. W latach 1977–1981 członek Klubu Fair Play Polskiego Komitetu Olimpijskiego.
W 1951 został odznaczony Złotym Krzyżem Zasługi.
Syn Eugeniusza i Mieczysławy. Żonaty z Haliną Ochęduszko z domu Niedbał, śpiewaczką i filolożką.
Pochowany na Cmentarzu Powązkowskim w Warszawie.

</doc>
<doc id="5320545" url="https://pl.wikipedia.org/wiki?curid=5320545" title="Stosunki Polski z Regionem Kurdystanu">
Stosunki Polski z Regionem Kurdystanu

Stosunki między Polską a autonomicznym regionem irackiego Kurdystanu obejmują kontakty polityczne, współpracę w sferze gospodarki, edukacji, nauki i kultury oraz pomoc humanitarną.
W 2004 roku rozpoczęło działalność przedstawicielstwo Regionu Kurdystanu w Polsce, zaś od 2012 roku w Irbilu funkcjonuje polski konsulat. W 2005 roku miała miejsce wizyta premiera Marka Belki w Irbilu, gdzie spotkał się z władzami Regionu Kurdystanu. Jednym z filarów stosunków polsko-kurdyjskich jest współpraca na szczeblu samorządowym. W 2011 roku podpisano umowę o współpracy między Regionem Kurdystanu a województwem małopolskim. 
W 2019 roku miała miejsce polska misja gospodarcza do irackiego Kurdystanu organizowana przez Krajową Izbę Gospodarczą. W ramach misji polscy przedsiębiorcy odbyli szereg spotkań z przedstawicielami kurdyjskich władz i środowisk biznesowych.
Innym obszarem współpracy dwustronnej jest nauka. W 2004 roku trzy uniwersytety kurdyjskie w Irbilu (Uniwersytet Saladyna), Sulejmani i Dahuk zawarły umowę o współpracy i wymianie naukowej z Uniwersytetem Jagiellońskim. W 2007 roku Uniwersytet Adama Mickiewicza zawarł umowy z Uniwersytetem Saladyna i Uniwersytetem As-Sulajmanijja, zaś w 2012 podpisano umowę o współpracy Politechniki Poznańskiej i Uniwersytetu w Duhok. 
Od 2015 roku w ramach programu polskiej współpracy rozwojowej realizowane są działania z zakresu pomocy humanitarnej (m.in. zaopatrzenie w żywność, wsparcie uchodźców, ochrona zdrowia i edukacja).

</doc>
<doc id="5320546" url="https://pl.wikipedia.org/wiki?curid=5320546" title="Język komfana">
Język komfana



</doc>
<doc id="5320547" url="https://pl.wikipedia.org/wiki?curid=5320547" title="Język kongampani">
Język kongampani



</doc>
<doc id="5320548" url="https://pl.wikipedia.org/wiki?curid=5320548" title="Flagi powiatów w województwie śląskim">
Flagi powiatów w województwie śląskim

Flagi powiatów w województwie śląskim – lista symboli powiatowych w postaci flagi, obowiązujących w województwie śląskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej. Z tej zmiany skorzystały powiaty, przywrócone w 1999.
W w województwie śląskim swoją flagę posiadało 15 z 17 powiatów (flagi nie posiadały powiaty: lubliniecki oraz żywiecki) oraz 18 z 19 miast na prawach powiatu (Tychy używają nieoficjalnej flagi). Symbol ten, od 2001, ma ustanowione samo województwo.

</doc>
<doc id="5320550" url="https://pl.wikipedia.org/wiki?curid=5320550" title="Letni Puchar Świata w narciarstwie alpejskim mężczyzn 2022">
Letni Puchar Świata w narciarstwie alpejskim mężczyzn 2022

Letni Puchar Świata w narciarstwie alpejskim mężczyzn w sezonie 2022 to kolejna edycja tej imprezy. Cykl ten rozpoczął się 11 czerwca 2022 r. w austriackim Rettenbach. Finałowe zawody tego cyklu rozegrano w dniach 9–11 września tego samego roku we włoskim Sauris.
Obrońcą Kryształowej Kuli był Austriak Hannes Angerer. Tym razem najlepszy okazał się Czech Martin Barták.

</doc>
<doc id="5320551" url="https://pl.wikipedia.org/wiki?curid=5320551" title="Język karey">
Język karey

Język karey (także kerei, krei) – język austronezyjski używany w prowincji Moluki w Indonezji, we wsi Karey na wschodnim wybrzeżu wyspy Tarangan (wyspy Aru). Według danych z 2011 roku posługuje się nim 610 osób. Jest bliski językowi barakai.
Nie wykształcił piśmiennictwa.

</doc>
<doc id="5320553" url="https://pl.wikipedia.org/wiki?curid=5320553" title="Język kerei">
Język kerei



</doc>
<doc id="5320554" url="https://pl.wikipedia.org/wiki?curid=5320554" title="Język krei">
Język krei



</doc>
<doc id="5320557" url="https://pl.wikipedia.org/wiki?curid=5320557" title="Chevrolet Blazer EV">
Chevrolet Blazer EV

Chevrolet Blazer EV – elektryczny samochód osobowy typu crossover klasy wyższej produkowany pod amerykańską marką Chevrolet od 2023 roku.
Historia i opis modelu.
W lipcu 2022 Chevrolet przedstawił trzeci model z nowej rodziny samochodów od podstaw skonstruowanych z myślą o elektrycznym napędzie. Podobnie jak zaprezentowane pół roku wcześniej Silverado EV i Equinox EV, pomimo noszenia wieloletnio używanej przez Chevroleta nazwy Blazer EV nie ma nic wspólnego ze spalinowym odpowiednikiem oferowanym równolegle. Samochód powstał z kolei na modułowej platformie "Ultium" koncernu General Motors. W ramach współpracy z japońską Hondą na polu tego typu napędu, model Blazer EV posłużył także jako bliźniacza konstrukcja dla crossovera Prologue.
Pod kątem wizualnym samochód otrzymał awangardową stylizację z dużym, ponad 3-metrowym rozstawem osi kontrastującym z krótkimi zwisami i nisko poprowadzoną linią dachu. Pas przedni zdominowały agresywnie zarysowane reflektory z opcjonalną listwą LED, z kolei z tyłu umieszczono trójramienne lampy. Kabina pasażerska została zdominowana przez ekrany, które utworzyły cyfrowe zegary oraz centralnie umieszczony, 17,7-calowy wyświetlacz dotykowy systemu multimedialnego.
Sprzedaż.
Chevrolet Blazer EV zbudowany został z myślą o rynkach Ameryki Północnej, na czele z rodzimymi Stanami Zjednoczonymi. Pomimo momentu debiutu z lipca 2022, początek sprzedaży elektrycznego crossovera wyznaczono ponad rok - określając lato 2023 roku. Podobnie jak mniejszy Equinox EV, produkcję Chevroleta Blazera EV powierzono zakładom General Motors w meksykańskim Ramos Arizpe.
Dane techniczne.
Charakterystyka platformy wykorzystanej do zbudowania Blazera EV została przystosowana do trzech rodzajów przeniesienia napędu. W zależności od wariantu wyposażenia, elektryczny Chevrolet może być samochodem przednionapędowym lub tylnonapędowym, a także AWD. Topowa odmiana SS charakteryzuje się mocą 565 KM i 880 Nm maksymalnego momentu obrotowego, co pozwala rozpędzić się do 100 km/h w 4 sekundy i osiągnąć do 515 kilometrów zasięgu.

</doc>
<doc id="5320560" url="https://pl.wikipedia.org/wiki?curid=5320560" title="Marvel Cinematic Universe">
Marvel Cinematic Universe



</doc>
<doc id="5320562" url="https://pl.wikipedia.org/wiki?curid=5320562" title="Bartłomiej Ostromęcki">
Bartłomiej Ostromęcki

Bartłomiej Ostromęcki (Ostromiecki) herbu Pomian – poseł na sejm pacyfikacyjny 1589 roku z województwa pomorskiego, podpisał traktat bytomsko-będziński.

</doc>
<doc id="5320567" url="https://pl.wikipedia.org/wiki?curid=5320567" title="Borowik (obwód pskowski)">
Borowik (obwód pskowski)



</doc>
<doc id="5320568" url="https://pl.wikipedia.org/wiki?curid=5320568" title="Lista filmów Marvel Cinematic Universe">
Lista filmów Marvel Cinematic Universe



</doc>
<doc id="5320570" url="https://pl.wikipedia.org/wiki?curid=5320570" title="Lista seriali telewizyjnych Marvel Cinematic Universe (Marvel Studios)">
Lista seriali telewizyjnych Marvel Cinematic Universe (Marvel Studios)



</doc>
<doc id="5320572" url="https://pl.wikipedia.org/wiki?curid=5320572" title="Lista seriali telewizyjnych Marvel Cinematic Universe (Marvel Television)">
Lista seriali telewizyjnych Marvel Cinematic Universe (Marvel Television)



</doc>
<doc id="5320574" url="https://pl.wikipedia.org/wiki?curid=5320574" title="Lista obsady w filmach Marvel Cinematic Universe">
Lista obsady w filmach Marvel Cinematic Universe



</doc>
<doc id="5320576" url="https://pl.wikipedia.org/wiki?curid=5320576" title="Lista obsady w serialach Marvel Cinematic Universe (Marvel Studios)">
Lista obsady w serialach Marvel Cinematic Universe (Marvel Studios)



</doc>
<doc id="5320578" url="https://pl.wikipedia.org/wiki?curid=5320578" title="Komiksy powiązane z Marvel Cinematic Universe">
Komiksy powiązane z Marvel Cinematic Universe



</doc>
<doc id="5320580" url="https://pl.wikipedia.org/wiki?curid=5320580" title="Lista obsady w serialach Marvel Cinematic Universe (Marvel Television)">
Lista obsady w serialach Marvel Cinematic Universe (Marvel Television)



</doc>
<doc id="5320582" url="https://pl.wikipedia.org/wiki?curid=5320582" title="Ľuboslav Laura">
Ľuboslav Laura

Ľuboslav Laura (ur. 5 lipca 1994 w Dolným Kubínie) – słowacki piłkarz występujący na pozycji prawoskrzydłowego w słowackim klubie Tatran Liptowski Mikułasz. Wychowanek MFK Dolný Kubín i MFK Ružomberok. W swojej karierze grał w MFK Dolný Kubín oraz ŠKF Sereď.

</doc>
<doc id="5320583" url="https://pl.wikipedia.org/wiki?curid=5320583" title="Flaga powiatu częstochowskiego">
Flaga powiatu częstochowskiego



</doc>
<doc id="5320584" url="https://pl.wikipedia.org/wiki?curid=5320584" title="Flaga powiatu mikołowskiego">
Flaga powiatu mikołowskiego



</doc>
<doc id="5320585" url="https://pl.wikipedia.org/wiki?curid=5320585" title="Flaga powiatu rybnickiego">
Flaga powiatu rybnickiego



</doc>
<doc id="5320586" url="https://pl.wikipedia.org/wiki?curid=5320586" title="Flaga powiatu zawierciańskiego">
Flaga powiatu zawierciańskiego



</doc>
<doc id="5320587" url="https://pl.wikipedia.org/wiki?curid=5320587" title="Rebelia ukraińskich nacjonalistów">
Rebelia ukraińskich nacjonalistów



</doc>
<doc id="5320590" url="https://pl.wikipedia.org/wiki?curid=5320590" title="Lista postaci przedstawionych w filmach Marvel Cinematic Universe">
Lista postaci przedstawionych w filmach Marvel Cinematic Universe



</doc>
<doc id="5320596" url="https://pl.wikipedia.org/wiki?curid=5320596" title="Nikołaj Korszunow">
Nikołaj Korszunow

Nikołaj Borisowicz Korszunow (, ur. 23 kwietnia 1978 w Moskwie) – rosyjski muzyk i dziennikarz.
Życiorys.
W 1993 roku ukończył naukę w moskiewskiej szkole muzycznej im. Izaaka Dunajewskiego w klasie fortepianu. W latach 1995–2000 studiował na Wydziale Filozofii Moskiewskiego Uniwersytetu Państwowego im. M.W. Łomonosowa i pozostał na uczelni na aspiranturze. W 2003 obronił pracę kandydacką na temat mieńszewizującego idealizmu. W latach 2000–2009 pracował jako dziennikarz. Od roku 2008 jest członkiem zespołu muzycnego (Krematorium w języku rosyjskim).

</doc>
<doc id="5320597" url="https://pl.wikipedia.org/wiki?curid=5320597" title="Język selaru">
Język selaru

Język selaru (a. salaru) – język austronezyjski używany w prowincji Moluki w Indonezji, w grupie wysp Tanimbar. Według danych z 2001 roku posługuje się nim 8 tys. osób.
Jest używany w sześciu wsiach na wyspie , we wsi Latdalam na wyspie Yamdena oraz we wsi Lingada na wyspie Nuswotar. Wykazuje drobne różnice dialektalne. Nie jest blisko spokrewniony z innymi językami. Jego użytkownicy posługują się również językiem indonezyjskim.
Sporządzono opis jego gramatyki. Jest zapisywany alfabetem łacińskim.

</doc>
<doc id="5320598" url="https://pl.wikipedia.org/wiki?curid=5320598" title="Currie Graham">
Currie Graham

Currie Graham (ur. 26 lutego 1967 w Hamilton) – kanadyjski aktor teatralny, filmowy i telewizyjny.
Biografia.
Currie Graham urodził się w kanadyjskim Hamilton 26 lutego 1967 roku. Wychował się w Cardinal w prowincji Ontario. W młodości uprawiał koszykówkę. Po zagraniu w kilku szkolnych przedstawieniach, postanowił, że zostanie aktorem. Studiował w Stanach Zjednoczonych w American Academy of Dramatic Arts w Nowym Jorku. Grywał w teatrze. W 1988 roku zagrał epizodyczna rolę w sitcomie "Just the Ten of Us". Następna była rola w serialu "Prawo i porządek". Aktor wystąpił w takich produkcjach, jak: "Mentalista", "Dr House", "Uwaga, faceci!", "Gotowe na wszystko", "Nowojorscy gliniarze", czy "Orły z Bostonu".
Aktor był nominowany do kanadyjskiej Nagrody Gemini w 2004 roku „za najlepszy występ aktorski w wyróżnionej roli drugoplanowej w programie dramatycznym lub miniserialu” za rolę konstabla Roberta Crossa w filmie telewizyjnym "Cowboys and Indians: The J.J. Harper Story" z 2003 roku.
Currie Graham jest żonaty, ma córkę. Mieszka w Los Angeles. Ma 191 cm wzrostu.

</doc>
<doc id="5320600" url="https://pl.wikipedia.org/wiki?curid=5320600" title="Język salaru">
Język salaru



</doc>
<doc id="5320601" url="https://pl.wikipedia.org/wiki?curid=5320601" title="Radziejewska">
Radziejewska

Osoby o nazwisku Radziejewska:

</doc>
<doc id="5320604" url="https://pl.wikipedia.org/wiki?curid=5320604" title="Język seluwasan">
Język seluwasan

Język seluwasan (a. selvasa, selwasa) – język austronezyjski używany w prowincji Moluki w Indonezji, w grupie wysp Tanimbar. Według danych z 2005 roku posługuje się nim 3 tys. osób.
Jest używany w czterech wsiach na zachodnim wybrzeżu wyspy Yamdena (Wermatang, Batu Putih, Marantutul, Makatian). Dialekt wsi Makatian wykazuje znaczną odrębność i wśród lokalnej ludności uchodzi za osobny język.
Potencjalnie zagrożony wymarciem. Nie jest używany przez wszystkich członków społeczności.

</doc>
<doc id="5320605" url="https://pl.wikipedia.org/wiki?curid=5320605" title="Norbert Gwosdek">
Norbert Gwosdek

Norbert Alfons Gwosdek (ur. 24 października 1939 w Zabrzu, zm. 23 lipca 2022 w Kolonii) – polski piłkarz, występujący na pozycji obrońcy lub pomocnika.
Kariera piłkarska.
Przez całą swoją karierę występował w Górniku Zabrze, z którym zdobył trzy mistrzostwa Polski (1963, 1964, 1967). Był uczestnikiem finału Pucharu Polski 1966, w którym Górnik przegrał na stadionie im. 22 lipca w Poznaniu z Legią Warszawa 1:2. W Niemczech występował w amatorskich drużynach Bayeru 04 Leverkusen.
Życie prywatne.
W 1967 roku odłączył się od drużyny Górnika Zabrze po meczu Pucharu Europy przeciwko Djurgårdens IF, prosząc szwedzkie władze o azyl polityczny. Następnie przeniósł się do Niemiec. Zmarł 23 lipca 2022 w Kolonii, w wieku 82 lat.

</doc>
<doc id="5320606" url="https://pl.wikipedia.org/wiki?curid=5320606" title="Język selvasa">
Język selvasa



</doc>
<doc id="5320607" url="https://pl.wikipedia.org/wiki?curid=5320607" title="Język selwasa">
Język selwasa



</doc>
<doc id="5320608" url="https://pl.wikipedia.org/wiki?curid=5320608" title="Andrzej Koniecpolski">
Andrzej Koniecpolski

Andrzej Koniecpolski herbu Pobóg – rotmistrz królewski.
Poseł na sejm pacyfikacyjny 1589 roku z województwa sandomierskiego, podpisał traktat bytomsko-będziński.

</doc>
<doc id="5320610" url="https://pl.wikipedia.org/wiki?curid=5320610" title="Mihajilo Popović">
Mihajilo Popović

Mihajilo Popović (serb. cyr. Михајило Поповић, ur. 1 stycznia 1993 w Rumie) – serbski piłkarz występujący na pozycji prawego obrońcy w słowackim klubie Tatran Liptowski Mikułasz. 

</doc>
<doc id="5320613" url="https://pl.wikipedia.org/wiki?curid=5320613" title="Isaj Berg">
Isaj Berg

Isaj Dawidowicz Berg, (ur. 1905 w Moskwie, zm. 7 marca 1939 tamże) – funkcjonariusz radzieckich organów bezpieczeństwa, starszy porucznik bezpieczeństwa państwowego (1938), jeden z głównych katów poligonu Butowo. Został rozstrzelany w 1939 roku podczas ostatniego etapu czystek personalnych w NKWD.
Życiorys.
Urodzony w 1905 roku w Moskwie w rodzinie żydowskiej. Miał braci Jakowa i Łazara.
W 1920 roku wstąpił do Armii Czerwonej, od 1925 był dowódcą plutonu. Od 1930 członek WKP (b).
Od 1934 roku pracował w moskiewskim zarządzie obwodowym NKWD jako naczelnik wydziału administracyjno-gospodarczego. W kwietniu 1936 otrzymał stopień młodszego porucznika bezpieczeństwa państwowego. Do 9 listopada 1936 roku był pełnomocnikiem operacyjnym kuncewskiego oddziału rejonowego NKWD obwodu moskiewskiego. Od 9 listopada 1936 do 25 sierpnia 1937 szef wieriejskiego oddziału rejonowego zarządu NKWD obwodu moskiewskiego. Od 2 września 1937 roku inspektor zarządu NKWD obwodu moskiewskiego, od sierpnia 1937 do sierpnia 1938 szef oddziału administracyjno-gospodarczego NKWD obwodu moskiewskiego. 2 grudnia 1937 roku otrzymał stopień porucznika bezpieczeństwa państwowego. Według wersji zamieszczonych w publikacjach prasowych Berg kierował grupą funkcjonariuszy na poligonie Butowo, która zajmowała się wykonywaniem wyroków śmierci zasądzonych przez „trójki” NKWD obwodu moskiewskiego i centralną „dwójkę” NKWD ZSRR w Moskwie.
Został usunięty ze stanowiska „za udział w libacji alkoholowej i nieprzyzwoite zachowanie w mieszkaniu kolegi”, o czym wcześniej poinformowała władze jego własna teściowa. Aresztowany 4 sierpnia 1938 roku. Później do pospolitych oskarżeń dodano zarzut „udziału w terrorystycznej organizacji trockistowskiej działającej w wydziale NKWD w obwodzie moskiewskim”.
Na mocy wyroku Kolegium Wojskowego Sądu Najwyższego ZSRR został rozstrzelany 7 marca 1939 roku. Miejscem pochówku jest zbiorowa mogiła niechcianych prochów nr 1 przy krematorium cmentarza Donskiego.
Po śmierci Józefa Stalina rodzina Bergów próbowała poruszyć kwestię jego rehabilitacji, której początkowo odmawiano, ale po pośmiertnej rehabilitacji byłego szefa NKWD obwodu moskiewskiego, Stanisława Redensa, również Berg został zrehabilitowany 6 czerwca 1962 roku.
Oskarżenia o wynalezienie mobilnej komory gazowej.
Istnieje wersja mówiąca o tym, że Berg był „wynalazcą” mobilnej komory gazowej. Nakazał skonstruowanie samochodu, który wyglądał jak furgonetka rozwożąca chleb, lecz jego rura wydechowa została skierowana do środka samochodu, a ludzie, którzy znajdowali się w środku, zostali zatruci spalinami. Jeśli ofiary nie umierały z uduszenia, to znajdowały się w stanie półświadomości, co ułatwiało ich mordowanie. W 1938 roku Berg został oskarżony m.in. o wynalezienie „duszegubki”, jak w języku rosyjskim określa się ten pojazd.
W 1993 roku, odpowiadając na pytanie czytelnika gazety „Argumienty i fakty”, podpułkownik A. Oligow z Federalnej Służby Ochrony Federacji Rosyjskiej argumentował, że „rzeczywiście, ojcem »duszegubki« – specjalnie wyposażonej furgonetki z rurą wydechową wprowadzoną do nadwozia – był szef wydziału administracyjno-ekonomicznego administracji NKWD na Moskwę i obwód moskiewski I. D. Berg, wskazując, że „zgodnie z przeznaczeniem – niszczeniem ludzi – „duszegubka” została po raz pierwszy użyta w 1936 roku”. Z kolei autorzy książki "Encikłopiedija zabłużdienij. Trietij riejch" ("Encyklopedia urojeń. Trzecia Rzesza") L. B. Lichaczowa i historyk M. A. Sołowiej skrytykowali wypowiedź Oligowa, zauważając, że pomimo faktu, iż w odniesieniu do Berga „istnieje wersja, że został skazany na śmierć właśnie za wynalezienie komory gazowej”, niemniej jednak „sam oskarżony zaprzeczył temu przed sądem”. Ponadto w 1956 roku jego sprawa została rozpatrzona przez sąd i „również nie udowodniono udziału Berga w wynalezieni »gasenwagenów«”. Jednak wersję o wykorzystaniu spalin samochodowych do zabijania więźniów przez Berga popiera brytyjska historyczka Catherine Merridale. Z kolei kanadyjski historyk Robert Gellatly napisał, że „władze sowieckie czasami używały furgonetki z gazem ("duszegubka"), jak w Moskwie w latach trzydziestych XX wieku, ale żeby odpowiedzieć na pytanie, na jaką skalę, potrzeba dalszych badań”. Zaznaczył jednocześnie, że podczas Akcji T-4 w okupowanej Polsce naziści dążyli do bardziej efektywnego i bardziej skrywanego procesu eksterminacji ludzi i tym samym „wynaleźli pierwszą mobilną komorę gazową, po raz pierwszy użytą przez Herberta Langego w styczniu 1940 roku w Kraju Warty”.

</doc>
<doc id="5320615" url="https://pl.wikipedia.org/wiki?curid=5320615" title="Piotr Firlej z Dąbrowicy">
Piotr Firlej z Dąbrowicy



</doc>
<doc id="5320617" url="https://pl.wikipedia.org/wiki?curid=5320617" title="Wiktor Feliks Fiweger">
Wiktor Feliks Fiweger

Wiktor Feliks Fiweger, właśc. Vieweger (ur. 1 listopada 1865 w Warszawie, zm. 5 grudnia 1938 w Lesznie) – polski lekarz oficer wojskowy.
Życiorys.
Urodził się 1 listopada 1865 w Warszawie. Był potomkiem rodziny pochodzącej z obszaru Niderlandów i pierwotnie noszącej nazwisko Vieweger. Był synem Antoniego (1818-1901, nauczyciel filolog klasyczny i dyrektor gimnazjum). W rodzinnym mieście ukończył naukę w szkole średniej oraz studia medyczne. W 1893 uzyskał dyplom lekarza. Jako lekarz początkowo praktykował na Lubelszczyznie, a następnie na ziemiach ukraińskich. W 1895 osiadł w Grójcu. Należał do PPS. W 1904 w stopniu pułkownika lekarza został powołany do służby w szeregach Armii Imperium Rosyjskiego podczas wojna rosyjsko-japońskiej. Potem wstąpią do służby kolejowej na Syberii i pracował w Ołowiannej oraz w Czycie w górach Ałtaj. Przez kilka lat przebywał w Krasnojarsku, gdzie podczas I wojny światowej wspierał polskich jeńców i wygnańców, przyjmując ich w swoim domu oraz udostępniając mieszkanie na spotkania. Gościł m.in. swojego teścia Władysława Majewskiego. Po tym jak sformowano 5 Dywizję Strzelców Polskich w Nowonikołajewsku zrezygnował ze swojej pracy i objął funkcje naczelnego lekarza jednostki i jednocześnie chirurga w szpitalu dywizyjnym. W służbie przy Dywizji udzielały się także jego dzieci.
W 1920 na statku „Woroneż” wraz z bliskimi powrócił do niepodległej już Polski. Od tego czasu pracował jako lekarz garnizonowy w Jarosławiu. W Wojsku Polskim został zweryfikowany w stopniu podpułkownika lekarza w rezerwie ze starszeństwem z dniem 1 czerwca 1919, a następnie umieszczony w grupie oficerów pospolitego ruszenia. Według stanu z 1922 posiadał przydział do Kompani Zapasowej Sanitarna 2, a w 1923, 1924 był przydzielony do 9 batalionu sanitarnego w Siedlcach. Potem był lekarzem w PKP pracując w Mińsku Mazowieckim, następnie w Brześciu (1925), a ostatecznie w Lesznie. Był specjalistą chirurgii kobiecej.
Zarządzeniem prezydenta RP Ignacego Mościckiego z 7 lipca 1931 został odznaczony Medalem Niepodległości "za pracę w dziele odzyskania niepodległości".
Z żoną Marią (z domu Majewską) miał córki Aleksandrę (po mężu Florek, przy Dywizji Syberyjskiej służyła jako siostra miłosierdzia) i Kazimierę (ur. 1893, zamężna z dr Julianem Szpunarem, przy 5DS prowadziła kurs samarytański i szpital dla rekonwalescentów, lekarka i poetka w Lesznie) oraz synów Tadeusza (ur. ok. 1895, z Syberii przedarł się ziemie polskie i jako kapitan 36 pułku piechoty poległ w walkach z Ukraińcami w 1919 i Bolesława (inżynier rolnik, także służył w Dywizji Syberyjskiej). Zmarł 5 grudnia 1938 w Lesznie. Został pochowany na tamtejszym cmentarzu parafialnym.

</doc>
<doc id="5320618" url="https://pl.wikipedia.org/wiki?curid=5320618" title="Pietruszewski">
Pietruszewski

Osoby o nazwisku Pietruszewski 

</doc>
<doc id="5320619" url="https://pl.wikipedia.org/wiki?curid=5320619" title="Mateusz Pietruszewski">
Mateusz Pietruszewski



</doc>
<doc id="5320620" url="https://pl.wikipedia.org/wiki?curid=5320620" title="Kosowski">
Kosowski

Kosowski – polskie nazwisko. Według danych z lat 90 XX wieku nazwisko to nosiło 6 208 Polskich obywateli zarejestrowanych w rejestrze PESEL.
Osoby o nazwisku Kosowski:

</doc>
<doc id="5320622" url="https://pl.wikipedia.org/wiki?curid=5320622" title="Kosmowski">
Kosmowski

Osoby o nazwisku Kosmowski:

</doc>
<doc id="5320623" url="https://pl.wikipedia.org/wiki?curid=5320623" title="Martin Nečas">
Martin Nečas

Martin Nečas (ur. 4 września 1998) – czeski piłkarz występujący na pozycji prawego obrońcy lub prawego pomocnika w słowackim klubie Tatran Liptowski Mikułasz. Wychowanek FK Příluky i Fastav Zlín. W swojej karierze grał w Fastavie Zlín, MFK Dubnica oraz MFK Skalica. Były, młodzieżowy reprezentant Czech do lat 16.

</doc>
<doc id="5320624" url="https://pl.wikipedia.org/wiki?curid=5320624" title="Kosmowska">
Kosmowska

Osoby o nazwisku Kosmowska:

</doc>
<doc id="5320625" url="https://pl.wikipedia.org/wiki?curid=5320625" title="Maria Dickin">
Maria Dickin

Maria Elisabeth Dickin (ur. 22 września 1870 w Hackney, zm. 1 marca 1951 w Kensington) – brytyjska działaczka społeczna na rzecz praw zwierząt.
Życiorys.
Urodziła się 22 września 1870 r. jako najstarsza z ósemki rodzeństwa. Jej rodzicami byli metodystyczny duchowny William George Dickin i Ellen Maria z domu Exell. W młodości pomagała rodzicom utrzymywać dom. Po ślubie pracowała m.in. jako nauczycielka śpiewu, ponadto wydała zbiór cytatów duchownego Reginalda Johna Campbella. Była aktywną spirytystką i działaczką religijną. Odwiedzała ubogich w dzielnicy East End, gdzie uwrażliwiła się na los zwierząt domowych.
W tym samym okresie przeszła przez ciężką dla siebie konieczność opieki nad chorującym jej własnym psem, który musiał ostatecznie zostać uśpiony. Przerażona chorymi lub rannymi zwierzętami, które wymagały pomocy weterynaryjnej, a których opiekunowie nie mogli sobie pozwolić na taki wydatek, wynajęła piwnicę w Whitechapel, w której zorganizowała ambulatorium, do którego zatrudniła doświadczonego weterynarza, który wcześniej świadczył usługi dla arystokracji.
17 listopada 1917 r. Dickin otworzyła Ludowe Ambulatorium dla Chorych Zwierząt (ang. "People’s Dispensary for Sick Animals", "PDSA"), które po kilkudziesięciu latach rozrosło się do sieci 48 szpitali obsługujących rocznie pół miliona zwierząt"", a na początku XXI w. już miliona zwierząt. Jeszcze za jej życia PDS świadczyło usługi w ponad 200 gminach, wykorzystywało ambulanse i prowadziło pięć schronisk dla psów. W 1943 r. Dickin ustanowiła medal swojego imienia dla zwierząt wyróżniających się poświęceniem dla służby w ramach sił zbrojnych państw Brytyjskiej Wspólnoty Narodów lub cywilnych służb ratunkowych. Medal jest nazywany "krzyżem Wiktorii dla zwierząt".
Zmarła 1 marca 1951 r."" z powodu pogrypowego odoskrzelowego zapalenia płuc w swoim domu przy Lansdowne Road 4 w Kensington. Testamentem podzieliła majątek między siostry oraz kadrę PDSA, w szczególności Alberta Webba. Bezdzietna"". Jej mężem był od 1899 r. stryjeczny brat, księgowy Arnold Francis Dickin.
Dopiero w 2015 r. jej dorobek został szerzej rozpropagowany m.in. przez kampanię informacyjną i umieszczenie tablicy pamiątkowej na jej domu urodzenia przy 41 Cassland Road w Hackney (dawniej 1 Farrington Terrace).

</doc>
<doc id="5320627" url="https://pl.wikipedia.org/wiki?curid=5320627" title="Mistrzostwa Świata w Lekkoatletyce 2022 – chód na 35 km kobiet">
Mistrzostwa Świata w Lekkoatletyce 2022 – chód na 35 km kobiet

Chód na 35 km kobiet – jedna z konkurencji biegowych rozgrywanych podczas lekkoatletycznych mistrzostw świata na kilometrowej pętli przebiegającej przez bulwar Martina Luthera Kinga w Eugene.
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2022 przed rozpoczęciem mistrzostw.
Rezultaty.
Finał.
Źródło: "worldathletics.org".

</doc>
<doc id="5320629" url="https://pl.wikipedia.org/wiki?curid=5320629" title="Kosowska">
Kosowska

Osoby o nazwisku Kosowska:

</doc>
<doc id="5320630" url="https://pl.wikipedia.org/wiki?curid=5320630" title="Antoni Vieweger">
Antoni Vieweger

Antoni Vieweger (ur. 1818 w Warszawie, zm. 9 lutego 1901 tamże) – polski nauczyciel, filolog klasyczny.
Życiorys.
Urodził się w 1818 w Warszawie. Był potomkiem rodziny pochodzącej z obszaru Niderlandów i pierwotnie noszącej nazwisko Vieweger. W Warszawie w 1836 ukończył naukę w gimnazjum. Następnie odbył studia na Uniwersytecie Petersburskim, które w 1840 ukończył ze złotym medalem, otrzymując stopień kandydata nauk filozoficznych. Z wykształcenia był filologiem klasycznym.
W 1840 został powołany na stanowiska nauczyciela języka łacińskiego w szkole obwodowej przy ul. Freta w Warszawie. Równolegle był inspektorem szkół początkowych. Od 1845 do 1861 był nauczycielem języków starożytnych w gimnazjum gubernialnego w Suwałkach. W 1862 został rektorem gimnazjum gubernialnego w Łomży. W tym samym roku jako równolegle p. o. inspektora szkół elementarnych został mianowany do składu wydziału komisji rządowej wyznań religijnych i oświecenia publicznego. Niedługo potem w ramach reformy szkolnej Aleksandra Wielopolskiego został powołany na posadę dyrektora II Gimnazjum w Warszawie. Jednocześnie pełnił funkcję członka rady wychowania publicznego w Królestwie Polskim oraz członka komisji egzaminacyjnej. Po kolejnej reformie szkolnictwa z 1873 odszedł na emeryturę po 32 latach pracy.
Poza pracą zawodową uchodził za naukowca lingwistę. Był znawcą Litewszczyzny i do końca życia pracował nad opracowaniem słownika polsko-litewskiego.
Zmarł 9 lutego 1901 w Warszawie. Został pochowany w grobowcu rodzinnym na Cmentarzu Powązkowskim w Warszawie. Jego synem był Wiktor Feliks Fiweger (1865-1938, lekarz, oficer wojskowy).

</doc>
<doc id="5320633" url="https://pl.wikipedia.org/wiki?curid=5320633" title="Leszek Lindner">
Leszek Lindner

Leszek Lindner (ur. 10 lipca 1938 w Warszawie) – polski geolog i polarnik, specjalista w zakresie geologii czwartorzędu, stratygrafii, paleogeografii oraz kartografii geologicznej. Profesor zwyczajny Uniwersytetu Warszawskiego, wieloletni wiceprzewodniczący Komitetu Badań Czwartorzędu PAN i członek Centralnej Komisji ds. Stopni i Tytułów. Profesor nauk o Ziemi.
Życiorys.
W 1963 ukończył studia na Wydziale Geologii Uniwersytetu Warszawskiego. Obronił pracę magisterską "Czwartorzęd obszaru położonego między Żarnowcem a Charsznicą" napisaną pod kierunkiem prof. dr. hab. Stefana Zbigniewa Różyckiego. Doktoryzował się w 1968 na tym samym wydziale na podstawie rozprawy "Stratygrafia plejstocenu i paleogeomorfologia północno-zachodniego obrzeżenia Gór Świętokrzyskich", napisanej również pod kierunkiem prof. Różyckiego. Stopień naukowy doktora habilitowanego uzyskał w 1975 na podstawie pracy "Zlodowacenia plejstoceńskie w zachodniej części Gór Świętokrzyskich".
Zawodowo związany z Wydziałem Geologii Uniwersytetu Warszawskiego . W latach 1976–2010 kierował Zakładem Geologii Czwartorzędu. W latach 1981–1984 pełnił funkcję zastępcy dyrektora, a w latach 1984–1987 dyrektora Instytutu Geologii Podstawowej. Obecnie jest profesorem emerytowanym.
Wypromował 6 doktorów, 70 magistrów i 4 licencjatów.
Prowadził badania na Spitsbergenie, w Afganistanie, Uzbekistanie, Ukrainie i Białorusi oraz w wielu rejonach Polski. Jest autorem lub współautorem 418 publikacji naukowych, w tym kilkunastu monografii. Współautor i redaktor naukowy pierwszego polskiego podręcznika geologii czwartorzędu: "Czwartorzęd. Osady, metody badań, stratygrafia" (Warszawa 1992, ).
Odznaczony Krzyżem Kawalerskim Orderu Odrodzenia Polski (1988) i Medalem Komisji Edukacji Narodowej (1995).

</doc>
<doc id="5320634" url="https://pl.wikipedia.org/wiki?curid=5320634" title="Mistrzostwa Świata w Narciarstwie Alpejskim 1970 – slalom gigant mężczyzn">
Mistrzostwa Świata w Narciarstwie Alpejskim 1970 – slalom gigant mężczyzn

Slalom gigant mężczyzn na 21. Mistrzostwach Świata w Narciarstwie Alpejskim został rozegrany w dniach 9 - 10 lutego 1970 roku, na trasie Ciampinoi. Tytułu sprzed dwóch lat nie obronił Francuz Jean-Claude Killy, który wcześniej zakończył karierę. Nowym mistrzem świata został Austriak Karl Schranz, drugie miejsce zajął jego rodak Werner Bleiner, a brązowy medal zdobył Dumeng Giovanoli ze Szwajcarii.
W zawodach wystartowało 99 zawodników, z których 85 ukończyło rywalizację.

</doc>
<doc id="5320637" url="https://pl.wikipedia.org/wiki?curid=5320637" title="Chiasmognathus aegyptiacus">
Chiasmognathus aegyptiacus

Chiasmognathus aegyptiacus – gatunek błonkówki z rodziny pszczołowatych.
Zasięg występowania.
Bliski Wschód, notowany w Egipcie oraz Izraelu (okolice Jerycha i pustynia Negew).
Biologia i ekologia.
Żywiciele nie są znani. Znajdowana w gniazdach smuklikowatych z rodzaju "Nomioides" (łusareczek).

</doc>
<doc id="5320638" url="https://pl.wikipedia.org/wiki?curid=5320638" title="Ratusz w Maciejowicach">
Ratusz w Maciejowicach

Ratusz w Maciejowicach – ceglany ratusz zlokalizowany w centrum rynku w Maciejowicach (powiat garwoliński). Stanowi architektoniczną dominantę miejscowości.
Historia.
Obiekt pochodzi z połowy XIX wieku i reprezentuje formy klasycystyczne. W dwudziestoleciu międzywojennym stał się własnością prywatną. Łączył wówczas funkcje mieszkalne i publiczne (handlowe). Potem popadł w zaniedbanie i w latach 1974–1982 został wyremontowany. W 2010 wpisano go do rejestru zabytków pod numerem A-79/411. Zrewitalizowano go po raz kolejny i 9 listopada 2012 (z okazji 94. rocznicy odzyskania przez Polskę niepodległości) ponownie oddano do użytku. Całość prac kosztowała około 1.077.000 złotych.
Placówki.
W budynku funkcjonuje Muzeum Tadeusza Kościuszki i bitwy maciejowickiej, siedziba Gminnego Ośrodka Kultury oraz Gminna Biblioteka Publiczna.

</doc>
<doc id="5320641" url="https://pl.wikipedia.org/wiki?curid=5320641" title="Flagi powiatów w województwie świętokrzyskim">
Flagi powiatów w województwie świętokrzyskim

Flagi powiatów w województwie świętokrzyskim – lista symboli powiatowych w postaci flagi, obowiązujących w województwie świętokrzyskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej. Z tej zmiany skorzystały powiaty, przywrócone w 1999.
W w województwie świętokrzyskim swoją flagę posiadało 12 z 13 powiatów (jedynym powiatem nieposiadającym flagi był powiat opatowski) oraz miasto na prawach powiatu (Kielce). Symbol ten, od 2001 (ze zmianą w 2013), ma ustanowione samo województwo.

</doc>
<doc id="5320642" url="https://pl.wikipedia.org/wiki?curid=5320642" title="Flaga powiatu buskiego">
Flaga powiatu buskiego



</doc>
<doc id="5320643" url="https://pl.wikipedia.org/wiki?curid=5320643" title="Flaga powiatu jędrzejowskiego">
Flaga powiatu jędrzejowskiego



</doc>
<doc id="5320644" url="https://pl.wikipedia.org/wiki?curid=5320644" title="Flaga powiatu kazimierskiego">
Flaga powiatu kazimierskiego



</doc>
<doc id="5320645" url="https://pl.wikipedia.org/wiki?curid=5320645" title="Flaga powiatu kieleckiego">
Flaga powiatu kieleckiego



</doc>
<doc id="5320646" url="https://pl.wikipedia.org/wiki?curid=5320646" title="Flaga powiatu koneckiego">
Flaga powiatu koneckiego



</doc>
<doc id="5320647" url="https://pl.wikipedia.org/wiki?curid=5320647" title="Flaga powiatu ostrowieckiego">
Flaga powiatu ostrowieckiego



</doc>
<doc id="5320648" url="https://pl.wikipedia.org/wiki?curid=5320648" title="Flaga powiatu pińczowskiego">
Flaga powiatu pińczowskiego



</doc>
<doc id="5320649" url="https://pl.wikipedia.org/wiki?curid=5320649" title="Flaga powiatu skarżyskiego">
Flaga powiatu skarżyskiego



</doc>
<doc id="5320650" url="https://pl.wikipedia.org/wiki?curid=5320650" title="Flaga powiatu starachowickiego">
Flaga powiatu starachowickiego



</doc>
<doc id="5320651" url="https://pl.wikipedia.org/wiki?curid=5320651" title="Flaga powiatu staszowskiego">
Flaga powiatu staszowskiego



</doc>
<doc id="5320652" url="https://pl.wikipedia.org/wiki?curid=5320652" title="Flaga powiatu włoszczowskiego">
Flaga powiatu włoszczowskiego



</doc>
<doc id="5320655" url="https://pl.wikipedia.org/wiki?curid=5320655" title="Język haruku">
Język haruku

Język haruku – język austronezyjski używany w prowincji Moluki w Indonezji, przez mieszkańców wyspy Haruku. Według danych z 1989 roku posługuje się nim 18 tys. osób.
Według Ethnologue jest używany w kilku wsiach (Hulaliu, Pelauw, Kailolo, Rohomoni, Kabauw), z których każda ma swój własny dialekt. Współistnieje z malajskim ambońskim. W odróżnieniu od wielu innych języków wyspy Ambon i okolic nie został całkowicie wyparty przez malajski. Niemniej z danych Ethnologue wynika, że znajduje się na skraju wymarcia.
Nie wykształcił piśmiennictwa.

</doc>
<doc id="5320657" url="https://pl.wikipedia.org/wiki?curid=5320657" title="Christopher Drexler">
Christopher Drexler

Christopher Drexler (ur. 15 marca 1971 w Grazu) – austriacki polityk, prawnik i samorządowiec, starosta krajowy Styrii.
Życiorys.
W 1989 ukończył szkołę średnią w rodzinnej miejscowości, a w 1995 studia prawnicze na Uniwersytecie w Grazu. W latach 1988–1990 kierował krajowymi strukturami organizacji młodzieżowej Union Höherer Schüler. Zaangażował się w działalność polityczną w ramach Austriackiej Partii Ludowej (ÖVP). Od 1991 do 1993 był przewodniczącym jej młodzieżówki Junge ÖVP w Styrii. W latach 1992–1996 zajmował stanowisko sekretarza krajowego oddziału ÖAAB, organizacji pracowniczej powiązanej z ÖVP. W latach 1994–2000 był członkiem zarząd styryjskiej izby pracy, następnie do 2003 wchodził w skład kierownictwa federalnej izby pracy.
W latach 2000–2014 wykonywał mandat posła do landtagu, od 2003 przewodniczył frakcji poselskiej ludowców. Od 2014 do 2022 był radnym wchodzącym w skład rządu krajowego, odpowiadał w nim w różnych okresach m.in. za naukę i badania naukowe, zdrowie i pielęgniarstwo, kulturą, sport i zasoby ludzkie. Gdy w 2022 Hermann Schützenhöfer zapowiedział rezygnację z funkcji politycznych, Christopher Drexler przejął kierownictwo styryjskiej ÖVP, a w lipcu tegoż roku zastąpił go na stanowisku starosty krajowego.

</doc>
<doc id="5320660" url="https://pl.wikipedia.org/wiki?curid=5320660" title="Skośnikowate">
Skośnikowate

Skośnikowate (Gelechiidae) – rodzina małych motyli z nadrodziny , zaliczana do kladu , obejmuje ponad 4830 opisanych gatunków w 500 rodzajach. 
Pochodzenie.
Skośnikowate występują co najmniej od miocenu – z tej epoki pochodzi inkluzja nieoznaczonego skośnikowatego w bursztynie Chiapas w Meksyku. 
Morfologia.
Gąsienice mają pojedyncze pary posuwek w segmentach od A3 do A6 oraz w segmencie A10, osiągają maksymalnie około 10-15 mm długości. Niektóre gatunki gąsienic są wyposażone w grzebień analny.
Motyle małe, rozpiętość skrzydeł wynosi od 4 do 35 mm. Głowa i haustellum są pokryte łuskami, głaszczki wargowe zakrzywione, głaszczki szczękowe składają się z czterech segmentów.
Przednie skrzydła skośnikowatych mają najczęściej trapezoidalny kształt (często zakończone szpiczasto) i charakterystyczne użyłkowanie. Ubarwienie zazwyczaj stonowane, choć zdarzają się gatunki o deseniu z jaskrawymi kolorami i metalicznymi plamami.
 zdefiniował rodzinę na podstawie 5 cech: formy gnatosa, braku żyłki postkubitalnej w przednich skrzydłach, obecności retinakulum na żyłce radialnej przednich skrzydeł u samic, kształtu tylnych skrzydeł, długich głaszczkach wargowych.
Tryb życia.
Gąsienice skośnikowatych żerują na roślinach należących do przeszło 80 rodzin (Ronald W. Hodges podał 82 rodziny), zwłaszcza na bobowatych i astrowatych, a także na sosnowatych, mirtowatych oraz na mchach i paprociach. Gąsienice m.in. zawijają i złączają liście za pomocą przędzy, minują liście (np. z rodzaju ), nasiona lub tworzą galasy, żerują także na korzeniach, korze, kwiatach bądź żywią się padliną. Gąsienice występują pojedynczo lub gromadnie. Osobniki dorosłe zazwyczaj są aktywne nocą, choć zdarzają się gatunki dzienne oraz aktywne o zmierzchu. Zaniepokojone imagines poruszają się wirowo na liściach (stąd angielska nazwa rodziny: twirler moths).
Systematyka.
Skośnikowate stanowią największą rodzinę nadrodziny . Rodzina ta obejmuje ponad 4830 opisanych gatunków w 500 rodzajach, możliwe, że rodzina liczy faktycznie około 10000 gatunków. W Europie występuje 865 gatunków ze 109 rodzajów. Rodzaj typowy to , jego nazwa pochodzi od greckiego słowa "gēlechēs", które oznacza „śpiący na ziemi”. 
W Polsce odnotowano co najmniej 212 gatunków – jest to jedna z najmniej poznanych rodzin motyli drobnych w Polsce, do krajowych gatunków rzadkich w skali Europy zaliczono .
Podział na 7 podrodzin w oparciu o badania genetyczne (2013):
Podział na 4 podrodziny (według Ronalda W. Hodgesa):
Znaczenie gospodarcze.
Wybrane gatunki skośnikowatych mogą być bardzo niszczycielskimi szkodnikami, np. skośnik zbożowiaczek żerujący na nasionach zbóż, "" żerująca na ziemniakach, żerująca na gruszach, niszcząca uprawy bawełny, żerująca na burakach.

</doc>
<doc id="5320665" url="https://pl.wikipedia.org/wiki?curid=5320665" title="Walter Rosenkranz">
Walter Rosenkranz

Walter Rosenkranz (ur. 29 lipca 1962 w Krems an der Donau) – austriacki polityk, prawnik i samorządowiec, poseł do Rady Narodowej, działacz Wolnościowej Partii Austrii (FPÖ).
Życiorys.
Kształcił się m.in. w szkole muzycznej Hochschule für Musik und Darstellende Kunst w Wiedniu, a w 1989 został absolwentem prawa na Uniwersytecie Wiedeńskim. Na początku lat 90. odbył służbę wojskową, po czym krótko pracował w federalnym ministerstwie obrony. Zaangażował się w działalność polityczną w ramach Wolnościowej Partii Austrii. Był prawnikiem frakcji FPÖ w wiedeńskim landtagu i sekretarzem stołecznych struktur partii. Podjął praktykę w zawodzie adwokata, specjalizując się w prawie karnym.
W latach 1988–2017 zasiadał w radzie miejskiej w Krems an der Donau. Od 2008 do 2019 sprawował mandat posła do Rady Narodowej XXIV, XXV i XXVI kadencji. Był wiceprzewodniczącym (2013–2017) i przewodniczącym (2017–2019) klubu deputowanych swojego ugrupowania. W 2013 został przewodniczącym FPÖ w Dolnej Austrii. W 2019 odszedł z parlamentu w związku z powołaniem w skład Volksanwaltschaft na jednego z austriackich rzeczników praw obywatelskich.
W lipcu 2022 Wolnościowa Partia Austrii wyznaczyła go swoim kandydatem w wyborach prezydenckich w tym samym roku. W pierwszej turze głosowania z 9 października 2022, w której reelekcję uzyskał Alexandra Van der Bellena, Walter Rosenkranz zajął 2. miejsce wśród 7 pretendentów, otrzymując 17,7% głosów.

</doc>
<doc id="5320666" url="https://pl.wikipedia.org/wiki?curid=5320666" title="Holderness">
Holderness

Holderness – półwysep oraz większy region geograficzny w północno-wschodniej Anglii (Wielka Brytania), w hrabstwie East Riding of Yorkshire, pomiędzy estuarium Humber na południu a wybrzeżem Morza Północnego na wschodzie. Na zachodzie i północy sięga wzgórz Yorkshire Wolds. Jego teren jest nizinny, równinny, na znacznym obszarze nieprzekraczający wysokości 10 m n.p.m., wzdłuż wschodniego wybrzeża sięga 30 m n.p.m. Obszar ten ma charakter przeważająco wiejski i jest intensywnie wykorzystywany rolniczo.
Wschodnie, morskie wybrzeże klifowe rozciąga się na długości nieco ponad 60 km od Bridlington na północy po zwieńczającą półwysep mierzeję Spurn Head na południu. Południowe wybrzeże, wzdłuż estuarium Humber, od Spurn Head do Hessle, liczy około 50 km długości. Zachodnia i północna granica regionu nie jest ściśle zdefiniowana, w przybliżeniu przebiega wzdłuż podnóża wzgórz Yorkshire Wolds, od Hessle, przez Cottingham, Beverley i Driffield do Bridlington. Przez zachodnią część regionu płynie rzeka Hull, uchodząca do estuarium Humber; nad jej ujściem, na skraju regionu Holderness, położone jest miasto Kingston upon Hull.
Wybrzeże morskie Holderness podlega stałej abrazji. Erozja linii brzegowej postępuje średnio o 2 m rocznie i jest jedną z najszybciej postępujących na terenie Europy. Około 1 mln lat temu linia brzegowa przebiegała wzdłuż kredowych klifów na skraju pasma Yorkshire Wolds, około 32 km na zachód od obecnej, a Holderness było płytką zatoką. Podczas zlodowaceń, po raz ostatni pod koniec plejstocenu, ok. 10–18 tys. lat temu, naniesiony został tu materiał skalny w postaci gliny zwałowej; ta łatwo ulega wypłukiwaniu. Obecna linia brzegowa znajduje się około 5,5 km na zachód w stosunku do tej z czasów rzymskich (I–IV w. n.e.) i około 3 km na zachód od tej z czasów inwazji normańskiej w 1066 roku. Na przestrzeni wieków morze pochłonęło ponad 30 miast i wsi. Co najmniej od XIX wieku fragmenty linii brzegowej zabezpieczane były przed erozją przez budowę opasek i ostróg brzegowych. Ich budowa przyspiesza erozję na pozostałych odcinkach linii brzegowej.
Holderness należy do najbardziej produktywnych obszarów rolniczych na terenie Anglii. Prowadzona jest tu uprawa zbóż, buraków cukrowych i roślin pastewnych oraz hodowla zwierząt, w tym trzody chlewnej i drobiu. Miasta Hornsea i Withernsea są ośrodkami turystyki nadmorskiej. W Easington znajduje się terminal gazowy, przetwarzający gaz ziemny wydobywany na Morzu Północnym, a w pobliżu Hornsea – magazyn gazu ziemnego. Kilka kilometrów od wybrzeża rozmieszczone są morskie farmy wiatrowe.

</doc>
<doc id="5320669" url="https://pl.wikipedia.org/wiki?curid=5320669" title="Pomnik bitwy pod Maciejowicami w Maciejowicach">
Pomnik bitwy pod Maciejowicami w Maciejowicach

Pomnik bitwy pod Maciejowicami – pomnik upamiętniający bitwę pod Maciejowicami zlokalizowany w zachodniej części rynku w Maciejowicach, na skwerze pomiędzy maciejowickim ratuszem a dawnym szpitalem fundacji Zamoyskich.
Obiekt, zaprojektowany przez Mieczysława Weltera, odsłonięto w 1976. Obelisk w centralnej części nosi inskrypcję: "Tadeuszowi Kościuszce, naczelnikowi narodu polskiego i jego żołnierzom. W rocznicę bitwy pod Maciejowicami społeczeństwo Maciejowic". W prawej, górnej części umieszczono motyw kos i karabinów.

</doc>
<doc id="5320674" url="https://pl.wikipedia.org/wiki?curid=5320674" title="Gelechiidae">
Gelechiidae



</doc>
<doc id="5320682" url="https://pl.wikipedia.org/wiki?curid=5320682" title="Israel Keyes">
Israel Keyes

Israel Keyes (ur. 7 stycznia 1978 w Richmond, Utah, zm. 2 grudnia 2012 w Anchorage, Alaska) – amerykański seryjny morderca, rabuś bankowy, włamywacz, podpalacz, porywacz, gwałciciel oraz nekrofil, który zamordował minimum 11 ofiar w Stanach Zjednoczonych od czerwca 2011 do lutego 2012. Czekając na swój proces, Keyes popełnił samobójstwo, podcinając sobie nadgarstki oraz dla pewności, powiesił się.
W swojej celi zostawił list pożegnalny, rysunek Bafometa, rysunki 11 czaszek oraz napis "Corozal". Wszystko napisał (bądź poplamił) swoją krwią. Pozostawione rysunki doprowadziły FBI do tego, że Keyes zamordował łącznie jedenaście osób. Już w 1996 roku przyznał się do brutalnych przestępstw, z napaścią seksualną na nastoletnią dziewczynę w Oregonie, w serii drobiazgowych przestępstw w wielu stanach, które trwały aż do jego schwytania w 2012 roku.

</doc>
<doc id="5320688" url="https://pl.wikipedia.org/wiki?curid=5320688" title="Kasperowo">
Kasperowo

Kasperowo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 7 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320693" url="https://pl.wikipedia.org/wiki?curid=5320693" title="Kisielówka (rejon szarkowszczyński)">
Kisielówka (rejon szarkowszczyński)

Kisielówka (; ) – dawny chutor na Białorusi, w obwodzie witebskim, w rejonie szarkowszczyńskim, w sielsowiecie Radziuki.
W 2022 roku chutor został zlikwidowany.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego. Jednocześnie 7 mieszkańców zadeklarowało polską a 3 litewską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320694" url="https://pl.wikipedia.org/wiki?curid=5320694" title="Nóż okopowy M1917">
Nóż okopowy M1917

Nóż okopowy M1917 (niem. "Dolchmesser Muster 1917") – nóż bojowy opracowany podczas I wojny światowej, używany przez żołnierzy armii austro-węgierskiej do walki wręcz.
Opis.
W trakcie I wojny światowej okazało się, że konwencjonalne wyposażenie żołnierzy tylko częściowo odpowiadało wymogom walki w okopach. Ten aspekt wojny był masowo niedoceniany przez dowódców walczących stron. W walce wręcz potrzebna była poręczna broń do pchania. W przeciwieństwie do dowództwa Armii Cesarstwa Niemieckiego, dowództwo armii austro-węgierskiej było zainteresowane ujednoliceniem noża bojowego. Konstrukcja noża okopowego M1917 była idealna do walki w zwarciu, jak również do różnych prac. Nóż był niezwykle popularną bronią zdobyczną wśród włoskich żołnierzy, ponieważ nie mieli porównywalnego noża bojowego.
Nóż okopowy M1917 wytwarzany był przez różnych producentów z całego kraju. Głownia noża wykorzystywana była do produkcji bagnetów zastępczych armii austro-węgierskiej. W siłach zbrojnych państw-sukcesorów Austro-Węgier nóż był używany do lat 40. XX wieku. Był również wzorem dla włoskich noży bojowych i doprowadził do skonstruowania sztyletu Arditi.

</doc>
<doc id="5320696" url="https://pl.wikipedia.org/wiki?curid=5320696" title="Mistrzostwa Polski w hokeju na lodzie (1925/1926)">
Mistrzostwa Polski w hokeju na lodzie (1925/1926)

Mistrzostwa Polski w hokeju na lodzie 1925/1926 – 1. edycja oficjalnych mistrzostw Polski w hokeju na lodzie mężczyzn, która nie została dokończona.
W styczniu 1926 w szwajcarskim Davos odbywał się turniej mistrzostw Europy edycji 1926, w którym uczestniczyła reprezentacja Polski, a w tym czasie w kraju drużyny klubowe rozgrywały mecze w ramach mistrzostw miejskich (np. w Warszawie, we Lwowie, w Toruniu, w Krakowie). Na początku lutego 1926 informowano, że reprezentacja Polski wybiera się do Sztokholmu na Igrzyska Północne, natomiast w kraju w dniach ostatniego tygodnia nie rozgrywano meczów wskutek ocieplenia w pogodzie. Potem na początku lutego rozegrano jedynie pojedynczy mecz we Lwowie. W tym miesiącu drużyna AZS Warszawa (stanowiąca kadrę Polski na ww. ME) rozegrała w Sztokholmie finał Igrzysk Północnych remisując z miejscowym zespołem Djurgården 3:3 (1:2). W następnych dniach drużyna AZS (Polska) odbywała nadal tournee po Europie.

</doc>
<doc id="5320697" url="https://pl.wikipedia.org/wiki?curid=5320697" title="Tomáš Gerát">
Tomáš Gerát

Tomáš Gerát (ur. 16 maja 1993 w Chlebnicach) – słowacki piłkarz występujący na pozycji środkowego pomocnika w słowackim klubie Tatran Liptowski Mikułasz. Wychowanek MFK Ružomberok. W swojej karierze grał w MFK Ružomberok, DAC Dunajská Streda, MŠK Námestovo, MŠK Rimavská Sobota oraz Železiarne Podbrezová.

</doc>
<doc id="5320700" url="https://pl.wikipedia.org/wiki?curid=5320700" title="Holderness (Anglia)">
Holderness (Anglia)



</doc>
<doc id="5320701" url="https://pl.wikipedia.org/wiki?curid=5320701" title="Stosunki polsko-libańskie">
Stosunki polsko-libańskie

Stosunki polsko-libańskie - wzajemne relacje między Polską a Libanem.
Stosunki dyplomatyczne między Polską a Libanem zostały nawiązane w 1944 roku przez Rząd Rzeczypospolitej Polskiej na uchodźstwie. Władze Libanu uznawały rząd londyński do 1956 roku, kiedy to nawiązały stosunki z Polską Rzeczpospolitą Ludową. Po 1989 roku kilkukrotnie miały miejsce spotkania na szczeblu głów państw i szefów rządów (w 2018 roku w wizytą w Libanie przebywał premier Mateusz Morawiecki).
W 2019 roku wartość polskiego eksportu do Libanu wynosiła 73,4 mln EUR, zaś import do Polski 11,3 mln EUR. W polskim eksporcie przeważają artykuły spożywcze (m.in. tytoń, cukier, wyroby czekoladowe, sery, mleko), produkty przemysłu chemicznego oraz urządzenia mechaniczne i elektryczne. W imporcie z Libanu główne miejsca zajmują produkty pochodzenia zwierzęcego oraz gotowe artykuły spożywcze (tytoń nieprzetworzony).
Od 2018 roku Liban znajduje się wśród krajów priorytetowych programu polskiej pomocy rozwojowej, która obejmuje m.in. wsparcie uchodźców z Syrii celem zapewnienia im schronienia, ochrony zdrowia i dostępu do usług społecznych, wsparcie przedsiębiorczości i edukacji oraz wsparcie przedsięwzięć z zakresu ochrony środowiska (np. budowa oczyszczalni ścieków).
W latach 1992–2009 i ponownie od 2019 roku w Libanie stacjonuje polski kontyngent wojskowy w ramach misji ONZ UNIFIL.

</doc>
<doc id="5320703" url="https://pl.wikipedia.org/wiki?curid=5320703" title="Wacław Szumborski Bohowityn">
Wacław Szumborski Bohowityn

Wacław Szumborski (Szymbarski) Bohowityn herbu Korczak – chorąży wołyński w latach 1592-1597.
Poseł na sejm pacyfikacyjny 1589 roku z województwa wołyńskiego, podpisał traktat bytomsko-będziński.

</doc>
<doc id="5320704" url="https://pl.wikipedia.org/wiki?curid=5320704" title="Koczany (sielsowiet Radziuki)">
Koczany (sielsowiet Radziuki)

Koczany – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Dawniej używana nazwa – Kaczany.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały białoruską przynależność narodową. Były tu 2 budynki mieszkalne. W 1931 w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320706" url="https://pl.wikipedia.org/wiki?curid=5320706" title="Koczany (rejon szarkowszczyński)">
Koczany (rejon szarkowszczyński)

Koczany – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Dawniej używana nazwa – Kaczany.
Historia.
W czasach zaborów wieś prywatna w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 51 osób, 49 było wyznania rzymskokatolickiego a 2 prawosławnego. Jednocześnie 11 mieszkańców zadeklarowało polską a 40 białoruską przynależność narodową. Było tu 10 budynków mieszkalnych. W 1931 w 10 domach zamieszkiwało 46 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5320708" url="https://pl.wikipedia.org/wiki?curid=5320708" title="Fedor Zahorowski">
Fedor Zahorowski

Fedor Zahorowski herbu Korczak – poborca w województwie wołyńskim.
Poseł na sejm pacyfikacyjny 1589 roku z województwa wołyńskiego, podpisał traktat bytomsko-będziński.

</doc>
<doc id="5320709" url="https://pl.wikipedia.org/wiki?curid=5320709" title="Władysław Sowiński (wojskowy)">
Władysław Sowiński (wojskowy)

Władysław Sowiński (ur. 6 listopada 1883 w Kozaczówce, zm. 21 września 1950) – pułkownik łączności Wojska Polskiego.
Życiorys.
Urodził się 6 listopada 1883 we wsi Kozaczówka, w ówczesnym powiecie borszczowskim Królestwa Galicji i Lodomerii, w rodzinie Józefa i Marii z Dutkiewiczów (1852–1939), nauczycielki. W 1893 ukończył szkołę powszechną i rozpoczął naukę w c. k. Gimnazjum Rudolfa w Brodach (w 1897 ukończył naukę w klasie IIIb). W 1905 ukończył naukę w Szkole Kadetów Piechoty we Lwowie.
W 1908 rozpoczął zawodową służbę wojskową w cesarskiej i królewskiej Armii. Został wcielony do 4 Galicyjskiego Batalionu Strzelców Polowych, który stacjonował w Braunau am Inn w Górnej Austrii. W latach 1910–1911 był słuchaczem Kursu Telegraficznego Piechoty w Tulln an der Donau. Po ukończeniu kursu kontynuował służbę w 4 Galicyjskim Batalionie Strzelców Polowych. W szeregach tego oddziału wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach (1912–1913), a następnie walczył na froncie wołyńskim i włoskim podczas I wojny światowej. Do 8 listopada 1916 był dowódcą kadry kompanii zapasowej batalionu w Radymnie, następnie (do 11 maja 1917) dowódcą kompanii karabinów maszynowych, a później dowódcą batalionu. W czasie służby w c. i k. Armii awansował na kolejne stopnie: porucznika ze starszeństwem z 1 maja 1908, nadporucznika 4 czerwca 1913 ze starszeństwem z 1 maja 1913 i kapitana ze starszeństwem z 1 września 1915.
W latach 1918–1919 pełnił służbę w Dowództwie Okręgu Generalnego Kraków, początkowo jako referent telegrafów i telefonów, a następnie łączył funkcję oficera służby łączności ze stanowiskiem dowódcy batalionu telefonicznego zapasowego. Później został przeniesiony do Okręgu Generalnego Kielce, gdzie dowodził kolejno Kompanią Zapasową Telegraficzną Nr 3 (od października 1919), Półbaonem Zapasowym Telegraficznym Nr I w Kielcach i III Batalionem Telegraficznym w Kielcach. Na tym ostatnim stanowisku 30 lipca 1920 został zatwierdzony z dniem 1 kwietnia 1920 w stopniu majora, w Korpusie Wojsk Łączności, w grupie oficerów byłej armii austro-węgierskiej. 16 listopada 1920 objął stanowisko oficera służby łączności w Dowództwie Okręgu Generalnego Poznań, a 28 października 1921 funkcję szefa łączności w Dowództwie Okręgu Korpusu Nr VII w Poznaniu, pozostając oficerem nadetatowym 3 pułku łączności w Grudziądzu. 3 maja 1922 został zweryfikowany w stopniu podpułkownika ze starszeństwem od 1 czerwca 1919 i 6. lokatą w korpusie oficerów łączności. W czerwcu 1924 został przeniesiony do 2 pułku łączności w Jarosławiu z pozostawieniem na dotychczasowym stanowisku w DOK VII. 1 grudnia 1924 prezydent RP nadał mu stopień pułkownika z dniem 15 sierpnia 1924 i 2. lokatą w korpusie oficerów łączności. W marcu 1929 został zwolniony ze stanowiska szefa 7 Okręgowego Szefostwa Łączności w Poznaniu i oddany do dyspozycji dowódcy Okręgu Korpusu Nr VII, a z dniem 31 sierpnia tego roku przeniesiony w stan spoczynku. W 1934, jako oficer stanu spoczynku pozostawał w ewidencji Powiatowej Komendy Uzupełnień Poznań Miasto. Posiadał przydział do Oficerskiej Kadry Okręgowej Nr VII. Był wówczas „w dyspozycji dowódcy Okręgu Korpusu Nr VII”.
Po zakończeniu służby wojskowej został zatrudniony w Dyrekcji Poczt i Telegrafów w Poznaniu. Zmarł 21 września 1950 i został pochowany na cmentarzu wojskowym przy ul. Prandoty w Krakowie (kw. 6 woj.-2-18). 
Był żonaty z Heleną z Mikuszewskich (ur. 5 lutego 1894 w Podgórzu, zm. 20 września 1976), z którą miał dwie córki: Helenę Marię (ur. 2 lutego 1922, zm. 9 listopada 2006), farmaceutkę i Annę Janinę (ur. 9 marca 1924, zm. 28 lutego 2001), anglistkę.

</doc>
<doc id="5320711" url="https://pl.wikipedia.org/wiki?curid=5320711" title="Julian Börner">
Julian Börner

Julian Börner (ur. 21 stycznia 1991 w Weimarze) – niemiecki piłkarz grający na pozycji środkowego obrońcy w klubie Hannover 96.
Kariera juniorska.
Börner grał jako junior w SC 03 Weimar (1996–1998), SSV Vimaria Weimar (1998–2001) i FC Rot-Weiß Erfurt (2001–2009).
Kariera seniorska.
Energie Cottbus II.
Börner zadebiutował w rezerwach Energie Cottbus 8 sierpnia 2009 w starciu z Malchowerem SV 90 (wyg. 1:2), zdobywając wtedy swoją pierwszą bramkę. Łącznie dla drugiej drużyny Energie Cottbus Niemiec rozegrał 44 mecze, strzelając 8 goli.
Energie Cottbus.
Börner trafił do Energie Cottbus 6 sierpnia 2009. Debiut dla tego zespołu zaliczył on 23 sierpnia 2009 w przegranym 1:3 spotkaniu przeciwko SpVgg Greuther Fürth. Pierwszego gola piłkarz ten strzelił 24 listopada 2012 w meczu z Eintrachtem Brunszwik (wyg. 3:1). Ostatecznie w barwach Energie Cottbus Niemiec wystąpił 38 razy, zdobywając jedną bramkę.
Arminia Bielefeld.
6 czerwca 2014 Börner podpisał roczny kontrakt z Arminią Bielefeld z możliwością przedłużenia o rok. Zadebiutował on dla tego klubu 26 lipca 2014 w meczu z rezerwami 1. FSV Mainz 05 (wyg. 1:2). Premierową bramkę zawodnik ten zdobył 27 sierpnia 2022 w zremisowanym 1:1 spotkaniu z MSV Duisburg. Łącznie dla Arminii Bielefeld Niemiec rozegrał 149 meczów, strzelając 19 goli.
Sheffield Wednesday F.C..
Börner przeszedł do Sheffield Wednesday F.C. 10 lipca 2019. Debiut dla tego zespołu zaliczył on 3 sierpnia 2019 w wygranym 3:1 spotkaniu z Reading. Pierwszego gola piłkarz ten strzelił 18 października 2019 w meczu z Cardiff City F.C. (1:1). Ostatecznie w barwach Sheffield Wednesday F.C. Niemiec wystąpił 70 razy, zdobywając 4 bramki.
Hannover 96.
Börner przeniósł się do Hannoveru 96 2 sierpnia 2021. Zadebiutował on dla tego klubu 7 sierpnia 2021 w meczu Pucharu Niemiec z FC Eintracht Norderstedt 03 (wyg. 4:0). Premierową bramkę zawodnik ten zdobył 13 lutego 2022 w zremisowanym 2:2 spotkaniu przeciwko SV Darmstadt 98.
Kariera reprezentacyjna.
Niemcy U-16.
Börner zadebiutował w reprezentacji Niemiec U16 22 września 2006 w meczu z Irlandią Północną U-16 (wyg. 2:1). Ostatecznie wystąpił dla tej reprezentacji 7 razy, nie zdobywając żadnej bramki. 
Niemcy U-17.
Börner rozegrał dwa mecze dla reprezentacji Niemiec U17. Były to spotkania przeciwko Wyspom Owczym (wyg. 8:0) oraz Grecji (wyg. 0:2).
Niemcy U-18.
Börner dwukrotnie wystąpił w reprezentacji Niemiec U18. Rozegrał mecze z Egiptem (przeg. 0:1) oraz Japonią (wyg. 2:1).
Sukcesy.
Sukcesy w karierze klubowej:

</doc>
<doc id="5320712" url="https://pl.wikipedia.org/wiki?curid=5320712" title="Mistrzostwa Świata w Narciarstwie Alpejskim 1970 – slalom mężczyzn">
Mistrzostwa Świata w Narciarstwie Alpejskim 1970 – slalom mężczyzn

Slalom mężczyzn na 21. Mistrzostwach Świata w Narciarstwie Alpejskim został rozegrany 8 lutego 1970 roku na trasie Ronc. Tytułu sprzed dwóch lat nie obronił Francuz Jean-Claude Killy, który wcześniej zakończył karierę. Nowym mistrzem świata został jego rodak Jean-Noël Augert, drugie miejsce zajął kolejny Francuz - Patrick Russel, a brązowy medal zdobył Billy Kidd z USA.
W zawodach wystartowało 51 najlepszych zawodników wyłonionych w kwalifikacjach, z których 24 ukończyło rywalizację.

</doc>
<doc id="5320713" url="https://pl.wikipedia.org/wiki?curid=5320713" title="Amfiteatr w Braniewie">
Amfiteatr w Braniewie



</doc>
<doc id="5320715" url="https://pl.wikipedia.org/wiki?curid=5320715" title="Amfiteatr im. Henryka Mrozińskiego w Braniewie">
Amfiteatr im. Henryka Mrozińskiego w Braniewie

Amfiteatr im. Henryka Mrozińskiego w Braniewie – amfiteatr w Braniewie wybudowany w 1974 w miejscu średniowiecznej fosy okalającej mury obronne Braniewa.
Historia.
W XIII stuleciu dokonano przekopu rzeki Pasłęki, dzięki temu zabiegowi Braniewo otaczała fosa z wodą ze wszystkich stron, a miasto zyskało znacznie na obronności. Z biegiem czasu jednak fosa od strony południowej zaczęła się wypłycać i zarastać. W XVIII w. rozpoczęto zasypywać fosę oraz likwidować umocnienia obronne miasta. Augustin Lutterberg podaje, iż odcinek fosy przy cmentarzu św. Jana (okolice amfiteatru) zlikwidowany został w 1725 roku, zaś w 1791 w jego południowej części usypana została grobla łącząca Stare Miasto z Fromborskim Przedmieściem i Koźlinem.
Wał, po którym przebiegła droga (styk ul. Gdańskiej i Fromborskiej), rozdzielił pierwotną fosę na dwie części, i wyznacza współcześnie granicę terenu amfiteatru miejskiego. Z tej części fosy, położonej na północ od Wysokiej Wieży, utworzono najpierw skwer miejski. Powszechnie był dalej zwany Stadtgraben (czyli fosa, stąd wzięła się nazwa pobliskiego placu Am Stadtgraben, czyli przy fosie). Na początku XX w. miejsce to zyskało drugie określenie "Pflaumengrund" od rosnących przy nim drzew, było nadal miejscem częstych spotkań mieszkańców miasta.
22 października 1933 w północnym narożu skweru (w pobliżu budynku sądu) odsłonięty został pomnik ku czci poległych w I wojnie światowej mieszkańców Braniewa. Projekt pomnika wykonał architekt Wolfgang Weyrauch, a tablice i figury z brązu rzeźbiarz Georg Fuhg. Przez następne lata odbywały się w tym miejscu uroczystości z udziałem władz partii i wojska, a obszerny plac doskonale nadawał się do organizacji tego typu imprez. W 1945 podczas prowadzonych działań wojennych pomnik został częściowo uszkodzony, ale przez kilkanaście lat po wojnie jeszcze stał, nim został rozebrany, gdyż w świadomości powojennych mieszkańców Braniewa uchodził tylko za szubienicę, a nie pomnik pamięci poległych żołnierzy.
Następnie w tym miejscu zbudowany został amfiteatr miejski. Ukończono go i oddano do użytku w 1974 roku. W 2011 roku obiekt był modernizowany. Współcześnie amfiteatr jest miejscem wielu imprez kulturalnych i atrakcją turystyczną miasta. Obiekt wraz z zabytkowym otoczeniem stanowi niepowtarzalną wizytówkę miasta, a mieszkańcy i turyści zyskali miejsce do rekreacji i spędzenia wolnego czasu.
20 stycznia 2016 roku amfiteatr miejski otrzymał imię Henryka Mrozińskiego, burmistrza miasta przez trzy kadencje (2002–2014, zm. 2015).

</doc>
<doc id="5320720" url="https://pl.wikipedia.org/wiki?curid=5320720" title="Marko Totka">
Marko Totka

Marko Totka (ur. 12 września 2000 w Skalicy) – słowacki piłkarz występujący na pozycji środkowego pomocnika w słowackim klubie Tatran Liptowski Mikułasz. Wychowanek MFK Skalica i FK Senica, w którego barwach zadebiutował w seniorskiej piłce. W swojej karierze grał w Sokole Lanžhot.

</doc>
<doc id="5320732" url="https://pl.wikipedia.org/wiki?curid=5320732" title="Rastislav Václavik">
Rastislav Václavik

Rastislav Václavik (ur. 28 lutego 1997 w Bátce) – słowacki piłkarz występujący na pozycji defensywnego pomocnika w słowackim klubie Tatran Liptowski Mikułasz. Wychowanek Tempus Rimavská Sobota i MŠK Žilina. W swojej karierze grał także w MŠK Žilina B i MŠK Rimavská Sobota. Młodzieżowy reprezentant Słowacji do lat 19.

</doc>
<doc id="5320733" url="https://pl.wikipedia.org/wiki?curid=5320733" title="Serbski institut">
Serbski institut

Serbski institut (dolno- i , ) – samorządowa interdyscyplinarna jednostka naukowa niemieckich krajów związkowych Saksonii i Brandenburgii prowadząca badania nad językami, historią i kulturą Serbów łużyckich.
"Institut" jest spadkobiercą tradycji organizacji "Institut za serbski ludospyt" (, „Instytut Serbołużyckich Studiów Ludowych”) powstałej w 1951 roku z sekcji naukowej Domowiny i stowarzyszonej w Niemieckiej Akademii Nauk (po 1972 "Akademii Nauk NRD"). W obecnej formie stowarzyszenia został utworzony 1 stycznia 1992 roku. Siedzibą "Institutu" został Budziszyn w Górnych Łużycach z oddziałem w Chociebużu w Łużycach Dolnych.
Jednostka gromadzi, archiwizuje, opracowuje stosowne zbiory, a także udostępnia je na zewnątrz. Prowadzi badania interdyscyplinarne, porównując sytuację Serbołużyczan z innymi małymi społecznościami językowymi na terenie Europy. Praca "Institutu" prowadzona jest dwutorowo – w kierunku badań nad miejscową kulturą oraz w kierunku praktycznego wsparcia nauki języków łużyckich i ich promocji.
Organizacyjnie "Insitut" podzielony jest na trzy wydziały działające niezależnie w dwóch siedzibach. Są to wydziały: kulturoznawczy, językoznawczy oraz rozwoju regionalnego i ochrony mniejszości.
"Institut" wydaje periodyki „Lětopis” (od 1952) oraz „Spisy Serbskeho instituta” (od 1954), a także prowadzi archiwum ("Serbski kulturny archiw") gromadzące m.in. dokumenty łużyckich organizacji takich jak Domowina, Maćica Serbska, Sokoł czy dawne stowarzyszenia studenckie. Kieruje także pracami biblioteki ("Serbska centralna biblioteka") uruchomionej w 1949 roku na bazie pozostałości księgozbioru Maćicy Serbskiej i od 1958 roku regularnie uzupełnianej o publikacje wydawnictwa Domowiny. "Institut" jest również aktywny w sferze cyfrowej – prowadzi portale internetowe "dolnoserbski.de" ("niedersorbisch.de") oraz "hornjoserbsce.de" ("obersorbisch.de") zawierające m.in. słowniki dwujęzyczne, ortograficzny, leksykon onomastyczny, zbiór z zakresu fonetyki itd. Prowadzi też portal "sorabicon.de", który oferuje m.in. dostęp do zdigitalizowanych historycznych dzieł traktujących o Serbołużyczanach takich jak „Statistika łužiskich Serbow” Arnošta Muki czy „Pamiętniki z Herrnhut” Agnes Sauer.

</doc>
<doc id="5320736" url="https://pl.wikipedia.org/wiki?curid=5320736" title="Stanisława Galica-Górkiewicz">
Stanisława Galica-Górkiewicz

Stanisława Galica-Górkiewicz (ur. w 1947 r. w Bukowinie Tatrzańskiej) – podhalańska skrzypaczka ludowa, pisarka, publicystka. Laureatka Nagrody Kolberga z 2022 roku. 
Gry skrzypcowej uczyła się u znanej podhalańskiej muzykantki „Dziadońki” Bronisławy Koniecznej-Dziadoń (1894–1968), uczennicy „Bartusia” Obrochty. Dziadońka była chrzestną matką jej ojca Stanisława Galicy, który chciał, by uczyła jego córkę. Po Dziadońce odziedziczyła Stanisława Galica-Górkiewicz repertuar dawnych nut podhalańskich. Zachowuje w grze na skrzypcach manierę wykonawczą charakterystyczną dla Bukowiny Tatrzańskiej. Jest wierna stylowi gry podhalańskich muzyków urodzonych w połowie XIX wieku. 
Jako solistka oraz członek kapeli zdobyła wiele nagród w konkursach i festiwalach ludowej muzyki tradycyjnej, w tym dwie Baszty na Festiwalu Kapel i Śpiewaków Ludowych w Kazimierzu Dolnym oraz na Międzynarodowym Konkursie Kapel i Instrumentalistów w trakcie Międzynarodowego Festiwalu Folkloru Ziem Górskich w Zakopanem. 
Równolegle z działalnością muzyczną prowadzi aktywność literacką. Jest autorką publikacji książkowych, artykułów i audycji radiowych o historii i kulturze Bukowiny Tatrzańskiej. Pisze w gwarze podhalańskiej.
Prowadzi także działalność publicystyczną. Jej artykuły o tematyce regionalnej publikowane były w „Tygodniku Podhalańskim”, w pismach ogólnopolskich „Nowa Wieś” i „Poznaj Świat” a także w piśmie polonijnym „Echo Podhalańskie” w USA. W latach 1996 - 2002 roku w radiu Alex w Zakopanem prowadziła audycje o tematyce regionalnej „Górole, górole, góralsko muzyka”, „Z bukowiańskich wierchów”. Prezentowała w nich historię regionu, muzykę góralską, zabytki, ludzi kultury i twórczość ludową.
Od 1973 roku współpracuje z Bukowińskim Domem Ludowym (obecnie Bukowińskie Centrum Kultury). Pracowała jako kierownik kapeli góralskiej i instruktor szkółki góralskiego muzykowania. W latach 1978- 1982 była prezesem Spółdzielni Kulturalno-Oświatowej Dom Ludowy. Uczestniczyła w przygotowywaniu imprez „Sabałowe Bajania” i „Góralski Karnawał”. Będąc znawczynią folkloru góralskiego brała udział w jury konkursów i przeglądów w Domu Ludowym. Przygotowywała wystawy twórczości ludowej i była ich kustoszem.
Wielokrotny członek jury konkursu "Stara tradycja" w ramach festiwalu Wszystkie Mazurki Świata.
Obecnie mieszka w Rabce-Zdrój.

</doc>
<doc id="5320738" url="https://pl.wikipedia.org/wiki?curid=5320738" title="Konwój PQ-8">
Konwój PQ-8

Konwój PQ-8 – konwój arktyczny z okresu II wojny światowej wysłany przez aliantów ze sprzętem wojennym i surowcami do ZSRR, które były niezbędne do prowadzenia dalszej walki przeciwko III Rzeszy. Konwój wypłynął z fiordu Hvalfjörður (Islandia) do Murmańska 8 stycznia 1942. 
Skład i straty.
Konwój składał się z 8 statków handlowych. 17 stycznia został zatopiony rosyjski trałowiec RT-68 oraz niszczyciel eskorty HMS „Matabele” przez niemiecki okręt podwodny U-454. 7 statków handlowych konwoju dotarło do Murmańska 17 stycznia. Ostatni, uszkodzony brytyjski statek ss „Harmatris” dotarł na holu do Zatoki Kolskiej.

</doc>
<doc id="5320739" url="https://pl.wikipedia.org/wiki?curid=5320739" title="Mistrzostwa Świata w Narciarstwie Alpejskim 1970 – kombinacja mężczyzn">
Mistrzostwa Świata w Narciarstwie Alpejskim 1970 – kombinacja mężczyzn

Kombinacja mężczyzn na 21. Mistrzostwach Świata w Narciarstwie Alpejskim została rozegrana w dniach 8 - 15 lutego 1970 roku. Tytułu sprzed dwóch lat nie obronił Francuz Jean-Claude Killy, który wcześniej zakończył karierę. Nowym mistrzem świata został Billy Kidd z USA, drugie miejsce zajął Francuz Patrick Russel, a brązowy medal zdobył Andrzej Bachleda-Curuś z Polski.
Kombinację ukończyło 30. zawodników. Żeby zostać sklasyfikowanym zawodnik musiał ukończyć trzy pozostałe konkurencje: zjazd, giganta i slalom. 

</doc>
<doc id="5320743" url="https://pl.wikipedia.org/wiki?curid=5320743" title="Richard Župa">
Richard Župa

Richard Župa (ur. 27 kwietnia 1998 w Preszowie) – słowacki piłkarz występujący na pozycji lewego obrońcy w słowackim klubie Tatran Liptowski Mikułasz. Wychowanek Tatrana Preszów. W swojej karierze grał także w Tatranie Preszów, FK Pohroniach oraz Partizánie Bardejów.

</doc>
<doc id="5320744" url="https://pl.wikipedia.org/wiki?curid=5320744" title="Tenis ziemny na Igrzyskach Boliwaryjskich 2022">
Tenis ziemny na Igrzyskach Boliwaryjskich 2022

Tenis ziemny na Igrzyskach Boliwaryjskich 2022 – turniej tenisowy, który był rozgrywany w dniach 29 czerwca–5 lipca 2022 roku podczas igrzysk boliwaryjskich w Valledupar. Zawodnicy zmagali się na obiektach Complejo de Raquetas Valledupar. Tenisiści rywalizowali w pięciu konkurencjach: singlu i deblu mężczyzn oraz kobiet, a także mikście
Medaliści.
Poczet medalistów zawodów tenisowych podczas Igrzysk Boliwaryjskich 2022.
Tabela medalowa.
Klasyfikacja medalowa zawodów tenisowych podczas Igrzysk Boliwaryjskich 2022.

</doc>
<doc id="5320746" url="https://pl.wikipedia.org/wiki?curid=5320746" title="SPR-2 Rtęć">
SPR-2 Rtęć



</doc>
<doc id="5320748" url="https://pl.wikipedia.org/wiki?curid=5320748" title="Vic Morrow">
Vic Morrow

Victor Morrow (ur. 14 lutego 1929 jako Victor Morozoff, zm. 23 lipca 1982) – amerykański aktor. Popularność zapewniła mu rola w serialu "Combat!" (1962–1967) produkcji ABC, dzięki której otrzymał nominację do nagrody Emmy w kategorii Najlepszy aktor (pierwszoplanowy) występujący regularnie w serialu. Występował na ekranach przez ponad trzy dekady; m.in. w "Szkolnej dżungli" (; 1955), "Królu Kreolu" (; 1958), "Poletku Pana Boga" (; 1958), "Brudnej Marry, świrusie Larry" (; 1974) i "Strasznych misiach" (; 1976). Morrow był aktorem aż do tragicznej śmierci na planie filmu "Strefa mroku" (; 1983), kiedy wraz z dwójką aktorów dziecięcych zginął w wyniku katastrofy śmigłowca.
Wczesne lata.
Morrow urodził się w okręgu Bronx w Nowym Jorku, w rodzinie Żydowskiej. Jego ojcem był Harry Morozoff, inżynier elektryk, a matką Jean (Kress) Morozoff. W wieku 17 lat przerwał edukację i wstąpił do United States Navy. Przez wiele lat Morrow żył z rodziną w Asbury Park w stanie New Jersey.
Kariera.
Morrow przyciągnął uwagę wcielając się w postać Stanleya Kowalskiego w sztuce teatralnej "Tramwaj zwany pożądaniem" (). Jego pierwszym filmem była "Szkolna dżungla" (1955), w którym zagrał rolę studenta prześladującego nauczyciela (Glenn Ford).
Film ten został wyprodukowany przez wytwórnię Metro-Goldwyn-Mayer, która następnie obsadziła Morrowa w "Opowieści o złym człowieku" (; 1956). Morrow występował gościnnie w produkcjach telewizyjnych, takich jak ', ', "Alfred Hitchcock przedstawia" (), ', ', ' i '.
Morrow grał również drugoplanową rolę w filmie "Mężczyźni na wojnie" (; 1957) reżyserii Anthony’ego Manna i (1958). Pojawił się, obok Elvisa Presleya i m.in. Waltera Matthau oraz Carolyn Jones, w "Królu Kreolu" reżyserii Michaela Curtiza. Mann zaprosił go do "Poletka Pana Boga" (1958).
Jednakże Morrow pozostał głównie aktorem telewizyjnym, występując w ', ', ', ', ', ', ', ', ', ', ', ', "", "Bonanzie" (), a także "Nietykalnych" ().
W jednym z pierwszych odcinków "Bonanzy", „” zagrał tajemniczego osobnika znanego tylko jako Lassiter – nazwaną na cześć miasta z którego pochodził – który zjawia się w Virginia City gdzie pomaga uratować Bena i Adama Cartwrighta przed niesłusznym powieszeniem i ostatecznie rozprawia się z poszukiwanym przez niego człowiekiem, ujawniając się jako łowca biorących udział w linczu, w którym zginął jego ojciec; po zabiciu około połowy uczestników samosądu opuszcza miejscowość niczym Clint Eastwood w filmie "Mściciel" (). Morrow wystąpił także w odcinku „” w trzeciej serii "Bonanzy".
Mann obsadził Morrowa po raz trzeci w filmie "Cimarron" (1960), w którym ponownie zadręczał postać graną przez Glenna Forda. Grał razem z Audie Murphym w " (1961).
Morrow wcielił się w rolę żołnierza/inżyniera porucznika Roberta Bensona w odcinku „” w serialu " z 1962 roku, prowadzonym przez Stanleya Andrewsa. Fabuła skupia się na narzeczonej Bensona, Indianie (Shirley Ballard), która próbuje przekonać go do sprzedaży tajnych informacji wojskowych kryminalistom-potentatom nieruchomości takim jak Joseph Hooker (Howard Petrie). Trevor Bardette i Meg Wyllie zostali obsadzeni w rolach Kapitana i pani Warner.
Po raz pierwszy Morrow otrzymał główną rolę w filmie kryminalnym " (1961), grając Dutcha Schultza.
W późniejszym czasie był wciąż głównie aktorem telewizyjnym, pojawiając się w ', ' i ".
"Combat!".
Morrow zagrał główną rolę sierżanta „Chipa” Saundersa w serialu "Combat!", dramacie telewizyjnym osadzonym w czasach II wojny światowej i nadawanym w latach 1962–1967. Gene Santoro, badacz popkultury stwierdził:
Jego przyjaciel i współgwiazda z planu "Combat!", Rick Jason, opisał Morrowa jako „mistrzowskiego reżysera”, który wyreżyserował „jeden z najlepszych filmów anty-wojennych jakie kiedykolwiek widziałem”. Odnosił się do dwuczęściowego odcinka „”, do którego scenariusz napisał Gene L. Coon.
' i '.
Morrow pracował także jako reżyser telewizyjny. Wspólnie z Leonardem Nimoyem stworzył ' (1965), będący anglojęzyczną adaptacją sztuki ' Jeana Geneta, opracowaną przez Morrowa i Barbarę Turner. Reżyserem był Morrow, a w filmie zagrał Nimoy.
Po zakończeniu produkcji "Combat!", Morrow zagrał główną rolę w " (1969), pilocie planowanego serialu, który nie został wyprodukowany; reżyserem był Roger Corman.
W 1969 roku założył przedsiębiorstwo Carleigh.
Morrow napisał scenariusz i wyreżyserował spaghetti western ' (1970), którego producentem był Dino Delaurentiis. W filmie wystąpili James Garner, Dennis Weaver i Claude Akins. Po ', był to pierwszy i jedyny duży film Marrowa, w którym nie pojawił się przed kamerą. Sceny do " kręcono we Włoszech w pustynnych plenerach, kojarzących się z południowo-zachodnimi Stanami Zjednoczonymi.
Morrow wystąpił gościnnie w ', ', ', ', ', ' oraz ".
Filmy telewizyjne.
W latach 70. Morrow grał w niektórych filmach telewizyjnych, w tym ' (1971), ' (1971) (tytułowa rola), ' (1971), ' (1972), ', ' (1973), " (1974).
Gościnnie pojawiał się w ', ', ', ', ', "Ulicach San Francisco" () i '.
Morrow zagrał także w dwóch odcinkach australijskiego serialu "" z 1973 roku, którego jeden z nich także reżyserował.
Wcielił się w rolę przebiegłego szeryfa w filmie drogi "Brudna Mary, świrus Larry" reżyserii Johna Hougha, również wystąpił, razem z Martinem Sheenem, jako morderczy szeryf w filmie telewizyjnym ' (1974) i ' (1974).
Objął główną rolę w ' (1975). Ponadto grał główne role w ' (1975), "Dziewczynie do dziecka" (; 1975), ' (1975), ' (1976) oraz w komedii "Straszne misie", gdzie zagrał agresywnego, współzawodniczącego trenera baseballu Roya Turnera.
W końcówce lat 70. Morrow grał w coraz większej ilości miniseriali, takich jak ' (1977), "Korzenie" () i ' (1979), a także gościnnie w ', ', "" i "Aniołkach Charliego" ().
Powrócił do reżyserii, obejmując stery przy produkcji odcinków do "Quincy, M.E.", "Lucan" i "".
Ostatnie role.
Morrow zagrał główną rolę w ' (1977), japońskim filmie "Wiadomość z kosmosu" ( – Uchū kara no Messēji, ; 1978) i ' (1979). Pojawiał się również w filmach telewizyjnych ' (1977), ' (1977), ' (1977), ' (1978), ' (1978) i ' (1980).
Morrow wystąpił w "Humanoidach z głębiny" (; 1980) Rogera Cormana i "Ostatnim rekinie" (; 1981) oraz regularnie w serialu kryminalnym "B.A.D. Cats" (1980).
Do ostatnich roli Morrowa należą również gościnny udział w "Aniołkach Charliego", "Magnum" () oraz w filmach ' (1981) i ' (1982).
Życie prywatne.
W 1958 roku Morrow poślubił aktorkę i scenarzystkę Barbarę Turner. Razem mieli dwie córki, Carrie Ann Morrow (1958–2016) i aktorkę Jennifer Jason Leigh (ur. w 1962). Po siedmiu latach małżeństwo Morrowa i Turner zakończyło się rozwodem. W 1975 roku ożenił się z Gale Lester; w lipcu 1982 roku, tuż przed śmiercią Morrowa, dokonali separacji.
Po rozwodzie z matką Jennifer, relacje między Morrowem a córką uległy pogorszeniu. Jennifer zmieniła nazwisko na Leigh i w chwili śmierci aktora ich relacje wciąż były oziębłe.
Rick Jason, współgwiazda "Combat!", wspomina Morrowa jako „całkowicie nielubiącego broni palnej. W serialu używał pistoletu maszynowego Thompson, ale to była praca. Pod jakimkolwiek innym względem nie chciał mieć z nią nic do czynienia”.
Śmierć.
W 1982 roku Marrow został obsadzony w filmie "Strefa mroku", we fragmencie reżyserowanym przez Johna Landisa. Morrow grał rolę Billa Connora, rasisty przeniesionego w czasie i umieszczonego w różnych sytuacjach, w których stawał się prześladowaną ofiarą: jako Żyd we Francji Vichy, czarnoskóry tuż przed samosądem dokonanym przez Ku Klux Klan i jako Wietnamczyk na chwilę przed śmiercią z rąk żołnierzy amerykańskich.
We wczesnych godzinach 23 lipca 1982 roku, Morrow i dwoje dziecięcych aktorów, siedmioletni Myca Dinh Le i sześcioletnia Renee Shin-Yi Chen, uczestniczyli w nagrywaniu scen w pobliżu Santa Clarita w Kalifornii, na obszarze znanym jako Indian Dunes. W jednej ze scen odgrywani przez nich bohaterowie mieli uciekać z opuszczonej wietnamskiej wioski przed ścigających ich śmigłowcem U.S. Army. Podczas gdy śmigłowiec unosił się około 7,3 m (24 stóp) nad nimi ciepło powstałe w wyniku eksplozji pirotechnicznych podobno doprowadziło do rozwarstwienia (delaminacji) łopat wirnika, w wyniku czego śmigłowiec gwałtownie opadł i rozbił się, zabijając natychmiastowo całą trójkę. Morrow i Le ulegli dekapitacji i okaleczeniu łopatami wirnika, natomiast Chen została zmiażdżona płozą maszyny.
Landis i czworo pozostałych oskarżonych, w tym pilot śmigłowca Dorsey Wingo, ostatecznie zostli uniewinnieni z zarzutu nieumyślnego spowodowania śmierci po blisko dziewięcio-miesięcznym procesie. Rodzice Le i Chen złożyli pozew, który został później wycofany z powodu porozumienia pozasądowego na nieznaną kwotę. Obie córki Morrowa również złożyły pozew, który także wycofano w wyniku porozumienia pozasądowego.
Morrow został pochowany na cmentarzu Hillside Memorial Park Cemetery w Culver City.

</doc>
<doc id="5320758" url="https://pl.wikipedia.org/wiki?curid=5320758" title="Dariusz Majchrzak">
Dariusz Majchrzak



</doc>
<doc id="5320760" url="https://pl.wikipedia.org/wiki?curid=5320760" title="Dariusz Majchrzak (wojskowy)">
Dariusz Majchrzak (wojskowy)



</doc>
<doc id="5320763" url="https://pl.wikipedia.org/wiki?curid=5320763" title="Hanshin">
Hanshin



</doc>
<doc id="5320764" url="https://pl.wikipedia.org/wiki?curid=5320764" title="Nikenike Vurobaravu">
Nikenike Vurobaravu

Nikenike Vurobaravu – vanuacki polityk i dyplomata, od 2022 prezydent Vanuatu.
Pełnił liczne funkcje w administracji rządowej, w tym Wysokiego Komisarza na Fidżi. W lipcu 2022 wybrany na prezydenta kraju w ósmej turze głosowań. Członek partii Vanua'aku Pati.

</doc>
<doc id="5320767" url="https://pl.wikipedia.org/wiki?curid=5320767" title="Rostock (1977)">
Rostock (1977)

Rostock – fregata rakietowa Niemieckiej Republiki Demokratycznej radzieckiego projektu 1159 (w kodzie NATO: "Koni I"), z okresu zimnej wojny. Nosiła numer burtowy 141. Wodowana w 1978 roku, weszła do służby w marynarce NRD (Volksmarine) w 1979 roku. Wycofana ze służby w 1991 roku, po zjednoczeniu Niemiec. 
Budowa.
Fregata „Rostock” była pierwszą z trzech jednostek radzieckiego projektu 1159 (w kodzie NATO: "Koni I") zakupionych przez marynarkę NRD na przełomie lat 70. i 80. XX wieku (pozostałe to „Berlin – Hauptstadt der DDR” i „Halle”). Była ona zarazem pierwszym zbudowanym okrętem projektu 1159, stanowiącego typ małych fregat rakietowych budowanych w ZSRR na eksport dla zaprzyjaźnionych państw. W marynarce NRD klasyfikowane były jako okręty obrony wybrzeża (niem. "Küstenschutzschiff") 2. rangi i zastąpiły w służbie cztery stare fregaty projektu 50 (typu "Riga"). Planowano również zakup czwartego okrętu tego typu, lecz ostatecznie zrezygnowano z niego. Fregaty projektu 1159 były największymi okrętami bojowymi w historii Volksmarine, po okrętach desantowych.
Stępkę pod budowę okrętu położono 22 października 1974 roku w stoczni Krasnyj Mietallist w Zielonodolsku, a kadłub wodowano po dłuższej budowie 4 czerwca 1977 roku, po czym jednostkę ukończono i oddano do służby ostatniego dnia – 31 grudnia tego roku.
Skrócony opis.
Okręt miał kadłub gładkopokładowy, stalowy, z nadbudówką na śródokręciu skonstruowaną ze stopów lekkich. Na pokładzie dziobowym i rufowym umieszczone były pojedyncze wieże artylerii uniwersalnej, a na pokładówce przed rufową wieżą mieściła się chowana wyrzutnia rakiet przeciwlotniczych Osa-M. Wyporność standardowa wynosiła 1440 ton, a pełna 1600 ton. Długość wynosiła 96,4 m, szerokość 12,55 m, a zanurzenie 3,48 m.
Główne uzbrojenie artyleryjskie stanowiły cztery armaty uniwersalne kalibru 76 mm w dwóch dwudziałowych wieżach AK-726, z zapasem 1600 nabojów. Ich ogniem kierował radar artyleryjski Fut-B. Uzbrojenie artyleryjskie uzupełniały cztery działka przeciwlotnicze kalibru 30 mm w dwóch dwudziałowych wieżach AK-230, z zapasem 6000 nabojów, umieszczonych po jednej na każdej z burt na śródokręciu, sprzężone z radarem kierowania ogniem Rys′. Uzbrojenie rakietowe stanowiła dwuprowadnicowa chowana wyrzutnia ZIF-122 dla rakiet przeciwlotniczych bliskiego zasięgu systemu Osa-M, z zapasem 20 pocisków 9M-33. Do naprowadzenia pocisków służył radar 4R-33.
Do zwalczania okrętów podwodnych służyły dwie dwunastoprowadnicowe wyrzutnie RBU-6000 rakietowych bomb głębinowych, z zapasem 120 bomb RGB-60, umieszczone na dziobie na dolnym piętrze nadbudówki, dysponujące systemem kierowania Buria. Uzupełniały je dwie zrzutnie bomb głębinowych. Okręt mógł zabrać 22 miny na torach minowych.
Wyposażenie radiolokacyjne, oprócz systemów kierowania ogniem, stanowiła stacja radiolokacyjna dozoru ogólnego MR-302. Ponadto okręt miał radar nawigacyjny Don-2. Do wykrywania okrętów podwodnych służyła stacja hydrolokacyjna Argun′. Okręt miał też wyposażenie walki radioelektronicznej w postaci stację rozpoznawczej Bizan′-4B i dwóch szesnastoprowadnicowych wyrzutni celów pozornych PK-16. Według jednak źródeł zachodnich, wyrzutnie celów pozornych zamontowano dopiero w 1987 roku.
Siłownia okrętowa w układzie CODAG składała się z dwóch marszowych silników wysokoprężnych B-68 o mocy łącznej 15 820 KM, napędzających dwie śruby, oraz turbiny gazowej mocy szczytowej M-8B o mocy 18 000 KM, napędzającej środkową śrubę o stałym skoku. Napęd pozwalał na osiągnięcie prędkości maksymalnej 30 węzłów oraz zasięgu 4500 mil morskich przy prędkości ekonomicznej 14 w.
Służba.
Pierwotnie okręt został tymczasowo 31 grudnia 1977 roku przejęty przez marynarkę ZSRR pod nazwą „Nierpa” (Нерпа, nerpa). Został następnie przekazany finalnemu odbiorcy i 25 lipca 1978 roku wszedł do służby w marynarce NRD (Volksmarine) pod nazwą „Rostock” od miasta nadbałtyckiego. Nosił stały numer burtowy: 141.
Przed zjednoczeniem Niemiec strona radziecka wymogła zdemontowanie z okrętów systemu przeciwlotniczego Osa-M. Formalnie wycofany został ze służby NRD w dniu poprzedzającym zjednoczenie (2 października 1990 roku). Jako jeden z nielicznych okrętów Volksmarine, „Rostock” został na krótko przejęty w skład marynarki zjednoczonych Niemiec (Bundesmarine), otrzymując NATO-wski numer taktyczny F224, lecz już w sierpniu 1991 roku został wycofany ze służby. Ofertę na zakup fregat byłej NRD złożyła Algieria, lecz nie zdecydowano się na ich sprzedaż. „Rostock” został następnie 18 maja 1995 roku sprzedany do Wielkiej Brytanii jako okręt-cel.

</doc>
<doc id="5320777" url="https://pl.wikipedia.org/wiki?curid=5320777" title="Incelizm">
Incelizm



</doc>
<doc id="5320779" url="https://pl.wikipedia.org/wiki?curid=5320779" title="Dania Ramírez">
Dania Ramírez



</doc>
<doc id="5320788" url="https://pl.wikipedia.org/wiki?curid=5320788" title="Tadeusz Wichrowski">
Tadeusz Wichrowski

Tadeusz Wichrowski (ur. 1932, zm. 21 lipca 2022) – polski poeta i malarz, przedstawiciel malarstwa fajansowego regionu kujawskiego i popularyzator tej dziedziny sztuki.
Życiorys.
Od 1955 roku pracował we Włocławskich Zakładach Ceramiki, jako pracownik techniczny. Uznanie zyskał jako malarz fajansu. Był laureatem nagród w najważniejszych krajowych konkursach na malarstwo fajansu. Był między innymi nagradzany na Biennale Fajansu Włocławskiego. Otrzymał dwa stypendia przyznane przez Muzeum Ziemi Kujawskiej i Dobrzyńskiej we Włocławku. Jego prace prezentowane były na wystawach pokonkursowych "Malowany fajans włocławski" w latach; 1958, 1963, 1968, 1970, 1972. 
Głównymi motywami zdobniczymi Tadeusza Wichrowskiego były kwiaty oraz ptaki o fantazyjnych kształtach i kolorystyce. 
W 2021 roku został nagrodzony przez Zarząd Województwa Kujawsko-Pomorskiego podczas jubileuszu 40-lecia powstania oddziału Stowarzyszenia Twórców Ludowych we Włocławku.
Tadeusz Wichrowski pisał także wiersze i wydał kilka swoich tomików. 
Zmarł 21 lipca 2022. Został pochowany na cmentarzu komunalnym przy ul. Chopina we Włocławku.

</doc>
<doc id="5320789" url="https://pl.wikipedia.org/wiki?curid=5320789" title="Pierścienica ziołomirka">
Pierścienica ziołomirka

Pierścienica ziołomirka ("Holcostethus sphacelatus") – gatunek pluskwiaka z podrzędu różnoskrzydłych i rodziny tarczówkowatych. Zamieszkuje zachodnią i środkową część Palearktyki.
Taksonomia.
Gatunek ten opisany został po raz pierwszy w 1794 roku przez Johana Christiana Fabriciusa pod nazwą "Cimex sphacelatus". Jako miejsce typowe wskazano Niemcy. W 1860 roku Franz Xaver Fieber umieścił go w rodzaju "Holcostethus", a w 1909 roku George Willis Kirkaldy wyznaczył go gatunkiem typowym tegoż rodzaju.
Morfologia.
Pluskwiak o owalnym w zarysie ciele długości od 8 do 10 mm. Wierzch ciała ma ubarwienie szarobrązowe, żółtobrązowe lub oliwkowobrązowe i jest gęsto pokryty dużymi, czarnymi punktami. Spód ciała jest jasny z dość gęstym, czarnym punktowaniem, na odwłoku tworzącym podłużne pasma.
Głowa jest płaska, trapezowata, pozbawiona ostrego zwężenia za dużymi oczami, zaopatrzona w wolny nadustek o długości równej lub niewiele mniejszej niż długość policzków, które to mają szeroko zaokrąglone wierzchołki. Pięcioczłonowe czułki mają człon drugi przyciemniony, a człony od trzeciego do piątego jasne u podstawy i z wyraźną czarną obrączką w części dalszej. Drugi człon czułków jest tak długi lub nieco dłuższy niż trzeci.
Przedplecze ma krawędzie boczne w przednich ⅔ proste, pogrubione, odgięte ku górze, białożółte do żółtych, niepunktowane. Tarczka jest mniej więcej tak szeroka jak długa, przy nasadowej krawędzi z paskiem pozbawionym punktowania, a u wierzchołka z zaokrągloną, jasną, pozbawioną punktowania plamą. Półpokrywy mają dłuższe od tarczki przykrywki i brązowe zakrywki. Odnóża są gęsto owłosione i drobno, czarno punktowane.
Odwłok ma listewkę brzeżną białożółtą do żółtobrązowej z czarnymi plamami przy przednich i tylnych brzegach poszczególnych segmentów. Samiec ma mały pygofor z szeroko zaokrąglonymi kątami wierzchołkowymi i płytko wykrojoną krawędzią wierzchołkową. Jego edeagus ma zesklerotyzowane wierzchołki pojedynczej pary wyrostków koniunktywy. Paramera jest spłaszczona i kształt litery „Γ”. Hipofyza paramery jest silnie zwężona w części środkowej i zaopatrzona w ząbek położony w oddaleniu od nasady. Genitalia samicy mają spermatekę o małym, kulistym zbiorniku z dość długimi wyrostkami zaopatrzonymi w przydatki. Dziewiąty segment odwłoka samicy ma laterotergit z rozszerzonym, niemal prostokątnym wierzchołkiem.
Ekologia i występowanie.
Owad ten zasiedla murawy kserotermiczne, zarośla, pobrzeża lasów i polany oraz zbiorowiska ziołorośli. Zarówno larwy jak i postacie dorosłe są fitofagami ssącymi soki roślin. Wśród ich roślin żywicielskich wymienia się dziewanny, lawendę szypułkową i wrotycz pospolity. Osobniki aktywne spotyka się od marca do października. Postacie dorosłe nowego pokolenia pojawiają się od połowy lipca i stanowią stadium zimujące.
Gatunek palearktyczny. W Europie znany jest z Portugalii, Hiszpanii, Francji, Belgii, Holandii, Luksemburga, Niemiec, Szwajcarii, Liechtensteinu, Austrii, Włoch, Polski, Czech, Słowacji, Węgier, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Czarnogóry, Serbii, Albanii, Macedonii Północnej, Grecji oraz europejskich części Rosji i Turcji. W Afryce Północnej podawany jest z Maroka i Algierii. W Azji notowany jest z anatolijskiej części Turcji i Iranu.
W Polsce jest gatunkiem spotykanym rzadko i głównie w południowej części kraju. Na „Czerwonej liście gatunków zagrożonych Republiki Czeskiej” umieszczony jest jako gatunek zagrożony wymarciem (EN).

</doc>
<doc id="5320790" url="https://pl.wikipedia.org/wiki?curid=5320790" title="Holcostethus sphacelatus">
Holcostethus sphacelatus



</doc>
<doc id="5320791" url="https://pl.wikipedia.org/wiki?curid=5320791" title="Cimex sphacelatus">
Cimex sphacelatus



</doc>
<doc id="5320792" url="https://pl.wikipedia.org/wiki?curid=5320792" title="Peribalus sphacelatus">
Peribalus sphacelatus



</doc>
<doc id="5320793" url="https://pl.wikipedia.org/wiki?curid=5320793" title="Pentatoma annulata">
Pentatoma annulata



</doc>
<doc id="5320795" url="https://pl.wikipedia.org/wiki?curid=5320795" title="Włodzimierz Czernuszenko">
Włodzimierz Czernuszenko

Włodzimierz Czernuszenko (ur. 4 czerwca 1939 w Warszawie, zm. 18 lipca 2022) – polski geofizyk, profesor nauk przyrodniczych.
Życiorys.
Ukończył studia na Politechnice Warszawskiej oraz Uniwersytecie Warszawskim, W 1992 r. uzyskał tytuł profesora nauk przyrodniczych. Był wieloletnim pracownikiem naukowym w Instytucie Geofizyki PAN.
Był członkiem Komitetu Geofizyki PAN oraz Komitetu Gospodarki Wodnej PAN.

</doc>
<doc id="5320797" url="https://pl.wikipedia.org/wiki?curid=5320797" title="Teresa Borowiak">
Teresa Borowiak

Teresa Teodora Borowiak (zm. 21 lipca 2022) – polska chemiczka, dr hab.
Życiorys.
Obroniła pracę doktorską, następnie uzyskała stopień doktora habilitowanego. Została zatrudniona na stanowisku profesora nadzwyczajnego w Zakładzie Krystalografii na Wydziale Chemii Uniwersytetu im. Adama Mickiewicza.

</doc>
<doc id="5320798" url="https://pl.wikipedia.org/wiki?curid=5320798" title="Marek Żmigrodzki">
Marek Żmigrodzki

Marek Bernard Żmigrodzki (ur. 10 czerwca 1946 w Lublinie, zm. 23 lipca 2022) – polski politolog, profesor nauk humanistycznych, nauczyciel akademicki Uniwersytetu Marii Curie-Skłodowskiej w Lublinie, specjalista w zakresie systemu ustroju prawnego Polski, systemu organów ochrony prawnej w Polsce oraz systemu sądownictwa powszechnego i administracyjnego w Polsce.
Życiorys.
W latach 1959-1963 odbył naukę w Liceum Ogólnokształcącym im. Stanisława Staszica w Lublinie. W latach 1963-1968 studiował na Wydziale Prawa Uniwersytetu Marii Curie-Skłodowskiej.
Był asystentem (1968-1970), starszym asystentem (1970-1973), adiunktem (1974-1982), docentem (1982-1990), profesorem nadzwyczajnym (1990) i profesorem zwyczajnym (1998) Uniwersytetu Marii Curie-Skłodowskiej w Lublinie
W 1973 na Wydziale Prawa i Administracji Uniwersytetu Marii Curie-Skłodowskiej obronił pracę doktorską pt. "System partyjny Ludowej Republiki Bułgarii", przygotowaną pod kierunkiem prof. Henryka Groszyka. W 1981 nadano mu stopień doktora habilitowanego.
W 1998 uzyskał tytuł profesora nauk humanistycznych. Był profesorem i kierownikiem Zakładu Systemów Politycznych i Myśli Politycznej na Wydziale Politologii i Dziennikarstwa UMCS, zaś w latach 1993-1996 prodziekanem tego wydziału ds. naukowych i współpracy z zagranicą. 
Zajmował stanowiska rektora Wyższej Szkoły Humanistyczno-Ekonomicznej w Zamościu (1997-2001), rektora Wyższej Szkole Ekonomii i Innowacji w Lublinie (2005-2011) oraz prorektora Wyższej Szkoły Informatyki, Zarządzania i Administracji w Warszawie.
Pod jego kierunkiem stopień naukowy uzyskało ok. 30 osób.
Był członkiem Komitetu Politologii i Stosunków Międzynarodowych PAN oraz Komitetu Narodowego do spraw Współpracy z Międzynarodowym Stowarzyszeniem Nauk Politycznych PAN, prezesem Oddziału Lubelskiego Polskiego Towarzystwa Nauk Politycznych.
Odznaczony Złotym Krzyżem Zasługi i Medalem Komisji Edukacji Narodowej.
Zmarł 23 lipca 2022. Został pochowany 30 lipca 2022 na cmentarzu przy ul. Lipowej w Lublinie.

</doc>
<doc id="5320799" url="https://pl.wikipedia.org/wiki?curid=5320799" title="Mariusz Dembiński">
Mariusz Dembiński

Mariusz Dembiński (zm. 19 lipca 2022) – polski pedagog, dr hab.
Życiorys.
10 grudnia 2002 obronił pracę doktorską "Rytuały nauczycieli w procesie lekcyjnym. Na przykładzie nauczycieli historii w szkołach średnich", 16 listopada 2016 habilitował się na podstawie pracy zatytułowanej "Pedagogiczne tworzenie istoty ludzkiej". Został zatrudniony na stanowisku adiunkta w Zakładzie Metodologii Nauk o Edukacji na Wydziale Studiów Edukacyjnych Uniwersytetu im. Adama Mickiewicza w Poznaniu.
Był profesorem uczelni w Zakładzie Nauk o Edukacji na Wydziale Pedagogiczno-Artystycznym w Kaliszu Uniwersytetu im. Adama Mickiewicza w Poznaniu i członkiem Rady Dyscypliny Naukowej - Pedagogiki Uniwersytetu im. Adama Mickiewicza w Poznaniu.

</doc>
<doc id="5320801" url="https://pl.wikipedia.org/wiki?curid=5320801" title="Ismet Kryeziu">
Ismet Kryeziu



</doc>
<doc id="5320802" url="https://pl.wikipedia.org/wiki?curid=5320802" title="Leukostomoza drzew pestkowych">
Leukostomoza drzew pestkowych

Leukostomoza drzew pestkowych () – grzybowa choroba drzew pestkowych wywołana przez "Valsaria insitiva" i "Cytospora leucostoma".
Objawy i szkodliwość.
Choroba występuje u wszystkich gatunków drzew drzew pestkowych i może mieć ostry lub łagodny przebieg. Przebieg ostry występuje przeważnie na morelach, u których wiosną nagle więdną całe gałęzie i konary, a potem całe drzewo. Jest to tzw. apopleksja drzewa. Na pędach takich porażonych drzew są duże nekrozy i obfita gumoza. Podobnie ostry przebieg może mieć choroba również u innych gatunków drzew pestkowych. Częściej jednak występuje forma łagodna, podczas której porażone zostają tylko młodsze pędy. Na nich również następuje wyciek czerwonej lub brunatnoczerwonej gumy i nekroza kory, która brunatnieje i pęka, a w miejscu spękań podczas deszczowej pogody pojawiają się pyknidia wywołujących chorobę grzybów.
Drewno porażonych gałęzi i konarów brunatnieje. Czasami występuje także srebrzystość liści podobna do wywołanej przez "Chondrostereum purpureum" i więdnięcie liści znajdujących się powyżej miejsca infekcji. Patogeny osłabiają wzrost drzewa. Najczęściej porażane są drzewa uszkodzone przez mróz, albo długotrwałą suszą.
Epidemiologia.
Infekcji pierwotnej dokonują zarówno bezpłciowe zarodniki konidialne, jak i płciowe askospory. Wnikają do drzewa poprzez mechaniczne uszkodzenia kory. Kiełkuja i wytwarzają grzybnię, która bardzo szybko rozwija się w miękiszu kory, po czym przenika do łyka i drewna. W znekrotyzowanej tkance kory powstają pyknidia, a w nich konidia wydostające się na zewnątrz w postaci śluzowatego wycieku. U "Valsaria insitiva" ma on czerwoną barwę, u "Cytospora leucostoma" brunatnoczerwoną. Konidia są głównym źródłem inokulum. W obumarłej już tkance kory później tworzą się pseudotecja, w których powstają askospory. Mają one jednak dużo mniejsze znaczenie w rozprzestrzenianiu się choroby, niż konidia.
W dojrzałych sadach brzoskwiniowych i nektarynowych, w których L "Valsaria insitiva" jest głównym patogenem, w węzłach na jednorocznych pędach pojawia się wiele nowych infekcji. Patogen wchodzi do węzła przez blizny po liściach lub martwe pąki w okresie uśpienia. Małe gałązki zabite przez "Valsaria insitiva" to drogi, którymi patogen może dotrzeć do starszych konarów i zainicjować zrakowacenia, które mogą następnie doprowadzić do śmierci dużych części drzewa. Wiele nowych infekcji ma również miejsce przy cięciu drzew, a najczęściej izolowanym w tych miejscach grzybem jest "Cytospora leucostoma". Ogólnie rzecz biorąc, infekcje przez cięcia następują najczęściej, jeśli są wykonywane na początku sezonu spoczynkowego, ale wiele cięć wykonanych wiosną także może zostać zainfekowanych. W temperaturach od 14 do 20 °C "Cytospora leucostoma" może powodowac martwicę, jednak ekspansja zmian jest ograniczona przez reakcje obronne gospodarza. W temperaturze od 2 do 8 °C początkowa ekspansja zmian jest wolniejsza, jednak całkowita powierzchnia skolonizowanych gałęzi jest większa, a reakcja gospodarza jest bardziej ograniczona. Na ogół zrakowacenia zmniejszają się wraz ze wzrostem liczby dni powyżej 10 °C.

</doc>
<doc id="5320804" url="https://pl.wikipedia.org/wiki?curid=5320804" title="Melissa Mathison">
Melissa Mathison

Melissa Marie Mathison (ur. 3 czerwca 1950 w Los Angeles, zm. 4 listopada 2015 tamże) – amerykańska scenarzystka i producentka filmowa.
Biografia.
Melissa Marie Mathison urodziła się w Los Angeles 3 czerwca 1950 roku. Ukończyła Providence High School in Burbank. Była autorką lub współautorką scenariuszy do takich obrazów filmowych, jak: "Czarny rumak" (1979, reż. Carroll Ballard), "E.T." (1982, reż. Steven Spielberg), "Kundun – życie Dalaj Lamy" (1997, Martin Scorsese), "" (2016, Steven Spielberg).
Scenarzystka była w 1983 roku nominowana do Oscara za najlepszy scenariusz oryginalny za "E.T.". Za ten film otrzymała „Nagrodę Nowego Pokolenia” przyznaną przez Stowarzyszenie Krytyków Filmowych z Los Angeles w 1982 roku. W 1983 roku za "E.T." Amerykańska Gildia Scenarzystów uhonorowała Mathison nagrodą WGA za najlepszy scenariusz oryginalny dramatu. W 1983 roku przyznano Mathison Nagrodę Saturna w kategorii najlepszy scenarzysta.
W latach 1983–2004 Melissa Mathison była żoną Harrisona Forda. Małżeństwo miało dwoje dzieci: syna Malcolma Forda (ur. 1987) oraz córkę Georgię (ur. 1990). Melissa Mathison zmarła na raka w Los Angeles 4 listopada 2015 roku.

</doc>
<doc id="5320805" url="https://pl.wikipedia.org/wiki?curid=5320805" title="Cytospora leucostoma">
Cytospora leucostoma

Cytospora leucostoma (Pers.) Sacc. – gatunek mikroskopijnego grzyba, wraz z "Valsaria insitiva" wywołujący w Polsce chorobę leukostomoza drzew pestkowych.
Systematyka i nazewnictwo.
Pozycja w klasyfikacji według Index Fungorum: "Cytospora, Valsaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungi".
Po raz pierwszy opisał go w 1794 r. Christiaan Persoon nadając mu nazwę "Sphaeria leucostoma". Obecną, uznaną przez Index Fungorum nazwę nadał mu Pier Andrea Saccardo w 1881 r.
Ma 14 synonimów. Niektóre z nich:
Obowiązująca nazwa naukowa pochodzi od anamorfy. Teleomorfa "Leucostoma persoonii", dawniej uznawana za odrębny gatunek, obecnie jest synonimem.
Morfologia i rozwój.
Saprotrof i pasożyt. W zrakowaceniach porażonej kory drzew oraz na obumarłych gałązkach i konarach tworzą się pyknidia już po 2–3 tygodniach, lub do 6 miesięcy po obumarciu kory. W regionach nawadnianych późnym latem stres wodny zainfekowanych drzew może przyspieszyć produkcję pyknidiów. Pyknidia są z zewnątrz czarne, wewnątrz szare do szarobrązowych i podszyte czarną warstwą. Są widoczne w postaci brodawek wielkości główki od szpilki. Ich wierzchołek pęka, odsłaniając białą i matową pseudopodkładkę. Dojrzałe pyknidia podczas wilgotnej pogody wytłaczają łańcuszki zawierające tysiące konidiów zlepionych śluzowatą masą o barwie brunatnoczerwonej. Bardzo drobne konidia o wymiarach 5,9 × 1,9 µm wypływają już w kilka minut po zmoczeniu pyknidiów. Struktury rozrodcze płciowe (perytecja wytwarzające askospory) tworzą się znacznie później, często 2 do 3 lat po pierwszych pyknidiach. W rozprzestrzenianiu choroby nie odgrywają większej roli.

</doc>
<doc id="5320806" url="https://pl.wikipedia.org/wiki?curid=5320806" title="Leucostoma persoonii">
Leucostoma persoonii



</doc>
<doc id="5320808" url="https://pl.wikipedia.org/wiki?curid=5320808" title="Jan Bobola">
Jan Bobola



</doc>
<doc id="5320815" url="https://pl.wikipedia.org/wiki?curid=5320815" title="Isuf Dibra">
Isuf Dibra

Isuf Dibra (ur. w XIX wieku w Dohoshishcie, zm. 19 marca 1927 w Tiranie) - minister wojny Albanii w latach 1914-1916.
Życiorys.
Od 5 października 1914 do 27 stycznia 1916 był ministrem wojny.
W latach 1925-1926 był deputowanym do albańskiego parlamentu. Został zamordowany dnia 19 marca 1927 roku za pro-jugosłowiańskie poglądy; 22 marca odbył się państwowy pogrzeb Isufa Dibry.

</doc>
<doc id="5320817" url="https://pl.wikipedia.org/wiki?curid=5320817" title="Jusuf Dibra">
Jusuf Dibra



</doc>
<doc id="5320823" url="https://pl.wikipedia.org/wiki?curid=5320823" title="Złożona kwasica malonowa i metylomalonowa">
Złożona kwasica malonowa i metylomalonowa



</doc>
<doc id="5320824" url="https://pl.wikipedia.org/wiki?curid=5320824" title="Charles Dubost">
Charles Dubost

Charles Dubost (ur. 1 października 1914, zm. 11 stycznia 1991) – francuski chirurg i kardiochirurg. Był pionierem w kardiochirurgii i chirurgii naczyniowej.
Życiorys.
Urodził się w rodzinie farmaceutów. Studia medyczne ukończył na Wydziale Lekarskim w Paryżu. Rozpoczął staż na chirurgii ogólnej. Był stażystą, gdy wybuchła II wojna światowa i po zmobilizowaniu służył jako porucznik-lekarz. Pojmany do niewoli, uciekł i dołączył do ruchu oporu.
Po wojnie Dubost wznowił staż w pod kierunkiem François de Gaudart d'Allaines, znanego ówczesnego chirurga, którego został asystentem.
W 1946 Dubost został asystentem-chirurgiem w paryskich szpitalach. Oddział chirurgii ogólnej w Broussais Hospital, kierowany przez Henri Mondora, zyskał wówczas sławę dzięki pracy Dubosta na polu chirurgii przewodu pokarmowego.
W 1947 roku de Gaudart d'Allaines zaprosił Alfreda Blalocka i Henry'ego Bahnsona do Paryża, aby pokazali swój sposób leczenia „błękitnych dzieci" (Blue baby syndrome). Dubost był pod wrażeniem talentu tych chirurgów z Baltimore. Postanowił zmienić specjalizację i poświęcić się kardiochirurgii, przy wsparciu Gaudart d'Allaines. Ten ostatni zarezerwował dla niego kilka łóżek w jego oddziale do leczenia „dzieci niebieskich".
W marcu 1951 Dubost był „pierwszym na świecie chirurgiem, który z powodzeniem operował tętniaka aorty brzusznej” u 50-letniego mężczyzny z lewego nacięciem piersiowo-brzusznego i 15 cm homograftem pobranym od 20-letniej kobiety, która zmarła 3 tygodnie wcześniej. Operacja ta wstrząsnęła światem chirurgii i zainspirowała kilku chirurgów w Europie i Stanach Zjednoczonych.
W 1954 Dubost zaprojektował i zastosował mechaniczny rozszerzacz z dwoma równoległymi ruchomymi ramionami, który można było wprowadzić przez uszko do lewego przedsionka i następnie w zwężone ujście zastawki mitralnej i je poszerzyć.
W 1955 został profesorem chirurgii. W tym samym roku wprowadził innowacje w chirurgii serca, używając płuco-serca do operacyjnego zamknięcia ubytku w przegrodzie międzykomorowej na otwartym sercu. W 1959 jako pierwszy z powodzeiem podjął próbę oczyszczenia ujścia tętnic wieńcowych ze złogów wapniowych.
W 1963 został następcą de Gaudart d'Allaines w Broussais.
W 1968, po raz pierwszy w Europie, przeprowadził z powodzeniem przeszczep serca (pacjent przeżył 523 dni).
Został wybrany do Francuskiej Akademii Nauk w 1975 (sekcja medycyny i chirurgii) i 1976 (sekcja biologii człowieka i nauk medycznych).
Dubost przeszedł na emeryturę w 1982. Zmarł w 1991 w wieku 76 lat w Paryżu.

</doc>
<doc id="5320835" url="https://pl.wikipedia.org/wiki?curid=5320835" title="I liga słowacka w piłce nożnej (2022/2023)">
I liga słowacka w piłce nożnej (2022/2023)

1. slovenská futbalová liga (2022/2023) (znana jako Fortuna liga ze względów sponsorskich)
jest 30. edycją najwyższej klasy rozgrywkowej piłki nożnej na Słowacji.
Bierze w niej udział 12 drużyn, które w okresie od 15 lipca 2022 do 20 maja 2023 rozegrają w dwóch rundach 32 kolejki meczów. Sezon zakończą baraże o miejsce w Lidze Konferencji Europy.
Obrońcą tytułu jest Slovan Bratysława.

</doc>
<doc id="5320847" url="https://pl.wikipedia.org/wiki?curid=5320847" title="Täuffelen">
Täuffelen

Täuffelen (hist. "Chouffaille") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. Leży nad jeziorem Bielersee. 
Demografia.
W Täuffelen mieszka 2 971 osób. W 2020 roku 8,7% populacji gminy stanowiły osoby urodzone poza Szwajcarią.

</doc>
<doc id="5320848" url="https://pl.wikipedia.org/wiki?curid=5320848" title="Krzysztof Bobola">
Krzysztof Bobola



</doc>
<doc id="5320849" url="https://pl.wikipedia.org/wiki?curid=5320849" title="Taeuffelen">
Taeuffelen



</doc>
<doc id="5320850" url="https://pl.wikipedia.org/wiki?curid=5320850" title="Chouffaille">
Chouffaille



</doc>
<doc id="5320862" url="https://pl.wikipedia.org/wiki?curid=5320862" title="Bazyli Bołbas">
Bazyli Bołbas

Bazyli Bołbas (Bolbas) herbu Juńczyk – poseł na sejm pacyfikacyjny 1589 roku z województwa wołyńskiego, podpisał traktat bytomsko-będziński.

</doc>
<doc id="5320867" url="https://pl.wikipedia.org/wiki?curid=5320867" title="Giovanni da Cascia">
Giovanni da Cascia

Giovanni da Cascia, także Giovanni da Firenze lub Johannes de Florentia – włoski kompozytor działający w 1. połowie XIV wieku.
Życiorys.
Przypuszczalnie pochodził z Cascii. Informacje na temat jego życia i kariery artystycznej są szczątkowe. Był organistą i być może kierownikiem chóru w katderze Santa Maria del Fiore we Florencji. Według relacji Filippo Villaniego w latach około 1329–1351 przebywał w Weronie na dworze Mastino II della Scala. Później przypuszczalnie działał na dworze Viscontich w Mediolanie.
Twórczość.
Należał do czołowych twórców świeckiej muzyki wokalnej epoki trecenta. W rękopisach zachowało się szesnaście skomponowanych przez niego 2-głosowych madrygałów oraz trzy 3-głosowe caccie.
Swoją działalnością przyczynił się do rozwoju włoskiego madrygału. Stosował rozległe melizmaty w pierwszej i ostatniej sylabie wersu, niekiedy krótkie imitacje między obydwoma głosami oraz jednoczesną deklamację poszczególnych sylab tekstu w obydwu głosach. W cacciach stosował stosował kanon w głosach górnych, z towarzyszącym im beztekstowym tenorem.

</doc>
<doc id="5320868" url="https://pl.wikipedia.org/wiki?curid=5320868" title="Dookoła Mazowsza 2022">
Dookoła Mazowsza 2022

Dookoła Mazowsza 2022 – 65. edycja wyścigu kolarskiego Dookoła Mazowsza, która odbyła się w dniach od 26 do 30 lipca 2022 na liczącej ponad 670 kilometrów trasie składającej się z 4 etapów i biegnącej z Teresina do Kozienic. Impreza kategorii 2.2 była częścią UCI Europe Tour 2022.

</doc>
<doc id="5320870" url="https://pl.wikipedia.org/wiki?curid=5320870" title="Gwara doudlebska">
Gwara doudlebska

Gwara doudlebska lub dialekt doudlebski (cz. "doudlebské nářečí", "doudlebský dialekt") – peryferyjna gwara czeska używana na południowym skraju obszaru gwar czeskich właściwych, zaliczana do gwar zachodnioczeskich. Nazwa pochodzi od wsi Doudleby w Kraju południowoczeskim, gdzie najwcześniej zbadano tę gwarę.
Cechy językowe.
Do cech fonetycznych gwary doudlebskiej należą:
Charakterystycznymi cechami morfologii są:

</doc>
<doc id="5320876" url="https://pl.wikipedia.org/wiki?curid=5320876" title="Kościół św. Marii Magdaleny w Templinie">
Kościół św. Marii Magdaleny w Templinie

Kościół św. Marii Magdaleny (niem. "Sankt-Maria-Magdalena-Kirche") – protestancka świątynia parafialna znajdująca się w niemieckim mieście Templin.
Historia.
Pierwszy kościół w tym miejscu wzniesiono na przełomie XIII i XIV wieku. Spłonął on w 1492, na jego miejscu wzniesiono kolejną świątynię, strawioną przez pożar w 1530. Ponownie przystąpiono do odbudowy. W 1539 kościół przeszedł w ręce luteran, którzy zmienili mu imię na obecne. W 1618 świątynia została ponownie zniszczona przez pożar i szybko odbudowana. Podczas pożaru miasta 24 sierpnia 1735 kościół został prawie całkowicie zniszczony. Odbudowaną świątynię konsekrowano w 1749, a w 1751 ukończono budowę wieży. Budynek gruntowanie odrestaurowano w latach 1877-1878 i 1995-1996, a w 1998-1999 wymieniono pokrycie dachu. 
W 1970 w tymże kościele konfirmowano przyszłą kanclerz Niemiec Angelę Merkel, a przy templińskiej parafii posługiwał jej ojciec, teolog Horst Kasner. 
Architektura i wyposażenie.
Świątynia barokowa, trójnawowa, orientowana. Wieża kościelna ma wysokość 70 metrów, od 1952 zawieszone są na niej trzy dzwony. W zakrystii zachowało się gotyckie sklepienie krzyżowo-żebrowe. Emporę zdobią organy z 1994, wykonane przez pracownię Alexander Schuke Potsdam Orgelbau, z jednym pedałem, trzema manuałami i 38 registrami. We wschodniej części północnej nawy znajdują się organy z 1940 zwane "Osmond-Orgel", z jednym manuałem i siedmioma registrami.

</doc>
<doc id="5320878" url="https://pl.wikipedia.org/wiki?curid=5320878" title="Wanda Olech-Piasecka">
Wanda Olech-Piasecka

Wanda Jadwiga Olech-Piasecka - polski naukowiec, dr hab. nauk rolniczych, profesor zwyczajny Katedry Genetyki i Ochrony Zwierząt Wydziału Hodowli, Bioinżynierii i Ochrony Zwierząt Szkoły Głównej Gospodarstwa Wiejskiego.
Życiorys.
7 grudnia 1987 obroniła pracę doktorską "Analiza genetyczno-hodowlana populacji żubrów. I. Wpływ inbredu na długowieczność i rozród. II. Odziedziczalność wybranych cech i udział genotypów założycieli we współczesnej populacji", 27 października 2003 habilitowała się na podstawie rozprawy zatytułowanej "Wpływ inbredu osobniczego i inbredu matki na przeżywalność cieląt żubra (Bison bonasus)". 4 marca 2015 nadano jej tytuł profesora w zakresie nauk rolniczych.
Wanda Olech-Piasecka pełni funkcję Prezesa Stowarzyszenia Miłośników Żubrów, Redaktora Naczelnego czasopisma naukowego European Bison Conservation Newsletter, przewodniczącej Państwowej Rady Ochrony Przyrody.
W 2018 roku została powołana przez Ministra środowiska Henryka Kowalczyka na członka zarządu głównego Polskiego Związku Łowieckiego.
W 2022 roku nominowana do światowej nagrody Indianapolis Prize 2023, przyznawanej za wybitne osiągnięcia w dziedzinie ochrony zwierząt. W 2023 otrzymała Medal im. Profesora Tadeusza Vetulaniego (2023).

</doc>
<doc id="5320880" url="https://pl.wikipedia.org/wiki?curid=5320880" title="Ephrem Ndjoni">
Ephrem Ndjoni

Ephrem Ndjoni (ur. 11 lutego 1973 w Moandzie) – gaboński duchowny rzymskokatolicki, biskup Franceville od 2022.
Życiorys.
Święcenia prezbiteratu przyjął 6 lipca 2003 i został inkardynowany do diecezji Franceville. Po święceniach studiował przez kilkanaście lat w Rzymie i w Jerozolimie. W 2016 powrócił do kraju i objął probostwo w parafii katedralnej.
25 lipca 2022 papież Franciszek mianował go ordynariuszem diecezji Franceville. Sakry udzielił mu 22 października 2022 biskup Mathieu Madega Lebouankehan.

</doc>
<doc id="5320881" url="https://pl.wikipedia.org/wiki?curid=5320881" title="Obraz Matki Bożej Binarowskiej">
Obraz Matki Bożej Binarowskiej

Obraz Matki Bożej Wspomożenia Wiernych (Piaskowej) – Binarowskiej – obraz Matki Bożej z Dzieciątkiem w typie Hodegetrii, znajdujący się w kościele św. Michała Archanioła w Binarowej koło Gorlic w Małopolsce.
Obraz znajduje się lewym bocznym ołtarzu kościoła (znajdującego się na światowego dziedzictwa UNESCO).
Historia i opis.
W lewym bocznym ołtarzu znajduje się otoczony kultem obraz Matki Bożej z Dzieciątkiem (Piaskowej) zwanej Binarowską. Obraz o wymiarach 54 x 41 cm, o nieustalonym autorstwie, został namalowany farbami olejnymi na płótnie. Nieznany jest zarówno fundator dzieła, jak i czas umieszczenia obrazu w binarowskim kościele. Wedle lokalnej tradycji obraz miał podarować parafii około roku 1665 król Jan Kazimierz za udzielaną przez mieszkańców Binarowej pomoc przy budowie bieckich umocnień obronnych. Bardziej prawdopodobne jest jednak pojawienie się obrazu w miejscowym kościele dzięki zakonowi karmelitów, który szerzyli kult Matki Bożej Piaskowej, a ich klasztor znajdował się w niedaleko położonym Jaśle.
Obraz przedstawia Maryję z Dzieciątkiem Jezus na ciemnym tle. Matka Boża pochyla się lekko nad Dzieciątkiem, podtrzymując je lewą ręką. Jest ukazana w półpostaci, frontalnie, ma łagodne i pogodne spojrzenie, skierowane na widza. Obie postacie na obrazie są utrzymane w ciemnej tonacji. Jezus, zwrócony w kierunku matki, jest ukazany w pełnej postaci z bosą jedną stopą.
Pierwsza wzmianka o łaskami słynącym wizerunku pochodzi z XVIII w. Akta wizytacji dekanatu bieckiego z czerwca 1767 roku wzmiankują, że na skronie Madonny i Jezusa nałożone są srebrne korony, co świadczy o tzw. prywatnej koronacji. Wokół obrazu znajdowały się również skromne wota, wykonane z tańszych materiałów, co było wynikiem biedy panującej wśród ludności, a spowodowanej wojnami.
Obraz z Binarowej jest repliką cudownego obrazu Matki Bożej Piaskowej z krakowskiego kościoła karmelitów. Podobny do binarowskiego wizerunek Matki Boskiej z Dzieciątkiem otoczony kultem wiernych, znajduje się także w Wiśniowej (woj. małopolskie) i znany jest jako Matka Boża Wiśniowska.
Kult Madonny.
Popularność kultowa maryjnego wizerunku z Binarowej zmniejszyła się w okresie zaborów. Duże zasługi w ożywieniu kultu Matki Bożej Binarowskiej, która czczona jest jako wspomożycielka wiernych, przypisuje się długoletniemu proboszczowi binarowskiemu, którym w latach 1959–1992 był ks. Władysław Oleksiak. Na polecenie biskupa Karola Pękali – biskupa pomocniczego diecezji tarnowskiej – od roku 1968 w parafii prowadzona jest księga łask; przy obrazie znajdują się wota, jak również odprawiana jest regularnie nowenna do Matki Bożej Binarowskiej wraz z odczytywaniem intencji. Każdego roku w niedzielę po 24 maja odbywa się odpust parafialny ku czci Matki Bożej Wspomożenia Wiernych. Każde nabożeństwo do Maryi z Binarowej rozpoczyna parafraza znanej pieśni: „Gwiazdo śliczna wspaniała, Binarowska Maryjo”"."
Kościół w Binarowej, będący lokalnym sanktuarium maryjnym Matki Bożej Binarowskiej, znajduje się na liście światowego dziedzictwa UNESCO.

</doc>
<doc id="5320882" url="https://pl.wikipedia.org/wiki?curid=5320882" title="Aleksander Gorajski">
Aleksander Gorajski



</doc>
<doc id="5320886" url="https://pl.wikipedia.org/wiki?curid=5320886" title="Dialekt wschodnioczeski">
Dialekt wschodnioczeski

Dialekt wschodnioczeski lub dialekt północno-wschodnioczeski (cz. "severovýchodočeské nářečí", "severovýchodočeská podskupina") – jeden z czterech dialektów czeskich właściwych obok dialektu środkowoczeskiego, zachodnioczeskiego i czesko-morawskiego. Zajmuje część obszaru północno-wschodnich Czech. W obrębie dialektu południowoczeskiego wyróżnia się peryferyjna gwara podkarkonoska. Do gwar wschodnioczeskich należy także używana w Kotlinie Kłodzkiej gwara kłodzka.
Cechy językowe.
Do cech fonetycznych gwar wschodnioczeskich należą:
Charakterystycznymi cechami morfologii są:

</doc>
<doc id="5320888" url="https://pl.wikipedia.org/wiki?curid=5320888" title="Dialekt środkowoczeski">
Dialekt środkowoczeski

Dialekt środkowoczeski (cz. "středočeská podskupina", "středočeské nářečí") – jeden z czterech dialektów czeskich właściwych obok dialektu wschodnioczeskiego, zachodnioczeskiego i czesko-morawskiego. Zajmuje obszar środkowych Czech. Ważne miejsce wśród gwar środkowoczeskich zajmuje gwara praska, na której opiera się codzienna mowa mieszkańców Pragi, a także potoczny język czeski.
Cechy językowe.
Dialekt środkowoczeski nie posiada wielu cech językowych, którymi odróżniałby się od pozostałych dialektów czeskich właściwych.
Do cech fonetycznych gwar środkowoczeskich można zaliczyć:
Charakterystycznymi cechami morfologii gwar środkowoczeskich są:

</doc>
<doc id="5320892" url="https://pl.wikipedia.org/wiki?curid=5320892" title="Marcin Rogala">
Marcin Rogala

Marcin Rogala herbu Rogala (zm. przed 19 września 1613 roku) – podsędek bełski od 1586 roku.
Poseł na sejm pacyfikacyjny 1589 roku z województwa bełskiego, podpisał traktat bytomsko-będziński.

</doc>
<doc id="5320894" url="https://pl.wikipedia.org/wiki?curid=5320894" title="Dialekt czesko-morawski">
Dialekt czesko-morawski

Dialekt czesko-morawski lub dialekt południowoczeski (cz. "jihovýchodočeska podskupina", "českomoravské nářečí") – jeden z czterech dialektów czeskich właściwych obok dialektu wschodnioczeskiego, zachodnioczeskiego i środkowoczeskiego. Zajmuje obszar pogranicza Czech i Moraw.
Cechy językowe.
Dialekt czesko-morawski jest typu przejściowego z racji swojego położenia na pograniczu obszarów dialektów czeskich właściwych i dialektów morawskich, w szczególności dialektu hanackiego (środkowomorawskiego).
Do szczególnych cech fonetycznych gwar czesko-morawskich można zaliczyć:
Do charakterystycznych cech morfologii gwar czesko-morawskich należą:

</doc>
<doc id="5320895" url="https://pl.wikipedia.org/wiki?curid=5320895" title="Stanisław Cieszanowski">
Stanisław Cieszanowski

Stanisław Cieszanowski herbu Jelita – szafarz poborów w województwie bełskim.
Poseł na sejm koronacyjny 1587/1588 roku, sejm pacyfikacyjny 1589 roku z województwa bełskiego, podpisał traktat bytomsko-będziński.

</doc>
<doc id="5320896" url="https://pl.wikipedia.org/wiki?curid=5320896" title="Faia">
Faia

Faia – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwało 207 osób, a gęstość zaludnienia wyniosła 63,3 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320899" url="https://pl.wikipedia.org/wiki?curid=5320899" title="Ferreirim">
Ferreirim

Ferreirim – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwało 457 osób, a gęstość zaludnienia wyniosła 43,19 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320901" url="https://pl.wikipedia.org/wiki?curid=5320901" title="Fonte Arcada">
Fonte Arcada

Fonte Arcada – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwało 270 osób, a gęstość zaludnienia wyniosła 22,7 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320902" url="https://pl.wikipedia.org/wiki?curid=5320902" title="Budynek przy ul. Kazimierza Pułaskiego 10 w Szczecinie">
Budynek przy ul. Kazimierza Pułaskiego 10 w Szczecinie

Budynek przy ul. Pułaskiego 10 w Szczecinie (pot. "Stara Chemia") – budynek użyteczności publicznej wzniesiony w latach 1902–1904 w Szczecinie przy ulicy Kazimierza Pułaskiego 10, na osiedlu Turzyn w dzielnicy Śródmieście, wpisany do rejestru zabytków nieruchomych województwa zachodniopomorskiego. Od samego początku pełni funkcje oświatowe; w latach 1904–1944 mieściła się w nim szkoła budowlana, a po 1945 r. kolejno wydział Wyższej Szkoły Inżynierskiej, Politechniki Szczecińskiej i wreszcie Zachodniopomorskiego Uniwersytetu Technologicznego w Szczecinie. Sąsiaduje z budynkiem Wydziału Elektrycznego ZUT w Szczecinie.
Historia.
Gmach przy ówczesnej Schinkelstraße 10 powstał w latach 1902–1904 zgodnie z projektem szczecińskiego architekta Wilhelma Meyera-Schwartau dla "Königlich-Preußische Baugewerkschule". W momencie przejęcia budynku przez szkołę w 1904 r., jej nazwę zmieniono na "Staatsbauschule". W kolejnych latach nazwę szkoły zmieniano jeszcze trzykrotnie: po 1918 r. na "Staatliche Baugewerkschule Stettin", w 1931 r. na "Staatliche Lehranstalt für Hoch- und Tiefbau Stettin" i w 1936 r. na "Staatshochschule für Hoch- und Tiefbau". Uczniami szkoły mogli zostać absolwenci szkół podstawowych. Nauka kończyła się egzaminem mistrzowskim. 
W czasie bombardowań alianckich Szczecina w 1944 r. zniszczeniu uległo zwieńczenie środkowego ryzalitu w postaci wysokiego dachu czterospadowego z wieżyczką zegarową. W czasie powojennej odbudowy nie zdecydowano się na zrekonstruowanie zwieńczenia ryzalitu w pierwotnej formie, kryjąc go prostym, płaskim dachem. 6 grudnia 1947 r. w budynku rozpoczął działalność Wydział Chemiczny Wyższej Szkoły Inżynierskiej w Szczecinie, działający po przekształceniach do dziś pod nazwą Wydziału Technologii i Inżynierii Chemicznej ZUT w Szczecinie. 6 maja 1995 roku budynek został wpisany do rejestru zabytków nieruchomych województwa zachodniopomorskiego (nr rej.: A-1895).
W związku z planowaną modernizacją budynku rozważana jest rekonstrukcja dachu nad ryzalitem zgodnie z przedwojennym wyglądem.
Architektura.
Budynek jest obiektem czterokondygnacyjnym, krytym dachem czterospadowym z dachówki ceramicznej w kolorze czerwonym. Elewacja frontowa jest 11-osiowa, symetryczna względem środkowego ryzalitu. Kondygnację parterową i pierwsze piętro oraz drugie piętro i trzecie piętro rozdzielono gzymsami. W ryzalitach umieszczono po trzy osie, między nimi natomiast po sześć osi. Ryzalit środkowy pierwotnie wieńczył wysoki dach czterospadowy z wieżyczką zegarową. Ponad ryzalitami bocznymi zachowały się oryginalne szczyty dekorowane sterczynami. Fasady boczne są pięcioosiowe, przepołowione wielokątnymi ryzalitami nakrytymi stożkowymi hełmami z latarniami. Cokół budynku wykonano z kamienia, a elewacje z cegły ceramicznej. Narożniki ryzalitów bocznych udekorowano dodatkowo płycinami z tarczami herbowymi. Wejście główne do budynku ulokowano pod arkadami w ryzalicie środkowym, wejście boczne zaś we wnęce w prawym ryzalicie bocznym. Wewnątrz budynku znajdują się trzy klatki schodowe. 

</doc>
<doc id="5320903" url="https://pl.wikipedia.org/wiki?curid=5320903" title="Keiyō">
Keiyō



</doc>
<doc id="5320904" url="https://pl.wikipedia.org/wiki?curid=5320904" title="Freixinho">
Freixinho

Freixinho – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwało 140 osób, a gęstość zaludnienia wyniosła 24,1 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320905" url="https://pl.wikipedia.org/wiki?curid=5320905" title="Metropolia Waszyngton">
Metropolia Waszyngton



</doc>
<doc id="5320908" url="https://pl.wikipedia.org/wiki?curid=5320908" title="Granjal">
Granjal

Granjal – parafia "(freguesia)" w gminie Sernancelhe, w Portugalii. Według danych na rok 2011 parafię zamieszkiwały 272 osoby, a gęstość zaludnienia wyniosła 16,2 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1150 milimetrów rocznie. Najbardziej wilgotnym miesiącem jest styczeń (154 milimetrów opadów), a najbardziej suchym jest sierpień (4 milimetrów opadów).

</doc>
<doc id="5320909" url="https://pl.wikipedia.org/wiki?curid=5320909" title="Keihin">
Keihin



</doc>
<doc id="5320924" url="https://pl.wikipedia.org/wiki?curid=5320924" title="Chiasmognathus aurantiacus">
Chiasmognathus aurantiacus

Chiasmognathus aurantiacus – gatunek błonkówki z rodziny pszczołowatych.
Zasięg występowania.
Bliski Wschód,znany jedynie ze Zjednoczonych Emiratów Arabskich.
Biologia i ekologia.
Żywiciele nie są znani.

</doc>
<doc id="5320932" url="https://pl.wikipedia.org/wiki?curid=5320932" title="Centralna Liga Juniorów w piłce nożnej (2022/2023)">
Centralna Liga Juniorów w piłce nożnej (2022/2023)

Centralna Liga Juniorów, sezon 2022/2023 — 10. edycja rozgrywek ligowych piłki nożnej juniorów w Polsce pod nazwą Centralna Liga Juniorów. 
Liga została utworzona w 2013 roku w miejsce Młodej Ekstraklasy. 
Opiekunem ligi juniorów jest Polski Związek Piłki Nożnej.
Obrońcą tytułu jest Zagłębie Lubin.
Drużyny.
 
Linki zewnętrzne.
 

</doc>
<doc id="5320943" url="https://pl.wikipedia.org/wiki?curid=5320943" title="Mistrzostwa Świata w Lekkoatletyce 2022 – chód na 35 km mężczyzn">
Mistrzostwa Świata w Lekkoatletyce 2022 – chód na 35 km mężczyzn

Chód na 35 km mężczyzn – jedna z konkurencji biegowych rozgrywanych podczas lekkoatletycznych mistrzostw świata na kilometrowej pętli przebiegającej przez bulwar Martina Luthera Kinga w Eugene.
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2022 przed rozpoczęciem mistrzostw.
Rezultaty.
Finał.
Źródło: "worldathletics.org".

</doc>
<doc id="5320954" url="https://pl.wikipedia.org/wiki?curid=5320954" title="Jurij Bieriozkin">
Jurij Bieriozkin

Jurij Jewgieniewicz Bieriozkin, ,(ur. 27 grudnia 1946 w Leningradzie) – radziecki i rosyjski historyk, archeolog i etnograf. Specjalizuje się w mitologii porównawczej, historii i etnografii Indian (zwłaszcza Ameryki Południowej) oraz historii i archeologii starożytnej Azji Zachodniej i Centralnej.
Życiorys.
W 1970 ukończył archeologię na Leningradzkim Uniwersytecie Państwowym. W latach 1973-1986 pracował w Instytucie Etnografii Rosyjskiej Akademii Nauk. W latach 1987-2002 pracował w Instytucie Archeologii Rosyjskiej Akademii Nauk. Od 2003 r. jest kierownikiem Wydziału Ameryki w Muzeum Archeologii i Etnografii (Kunstkamera). W 2011 r. otrzymał nagrodę im. A. N. Wiesiełowskiego przyznawaną przez Rosyjską Akademię Nauk za wybitne prace z zakresu teorii literatury oraz komparatystyki i folkloru. Od 2012 członek zagraniczny Estońskiej Akademii Nauk.
Działalność naukowa.
Bieriozkin jest twórcą bazy danych o motywach mitologicznych, zawierającej kilkadziesiąt tysięcy streszczeń historii ustnych z całego świata. Zawarte w niej wątki mitologiczne są sklasyfikowane i przypisane do grup etnicznych. Baza wykorzystywana jest w badaniach statystycznych nad dyfuzją kulturową oraz rekonstrukcją dawnych migracji i kontaktów międzykulturowych.
Linki zewnętrzne.
Baza danych motywów mitologicznych Bieriozkina

</doc>
<doc id="5320961" url="https://pl.wikipedia.org/wiki?curid=5320961" title="Ag Apolloni">
Ag Apolloni

Ag Apolloni (ur. 13 czerwca 1982 w Kačaniku) - kosowski pisarz, poeta, filozof i filolog. Jego dzieła wyróżniają się krytycznym spojrzeniem na historię, politykę i społeczeństwo.
Życiorys.
Ukończył w Kačaniku naukę podstawową i ponadpodstawową. W 2005 roku ukończył studia na Wydziale Dramturgii i Literatury Uniwersytecie w Prisztinie. Z przyczyn finansowych w 2006r. zrezygnował ze studiów filozoficznych. Spędził ponad 2 lata opiekując się swoim schorowanym ojcem, który zmarł w roku 2007. Rok później otrzymał tytuł magistra nauk filozoficznych, a w 2012 został magistrem nauk filologicznych.
Od 2008 roku pracuje jako profesor na Uniwersytecie w Prisztinie.
Praca.
Apolloni pracował jako dziennikarz, redaktor oraz redaktor naczelny w prisztińskich dziennikach i magazynach literackich i kulturalnych. W 2010 przywrócił do życia najstarszy literacki magazyn "Jeta e Re" (pol. "Nowe Życie"), który prowadził przez następne trzy lata. W 2013 założył czasopismo "Symbol", w którym przeprowadził wywiady z wieloma działaczami kultury. Jego prace zostały przetłumaczone na kilka języków, m.in. angielski, niemiecki, włoski, czeski, macedoński, serbski. Został nagrodzony międzynarodowymi nagrodami za swoje prace naukowe. 

</doc>
<doc id="5320964" url="https://pl.wikipedia.org/wiki?curid=5320964" title="Asinauka (rejon orszański)">
Asinauka (rejon orszański)

Asinauka (; , "Osinowka") – wieś na Białorusi, w obwodzie witebskim, w rejonie orszańskim, w sielsowiecie Piszczaława, przy drodze magistralnej M1.
Znajduje się tu przystanek kolejowy Maszkowa, położony na linii Orsza – Lepel.

</doc>
<doc id="5320965" url="https://pl.wikipedia.org/wiki?curid=5320965" title="Michael Friedrich Althann">
Michael Friedrich Althann



</doc>
<doc id="5320966" url="https://pl.wikipedia.org/wiki?curid=5320966" title="Pomnik Stanisława Moniuszki w Toruniu">
Pomnik Stanisława Moniuszki w Toruniu



</doc>
<doc id="5320969" url="https://pl.wikipedia.org/wiki?curid=5320969" title="Nikodem Mikołaj Jałbrzyk Wyszyński">
Nikodem Mikołaj Jałbrzyk Wyszyński

Nikodem Mikołaj Jałbrzyk Wyszyński herbu Trzywdar – poseł na sejm pacyfikacyjny 1589 roku z województwa podlaskiego, podpisał traktat bytomsko-będziński.

</doc>
<doc id="5320971" url="https://pl.wikipedia.org/wiki?curid=5320971" title="Mikołaj Mikuliński">
Mikołaj Mikuliński

Mikołaj Mikuliński herbu własnego – pisarz ziemski bracławski.
poseł na sejm pacyfikacyjny 1589 roku z województwa podlaskiego, podpisał traktat bytomsko-będziński.

</doc>
<doc id="5320972" url="https://pl.wikipedia.org/wiki?curid=5320972" title="Bahrynawa (rejon orszański)">
Bahrynawa (rejon orszański)

Bahrynawa (; , "Bagrinowo"; pol. hist. Bahrynowo) – wieś na Białorusi, w obwodzie witebskim, w rejonie orszańskim, w sielsowiecie Piszczaława.
Historia.
W XIX i w początkach XX w. majątek ziemski będący własnością Suszyńskich. Położone było wówczas w Rosji, w guberni mohylewskiej, w powiecie orszańskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5320973" url="https://pl.wikipedia.org/wiki?curid=5320973" title="Umarli nie potrzebują pledu">
Umarli nie potrzebują pledu

Umarli nie potrzebują pledu (ang. "Dead Men Don't Wear Plaid") – amerykańska komedia kryminalna w stylu neo-noir z 1982 roku w reżyserii Carla Reinera.
Film jest zarówno parodią, jak i hołdem dla filmów detektywistycznych oraz noir z lat 40.
Zawiera fragmenty 19 filmów w stylu vintage, które połączono z nowym materiałem filmowym nakręconym w podobnym stylu w wyniku czego oryginalne dialogi i aktorstwo klasycznych filmów stały się częścią nowej historii.
Fabuła.
Juliet Forrest, córka słynnego naukowca i producenta sera, zatrudnia prywatnego detektywa Rigby'ego Reardona, aby zbadał przyczynę śmierci jej ojca, która, jak przypuszcza, został zamordowany. Śledztwo wiedzie ich do pewnej kantyny na wyspie u wybrzeży Ameryki Południowej.

</doc>
<doc id="5320975" url="https://pl.wikipedia.org/wiki?curid=5320975" title="Bahrynawa">
Bahrynawa



</doc>
<doc id="5320976" url="https://pl.wikipedia.org/wiki?curid=5320976" title="Bahrynowo (rejon orszański)">
Bahrynowo (rejon orszański)



</doc>
<doc id="5320977" url="https://pl.wikipedia.org/wiki?curid=5320977" title="Feliks Charlęski">
Feliks Charlęski



</doc>
<doc id="5320979" url="https://pl.wikipedia.org/wiki?curid=5320979" title="Moritz Jenz">
Moritz Jenz

Moritz Jenz (ur. 30 kwietnia 1999 w Berlinie) – niemiecki piłkarz grający na pozycji środkowego obrońcy na wypożyczeniu w klubie Celtic F.C.
Kariera juniorska.
Jenz grał jako junior w Alemannii 06 Haselhorst, SC Siemensstadt, Tennis Borussi Berlin, której skauci zauważyli go, gdy strzelił 4 bramki w jednym meczu, (2014–2015) i w Fulham F.C. (2015–2017). Dla drużyny Fulham do lat 18 Niemiec rozegrał 17 meczów, nie strzelając żadnego gola.
Kariera seniorska.
Fulham F.C. U23.
Jenz zadebiutował w rezerwach Fulham F.C. 31 października 2016 w meczu z drugą drużyną Wolverhampton Wanderers F.C. (przeg. 4:3), wchodząc na boisko w 68 minucie w miejsce Marlona Fossey'a. Pierwszą bramkę zawodnik ten zdobył 13 marca 2017 w zremisowanym 1:1 spotkaniu przeciwko rezerwom West Bromwich Albion. Łącznie dla drugiej drużyny Fulham F.C. Niemiec rozegrał 56 meczów, strzelając 3 gole.
FC Lausanne-Sport.
25 sierpnia 2020 Jenz podpisał trzyletni kontrakt z FC Lausanne-Sport. Debiut dla tego zespołu zaliczył on 20 września 2020 w wygranym 2:1 spotkaniu przeciwko Servette FC, zmieniając w 89 minucie Aldina Turkeša. Pierwszego gola piłkarz ten strzelił 2 maja 2021 w meczu z FC Sion (wyg. 2:1). Ostatecznie w barwach FC Lausanne-Sport Niemiec wystąpił 33 razy, zdobywając jedną bramkę.
FC Lorient.
30 sierpnia 2021 FC Lorient zakontraktowało Jenza na pięć lat. Zadebiutował on dla tego klubu 10 września 2021 w meczu z Lille OSC (wyg. 2:1). Przez ponad miesiąc pauzował przez kontuzję uda, której doznał na początku listopada 2021. Premierową bramkę zawodnik ten zdobył 12 grudnia 2021 w przegranym 4:1 spotkaniu przeciwko FC Metz, strzelając wtedy również gola samobójczego.
Celtic F.C..
19 lipca 2022 Jenz został wypożyczony do Celtic F.C. na rok z opcją wykupu. W jednym z meczów treningowych 28 lipca 2022 doznał kontuzji.

</doc>
<doc id="5320981" url="https://pl.wikipedia.org/wiki?curid=5320981" title="Kurpie Zielone">
Kurpie Zielone

Kurpie Zielone – grupa etnograficzna ludności polskiej, zamieszkująca teren Puszczy Zielonej na Mazowszu, funkcjonująca również jako określenie regionu kurpiowskiego (inaczej: Kurpiowszczyzna).
Mieszkańcy puszczy.
Pochodzenie.
Nieprawdziwa, choć popularna w XIX wieku, była teoria o karpackim pochodzeniu Kurpiów. Według Aleksandra Połujańskiego mieli przywędrować do Puszczy Ostrołęckiej „częścią z Karpat, już z innych okolic kraju”. Teorię argumentował podobieństwem słów „Kurpie” i „Karpaty” oraz analogiami w charakterze mieszkańców obu regionów (odwaga, bogata kultura ludowa, brak zależności pańszczyźnianych).
Jerzy Kijowski uznał za mało prawdopodobną tezę o pochodzeniu Kurpiów od Jaćwingów, wytępionych przez Krzyżaków w XIII wieku, podczas gdy zasiedlanie Puszczy Zielonej zaczyna się w XVII wieku. Nie wykluczył jednak, że pewnie niedobitki Jaćwingów przetrwały w Zagajnicy (południowej części Wielkiej Puszczy). Kazimierz Wójcicki twierdził, że część osadników mogła do Puszczy Zielonej dotrzeć z Warmii, przy czym mylił Puszczę Zieloną z należącą do biskupów płockich Puszczą Białą. Hipotezę o zaludnieniu Puszczy Zielonej przez osadników z Warmii przedstawił również Wiesław Majewski, twierdząc, że przemawiają za tym wzmianki o przewadze wyznania rzymskokatolickiego na Kurpiach już około 1650 roku. Zdaniem Majewskiego jest to dowód na to, że przynajmniej w pierwszej większej fali kolonizacyjnej, ludność Puszczy zasiedlali liczniej Warmiacy (katolicy) niż Mazurzy (luteranie). Co więcej, według tego historyka na pochodzenie części Kurpiów z Warmii miałoby wskazywać podobieństwo gwar kurpiowskiej i warmińskiej.
Adam Chętnik stwierdził, że „Kurpie są pokrewni Mazurom osiadłym po sąsiedzku; w Puszczakach nic obcego dostrzec nie można”. W pierwszych pracach podkreślał piastowskie pochodzenie Kurpiów, ubarwiał ich historię i tworzył narrację ku pokrzepieniu serc. Już wcześniej Ludwik Krzywicki stwierdził, że Kurpiów „należy uważać za odłam Mazurów pruskich mieszkający w granicach Królestwa, lub – jeśli chcemy – Mazurów za odłam Kurpiów przebywający w Prusach Wschodnich”. W okresie nowożytnym ludność przybywająca do Puszczy Zielonej z Prus stanowiła znaczny odsetek, ale osadników kurpiowskich w Prusach było znacznie mniej. Ludność przemieszczała się głównie z północy na południe. Na początku XX wieku Adam Braun pisał: „W puszczach mazowieckich osiedlili się przed wiekami Kurpie plemię mazurskie”. W okresie międzywojennym ks. Władysław Skierkowski zanotował: „W województwie białostockim, w częściach powiatów kolneńskiego i ostrołęckiego oraz północnej części powiatu przasnyskiego, województwa warszawskiego (...) mieszka od wieków prastary lud mazurski, Kurpiami zwany”. Użyte przez nich określenie „mazurski” odnosi się do ludności mazowieckiej. Mazur to bowiem określenie Mazowszanina.
Trudności z poprawnym zrozumieniem określenia „mazurski” ma również twórca teorii o pochodzeniu Kurpiów do Prusów, Sławomir Klec Pilewski, według którego „Kurpie nie przemieścili się podczas podboju Prus, oni już w Puszczy mieszkali (...). Ich folklor nie był importem i w niczym nie był podobny do słowiańskiego. Był on taki sam jak Prusów (...). Kurpie byli i są rdzennymi Prusami, zamieszkującymi Puszczę Zieloną od dawien dawna i jest ona ich ziemią, która w jakimś stopniu jest przedłużeniem miododajnej Barcji”. Błędnie stwierdza, że Kurpie zamieszkiwali Puszczę Zieloną już w czasach pruskich. Klec Pilewski odwołuje się też do spopularyzowanego w XIX wieku, a omówionego przez Adama Dobrońskiego określenia „Gocie”, błędnie nazywającego Kurpi Białych. Związki między Kurpiami a Mazurami w Prusach Wschodnich, które na początku XX wieku i w międzywojniu opisywał Chętnik, Klec Pilewski traktuje jako argument na poparcie swojej tezy, błędnie interpretując określenie „Mazurzy pruscy”. Odnosi się ono do ludności, która zasiedliła Prusy Książęce, emigrując z Mazowsza.
Zasiedlanie Puszczy Zielonej nasiliło się w XVII wieku. Wcześniej było to osadnictwo sezonowe związane z pracą w puszczy należącej do książąt mazowieckich, potem królów polskich. Po potopie szwedzkim zaczyna się stałe osadnictwo najczęściej o charakterze rolniczym. W Puszczy Zielonej były też osady, które powstały w I połowie XVII wieku, jak np. Jednorożec. Część osadników zamieszkujących Zagajnicę stanowili emigranci z luterańskich Prus Książęcych, część chłopi pańszczyźniani – uciekinierzy z majątków szlacheckich, część szlachta, w tym banici. Aleksander Połujański pisał o nich: „Kurpie są potomkami rozmaitych familii polskich, losem lub własną swawolą poniżonych, które straciwszy prawo cywilne w kraju, jako wygnańcy lub za nieżyjących uważani, dla ocalenia swego życia zmuszeni byli kryć się w puszczy ostrołęckiej”. Zofia Niedziałkowska stwierdziła, że Puszczę Zieloną zasiedliła „ludność pochodzenia włościańskiego z Mazur pruskich – z Prus Książęcych oraz Mazowsza właściwego”.
Życie codzienne.
Błotniste ziemie i lasy nie sprzyjały osadnictwu rolniczemu, stąd pierwotnie główne źródło utrzymania dla Kurpiów stanowiła puszcza. Pierwsi osadnicy pojawili się w XV wieku, wioski powstały sto lat później. Do puszczy napływała ludność ze wschodniego Mazowsza, szukając schronienia przed napadami, a także chłopi zbiegli przed pańszczyzną oraz inni ścigani przez prawo.
Pierwsi mieszkańcy Kurpiowszczyzny zajmowali się rybołówstwem i myślistwem. W Rzeczypospolitej Obojga Narodów Kurpie słynęli ze swoich umiejętności strzeleckich. W czasie insurekcji kościuszkowskiej to właśnie z nich rekrutowano członków elitarnych oddziałów strzelców celnych – prekursorów snajperów. Sławę zdobyli też Kurpie w czasie powstania listopadowego, kiedy podpułkownik Józef Zaliwski utworzył z nich oddziały partyzanckie – „Kurpiki ostrołęckie”. W regularnym Wojsku Polskim sformowany z Kurpiów w tym okresie został również ochotniczy 6 Batalion Strzelców Celnych zwany potocznie 6. Batalionem Kurpiów.
Kurpie trudnili się również bartnictwem na podstawie królewskich przywilejów (prawo bartne, przywilej trwał do 1801 roku), wydobyciem oraz obróbką bursztynu, rzemiosłami drzewnymi i tkactwem. Pracowali też jako smolarze, węglarze i flisacy. Rozwój rolnictwa nastąpił w okresie XVII–XIX wieku. Osady kurpiowskie początkowo oddalone od siebie później, z wytrzebieniem lasów, zaczęły się skupiać w większe wioski. Kurpiowszczyznę w drugiej połowie XVIII wieku mogło zamieszkiwać około 12 000 ludzi.
Uwłaszczenie chłopów na terenie Puszczy Zielonej przebiegało wolniej niż w innych częściach Królestwa Polskiego. Gospodarstwa rzadko miały więcej niż 20 mórg, a ziemie były nieurodzajne. Ubóstwo i szybki przyrost liczby ludności skutkowały czasową lub stałą emigracją. Na zarobek udawano się za Przasnysz lub za Kolno, a także do Prus Wschodnich. Za oceanem osiedlano się w Stanach Zjednoczonych, Brazylii i Argentynie.
Postrzeganie przez innych.
W XIX wieku, opisując Kurpiów, podkreślano ich swoisty „dziki i szorstki” charakter, skłonność do uniesień i mściwość, ale też gościnność, „zręczność niezwykłą ciała, wytrzymałość na wszelkie trudy”. Specyficzne środowisko i historyczne doświadczenia są przyczyną, dla której tzw. kurpiowski charakter utożsamiany jest z uporem, oszczędnością i umiłowaniem wolności.
Mit Kurpiów ukształtowały wydarzenia w XIX wieku. Podczas powstania listopadowego oraz styczniowego w Puszczy Zielonej miały miejsce liczne bitwy i potyczki z zaborcą.
Kultura materialna i folklor.
Głównymi ośrodkami folkloru kurpiowskiego w Puszczy Zielonej są Kadzidło, Łyse i Myszyniec.
Peryferyjność Mazowsza, a w jego granicach peryferyjność Puszczy Zielonej, izolacja regionu (naturalna bariera w postaci lasów i bagien wymuszająca samowystarczalność), duża odległość od większych ośrodków miejskich, opóźnienie rozwoju gospodarczego wynikające z późnego zagospodarowania nieurodzajnych ziem – to czynniki wpływające na wykształcenie się odrębności kulturowej Kurpiów w Puszczy Zielonej.
Charakterystycznymi elementami kultury materialnej są stroje, hafty, ozdoby bursztynowe, kurpiowskie chaty, zdobienia w drewnie i rzeźby, wycinanki, kwiaty z krepiny oraz ozdobne palmy na Niedzielę Palmową. Elementy folkloru, w tym gwara kurpiowska, zachowały się do dziś.
Dialekt literacki.
W 2009 r. prof. Jerzy Rubach opracował zasady pisowni zielonokurpiowskiego dialektu literackiego. Uwzględniają one występowanie w tym narzeczu głosek nieznanych językowi ogólnopolskiemu, które zapisywane są literami: ï, é (znane też w dawnej polszczyźnie), ë, å (staropolskie á). Ó oznacza w dalszym ciągu głoskę osobną od u. W dialekcie zielonokurpiowskim nie występuje natomiast litera i, wobec czego spółgłoski miękkie ć, ś, ń, ź, dź zapisywane są wyłącznie jako ć, ś, ń, ź, dź. W związku z mazurzeniem nie występuje również litera ż. Nowe zasady pisowni zostały bardzo szybko przyjęte przez Związek Kurpiów i są rozpowszechniane i utrwalane w kolejnych publikacjach po kurpiowsku i na temat dialektu kurpiowskiego.
Kultura kurpiowska obecnie.
Kultywowaniem i zachowaniem kultury kurpiowskiej zajmuje się Związek Kurpiów. W latach 1991–2006 istniał Związek Gmin Kurpiowskich. Działają zespoły folklorystyczne i twórcy ludowi. Odbywają się cykliczne imprezy:
Kurpie w literaturze i kulturze.
W literaturze Kurpie występują m.in. w powieści historycznej "Noc saska" Władysława Rymkiewicza, gdzie opisano udział Kurpiów w wojnie północnej (1700-1721) oraz "Krzyżakach" i "Potopie" Henryka Sienkiewicza. Kurpiowski region widać także w serialu kostiumowym "Czarne chmury" – Odcinek 5/10 "Czarna sakwa" (1973).

</doc>
<doc id="5320982" url="https://pl.wikipedia.org/wiki?curid=5320982" title="Pensjonat Zofiówka w Toruniu">
Pensjonat Zofiówka w Toruniu



</doc>
<doc id="5320990" url="https://pl.wikipedia.org/wiki?curid=5320990" title="Jurij Bezmienow">
Jurij Bezmienow



</doc>
<doc id="5320992" url="https://pl.wikipedia.org/wiki?curid=5320992" title="Kaplica św. Jerzego w Templinie">
Kaplica św. Jerzego w Templinie

Kaplica św. Jerzego (niem. "St.-Georgen-Kapelle"), również Szpital św. Jerzego (niem. "St.-Georgen-Hospital") – protestancka kaplica znajdująca się w niemieckim mieście Templin.
Jest najstarszym budynkiem w mieście.
Historia.
Świątynia została wzniesiona w XIV lub XV wieku, początkowo wykorzystywana jako kaplica sąsiedniego szpitala św. Ducha oraz jako część klasztoru franciszkanów konwentualnych. W 1539 przekształcona w beginaż. Budynek zniszczony podczas pożaru miasta w 1735, został szybko odbudowany. Uszkodzony ponownie podczas okupacji francuskiej, w latach 1806–1808 służył jako magazyn i stajnia. Naprawę kaplicy rozpoczęto w 1864, uroczysta konsekracja odbyła się 2 maja 1866. Kolejne remonty miały miejsce w 1936 i 1963. W 1993 nakryta nowym dachem, którego konstrukcja w latach 1996–1997 została odremontowana z powodu gnicia.
Architektura i wyposażenie.
Kaplica reprezentuje gotyk ceglany. Jest jednonawowa. Fasadę zdobią liczne blendy oraz cztery sterczyny. Empora, organy, ławki i ambona pochodzą z okresu odbudowy kaplicy w XIX wieku. Prócz tego wnętrze zdobi drewniana, XVI-wieczna rzeźba przedstawiająca walkę św. Jerzego ze smokiem. Znajdujące się na emporze organy wykonano w 1980 roku w pracowni Alexandra Schukego.

</doc>
<doc id="5320994" url="https://pl.wikipedia.org/wiki?curid=5320994" title="Hrvatsko Zagorje">
Hrvatsko Zagorje



</doc>
<doc id="5320997" url="https://pl.wikipedia.org/wiki?curid=5320997" title="Twan Wiltenburg">
Twan Wiltenburg

Twan Wiltenburg (ur. 20 stycznia 1997 w Zevenhuizen) – holenderski siatkarz, grający na pozycji środkowego, reprezentant Holandii.
Jego młodszy brat Bram, również jest siatkarzem.
Sukcesy klubowe.
Puchar Holandii:
Mistrzostwo Holandii:
Puchar Polski:

</doc>
<doc id="5321000" url="https://pl.wikipedia.org/wiki?curid=5321000" title="Jacek Libucha">
Jacek Libucha

Jacek Libucha (ur. 1976) – polski menedżer. Od 2020 prezes Wytwórni Sprzętu Komunikacyjnego „PZL-Świdnik”.
Życiorys.
Jest absolwentem Uniwersytetu Marii Curie-Skłodowskiej w Lublinie oraz studiów a także studiów MBA IESE Business School w Barcelonie (2008).
Przed karierą biznesową jako oficer zawodowy – absolwent WSO im. Tadeusza Kościuszki we Wrocławiu, US Coast Guard Academy w Nowym Londynie oraz US Army Ranger School w Georgii – służył 11 lat w Siłach Zbrojnych RP. Był m.in. Dowódcą Szwadronu Szturmowego w 25 Brygadzie Kawalerii Powietrznej. 
Jest weteranem misji bojowych w Iraku. Jest również podróżnikiem: trzecim Polakiem, który samotnie i bez wsparcia zdobył biegun południowy.
Nagrody i wyróżnienia.
Jest odznaczonym, dwukrotnym weteranem operacji wojskowych poza granicami kraju.

</doc>
<doc id="5321001" url="https://pl.wikipedia.org/wiki?curid=5321001" title="Mistrzostwa Świata w Lekkoatletyce 2022 – rzut młotem kobiet">
Mistrzostwa Świata w Lekkoatletyce 2022 – rzut młotem kobiet

Rzut młotem kobiet – jedna z konkurencji technicznych rozgrywanych podczas lekkoatletycznych mistrzostw świata na Hayward Field w Eugene.
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2022 przed rozpoczęciem mistrzostw.
Rezultaty.
Kwalifikacje.
Awans: 72,50 (Q) lub 12 najlepszych rezultatów (q). Źródło: "worldathletics.org".
Finał.
Źródło: "worldathletics.org"

</doc>
<doc id="5321003" url="https://pl.wikipedia.org/wiki?curid=5321003" title="Stosunki polsko-senegalskie">
Stosunki polsko-senegalskie

Stosunki polsko-senegalskie – wzajemne relacje między Polską a Senegalem. Obejmują kontakty polityczne, współpracę gospodarczą, pomoc rozwojową oraz współpracę naukową. 
Historia.
Historia stosunków między dwoma państwami sięga 1962 roku.
W Senegalu od 2016 roku ponownie funkcjonuje polska ambasada. W 2015 roku w Warszawie rozpoczęła działalność ambasada senegalska. Kontakty polityczne obejmują wizyty i spotkania na szczeblu ministrów i wiceministrów. W październiku 2016 roku z wizytą w Polsce przebywał prezydent Senegalu Macky Sall – była to pierwsza wizyta na najwyższym szczeblu w historii dwustronnych relacji.
Senegal znajduje się wśród z głównych partnerów handlowych Polski w regionie Afryki Zachodniej. W ostatnich latach obroty handlowe utrzymują się na poziomie przekraczającym 300 mln PLN rocznie. W polskim eksporcie przeważają artykuły spożywcze, produkty mineralne oraz produkty przemysłu chemicznego. Natomiast import z Senegalu obejmuje głównie produkty mineralne, wyroby przemysłu elektromaszynowego oraz wyroby rolno-spożywcze. W 2016 roku przy okazji wizyty prezydenta Malla odbyło się forum gospodarcze Polska-Senegal. Od 2018 roku w Dakarze funkcjonuje zagraniczne biuro handlowe Polskiej Agencji Inwestycji i Handlu. W marcu 2019 roku do Senegalu przybyła misja Krajowej Izby Gospodarczej, w której wzięło udział kilkanaście polskich firm. Program misji objął m.in. udział w forum biznesowym oraz spotkania z przedstawicielami lokalnego biznesu.
Od 2016 roku Senegal znajduje się na liście krajów priorytetowych programu polskiej współpracy rozwojowej. Polska pomoc koncentruje się na poprawie jakości opieki medycznej, działaniach służących poprawie dostępu do infrastruktury sanitarnej, zwiększaniu dostępu do edukacji, wsparciu grup zagrożonych wykluczeniem społecznym oraz rozwoju przedsiębiorczości.
Od 2016 r. Uniwersytet Adama Mickiewicza współpracuje z Université Cheikh Anta Diop w Dakarze. Współpraca obejmuje wymianę studentów i doktorantów w ramach programu Erasmus+. Senegalscy studenci mogą ubiegać się o stypendia w ramach Programu im. I. Łukasiewicza (od 2020 roku program stypendialny im. Stefana Banacha).

</doc>
<doc id="5321007" url="https://pl.wikipedia.org/wiki?curid=5321007" title="Baradzino (rejon orszański)">
Baradzino (rejon orszański)

Baradzino (; , "Borodino") – wieś na Białorusi, w obwodzie witebskim, w rejonie orszańskim, w sielsowiecie Piszczaława.

</doc>
<doc id="5321012" url="https://pl.wikipedia.org/wiki?curid=5321012" title="Hadawiczy">
Hadawiczy

Hadawiczy (; , "Gadowiczi") – wieś na Białorusi, w obwodzie witebskim, w rejonie orszańskim, w sielsowiecie Piszczaława.

</doc>
<doc id="5321014" url="https://pl.wikipedia.org/wiki?curid=5321014" title="Letni Puchar Juniorów w narciarstwie alpejskim 2022">
Letni Puchar Juniorów w narciarstwie alpejskim 2022

Sezon 2022 Letniego Pucharu Juniorów w narciarstwie alpejskim rozpoczął się 18 czerwca 2022 r. w czeskiej miejscowości Orlické Záhoří. Ostatnie zawody z tego cyklu rozegrano w dniach 17–20 sierpnia tego samego roku w niemieckim Neudorf, gdzie zostały przeprowadzone również letnie mistrzostwa świata juniorów. Przeprowadzono 13 konkursów dla kobiet i dla mężczyzn.
Letni Puchar Juniorów w narciarstwie alpejskim kobiet.
Wśród kobiet Letniego Pucharu Juniorów z sezonu 2021 broniła Włoszka Ambra Gasperi. Tym razem zwyciężyła Czeszka Eliška Rejchrtová.
W poszczególnych klasyfikacjach triumfowały:
Letni Puchar Juniorów w narciarstwie alpejskim mężczyzn.
Wśród mężczyzn Letniego Pucharu Juniorów z sezonu 2021 bronił Włoch Filippo Zamboni, który zwyciężył także w tym sezonie.
W poszczególnych klasyfikacjach triumfowali:

</doc>
<doc id="5321021" url="https://pl.wikipedia.org/wiki?curid=5321021" title="Gherardello da Firenze">
Gherardello da Firenze

Gherardello da Firenze, Niccolò di Francesco, także Ghirardellus de Florentia (ur. między 1320 a 1325, zm. między 1362 a 1364 we Florencji) – włoski kompozytor.
Życiorys.
Pochodził z rodziny muzyków. Kompozytorami byli też jego brat Jacopo i syn Giovanni. Życie spędził we Florencji. W 1343 roku wzmiankowany jest jako kleryk przy katedrze Santa Reparata, gdzie następnie od 1345 do 1351 roku był proboszczem i kapelanem. Około 1351 roku wstąpił do klasztoru Vallombrosa, przybierając imię Gherardello. Brak informacji na jego temat po 1362 roku, o jego śmierci informuje w jednym ze swoich sonetów Simone Peruzzi.
Twórczość.
Z jego kompozycji zachowały się dwie części mszalne (2-głosowe "Gloria" i "Agnus"), dziesięć 2-głosowych madrygałów, pięć 1-głosowych ballad oraz 3-głosowa caccia "Tosto che l’alba". Twórczość Gherardella reprezentuje wczesny okres rozwoju ars nova, nawiązuje do dokonań Giovanniego da Cascia. W swoich madrygałach stosował częste zmiany menzury i liczne kadencje, niekiedy też posługiwał się techniką kanoniczną.

</doc>
<doc id="5321025" url="https://pl.wikipedia.org/wiki?curid=5321025" title="Rozszerzadło Tubbsa">
Rozszerzadło Tubbsa

Rozszerzadło Tubbsa (ang. Tubbs dilator) – narzędzie stosowane w kardiochirurgii do poszerzania zwężonego ujścia zastawki mitralnej bez i z użyciem krążenia pozaustrojowego. Opracował je i wprowadził kardiochirurg Oswald Sydney Tubbs (1908–1993). Ściśnięcie rękojeści powoduje rozszerzenie się ramion rozszerzacza na jego końcówce do 45 mm.

</doc>
<doc id="5321028" url="https://pl.wikipedia.org/wiki?curid=5321028" title="Olga Skabiejewa">
Olga Skabiejewa

Olga Władimirowna Skabiejewa (; ur. 11 grudnia 1984 w Wołżskim) – rosyjska dziennikarka państwowej stacji telewizyjnej Rossija 1. Wraz z mężem, Jewgienijem Popowem, prowadzi najbardziej popularny talk-show polityczny w Rosji, „60 minut”. Za popieranie wojny w Ukrainie i nawoływanie do niej została obłożona sankcjami UE i czterech innych krajów. Popularność zdobyła dzięki krytyce zespołu Pussy Riot, uważana jest za osobę "od zadań specjalnych" w propagandowych programach i otrzymała przezwisko "Żelazna lalka telewizji Putina" ().
Życiorys.
Ukończyła szkołę rosyjsko-amerykańską, a w 2008 r, wydział dziennikarstwa Petersburskiego Uniwersytetu Państwowego. W czasie studiów zaczęła pracę w regionalnym oddziale stacji telewizyjnej Rossija 1, następnie przeniosła do centralnej redakcji, gdzie w latach 2015-2016 prowadziła program „Wiesti.doc”, a od sierpnia 2016 r. program „60 minut”. W 2013 r. wyszła za mąż za Jewgienija Popowa, od 2021 r. deputowanego do Dumy Państwowej FR. Z ich oświadczeń majątkowych wynika, że w 2021 r. otrzymali wynagrodzenie w wysokości 33,5 mln rubli. Mają syna Zachara (ur. 2014 r.).
Sankcje.
Unia Europejska.
Decyzją z 28 lutego 2022 r. Rada Unii Europejskiej nałożyła na Skabiejewą sankcje za wspieranie działań podważających integralność terytorialną, suwerenność i niezależność Ukrainy. W uzasadnieniu podano: „rozpowszechnia antyukraińską propagandę i promuje pozytywny stosunek do aneksji Krymu i działań separatystów w Donbasie. W swoim programie konsekwentnie przedstawiała sytuację na Ukrainie w stronniczy sposób, opisując ten kraj jako sztuczne państwo. […] Wyprosiła gościa, który nie zgadzał się z linią narracyjną propagandy rosyjskiej. […] Wydaje się, że jest świadoma cynicznej roli, jaką odgrywa – wraz ze swoim mężem – w machinie rosyjskiej propagandy”.
Inne kraje.
8 lipca 2022 r. Kanada objęła Skabiejewą sankcjami. Sankcje przyjęte przez UE wdrożyły również takie kraje jak: Wielka Brytania, Szwajcaria i Australia. 
Dochodzenie prokuratury ukraińskiej.
22 marca 2022 r. Iryna Wenediktowa poinformowała, że prokuratura ukraińska prowadzi dochodzenie wobec podejrzanych: Olgi Skabiejewej i Dmitrija Kisielowa (prezenter telewizyjny, dyrektor Rossija Siegodnia). Do tego dnia prokuratura zabezpieczyła ponad 40 godzin nagrań wypowiedzi medialnych ww. osób, które tuszowały rosyjskie ataki na cywilów, nawoływały do agresji militarnej i siłowego przejęcia władzy w Ukrainie oraz zajęcia jej terytorium. 
Zakaz nadawania.
W lutym 2021 r. łotewska Krajowa Rada ds. Mediów Elektronicznych (NEPLP) zakazała na terenie Łotwy nadawania telewizji Rossija 1, między innymi z powodu podżegania do nienawiści, wojny oraz nawoływania do porwania i zabójstwa Swiatłany Cichanouskiej, które miały miejsce w programie „60 minut”. Dyrektor Rady uzasadnił decyzję w słowach: „mówili publicznie, że należy uprowadzić i zabić kobietę [Cichanouską]. Nazywali Ukrainę państwem terrorystycznym. Chcieli włączyć do Rosji estońskie miasto Narwa. Mówili, że łotewskie miasto Jēkabpils jest rosyjskie, że należy poderwać rosyjskie samoloty, wysłać je na Sztokholm i Berlin, gdyż Rosji jest potrzebna mała, ale zwycięska wojna. Nie będziemy tolerować na Łotwie wezwań do nienawiści i wojny”. Po inwazji Rosji na Ukrainę (w czerwcu 2022 r.) zakazem nadawania objęto łącznie 80 rosyjskich kanałów. 
W Ukrainie publiczne odtwarzanie programu „60 minut” (podobnie jak innych propagandowych programów mediów rosyjskich) jest zakazane prawnie i grozi za to pięć lat pozbawienia wolności.  
Krytyka.
24 sierpnia 2022 r. Stowarzyszenie Dziennikarzy Polskich wydało oświadczenie w sprawie między innymi Skabiejewej, postulując uznanie „za zbrodniarzy wojennych także propagandystów rosyjskich zachęcających w kremlowskich mediach do agresji na Ukrainę i próbujących usprawiedliwiać masowe mordy, gwałty i rabunki”. W uzasadnieniu podano: „oszustwo, dezinformacja, a nade wszystko podżeganie do nienawiści, do zabijania niewinnych ludzi w niepodległym kraju, nigdy nie będą uważane za dziennikarstwo, a ośrodki rosyjskiej propagandy nigdy nie staną się mediami". 
Zdaniem Anny Łabuszewskiej:
Na jesieni 2022 roku Olga Skabiejewa wykorzystała przeprowadzoną przez Grzegorza Brauna antyukraińską demonstrację w Polsce, przeinaczając wypowiedzi polskich polityków.
Wypowiedzi.
Na temat Ukrainy.
Od 2014 r. Skabiejewa wielokrotnie wyrażała się pochlebnie o aneksji Krymu, późniejszej inwazji Rosji na Ukrainę, nazywała Ukraińców nazistami lub faszystami, krytykowała protesty przeciw wojnie, zaś ją samą definiowała jako „ochronę mieszkańców Donbasu przez nazistowskim reżimem”. 28 kwietnia 2022 r. powiedziała o działaniach wojennych: „wszystko będzie bardzo dobrze, wnioskując z materiałów filmowych, opublikowanych przez MSZ i agonii, która dotknęła cały zachód. Rozumieją, że trzeba ratować Ukrainę, ale oczywiście nie pozwolimy im jej uratować”. Za rzeź w Buczy obwiniała siły ukraińskie, które jej zdaniem zamordowały ofiary. Sugerowała również, że to żołnierze ukraińscy atakują cywilów, próbujących się ewakuować z zagrożonych terenów: „Ukraińscy naziści tak się boją naszych żołnierzy, że strzelają do każdego podejrzanego cywilnego samochodu”. W lipcu 2022 r. goszczący w programie Skabiejewej Michaił Markełow (doradca partii Jedna Rosja) powiedział, że należy rozważyć zabójstwo przedstawicieli władz Ukrainy, w tym prezydenta Wołodymyra Zełenskiego. 
Na temat Polski i innych krajów.
Skabiejewa wzywała do ataków na inne kraje, w tym NATO. 31 maja 2022 r. powiedziała: „Jesteśmy zmuszeni do demilitaryzacji nie tylko Ukrainy, ale całego Sojuszu Północnoatlantyckiego”. Twierdziła, że 40 państw wypowiedziało Rosji wojnę. W lipcu Igor Korotczenko w programie Skabiejewej oferował „pięć milionów euro lub dolarów za głowę Lecha Wałęsy". Skabiejewa oskarżała inne państwa, w tym Polskę, o sympatyzowanie z faszyzmem w słowach: „faszystowski terror pleni się nie tylko na Ukrainie, ale także w Europie”. Sugerowała, że Polska może utracić niepodległość, jeśli dalej będzie krytykować rosyjską ideologię, w słowach: „Polski premier Mateusz Morawiecki powiedział, że russkij mir stanowi zagrożenie dla całej Europy. Nawoływał on też do całkowitego zniszczenia ideologii monstrum, nazywając ją rakiem. Oznacza to, że historia niczego ludzi nie uczy. Przecież dzięki takim zadowolonym z siebie i aroganckim idiotom Polska już kilkakrotnie przestała istnieć jako niepodległe państwo”. W czerwcu goszczący w jej programie deputowany Dumy Państwowej Oleg Morozow sugerował porywanie do Moskwy zachodnich polityków, którzy odwiedzają Kijów, na co Skabiejewa zareagowała śmiechem. W lipcu 2022 r. groziła Polakom atakiem ze strony Rosji w słowach: „jeśli Amerykanie, broń Boże, dostarczą rakiety o zasięgu 300 km - to nie możemy na tym poprzestać. Pójdziemy aż do Warszawy”. We wrześniu 2022 roku goszczący w programie Skabiejewej Andriej Gorulow (deputowany Dumy) groził Europie użyciem broni atomowej. Za odpowiedni cel uznał Wielką Brytanię. Skabiejewa poparła jego postulat i wskazała, że pogrzeb królowej Elżbiety II jest dobrą datą ataku, gdyż w Londynie przebywa „wiele ważnych osób”. 

</doc>
<doc id="5321029" url="https://pl.wikipedia.org/wiki?curid=5321029" title="Karol Antoni Gwoździewicz">
Karol Antoni Gwoździewicz

Karol Antoni Gwoździewicz (ur. 13 czerwca 1948 w Andrychowie) – działacz podziemia niepodległościowego.
Młodość i rodzina.
 
Urodził się 13 czerwca 1948 roku w Andrychowie. Jest synem Karola Franciszka Gwoździewicza i Antoniny Gwoździewicz z domu Copik. Pochodzi z patriotycznej rodziny: Mikołaj Copik (pradziadek), Powstaniec Śląski, członek destrukcyjnej Grupy Wawelberga; Filip Copik (dziadek), Powstaniec Śląski, członek destrukcyjnej Grupy Wawelberga; Jan Gwoździewicz Senior (dziadek) żołnierz 1 Brygady Legionów Polskich; Jan Gwoździewicz Junior (stryj) lotnik, uczestnik kampanii wrześniowej, pilot 305 polskiego dywizjonu bombowego; Karol Franciszek Gwoździewicz (ojciec), zaprzysiężony żołnierz AK, członek PSL Stanisława Mikołajczyka, ścisły współpracownik „Solidarności Walczącej” i Polskiej Partii Niepodległościowej.
Wychowywał się w Katowicach. Od 1955 roku Uczęszczał do szkoły podstawowej nr 14 w Katowicach. Od 1962 roku Uczęszczał do Technikum Metali Nieżelaznych w Katowicach – Szopienicach, tam doświadczył pierwszych represji ze strony władz komunistycznych: na lekcji historii opowiedział o bitwie warszawskiej w 1920 roku, za co nie otrzymał promocji do kolejnej klasy. Po maturze w 1968 roku zatrudnił się w Zakładach Cynkowych Silesia, gdzie pracował do 2004 roku.
Działalność opozycyjna przed Solidarnością.
W marcu 1968 roku uczestniczył w demonstracjach studenckich w Katowicach. Przewodniczył Komisji Wydziałowej (w Zakładach Cynkowych „Silesia”). W latach 1978–1980 kolportował niezależne wydawnictwa WZZ, ROPCiO i KSS KOR w Silesii (m.in. „Ruch Związkowy”, „Robotnik” „Opinia”).
Działalność w „Solidarności” oraz w podziemiu niepodległościowym.
We wrześniu 1980 roku wstąpił do NSZZ „Solidarność”, należał do Komitetu Zakładowego w Silesii, współorganizował zebrania MKZ Katowice odbywające się w Zakładach Cynkowych Silesia. Po wprowadzeniu stanu wojennego zorganizował mieszkania i zaopatrzenie dla ukrywających się Janiny Jadwigi Chmielowskiej i Jana Andrzeja Górnego oraz innych działaczy opozycji antykomunistycznej. Od 15 grudnia 1981 roku do 13 listopada 1995 roku ukrywał drewnianą rzeźbę stoczniowca gdańskiego, która była symbolem porozumień sierpniowych. Od 1982 roku zainicjował i współorganizował tzw. latające biblioteki. W latach 1983–1987 należał do Konfederacji Polski Niepodległej. Od 1983 roku był dostawcą materiałów poligraficznych dla podziemnych drukarni. W latach 1983–1989 był łącznikiem RKK (Regionalny Komisja Koordynacyjna). W latach 1985–1987 współpracował z RKW (Regionalna Komisja Wykonawcza) z ramienia którego był odpowiedzialnym za kontakt z Tadeuszem Jarzębowskim (Jarskim) z londyńskiej „Solidarity with Solidarity". W latach 1984–1988 organizował spotkania RKW i blisko współpracował z Andrzejem Rozpłochowskim. W latach 1985–1992 był zaprzysiężonym członkiem „Solidarności Walczącej”. Współpracował także z Wydziałem Wschodnim „Solidarności Walczącej” (Janina Jadwiga Chmielowska, Piotr Hlebowicz). W 1989 roku współpracował z redakcją pisma „Przegląd Jastrzębsko-Rybnicki”, drukował i kolportował pisma „PIK” (Podziemny Informator Katowicki), „WiS” (Wolni i Solidarni). W latach 1987–1993 należał do Polskiej Partii Niepodległościowej.
Działalność po 1989 roku.
Od 1993 roku należał do RdR (Ruch dla Rzeczpospolitej). W 1993 roku został upoważniony przez Jana Olszewskiego do organizowania i reprezentowania Ruchu dla Rzeczpospolitej w województwie Katowickim. W wyborach do sejmu w 1993 roku startował z drugiego miejsca na liście wyborczej do sejmu KdR (Koalicja dla Rzeczpospolitej), mandatu nie uzyskał. W wyborach prezydenckich 1995 roku był jednym z v-ce szefów, sztabu wyborczego Lecha Wałęsy w województwie Katowickim. Był przewodniczącym R.d.R. „-” O.P województwa Katowickiego - członkiem Rady Politycznej R.d.R - O.P. W 1996 roku był sygnatariuszem z ramienia RdR powołania regionalnej Akcji Wyborczej Solidarności w regionie Śląsko-Dąbrowskim. W październiku 1998 roku po rozwiązaniu RdR – OP wstąpił do RS – AWS (Ruch Społeczny – Akcja Wyborcza Solidarność). W maju 2000 roku został powołany na stanowisko doradcy Wojewody Śląskiego. Po odwołaniu Wojewody Śląskiego Marka Kempskiego, zawiesił swoją działalność polityczną. W 2010 roku po Katastrofie Smoleńskiej wznowił swoją aktywność polityczną i wstąpił do PiS. Popularyzuje tematy historyczne związane z Powstaniami Śląskimi, był członkiem Towarzystwa Obrony Zachodnich Kresów Polski. Sukcesywnie tworzy prywatne muzeum związane z historią Śląska i swojej rodziny.
Ma syna Michała oraz dwie wnuczki Kaję oraz Jagodę.
Odznaczenia.
W 2016 roku został odznaczony medalem Pro Patria a także Krzyżem Wolności i Solidarności. W 2017 roku został odznaczony Krzyżem Solidarności Walczącej. W 2019 roku został odznaczony Medalem Stulecia Odzyskania Niepodległości. W 2020 roku Krzyżem Za Zasługi Dla Niepodległości. W 2021 roku został odznaczony Krzyżem Oficerskim Orderu Odrodzenia Polski. Uzyskał też Status Działacza Opozycji Antykomunistycznej i osoby represjonowanej nadany przez Urząd do Spraw Kombatantów i Osób Represjonowanych.

</doc>
<doc id="5321030" url="https://pl.wikipedia.org/wiki?curid=5321030" title="Daniela Dworniak">
Daniela Dworniak

Daniela Wiesława Dworniak (zm. 11 lipca 2022) – polska specjalistka w zakresie chorób zakaźnych, prof. dr hab. n. med. 
Życiorys.
W 1992 habilitowała się na podstawie pracy zatytułowanej " Zburzenia immunologiczne u nosicieli antygenu HBs i próba ich regulacji za pomocą preparatu TFX". 16 sierpnia 1999 uzyskała tytuł profesora nauk medycznych. Została zatrudniona na stanowisku profesora zwyczajnego i kierownika w II Katedrze Chorób Zakaźnych i Mikrobiologii Uniwersytetu Medycznego w Łodzi.
Pochowana na cmentarzu w Łodzi – Łagiewnikach.

</doc>
<doc id="5321032" url="https://pl.wikipedia.org/wiki?curid=5321032" title="Dożd">
Dożd



</doc>
<doc id="5321037" url="https://pl.wikipedia.org/wiki?curid=5321037" title="Luka Magnotta">
Luka Magnotta

Luka Rocco Magnotta, właśc. Eric Clinton Kirk Newman (ur. 24 lipca 1982 w Scarborough) – kanadyjski morderca, sadysta, kanibal i nekrofil zwany Potworem z Montrealu, aktor filmów pornograficznych. W dniu 24 maja 2012 roku zamordował, rozczłonkował, zgwałcił i częściowo zjadł studenta miejscowego uniwersytetu, którego zaprosił do własnego mieszkania pod pozorem nakręcenia filmu pornograficznego. Zbrodnię nakręcił kamerą i wrzucił na jedną ze stron gore w internecie, szczątki ofiary wysłał do siedziby kilku kanadyjskich partii politycznych, po czym uciekł za granicę i został zatrzymany 4 czerwca 2012 w kafejce internetowej w Berlinie w Niemczech.
Życiorys.
Urodził się w mieście Scarborough w Ontario jako Eric Newman, posiadał też dwójkę młodszego rodzeństwa. Jego rodzice cierpieli na poważne zaburzenia psychiczne – matka miała różnorakie obsesje, a ojciec schizofrenię paranoidalną. Znajomi Newmana ze szkoły mówili o nim, że był mitomanem i wymyślał o sobie niestworzone historie, z których niemalże wszystkie były identyfikowane jako nieprawdziwe.
W wieku 17 lat u Newmana zdiagnozowano schizofrenię paranoidalną. Chłopak załamał się gdy się o tym dowiedział i, by odwrócić uwagę od choroby, zaczął się koncentrować na sławie i powodzeniu społecznym. W 2003 roku zaczął karierę aktora gejowskich filmów pornograficznych, striptizera i modela, a także osoby do towarzystwa.
W pewnym momencie przyszły morderca dostał prawdziwej obsesji na punkcie sławy – ponieważ kariera aktora porno i modela nie przysporzyła mu rozpoznawalności w internecie, wpadł na pomysł popełniania kontrowersyjnych rzeczy dla sławy. W 2006 roku zmienił imię na Luka Magnotta i tuż po tym zaczął m.in. tworzyć w internecie dziesiątki kont pod różnymi pseudonimami i tożsamościami gdzie roznosił plotki o tym, że był w związku z jedną z kanadyjskich seryjnych morderczyń, a także wyzywać innych użytkowników. Kontrowersyjne poczynania Magnotty sprawiły, że po raz pierwszy zainteresowały się nim media – udzielił wywiadu między innymi kanadyjskiemu "Toronto Sun", na którym zaprzeczał własnym plotkom (wówczas nie było wiadomo, że plotki o nim rozpowiadał on sam, ponieważ posługiwał się wieloma tożsamościami) o związku z morderczynią, zadeklarował się też jako homoseksualista.
Wcześniejsze znaki ostrzegawcze.
Magnotta w latach 2010 i 2011 opublikował serię filmów na YouTube, na których znęca się nad kotami – jeden z nagranych filmów przedstawiał Magnottę, który umieszcza zwierzęta w plastikowym worku, z którego następnie wysysa powietrze odkurzaczem, zabijając oba koty. Gdy internauci odkryli ten film, zaczęli wulgarnie obrażać Magnottę, a także zawiązali grupę chcąc ustalić jego personalia i zgłosić na policję lub wymierzyć samosąd. W lutym 2011 roku służby zainteresowały się po raz pierwszy sadystycznym internautą, po otrzymaniu zgłoszeń na temat zawartości jego filmów od jednej z kanadyjskich organizacji na rzecz ochrony praw zwierząt. Organizacja powiadomiła też o sprawie zagraniczne centra na rzecz zwierząt, z powodu częstych wyjazdów zagranicznych sprawcy.
Magnotta był też podejrzewany o bycie seryjnym mordercą – już przed 2010 rokiem chwalił się w internecie, że współuczestniczył w niektórych seryjnych zabójstwach wspomnianej wcześniej morderczyni, ale później sam on to zdementował. Podejrzewano też, że mógł stać za zabójstwem i dekapitacją w Hollywood w stanie Kalifornia w styczniu 2012 roku, ale nigdy nie udało się tego potwierdzić.
Krótko po zatrzymaniu sprawcy pojawiły się niesprecyzowane pogłoski, że mógł on stać za serią niewyjaśnionych makabrycznych morderstw, do których regularnie dochodziło w okolicach Toronto od 2010 roku; nigdy nie udało się ustalić czy rzeczywiście popełnił je Magnotta czy też ktoś inny.
Zabójstwo i poszukiwania.
W grudniu 2011 roku Magnotta był w Londynie gdzie udzielał wywiadu gazecie "The Sun" na temat jego kontrowersyjnych zachowań w mediach społecznościowych. Gdy wyjeżdżał z miasta, wysłał gazecie szokujący list, w którym napisał, że następnym razem zabije człowieka i nagra film do internetu. Napisał też, że jego zdaniem nigdy nie zostanie aresztowany i, że jest uzależniony od zabijania. Gazeta zaalarmowała służby, ale te zignorowały ostrzeżenie Magnotty. Sprawca uchodził wówczas za kontrowersyjnego prowokatora internetowego i nie brano wszystkich jego wypowiedzi na poważnie.
W maju 2012 roku wynajął mieszkanie w Montrealu. W dniu 24 maja napisał na jednym z portali ogłoszeniowych, że poszukuje mężczyzny w wieku od 18 do 35 lat, który chciałby zagrać w filmie pornograficznym. Wkrótce na ogłoszenie odpowiedział 33-letni student chińskiego pochodzenia Justin Lin. Obaj spotkali się ze sobą i poszli najpierw do restauracji, a później do wynajmowanego mieszkania Magnotty gdzie pili razem alkohol; w drinku Lina znajdował się jednak silny środek usypiający. Student zasnął, a wówczas Magnotta przywiązał go do łóżka, rozebrał, włączył kamerę i zaczął nagrywać film. Następnie zadał studentowi szereg ciosów ostrym szpikulcem do rozbijania kawałków lodu, rozczłonkował i popełnił akt nekrofilii na jego zwłokach. Popełnił też akt kanibalizmu, inne kawałki ciała studenta wyrzucił psu, którego jednak później także zadźgał. Kilka godzin później w internecie na kontrowersyjnym portalu z drastycznymi filmami, Bestgore, pojawiło się nagranie z zabójstwa, wrzucone tam przez Magnottę. Film nosił tytuł "Jeden szaleniec – jeden szpikulec", co nawiązywało do jego zawartości i niesławnego filmu pornograficznego 2 Girls 1 Cup. W tym samym czasie, kilka godzin po zabójstwie, Magnotta pojechał na lotnisko i uciekł z kraju. W następnych dniach znajomi bestialsko zamordowanego studenta zgłosili jego zaginięcie. Zmasakrowane szczątki w koszu na śmieci przy apartamencie Magnotty znaleziono w dniu 30 maja. Dzień wcześniej, 29 maja, do siedziby kanadyjskiej Partii Konserwatywnej przyszła paczka oznaczona symbolem serca i wydzielająca nieprzyjemny zapach. Kilka godzin później otwarto ją i odkryto w niej odciętą lewą ludzką nogę. Inna paczka, wysłana do siedziby Partii Liberalnej, została przechwycona na poczcie tego samego dnia i odkryto w niej lewą ludzką rękę. Wnętrze apartamentu Magnotty całe było we krwi, a na lustrze wypisano krwią ofiary napis: "Jeśli nie lubisz odbicia. Nie patrz w lustro. Nie obchodzi mnie to.". W czerwcu, już po zatrzymaniu poszukiwanego sprawcy, paczki z prawą ręką i nogą przyszły na adres szkół podstawowych w Vancouver.
W dniu 31 maja za mordercą wystawiono czerwoną notę Interpolu, a jego zdjęcie w kilka chwil zostało dziesiątki razy opublikowane w internecie na portalach śledczych i zakładkach oficjalnych stron rządowych o najbardziej poszukiwanych przestępcach. Był poszukiwany za podejrzenie o popełnienie 5 przestępstw: morderstwo pierwszego stopnia, zbezczeszczenie zwłok, opublikowanie obscenicznego materiału, wysyłanie listownie obscenicznego materiału, a także napastowanie kanadyjskiego premiera Stephena Harpera i innych członków parlamentu. Ustalono, że Magnotta prawdopodobnie przebywa we Francji i odleciał z Kanady posługując się jednym z wcześniejszych pseudonimów lub tożsamości. W Kanadzie i we Francji wybuchła panika moralna i psychoza strachu. Poszukiwania były prowadzone, poza Kanadą i Francją, także w wielu krajach europejskich. Ostatecznie Magnottę zatrzymano 4 czerwca w kafejce internetowej w Berlinie w Niemczech gdzie czytał artykuły w internecie o samym sobie. Przeprowadzono jego ekstradycję do Kanady gdzie postawiono mu zarzuty; podczas procesu zasłaniał się niepoczytalnością. W dniu 23 grudnia 2014 roku uznano go winnym wszystkich zarzutów i skazano na dożywocie z możliwością ubiegania się o zwolnienie warunkowe po 25 latach.
Następstwa.
Po zbrodni Magnotty w internecie zaczęto mocniej zwracać uwagę na przypadki publikowania niepokojących lub kontrowersyjnych materiałów, także przez znane osoby, w celu zapobiegnięcia podobnej zbrodni. Zwrócono też uwagę na problem publikowania filmików ze znęcania się nad zwierzętami i poruszano kwestię istnienia kontrowersyjnych stron pozwalających na umieszczanie treści tego rodzaju.
Przypadek Magnotty nie był pierwszym ani ostatnim tego rodzaju – wcześniej i później podobnych zbrodni (zapoznanie się w internecie i umówienie na spotkanie, które kończyło się morderstwem) dokonali między innymi Armin Meiwes czy Kajetan Poznański. W 2019 roku sieć Netflix udostępniła wyprodukowany przez nią 3-częściowy film dokumentalny o Magnottcie ""; film wzbudził kontrowersje wśród użytkowników tej platformy.
W dniu 24 maja 2022 roku, na 10. rocznicę zbrodni Magnotty, w szkole w Uvalde w Teksasie zafascynowany jego przypadkiem 18-letni Salvador Ramos zastrzelił 21 osób, w tym 19 dzieci, po czym zginął w strzelaninie ze służbami; Ramos w miesiącach przed atakiem pisał, że chciałby być tak samo sławny jak Magnotta.

</doc>
<doc id="5321039" url="https://pl.wikipedia.org/wiki?curid=5321039" title="Izabela Rudzka">
Izabela Rudzka

Izabela Rudzka (ur. 1964) – polska malarka i pedagog.
Absolwentka malarstwa (1989, pracownia prof. Jerzego Kałuckiego) oraz tkaniny artystycznej (1989, pracownia prof. Magdaleny Abakanowicz) na Akademii Sztuk Pięknych w Poznaniu. W 2011 uzyskała stopień doktora na Uniwersytecie Artystycznym w Poznaniu, a w 2017 stopień doktora habilitowanego w dziedzinie sztuk plastycznych w Akademii Sztuk Pięknych we Wrocławiu (praca habilitacyjna pt. "Przekazy horyzontów"). Pracuje na stanowisku profesora na Wydziale Pedagogiczno-Artystycznym w Kaliszu Uniwersytetu im. Adama Mickiewicza w Poznaniu. Swoje prace prezentowała w ramach wystaw indywidualnych i zbiorowych m.in. w Niemczech, Turcji i Wielkiej Brytanii.

</doc>
<doc id="5321040" url="https://pl.wikipedia.org/wiki?curid=5321040" title="Anna Waszczuk-Gajda">
Anna Waszczuk-Gajda

Anna Waszczuk-Gajda (ur. 1980, zm. 13 lipca 2022) – polska onkolog, dr hab.
Życiorys.
11 stycznia 2012 obroniła pracę doktorską "Wstrząs posoczniczy u chorych na choroby krwi. Analiza sytuacji klinicznej, postępowania i wyników leczenia", następnie uzyskała stopień doktora habilitowanego. Została zatrudniona na stanowisku adiunkta w Katedrze i Klinice Hematologii, Onkologii i Chorób Wewnętrznych na Wydziale Lekarskim Warszawskiego
Uniwersytetu Medycznego.

</doc>
<doc id="5321042" url="https://pl.wikipedia.org/wiki?curid=5321042" title="Mohamed Ali-Cho">
Mohamed Ali-Cho

Mohamed-Ali Cho (ur. 19 stycznia 2004 w Stains) – francuski piłkarz pochodzenia iworyjsko-marokańskiego występujący na pozycji napastnika w hiszpańskim klubie Real Sociedad oraz w reprezentacji Francji do lat 21.
Kariera klubowa.
Angers.
Młodzieżowy produkt Paris Saint-Germain i Evertonu, Cho podpisał swój pierwszy profesjonalny kontrakt z Angers 2 maja 2020 r. W ten sposób został drugim najmłodszym zawodnikiem, który podpisał profesjonalny kontrakt we Francji (za Eduardo Camavingą). Angers początkowo planował użyć go w zespołach rezerwowych, ale szybko stał się częścią pierwszej drużyny. Zawodowo zadebiutował z Angers w przegranej 2:0 Ligue 1 z Bordeaux 30 sierpnia 2020. Był jednym z 10 najmłodszych graczy, którzy grali w najlepszych ligach europejskich w sezonie. Zaczął swój pierwszy mecz dla Angers w pucharze w dniu 11 lutego 2021, w wygranym 2-1 z Rennes. Swój pierwszy ligowy start zaliczył 17 kwietnia 2021 roku przeciwko Rennes.
Real Sociedad.
15 czerwca 2022 ogłoszono, że Cho podpisał pięcioletni kontrakt z Realem Sociedad. Opłata za transfer zapłacona Angers wynosiła podobno od 12 do 15 milionów euro.

</doc>
<doc id="5321043" url="https://pl.wikipedia.org/wiki?curid=5321043" title="Ryszard Siwek">
Ryszard Siwek

Ryszard Zbigniew Siwek (zm. 13 lipca 2022) – polski filolog, dr hab. 
Życiorys.
W 1974 ukończył studia filologiczne na Uniwersytecie im. Adama Mickiewicza, 19 lipca 1989 obronił pracę doktorską "Filozofia sztuki w dziele literackim Guy Vaesa", 14 grudnia 2001 habilitował się na podstawie pracy zatytułowanej "Od De Costera do Vaesa". Został zatrudniony na stanowisku profesora nadzwyczajnego i dyrektora w Instytucie Neofilologii na Wydziale Filologicznym Uniwersytetu Pedagogicznego im. Komisji Edukacji Narodowej w Krakowie.
Był członkiem Komisji Neofilologicznej PAU.

</doc>
<doc id="5321045" url="https://pl.wikipedia.org/wiki?curid=5321045" title="Mistrzostwa Świata w Narciarstwie Alpejskim 1970 – zjazd mężczyzn">
Mistrzostwa Świata w Narciarstwie Alpejskim 1970 – zjazd mężczyzn

Zjazd mężczyzn na 21. Mistrzostwach Świata w Narciarstwie Alpejskim został rozegrany 15 lutego 1970 roku, na trasie Saslong. Tytułu sprzed dwóch lat nie obronił Francuz Jean-Claude Killy, który wcześniej zakończył karierę. Nowym mistrzem świata został Bernhard Russi ze Szwajcarii, drugie miejsce zajął Austriak Karl Cordin, a brązowy medal zdobył Malcolm Milne z Australii.
W zawodach wystartowało 91 zawodników, z których 82 ukończyło rywalizację.
Wyniki.
"Lista niepełna."

</doc>
<doc id="5321046" url="https://pl.wikipedia.org/wiki?curid=5321046" title="Puchar Świata w Rugby 7 (2022) – europejski turniej kwalifikacyjny mężczyzn">
Puchar Świata w Rugby 7 (2022) – europejski turniej kwalifikacyjny mężczyzn

Europejskie kwalifikacje mężczyzn do Pucharu Świata 2022 miały na celu wyłonienie męskich reprezentacji narodowych w rugby 7, które wystąpiły w finałach tego turnieju. Odbyły się wraz z zawodami żeńskimi w Bukareszcie w dniach 16–17 lipca 2022 roku. Areną zmagań był Stadionul Arcul de Triumf.
Z czwórki wyżej rozstawionych po fazie grupowej zespołów – Irlandii, Hiszpanii, Niemiec i Walii – awansu na PŚ nie uzyskali jedynie nowo koronowani mistrzowie kontynentu pokonani sensacyjnie przez sąsiadów z Półwyspu Iberyjskiego, Portugalczyków. Wśród wyróżniających się zawodników imprezy byli Manuel Vareiro, Terry Kennedy i Carlos Soteras
Informacje ogólne.
W przeciwieństwie do poprzednich kwalifikacji awansu na Puchar Świata nie otrzymały najlepsze zespoły tegorocznych mistrzostw Europy, został natomiast zorganizowany oddzielny turniej eliminacyjny. Prawo udziału w nim uzyskało dziewięć zespołów z GPS – prócz mającej zagwarantowany awans Francji – a także Irlandia i Walia oraz najlepsza reprezentacja spośród pozostałych niebrytyjskich drużyn z poziomu Trophy​.
W rozegranym na Stadionul Arcul de Triumf turnieju wzięło udział dwanaście zespołów, a ich stawką były cztery miejsca w turnieju finałowym PŚ 2022. Reprezentacje zostały podzielone na trzy czterozespołowe grupy rywalizujące w pierwszej fazie w ramach grup systemem kołowym, po czym nastąpiła faza pucharowa – czołowa ósemka awansowała do ćwierćfinałów, pozostałe zespoły odpadły z rozgrywek. Ćwierćfinały pełniące jednocześnie rolę meczów o awans do PŚ kończyły rywalizację, bowiem kolejne etapy gier nie zostały zaplanowane.

</doc>
<doc id="5321047" url="https://pl.wikipedia.org/wiki?curid=5321047" title="Jürgen Kalkowski">
Jürgen Kalkowski

Jürgen Kalkowski – wschodnioniemiecki zapaśnik walczący przeważnie w stylu wolnym.
Zajął szóste miejsce na mistrzostwach świata w 1967. Brązowy medalista mistrzostw Europy w 1967 roku .
Mistrz NRD w 1963, 1966, 1967 i 1968; drugi w 1961, 1963, 1964, 1965 i 1969; trzeci w 1961 i 1967 roku.

</doc>
<doc id="5321050" url="https://pl.wikipedia.org/wiki?curid=5321050" title="Jürgen Hähnel">
Jürgen Hähnel

Jürgen Hähnel – wschodnioniemiecki zapaśnik walczący w stylu klasycznym.
Złoty medalista mistrzostw Europy w 1972 roku .
Wicemistrz NRD w 1968, 1972, 1973 i 1974; trzeci w 1970 roku.

</doc>
<doc id="5321052" url="https://pl.wikipedia.org/wiki?curid=5321052" title="Frank Birke">
Frank Birke

Frank Birke – wschodnioniemiecki zapaśnik walczący w stylu wolnym.
Brązowy medalista mistrzostw Europy w 1973. Wicemistrz Europy młodzieży w 1972; trzeci w 1970 roku .
Mistrz NRD w 1977; trzeci w 1971, 1974 i 1975 roku.

</doc>
<doc id="5321053" url="https://pl.wikipedia.org/wiki?curid=5321053" title="Benno Paulitz">
Benno Paulitz

Benno Paulitz (ur. 22 kwietnia 1951) – wschodnioniemiecki zapaśnik walczący w stylu wolnym.
Zajął czwarte miejsce na mistrzostwach świata w 1974. Srebrny medalista mistrzostw Europy w 1974 i brązowy w 1973 roku .
Mistrz NRD w 1972, 1973, 1974 i 1975; drugi w 1971 roku.

</doc>
<doc id="5321055" url="https://pl.wikipedia.org/wiki?curid=5321055" title="Dieter Heuer">
Dieter Heuer

Dieter Heuer (ur. 8 sierpnia 1942) – wschodnioniemiecki zapaśnik walczący w stylu klasycznym.
Zajął czwarte miejsce na mistrzostwach świata w 1975; piąte w 1974. Srebrny medalista mistrzostw Europy w 1974 i brązowy w 1975; piąty w 1973 roku .
Mistrz NRD w 1969, 1970, 1972, 1974 i 1975; drugi w 1966, 1967, 1971, 1973, 1981 i 1984 roku.

</doc>
<doc id="5321058" url="https://pl.wikipedia.org/wiki?curid=5321058" title="Gerald Brauer">
Gerald Brauer

Gerald Brauer – wschodnioniemiecki zapaśnik walczący w stylu wolnym.
Zajął dziewiąte miejsce na mistrzostwach świata w 1975. Brązowy medalista mistrzostw Europy w 1974. Trzeci na ME młodzieży w 1972 roku.
Mistrz NRD w 1974 i 1977; drugi w 1973 i 1980; trzeci w 1972 i 1978 roku.

</doc>
<doc id="5321059" url="https://pl.wikipedia.org/wiki?curid=5321059" title="Bernd Bobrich">
Bernd Bobrich

Bernd Bobrich (ur. 6 stycznia 1955) – wschodnioniemiecki zapaśnik walczący w stylu wolnym.
Zajął czwarte miejsce na mistrzostwach świata w 1975; piąte w 1983. Srebrny medalista mistrzostw Europy w 1981 i 1985; czwarty w 1979; piąty w 1980, 1983 i 1984 roku .
Mistrz NRD w 1972, 1976, 1977, 1979, 1983 i 1985; trzeci w 1974 i 1978 roku.

</doc>
<doc id="5321060" url="https://pl.wikipedia.org/wiki?curid=5321060" title="Peter Syring">
Peter Syring

Peter Syring (ur. 6 maja 1956) – wschodnioniemiecki zapaśnik walczący w stylu wolnym.
Zajął piąte miejsce na mistrzostwach świata w 1981. Brązowy medalista mistrzostw Europy w 1981 i 1982; czwarty w 1984; piąty w 1977 i 1980. Wicemistrz Europy młodzieży w 1976 roku .
Mistrz NRD w 1979, 1980, 1981 i 1984; drugi w 1976; trzeci w 1982 i 1983 roku.

</doc>
<doc id="5321061" url="https://pl.wikipedia.org/wiki?curid=5321061" title="Günter Reichelt">
Günter Reichelt

Günter Reichelt (ur. 11 września 1957) – wschodnioniemiecki zapaśnik walczący w stylu klasycznym.
Wicemistrz świata w 1983. Srebrny medalista mistrzostw Europy w 1984; czwarty w 1983; piąty w 1985. Trzeci na ME młodzieży w 1976 roku .
Mistrz NRD w latach 1979-1983, 1985 i 1986; trzeci w 1984 roku.

</doc>
<doc id="5321062" url="https://pl.wikipedia.org/wiki?curid=5321062" title="Torsten Wagner">
Torsten Wagner

Torsten Wagner (ur. 12 stycznia 1964) – wschodnioniemiecki, a potem niemiecki zapaśnik walczący w stylu wolnym.
Wicemistrz świata w 1986. Srebrny medalista mistrzostw Europy w 1986; piąty w 1985 i 1989. Drugi na ME młodzieży w 1982 roku .
Mistrz NRD w 1984, 1985, 1986, 1987 i 1989; trzeci w 1982. Wicemistrz Niemiec w 1991 i 1992; trzeci w 1993 roku.

</doc>
<doc id="5321064" url="https://pl.wikipedia.org/wiki?curid=5321064" title="Lutz Remus">
Lutz Remus

Lutz Remus (ur. 30 września 1960) – wschodnioniemiecki zapaśnik walczący w stylu wolnym.
Złoty medalista mistrzostw Europy w 1985; piąty w 1986 roku .
Mistrz NRD w 1981, 1983, 1984, 1985 i 1988; trzeci w 1982, 1986 i 1987 roku.

</doc>
<doc id="5321065" url="https://pl.wikipedia.org/wiki?curid=5321065" title="Hans-Peter Franz">
Hans-Peter Franz

Hans-Peter Franz – wschodnioniemiecki zapaśnik walczący w stylu wolnym.
Srebrny medalista mistrzostw Europy w 1985 roku .
Mistrz NRD w 1983, 1985 i 1986; drugi w 1980, 1981 i 1984; trzeci w 1978 roku.

</doc>
<doc id="5321067" url="https://pl.wikipedia.org/wiki?curid=5321067" title="Jörg Kotte">
Jörg Kotte

Jörg Kotte – wschodnioniemiecki zapaśnik walczący w stylu wolnym.
Zajął czwarte miejsce na mistrzostwach świata w 1987.
Brązowy medalista mistrzostw Europy w 1987; piąty w 1989 roku .
Mistrz NRD w 1985, 1986 i 1988; drugi w 1984 roku.

</doc>
<doc id="5321068" url="https://pl.wikipedia.org/wiki?curid=5321068" title="Mario Willomeit">
Mario Willomeit

Mario Willomeit (ur. 26 października 1964) – wschodnioniemiecki, a potem niemiecki zapaśnik walczący w stylu wolnym.
Zajął piąte miejsce na mistrzostwach świata w 1986.
Brązowy medalista mistrzostw Europy w 1987; czwarty w 1986. Trzeci na ME młodzieży w 1984 roku.
Mistrz NRD w 1983, 1987 i 1988; trzeci w 1983 roku w stylu klasycznym.

</doc>
<doc id="5321069" url="https://pl.wikipedia.org/wiki?curid=5321069" title="Mirko Jahn">
Mirko Jahn

Mirko Jahn (ur. 18 maja 1966) – wschodnioniemiecki, a potem niemiecki zapaśnik walczący w stylu klasycznym.
Wicemistrz świata w 1986; piąty w 1987. Drugi na ME młodzieży w 1986 roku .
Mistrz NRD w 1988; drugi w 1987; trzeci w 1989. Wicemistrz Niemiec w 1994 i trzeci w 1992 roku.

</doc>
<doc id="5321070" url="https://pl.wikipedia.org/wiki?curid=5321070" title="Roland Dudziak">
Roland Dudziak

Roland Dudziak (ur. 14 lipca 1962) – wschodnioniemiecki zapaśnik walczący w stylu wolnym.
Wicemistrz świata w 1985 roku.
Wicemistrz NRD w 1985; trzeci w 1979 i 1983 roku.

</doc>
<doc id="5321072" url="https://pl.wikipedia.org/wiki?curid=5321072" title="Lista partii politycznych w Afganistanie">
Lista partii politycznych w Afganistanie



</doc>
<doc id="5321073" url="https://pl.wikipedia.org/wiki?curid=5321073" title="Karl-Heinz Stahr">
Karl-Heinz Stahr

Karl-Heinz Stahr (ur. 5 czerwca 1950) – wschodnioniemiecki zapaśnik walczący w stylu wolnym.
Wicemistrz świata w 1973; dziewiąty w 1974 roku.
Wicemistrz NRD w 1971; drugi w 1972, 1973 i 1974; trzeci w 1970 roku.

</doc>
<doc id="5321074" url="https://pl.wikipedia.org/wiki?curid=5321074" title="Lothar Lippa">
Lothar Lippa

Lothar Lippa (ur. 1936) – wschodnioniemiecki zapaśnik walczący w stylu wolnym.
Brązowy medalista mistrzostw świata w 1959. Trzeci w Pucharze Świata w 1958 roku.
Mistrz NRD w 1956, 1957, 1958 i 1960 roku.

</doc>
<doc id="5321075" url="https://pl.wikipedia.org/wiki?curid=5321075" title="Lothar Fischer">
Lothar Fischer

Lothar Fischer – niemiecki i wschodnioniemiecki zapaśnik walczący przeważnie w stylu klasycznym.
Brązowy medalista mistrzostw świata w 1958 roku.
Wicemistrz Niemiec w 1949. Mistrz NRD w 1955, 1957, 1958 i 1960; drugi w 1954 (wolny), 1955 (wolny), 1956 i 1962 roku.

</doc>
<doc id="5321077" url="https://pl.wikipedia.org/wiki?curid=5321077" title="Wied il-Għasel">
Wied il-Għasel

Wied il-Għasel (ang. "Honey Valley") - dolina w miejscowości Mosta ns Malcie. Jest w niej kilka jaskiń, jedna z nich przebudowana jest w Kaplicę św. Pawła Pustelnika. Przez dolinę przechodzi Victoria Lines. W tym miejscu dostępne są liczne ścieżki i szlaki turystyczne.

</doc>
<doc id="5321078" url="https://pl.wikipedia.org/wiki?curid=5321078" title="CMAMMA">
CMAMMA



</doc>
<doc id="5321082" url="https://pl.wikipedia.org/wiki?curid=5321082" title="Erich Zielke">
Erich Zielke

Erich Zielke (ur. 10 listopada 1936, zm. 18 czerwca 2022) – wschodnioniemiecki judoka.
Srebrny medalista mistrzostw Europy w 1962 i brązowy w 1959. Trzeci w drużynie w 1964 roku.

</doc>
<doc id="5321084" url="https://pl.wikipedia.org/wiki?curid=5321084" title="Karl Nitz">
Karl Nitz

Karl Nitz (ur. 16 października 1932, zm. sierpień 2020) – wschodnioniemiecki judoka.
Zdobył cztery medale na mistrzostwach Europy w latach 1961 - 1965.

</doc>
<doc id="5321085" url="https://pl.wikipedia.org/wiki?curid=5321085" title="Marc Jarblum">
Marc Jarblum

Marc Jarblum, także Mordko Jabrlum, Mordechaj Jarblum, Mordka Jurblum, ps. „Towarzysz Solomon”, „Solomon”, „Mi”, „Anyutin” (ur. 24 stycznia 1887 w Warszawie, zm. 5 maja 1972 w Bene Berak) – francuski pisarz, dziennikarz i działacz syjonistyczny pochodzenia polsko-żydowskiego.
Życiorys.
Jarblum pochodził z Warszawy. Był jednym ze współzałożycieli partii Poalej Syjon na terenie Polski. Działał jako agitator i propagandysta. W trakcie rewolucji 1905 r. został aresztowany w wyniku udziału w strajku studenckim. W 1905 wysłany nielegalnie przez partię do Krakowa, a następnie w 1906 Częstochowy, gdzie pod pseudonimem „Towarzysz Solomon” wydawał gazetę „Dos Jidiszes Arbeter Wort” drukowaną w Krakowie. Podczas przemytu gazety w 1907 wpadł w ręce carskiej policji i został osadzony w więzieniu w Będzinie.
W 1907 przeniósł się do Paryża, gdzie działał we Francuskiej Partii Socjalistycznej i ukończył studia z zakresu fizyki, matematyki oraz prawa na Sorbonie. W 1911 wyjechał do Warszawy, gdzie został aresztowany i zesłany na Syberię do wsi nieopodal Wiatki, z której uciekł i powrócił do Paryża, gdzie zaprzyjaźnił się z Léonem Blumem – premierem Francji.
Podczas rewolucji październikowej omawiał m.in. z Leninem kwestię żydowską. W 1919 przez krótki okres był radnym Warszawy. W Radzie Miejskiej pełnił funkcję członka komisji finansowo-budżetowej. Ponadto w 1919 kandydował do Sejmu Ustawodawczego z ramienia Poalej Syjon. Był szczególnie aktywny politycznie w 20-leciu międzywojennym – przekonał Leona Bluma oraz przedstawicieli II Międzynarodówki do sprawy syjonistycznej. Zajmował również liczne stanowiska, był przedstawicielem syjonizmu socjalistycznego w II Międzynarodówce, przedstawicielem Agencji Żydowskiej, prezesem (FSJF).
Po zajęciu Francji przez III Rzeszę w 1940, Jarblum działał w . W 1943 ścigany przez Gestapo oraz kolaborującą policję, uciekł do Genewy, gdzie współpracował z Połączonym Komitetem Dystrybucyjnym i Światowym Kongresem Żydów. Po II wojnie światowej wrócił do Francji, gdzie starał się wpłynąć na rząd francuski w celu zaakceptowania przez ONZ podziału Palestyny na państwo żydowskie i arabskie oraz został prezesem i honorowym prezesem Organizacji Syjonistycznej Francji (OSF). W 1953 przeniósł się do Izraela, zamieszkując w 1955 w Tel Awiwie. Należał do komitetu wykonawczego Histadrutu oraz był członkiem Mapai.
Życie prywatne.
Był synem Borucha i Pessy Jurblum. Jego żoną była – dyrektorka Jointu we Francji.
Jego starszym bratem był Michał Jarblum (1870–1922) – pisarz i działacz socjalistyczny, radny rady miejskiej w Łodzi.
Publicystyka.
Jarblum był płodnym pisarzem – publikował liczne książki i broszury nt. Palestyny, Żydów w ZSRR oraz walki z nazizmem. Ponadto był korespondentem we Francji oraz gazet jidysz w USA, Ameryce Południowej i Polsce.

</doc>
<doc id="5321086" url="https://pl.wikipedia.org/wiki?curid=5321086" title="Otto Smirat">
Otto Smirat

Otto Smirat (ur. 18 października 1938, zm. 2021) – wschodnioniemiecki judoka.
Uczestnik mistrzostw świata w 1969. Zdobył dziewięć medal na mistrzostwach Europy w latach 1962 - 1970.

</doc>
<doc id="5321089" url="https://pl.wikipedia.org/wiki?curid=5321089" title="Armin Lindner">
Armin Lindner

Armin Lindner (ur. 25 września 1937) – wschodnioniemiecki judoka.
Brązowy medalista mistrzostw Europy w 1963 roku.

</doc>
<doc id="5321090" url="https://pl.wikipedia.org/wiki?curid=5321090" title="Frank Gonschorek">
Frank Gonschorek

Frank Gonschorek – wschodnioniemiecki judoka.
Brązowy medalista mistrzostw Europy w 1964. Trzeci w mistrzostwach NRD w 1965, 1966 i 1968 roku.

</doc>
<doc id="5321091" url="https://pl.wikipedia.org/wiki?curid=5321091" title="Günter Wiesner">
Günter Wiesner

Günter Wiesner – wschodnioniemiecki judoka.
Zdobył pięć medali na mistrzostwach Europy w latach 1964 - 1966. Mistrz NRD w 1961, 1965, 1966 i 1967; drugi w 1963 roku.

</doc>
<doc id="5321092" url="https://pl.wikipedia.org/wiki?curid=5321092" title="Olej z węża">
Olej z węża

Olej z węża () – popularne w krajach anglojęzycznych określenie na kłamliwe reklamy oraz sprzedaż produktów lub usług o rzekomych cudownych właściwościach leczniczych. Analogicznie, określenie „sprzedawca oleju z węża” (ang. "snake oil salesman") jest używane w kontekście osób sprzedających, promujących, bądź popierających fałszywe lekarstwa lub rozwiązania. Określenie pochodzi od oleju z węża, który w XVIII i XIX w. był sprzedawany jako lekarstwo na każdą chorobę.

</doc>
<doc id="5321094" url="https://pl.wikipedia.org/wiki?curid=5321094" title="Joachim Schröder">
Joachim Schröder

Joachim Schröder – wschodnioniemiecki judoka.
Zdobył trzy medale na mistrzostwach Europy w latach 1965 - 1967. Mistrz NRD w 1968 roku.

</doc>
<doc id="5321096" url="https://pl.wikipedia.org/wiki?curid=5321096" title="Traser (producent zegarków)">
Traser (producent zegarków)

Traser (traser swiss H3 watches) – marka szwajcarskich zegarków taktycznych z samowystarczalnym trytowym źródłem światła, projektowanych i produkowanych przez mb-microtec z siedzibą w Niederwangen (Szwajcaria).
Geneza firmy.
Pod koniec lat 80. XX wieku armia Stanów Zjednoczonych poszukiwała manufaktury zegarków, która podjęłaby się zaprojektowania wytrzymałego zegarka wg specyfikacji wojskowej (zgodnego z normą MIL-W-46374F). Zegarek oprócz parametrów wytrzymałościowych musiał również spełniać tzw. kryterium czytelności. Według wytycznych zegarek miał pozostawać czytelny w warunkach zaciemnienia minimum 8 godzin bez ingerencji użytkownika.
W tamtym czasie, z uwagi na bariery technologiczne, ten wymóg nie mógł zostać zrealizowany przez żadnego producenta zegarków.
Na prośbę armii USA realizacji zlecenia podjął się ówczesny kontrahent mb-microtec – szwajcarskie przedsiębiorstwo, które opracowało technologię samowystarczalnego trytowego źródła światła (GTLS).
Po intensywnych pracach badawczo-rozwojowych w 1989 roku mb-microtec zaprezentował zegarek model P6500 Type 6, w którym po raz pierwszy wykorzystano technologię GTLS. Model dostarczony został do armii USA w ilości ponad 300 000 sztuk. P6500 Type 6 zwany potocznie The Original przeszedł chrzest bojowy na nadgarstkach żołnierzy, biorących udział w operacji Pustynna Burza.
Opracowanie i produkcja pierwszego na świecie samoświecącego zegarka przez mb-microtec, zaowocowała powstaniem firmy traser.
Najważniejsze wydarzenia z historii.
Do końca XX wieku marka traser realizowała projekty wyłącznie na indywidualne zlecenie Sił Zbrojnych z różnych krajów w tym m.in. edycje limitowane, rocznicowe dla formacji Zielone Berety, Navy SEAL-s, Rangersi, czy Szwajcarskich Sił Powietrznych.
Na początku XXI wieku firma rozpoczęła produkcję również na rynki komercyjne i do odbiorców indywidualnych.
W 2017 na rynku pojawił się flagowy model P68 Pathfinder Automatic – taktyczny zegarek ze zintegrowanym pierścieniem kompasu.
W 2020 roku portfolio marki traser rozszerzyło się o linie zegarków nurkowych Diver i Diver Automatic z klasą wodoszczelności 50 atm.
W 2019 roku firma traser obchodziła 30-lecie powstania.
Linie zegarków.
Traser nadal produkuje zegarki na specjalne zlecenia zgodne z wojskowymi normami. W ofercie marki obok modeli taktycznych znajdują się zegarki sportowe, outdoorowe i nurkowe.

</doc>
<doc id="5321097" url="https://pl.wikipedia.org/wiki?curid=5321097" title="Horst Leupold">
Horst Leupold

Horst Leupold – wschodnioniemiecki judoka.
Uczestnik mistrzostw świata w 1969. Brązowy medalista mistrzostw Europy w 1968 i 1970. Mistrz NRD w 1969 roku.

</doc>
<doc id="5321098" url="https://pl.wikipedia.org/wiki?curid=5321098" title="Dieter Scholz (judoka)">
Dieter Scholz (judoka)

Dieter Scholz – wschodnioniemiecki judoka.
Uczestnik mistrzostw świata w 1971. Srebrny medalista mistrzostw Europy w 1969; brązowy w 1970 i w drużynie w 1966. Trzeci na ME juniorów w 1967. Mistrz NRD w 1967, 1969, 1970, 1971 i 1973 roku.

</doc>
<doc id="5321100" url="https://pl.wikipedia.org/wiki?curid=5321100" title="Uwe Stock">
Uwe Stock

Uwe Stock (ur. 5 grudnia 1947) – wschodnioniemiecki judoka.
Uczestnik mistrzostw świata w 1971. Srebrny medalista mistrzostw Europy w 1970. Mistrz NRD w 1973 roku.

</doc>
<doc id="5321102" url="https://pl.wikipedia.org/wiki?curid=5321102" title="TON 618">
TON 618

TON 618 (skrót od Tonantzintla 618) – kwazar zlokalizowany na granicy gwiazdozbioru Psów Gończych i Warkocza Bereniki, z przewidywaną odległością współporuszającą się około 18,2 miliarda lat świetlnych od Ziemi. Posiada jedną z najbardziej masywnych czarnych dziur, jakie kiedykolwiek udało się zaobserwować, o masie 66 miliardów M☉.

</doc>
<doc id="5321103" url="https://pl.wikipedia.org/wiki?curid=5321103" title="Heinz Schulze">
Heinz Schulze

Heinz Schulze – wschodnioniemiecki judoka.
Brązowy medalista mistrzostw Europy w 1970. Zdobył sześć medali mistrzostw NRD w latach 1966-1977.

</doc>
<doc id="5321105" url="https://pl.wikipedia.org/wiki?curid=5321105" title="Stuu">
Stuu



</doc>
<doc id="5321106" url="https://pl.wikipedia.org/wiki?curid=5321106" title="Bernd Look">
Bernd Look

Bernd Look (ur. 1949) – wschodnioniemiecki judoka.
Brązowy medalista mistrzostw świata w 1973; uczestnik zawodów w 1975. Trzeci na mistrzostwach Europy w 1973. Mistrz NRD w 1972 i 1974 roku.

</doc>
<doc id="5321107" url="https://pl.wikipedia.org/wiki?curid=5321107" title="Wolfgang Zuckschwerdt">
Wolfgang Zuckschwerdt

Wolfgang Zuckschwerdt (ur. 5 maja 1949) – wschodnioniemiecki judoka.
Brązowy medalista mistrzostw świata w 1973; uczestnik zawodów w 1975. Zdobył dziewięć medali na mistrzostwach Europy w latach 1973 - 1977. Wicemistrz Europy kadetów w 1967. Mistrz NRD w 1969, 1973, 1974, 1976 i 1977 roku.

</doc>
<doc id="5321109" url="https://pl.wikipedia.org/wiki?curid=5321109" title="Günter Krüger">
Günter Krüger

Günter Krüger (ur. 10 stycznia 1953) – wschodnioniemiecki judoka.
Uczestnik mistrzostw świata w 1975 i 1979. Zdobył sześć medali na mistrzostwach Europy w latach 1974 - 1979. Mistrz Europy juniorów w 1973. Mistrz NRD w 1979, 1978, 1979 i 1980 roku.

</doc>
<doc id="5321112" url="https://pl.wikipedia.org/wiki?curid=5321112" title="Klaus-Peter Stollberg">
Klaus-Peter Stollberg

Klaus-Peter Stollberg (ur. 15 września 1959) – wschodnioniemiecki, a potem niemiecki judoka.
Brązowy medalista mistrzostw świata w 1983. Startował w Pucharze Świata w 1991. Trzeci na mistrzostwach Europy w 1982 i 1983. Wicemistrz Europy juniorów w 1978. Mistrz NRD w 1982, 1983 i 1985 roku.

</doc>
<doc id="5321113" url="https://pl.wikipedia.org/wiki?curid=5321113" title="Ulf Rettig">
Ulf Rettig

Ulf Rettig (ur. 9 grudnia 1961; zm. 1 stycznia 1986) – wschodnioniemiecki judoka.
Zajął piąte miejsce na mistrzostwach świata w 1981. Brązowy medalista mistrzostw Europy w 1981. Mistrz NRD w 1982 i 1984 roku.

</doc>
<doc id="5321115" url="https://pl.wikipedia.org/wiki?curid=5321115" title="Mistrzostwa Świata w Narciarstwie Alpejskim 1970 – slalom gigant kobiet">
Mistrzostwa Świata w Narciarstwie Alpejskim 1970 – slalom gigant kobiet

Slalom gigant kobiet na 21. Mistrzostwach Świata w Narciarstwie Alpejskim został rozegrany 14 lutego 1970 roku na trasie Ciampinoi. Tytułu sprzed dwóch lat nie obroniła Kanadyjka Nancy Greene, która wcześniej zakończyła karierę. Nową mistrzynią świata została jej rodaczka - Betsy Clifford, drugie miejsce zajęła Francuzka Ingrid Lafforgue, a brązowy medal zdobyła kolejna reprezentantka Francji - Françoise Macchi.
W zawodach wystartowały 54 zawodniczki, z których 49 ukończyło rywalizację.

</doc>
<doc id="5321117" url="https://pl.wikipedia.org/wiki?curid=5321117" title="Partia Ojczyzny">
Partia Ojczyzny

Afgańskie partie polityczne:

</doc>
<doc id="5321119" url="https://pl.wikipedia.org/wiki?curid=5321119" title="Hezb-e Watan">
Hezb-e Watan



</doc>
<doc id="5321121" url="https://pl.wikipedia.org/wiki?curid=5321121" title="Dialekt środkowomacedoński">
Dialekt środkowomacedoński

Dialekt środkowomacedoński lub centralnomacedoński (, ) – dialekt macedoński używany w środkowej i zachodniej części Republiki Macedonii, na obszarze obejmującym miasta Skopje, Bitola, Prilep, Kiczewo, a także w położonej w Grecji Florinie (mac. Лерин "Lerin") i jej okolicach.
Razem z dialektem zachodnim tworzy zespół narzecza zachodniomacedońskiego. W skład gwar centralnomacedońskich wchodzą gwary kiczewsko-porecka, prilepsko-bitolska oraz skopsko-weleska.
Cechy językowe.
Do najważniejszych cech fonetycznych gwar centralnomacedońskich należą:
W morfologii charakterystyczne są:

</doc>
<doc id="5321132" url="https://pl.wikipedia.org/wiki?curid=5321132" title="Wiosna 1905">
Wiosna 1905

Wiosna roku 1905 – obraz olejny na płótnie polskiego malarza Stanisława Masłowskiego sygnowany 1906, znajdujący się (2022) w zbiorach Muzeum Narodowego w Warszawie - Dział: Zbiory Sztuki Polskiej do 1914 roku (numer identyfikacyjny: MP 2152 MNW) .
Opis.
Jest to obraz olejny na płótnie polskiego malarza Stanisława Masłowskiego o wymiarach 121x170,5 cm sygnowany: "ST.MASŁOWSKI/WARSZAWA/ 1906" przedstawiający patrol konny Kozaków w służbie carskiej eskortujący dwóch aresztowanych mężczyzn w Alejach Ujazdowskich w Warszawie.
Obraz ten - związany z wydarzeniami Rewolucji 1905 roku - występował pod różnymi nazwami: początkowo jako „Patrol Kozaków”, później, kiedy policja szykanująca obraz zabroniła używania tego tytułu, występował jako „Świt 1906”, lub „Wiosna 1905”. Bliższe wyjaśnienie tej sytuacji zawiera fragment listu jego autora do Fryderyka Dolmana w Londynie (przekł. pol.): „Ten obraz posiadający przedtem tytuł "Patrol Kozaków", nazywa się obecnie "Świt 1906", policja bowiem zażądała skasowania poprzedniego tytułu”
Zwraca uwagę szczegółowe, realistyczne potraktowanie, na obrazie, zarówno dwu aresztowanych, eskortowanych mężczyzn, czterech eskortujących ich Kozaków w służbie carskiej, koni, zmoczonej deszczem jezdni i chodnika, jak i jasnej, wiosennej zieleni drzew, zza których widoczne są fragmenty architektury któregoś z położonych tam - należących zapewne do jakiejś arystokratycznej rodziny - pałacyków. Równie realistycznie - niemal dokumentalnie potraktowane jest najbliższe otoczenie pałacyku: fragmenty ogrodzenia, latarnia (zapewne gazowa), rzeźba wśród kwitnących krzewów i figura ludzka na chodniku.
Patrząc na ten realistyczny obraz można między innymi dowiedzieć się, że - gdy był malowany - Alejami Ujazdowskimi przebiegała linia tramwajowa, wówczas jeszcze nie zelektryfikowana (tramwaj konny), na obrazie bowiem odmalowano po lewej torowisko i szyny, ale nie zaznaczono trakcji elektrycznej (słupów, przewodów zasilających).
Uzupełniające informacje.
Syn artysty w swym opracowaniu poświęconym ojcu podawał (1957), że obraz „Świt 1906”, określany także jako „Wiosna 1905” (lub „1906”), malował Masłowski wiosną i latem 1906 roku w swej pracowni przy Mokotowskiej 37 m. 18 i że wykonał jego dwie repliki. Początkowa wersja należąca do kolekcji Bohdana Wydżgi później znalazła się w zbiorach Muzeum Narodowego w Warszawie. Obraz w różnych latach był wielokrotnie reprodukowany - między innymi w "Albumie sztuki polskiej i obcej", wyd. "Świat" (reprod. barwna), w Tygodniku Ilustrowanym, 1907, półr.I, s.295, w edycji "5 wieków malarstwa polskiego", Warszawa, 1952, PIW, tabl.142, i omawiany - między innymi przez W. Wankiego w artykule "Z wystaw warszawskich", "Świat", 1907, półr.I, s.15, Henryka Piątkowskiego w artykule pt. "Kronika malarska. Obrazy S.Masłowskiego w salonie Kulikowskiego", "Tygodnik Illustrowany", 1907, półr.I, ss.331-332
Z obrazem "Świt" kojarzą się ambiwalentne określenia: "postępowy" i "wsteczny", gdyż - według syna artysty - był "lewy" politycznie, a był zarazem "najbardziej prawy wsteczny malarsko, był krokiem w tył w stosunku do ostatnich prób i poszukiwań. Grupa konna Kozaków eskortująca aresztowanych była potraktowana z ostrym realizmem, na tle impresjonistycznego przepojonego światłem i kolorem porannego krajobrazu. Obraz miał duże powodzenie. Z miejsca był reprodukowany barwnie w wydawnictwie Świata - "Albumie sztuki polskiej i obcej". Replikowany był przez malarza na zamówienie jeszcze dwukrotnie."[...]
Tadeusz Dobrowolski pisał (1960) na temat tego obrazu: "W r. 1906 wykonał artysta wyjątkowy w jego spuściźnie artystycznej obraz olejny, określany tytułem "Wiosna 1905 roku" (ryc.105), związany z rewolucją w tymże roku. W latach dziewięćsetnych tworzył jednak artysta, jak dotychczas, liczne akwarelowe krajobrazy o charakterystycznych dla siebie motywach, związanych głównie z Mazowszem". Zaś w innym miejscu ten sam autor porównywał omawiany obraz Masłowskiego z obrazem "Strajk" Lentza pisząc: (1960): "Obraz Masłowskiego "Wiosna roku 1905", ukazujący kontrast słonecznej pory roku i świeżej zieleni drzew z tragizmem ludzkiego losu, należy obok "Strajku" Lentza do najbardziej wymownych przedstawień związanych z rewolucją. Opracowany pobieżnie nie jest jednak wolny od usterek osłabiających jego ekspresję (ryc.105). Przewyższa go wspomniany "Strajk" charakteryzujący wnikliwie typy robotników, pełen mocnego nawet brutalnego patosu, malowany przy tym energicznie i śmiało, dzięki czemu osiągnął efekt przekonywającej syntezy."[...]
Porównując oba obrazy łatwo spostrzec, że "Strajk" Lentza (1910) - ilustracja obok - był malowany z wyobraźni, adresowany do emocji widza-odbiorcy i przypomina ekspresjonistyczny plakat agitacyjny, podczas, gdy "Wiosna" to obraz oparty o własne wielokrotnie powtarzające się realistyczne obserwacje i pobudzający do szeroko pojmowanych refleksji. Pracownia artysty była bowiem położona przy ulicy Mokotowskiej 37 m. 18, to jest w bardzo bliskim sąsiedztwie miejsca akcji ukazanej na obrazie (w Alejach Ujazdowskich). Potwierdza to zachowana korespondencja artysty z jego żoną, a mianowicie list do niej z Warszawy, datowany "14 VII 1906", w którym pisał: "Dzisiaj rano około 5 przez otwarte okno słyszę strzały, zrywam się i widzę naprzeciw zbiegowisko żołnierzy uzbrojonych, wpadli w bramę goniąc kogoś, na ulicy pusto, kilku stróżów w negliżach; nareszcie po kwadransie hałasów w owej bramie, wypada paru żołnierzy wołając do innych: "pajmali". Tych żołnierzy było 9, wyprowadzili jakiegoś młodzieńca bez czapki, w kurtce i w moich oczach bijąc go niemiłosiernie kolbami i pięściami wiedli tak do cyrkułu. Czy go doprowadzili żywego nie wiem. Za każdym uderzeniem odchylał głowę biedną w przeciwną stronę, krzycząc: O Jezu"[...]
Warto dodać, że omawiany obraz stał się inspiracją dla piosenki Jacka Kaczmarskiego (1980) zaczynającej się od słów: "Wiosenny dzień – zapach lip. Po deszczu ulica lśni. Stuk podków i siodeł skrzyp.[...]" - https://www.kaczmarski.art.pl/tworczosc/wiersze/wiosna-1905, https://www.youtube.com/watch?v=WozUE6r8X0I

</doc>
<doc id="5321133" url="https://pl.wikipedia.org/wiki?curid=5321133" title="Michał Tabaczyński">
Michał Tabaczyński

Michał Tabaczyński (ur. 1976 w Bydgoszczy) – polski tłumacz literatury czeskiej i anglojęzycznej, eseista i krytyk literacki.
Autor antologii współczesnej poezji amerykańskiej "Parada równości. Antologia współczesnej poezji gejowskiej i lesbijskiej" (Korporacja Ha!Art, 2005). Tłumaczył z czeskiego m.in. wiersze Jana Skácela i Bogdana Trojaka oraz eseje Josefa Kroutvora. Autor książek eseistycznych, m.in.: "Widoki na ciemność" (Rita Baum, 2013), "Legendy ludu polskiego" (Wydawnictwo Forma, 2014), "Pokolenie wyżu depresyjnego" (Korporacja Ha!Art, 2019). Nominowany do Nagrody Literackiej Gdynia 2021 za przekład na język polski książki "Anatomia melancholii" Roberta Burtona (Korporacja Ha!Art, 2020).

</doc>
<doc id="5321134" url="https://pl.wikipedia.org/wiki?curid=5321134" title="Fred Olhorn">
Fred Olhorn

Fred Olhorn (zm. 26 sierpnia 2004) – wschodnioniemiecki judoka.
Zajął piąte miejsce na mistrzostwach świata w 1981. Brązowy medalista mistrzostw Europy w 1982; piąty w 1981 i 1983. Wygrał ME juniorów w 1981. Mistrz NRD w 1981 i 1986 roku.

</doc>
<doc id="5321136" url="https://pl.wikipedia.org/wiki?curid=5321136" title="Andreas Preschel">
Andreas Preschel

Andreas Preschel (ur. 1 lutego 1961) – wschodnioniemiecki judoka.
Mistrz świata w 1983. Brązowy medalista mistrzostw Europy w 1985. Wicemistrz Europy juniorów w 1980. Mistrz NRD w 1983 i 1985 roku.

</doc>
<doc id="5321137" url="https://pl.wikipedia.org/wiki?curid=5321137" title="Marceli Drohojowski">
Marceli Drohojowski



</doc>
<doc id="5321139" url="https://pl.wikipedia.org/wiki?curid=5321139" title="Dietmar Pufahl">
Dietmar Pufahl

Dietmar Pufahl (ur. 15 sierpnia 1958) – wschodnioniemiecki judoka.
Srebrny medalista mistrzostw Europy w 1984, a także akademickch MŚ w 1977. Wicemistrz Europy juniorów w 1980. Zdobył jedenaście medali na mistrzostwach NRD w latach 1978-1984.

</doc>
<doc id="5321140" url="https://pl.wikipedia.org/wiki?curid=5321140" title="Roland Borawski">
Roland Borawski

Roland Borawski (ur. 28 marca 1964) – wschodnioniemiecki judoka.
Zajął piąte miejsce na mistrzostwach świata w 1987; uczestnik zawodów w 1985. Srebrny medalista mistrzostw Europy w 1984. Mistrz Europy juniorów w 1982. Mistrz NRD w 1983, 1985, 1986 i 1987 roku.

</doc>
<doc id="5321144" url="https://pl.wikipedia.org/wiki?curid=5321144" title="Jan Drohojowski (dyplomata)">
Jan Drohojowski (dyplomata)



</doc>
<doc id="5321145" url="https://pl.wikipedia.org/wiki?curid=5321145" title="Andreas Paluschek">
Andreas Paluschek

Andreas Paluschek (ur. 15 czerwca 1963) – wschodnioniemiecki judoka.
Zajął piąte miejsce na mistrzostwach świata w 1985; uczestnik zawodów w 1983. Brązowy medalista mistrzostw Europy w 1985; piąty w 1986. Mistrz Europy juniorów w 1980. Mistrz NRD w 1983, 1984 i 1985 roku.

</doc>
<doc id="5321147" url="https://pl.wikipedia.org/wiki?curid=5321147" title="Ramon Pink">
Ramon Pink

Ramon Pink (ur. 1 marca 1964) – wschodnioniemiecki judoka.
Startował w Pucharze Świata w 1989. Brązowy medalista mistrzostw Europy w 1986; piąty w 1984. Trzeci na akademickch MŚ w 1988. Mistrz Europy juniorów w 1982. Mistrz NRD w 1984 i 1989 roku.

</doc>
<doc id="5321148" url="https://pl.wikipedia.org/wiki?curid=5321148" title="Fioletowa linia metra w Los Angeles">
Fioletowa linia metra w Los Angeles



</doc>
<doc id="5321149" url="https://pl.wikipedia.org/wiki?curid=5321149" title="Thomas Müller (judoka)">
Thomas Müller (judoka)

Thomas Müller (ur. 7 kwietnia 1966) – wschodnioniemiecki, a potem niemiecki judoka.
Zajął siódme miejsce na mistrzostwach świata w 1989. Startował w Pucharze Świata w 1989 i 1992. Złoty medalista mistrzostw Europy w 1992 i srebrny w 1989. Trzeci na MŚ juniorów w 1986. Mistrz Niemiec w 1991 roku.

</doc>
<doc id="5321152" url="https://pl.wikipedia.org/wiki?curid=5321152" title="Frank Borkowski">
Frank Borkowski

Frank Borkowski (ur. 26 lipca 1969) – wschodnioniemiecki, a potem niemiecki judoka.
Startował w Pucharze Świata w 1990. Brązowy medalista mistrzostw Europy w 1990. Pierwszy na ME juniorów w 1988. Mistrz NRD w 1990 roku.

</doc>
<doc id="5321153" url="https://pl.wikipedia.org/wiki?curid=5321153" title="Tom Dutton">
Tom Dutton

Tom Dutton, właśc. Thomas Edward Dutton (ur. 10 maja 1935 w Dayboro, w stanie Queensland, zm. 21 grudnia 2021) – australijski językoznawca, który położył zasługi na polu badań języków Nowej Gwinei. Specjalista od języków południowo-wschodniopapuaskich ("Southeast Papuan languages").
Życiorys.
Urodził się w 1935 w Dayboro (blisko Brisbane) w Australii.
W 1962 roku uzyskał bakalaureat z filologii angielskiej (University of Queensland). Następnie był zatrudniony jako pracownik naukowy (Queensland Speech Survey). W 1969 roku uzyskał doktorat. W latach 1969–1974 pracował jako badacz języków papuaskich na Australian National University (ANU). W latach 1975–1977 profesor University of Papua New Guinea. Zmarł w 2021 roku.

</doc>
<doc id="5321154" url="https://pl.wikipedia.org/wiki?curid=5321154" title="Tomáš Mikinič">
Tomáš Mikinič

Tomáš Mikinič (ur. 22 listopada 1992 w Trnawie) – słowacki piłkarz występujący na pozycji prawego pomocnika lub prawoskrzydłowego w polskim klubie Odra Opole. W swojej karierze grał także w takich klubach jak Spartak Trnawa, FK Varnsdorf, ViOn Zlaté Moravce, Šport Podbrezová, ŠKF Sereď i Lokomotíva Zwoleń. Były młodzieżowy reprezentant Słowacji.

</doc>
<doc id="5321157" url="https://pl.wikipedia.org/wiki?curid=5321157" title="Józef Drohojowski">
Józef Drohojowski



</doc>
<doc id="5321161" url="https://pl.wikipedia.org/wiki?curid=5321161" title="Kamienica Gustawa Pala w Warszawie">
Kamienica Gustawa Pala w Warszawie

Kamienica Gustawa Pala – zabytkowa kamienica znajdująca się w warszawskiej dzielnicy Ochota, przy Alejach Jerozolimskich 101.
Opis.
Kamienica została zaprojektowana przez Jerzego Gelbarda i Romana Sigalina dla rodziny Palów, właścicieli wolskiej Fabryki Przetworów Chemicznych „Dobrolin”. Ma układ dwupodwórzowy, półotwarty od strony zachodniej w pierwszym dziedzińcu i otwarty w drugim. Pięciopiętrowy budynek frontowy powstał w latach 1937−1938, a trzy czteropiętrowe oficyny w latach 1939−1940. Fasada z okładziną z płyt piaskowca ma umieszczone w jednoosiowych odstępach cztery pięciokondygnacyjne wykusze (rozwiązanie typowe dla tej spółki achitektów) oraz wnęki balkonowe w osiach skrajnych. Klatka schodowa została obłożona marmurem i lastrykiem. Zainstalowano również kute kraty w stylu art déco.
Budynek stanowi wybitny przykład luksusowej architektury mieszkaniowej w Warszawie końca lat 30. XX wieku. W 2011 roku został wpisany do rejestru zabytków.
W latach 1960−1968 w kamienicy mieszkała Ida Kamińska, co upamiętnia tablica umieszczona na fasadzie.

</doc>
<doc id="5321162" url="https://pl.wikipedia.org/wiki?curid=5321162" title="Łuk trójlistny">
Łuk trójlistny

Łuk trójlistny (łuk guzowaty) – architektoniczny element konstrukcyjny lub dekoracyjny, łuk, który zawiera kształt lub zarys trójlistnej koniczyny – trzy zachodzące na siebie koła.
Był często stosowany w architekturze gotyckiej ze względu na swoje zdobnicze walory. Z tego samego powodu jest powszechny w architekturze mameluckiej w Egipcie od ok. XII do XVI w.

</doc>
<doc id="5321163" url="https://pl.wikipedia.org/wiki?curid=5321163" title="Adolf Bniński">
Adolf Bniński



</doc>
<doc id="5321165" url="https://pl.wikipedia.org/wiki?curid=5321165" title="Mistrzostwa Świata w Narciarstwie Alpejskim 1970 – slalom kobiet">
Mistrzostwa Świata w Narciarstwie Alpejskim 1970 – slalom kobiet

Slalom kobiet na 21. Mistrzostwach Świata w Narciarstwie Alpejskim został rozegrany 13 lutego 1970 roku na trasie Ronc. Tytułu sprzed dwóch lat nie obroniła Francuzka Marielle Goitschel, która wcześniej zakończyła karierę. Nową mistrzynią świata została jej rodaczka - Ingrid Lafforgue, drugie miejsce zajęła Barbara Cochran z USA, a brązowy medal zdobyła kolejna Francuzka Michèle Jacot.
W zawodach wystartowało 55 zawodniczek, z których 34 ukończyły rywalizację.

</doc>
<doc id="5321167" url="https://pl.wikipedia.org/wiki?curid=5321167" title="Dialekt zachodniomacedoński">
Dialekt zachodniomacedoński

Dialekt zachodniomacedoński (, ) – zróżnicowany wewnętrznie dialekt macedoński używany na pograniczu macedońsko-albańskim od Góry Szar aż do jeziora Prespa.
Razem z dialektem centralnym tworzy zespół narzecza zachodniomacedońskiego (mac. западномакедонско наречје). W skład gwar zachodniomacedońskich wchodzą gwary gostiwarska, rekańska, małorekańska, debarska, drimkolsko-gołobrodzka, wewczańsko-radoska, ochrydzka oraz dolnoprespańska.
Cechy językowe.
Do najważniejszych cech fonetycznych gwar zachodniomacedońskich należą:
Do charakterystycznych cech morfologii gwar zachodniomacedońskich należą:
Przykładowe teksty.
Przykładowy tekst w gwarze Galicznika (gwara małorekańska):
Wiersz w gwarze miejskiej Debaru (gwara debarska):

</doc>
<doc id="5321171" url="https://pl.wikipedia.org/wiki?curid=5321171" title="Czernichowski (ujednoznacznienie)">
Czernichowski (ujednoznacznienie)



</doc>
<doc id="5321172" url="https://pl.wikipedia.org/wiki?curid=5321172" title="Geniusze i marzyciele">
Geniusze i marzyciele

Geniusze i marzyciele – polski serial dokumentalny o polskich naukowcach i wynalazcach składający się z 11 odcinków, którego premiera miała miejsce w 2021 roku na antenach TVP1 i TVP Dokument.
Nagrody.
Zamojski Festiwal Filmowy „Spotkania z Historią”:
Chicago (Festiwal Filmu Polskiego w Ameryce):

</doc>
<doc id="5321174" url="https://pl.wikipedia.org/wiki?curid=5321174" title="Gerhard Vogt">
Gerhard Vogt

Gerhard Vogt (ur. 30 listopada 1934 w Lützschenie, zm. 9 sierpnia 2003 w Strasen) – niemiecki piłkarz występujący na pozycji napastnika, reprezentant NRD, trener piłkarski.
Życiorys.
Od 1946 roku był juniorem SG Lützschena (później funkcjonującym jako BSG Empor). Na początku 1953 roku został piłkarzem Vorwärtsu Berlin, gdzie rozpoczął również seniorską karierę. W 1954 roku uzyskał z klubem awans do DDR-Oberligi. W najwyższej wschodnioniemieckiej klasie rozgrywkowej zadebiutował 5 września 1954 roku w wygranym 1:0 spotkaniu z BSG Motor Zwickau. W styczniu na pół roku został graczem Vorwärtsu Lipsk, a po zakończeniu sezonu przeszedł do trzecioligowego Vorwärtsu Cottbus. W jego barwach w ciągu trzech lat zdobył 40 bramek i w styczniu 1958 roku powrócił do Vorwärtsu Berlin. Z klubem tym pięciokrotnie (1958, 1960, 1961/1962, 1964/1965, 1965/1966) zdobył mistrzostwo NRD. W 1959 roku rozegrał cztery mecze w reprezentacji, debiutując 11 lutego w zremisowanym 2:2 spotkaniu towarzyskim z Indonezją. W 1967 roku został grającym trenerem BSG Stahl Hennigsdorf. Karierę zawodniczą zakończył dwa lata później, a trenerem BSG Stahl był do 1973 roku. W latach 1974–1978 pracował jako trener w BSG Chemie Premnitz. Następnie, do 1982 roku, był trenerem FC 98 Hennigsdorf.

</doc>
<doc id="5321180" url="https://pl.wikipedia.org/wiki?curid=5321180" title="Kontora (rejon szarkowszczyński)">
Kontora (rejon szarkowszczyński)

Kontora – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało 8 osób, 1 była wyznania rzymskokatolickiego, 6 prawosławnego a 1 staroobrzędowego. Jednocześnie 7 mieszkańców zadeklarowało białoruską a 1 łotewską przynależność narodową. Był tu 1 budynek mieszkalny. W 1931 w 2 domach zamieszkiwało 17 osób.
Wierni należeli do parafii prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321181" url="https://pl.wikipedia.org/wiki?curid=5321181" title="Zygmunt Józefczak">
Zygmunt Józefczak

Zygmunt Józefczak (ur. 30 kwietnia 1947 w Poznaniu, zm. 24 lipca 2022 w Krakowie) – polski aktor teatralny, telewizyjny i filmowy.
Życiorys.
Absolwent krakowskiej PWST w 1969 roku. Pierwsze dwa sezony spędził w Teatrze Ludowym w Nowej Hucie, gdzie debiutował rolą Sir Ryszarda w „Królu Janie” w reżyserii Ireny Babel. 
Od 1971 roku aktor Narodowego Starego Teatru w Krakowie. Zagrał Anioła Stróża w „Dziadach” i Mówcę / Maską w „Wyzwoleniu” Konrada Swinarskiego. Andrzej Wajda powierzył mu role Jerzego Boreńskiego w przedstawieniu „ Z biegiem lat, z biegiem dni…”, a także Generała Chłopickiego w „Nocy listopadowej”.
Współpracował z reżyserem Jerzym Jarockim przy sześciu spektaklach. Zagrał w kilku inscenizacjach Krystiana Lupy, Michała Borczucha, a także w „Kupcu” Michała Zadary, „Królu Ubu” Jana Klaty i „3SIOSTRACH” Luka Percevala. W latach 1970 - 2003 współpracował sporadycznie z Zespołem MW 2.
W filmie i telewizji współpracował z takimi reżyserami, jak: Andrzej Wajda, Krzysztof Zanussi, Laco Adamik, Filip Bajon, Andrzej Domalik, Krzysztof Nazar. Także z reżyserami zagranicznymi – Giacomo Battiato, John Kent Harrison, Márta Mészáros. 
Od 1976 roku jest pedagogiem Wydziału Aktorskiego AST w Krakowie. 
W kwietniu 2022 miał wypadek na schodach w którym doznał urazu neurologicznego. Zmarł 24 lipca 2022 w wieku 75 lat.

</doc>
<doc id="5321185" url="https://pl.wikipedia.org/wiki?curid=5321185" title="Końcepole (sielsowiet Hermanowicze)">
Końcepole (sielsowiet Hermanowicze)

Końcepole – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 31 osób, 26 było wyznania rzymskokatolickiego, 5 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 5 budynków mieszkalnych. W 1931 w 4 domach zamieszkiwało 25 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321187" url="https://pl.wikipedia.org/wiki?curid=5321187" title="Dialekt północnomacedoński">
Dialekt północnomacedoński

Dialekt północnomacedoński (, ) – zróżnicowany wewnętrznie dialekt macedoński używany na pograniczu macedońsko-serbskim. Jest to dialekt typu przejściowego i stanowi ważne ogniwo południowosłowiańskiego kontinuum dialektalnego, pod wieloma względami nawiązuje do pobliskich dialektów torlackich.
Razem z dialektem centralnym tworzy zespół narzecza zachodniomacedońskiego (). W skład gwar zachodniomacedońskich wchodzą gwary tetowsko-gorańska, skopsko-crnogorska oraz kumanowsko-kratowska.
Cechy językowe.
Do najważniejszych cech fonetycznych gwar północnomacedońskich należą:
W morfologii charakterystyczne są cechy zbliżające ten obszar do dialektu torlackiego:
Rodzajnik jest niejednolity, gdyż obok zasadniczo panującego -"ot", -"ta", -"to", np. "najmaliot brat", "konjot", "lovecot", na południe od Tetowa spotyka się też -"o", np. "umo" zamiast "umot". Oprócz tego spotyka się rodzajnik w postaci -"ъt". We wszystkich gwarach, choć w różnym nasileniu, funkcjonuje typowy dla gwar centralnych i języka literackiego potrójny rodzajnik typu -"ov", -"ot", -"on".

</doc>
<doc id="5321188" url="https://pl.wikipedia.org/wiki?curid=5321188" title="Halle (1984)">
Halle (1984)

Halle – fregata rakietowa Niemieckiej Republiki Demokratycznej z okresu zimnej wojny, radzieckiego projektu 1159 (w kodzie NATO: "Koni I"). Nosiła numer burtowy 143. Wodowana w 1984 roku, weszła do służby w marynarce NRD (Volksmarine) w 1986 roku. Wycofana ze służby w 1991 roku, po zjednoczeniu Niemiec. 
Budowa.
Fregata „Halle” była ostatnią z trzech jednostek radzieckiego projektu 1159 (w kodzie NATO: "Koni I"), które weszły w skład marynarki NRD na przełomie lat 70. i 80. XX wieku, zakupioną po upływie kilku lat od dostarczenia pierwszej pary („Rostock” i „Berlin – Hauptstadt der DDR”). Okręty te stanowiły typ małych fregat rakietowych budowanych w ZSRR na eksport dla zaprzyjaźnionych państw. W marynarce NRD klasyfikowane były jako okręty obrony wybrzeża (niem. "Küstenschutzschiff") 2. rangi i zastąpiły w służbie cztery fregaty projektu 50 (typu "Riga"). Planowano również zakup czwartego okrętu projektu 1159, lecz ostatecznie zrezygnowano z niego. Fregaty projektu 1159 były największymi okrętami bojowymi Volksmarine, po jej okrętach desantowych.
Stępkę pod budowę fregaty położono 8 kwietnia 1983 roku w stoczni Krasnyj Mietallist w Zielonodolsku, a kadłub wodowano 22 października 1974 roku. Jednostkę ukończono i tymczasowo odebrano przez marynarkę ZSRR 25 czerwca 1975 roku.
Skrócony opis.
Okręt miał kadłub gładkopokładowy, stalowy, z nadbudówką na śródokręciu wykonaną ze stopów lekkich. Na pokładzie dziobowym i rufowym umieszczone były pojedyncze wieże artylerii uniwersalnej, a na pokładówce przed rufową wieżą mieściła się chowana wyrzutnia rakiet przeciwlotniczych Osa-M. Wyporność standardowa wynosiła 1440 ton, a pełna 1600 ton. Długość wynosiła 96,4 m, szerokość 12,55 m, a zanurzenie 3,48 m.
Główne uzbrojenie artyleryjskie stanowiły cztery armaty uniwersalne kalibru 76 mm w dwóch dwudziałowych wieżach AK-726, z zapasem 1600 nabojów. Ich ogniem kierował radar artyleryjski Fut-B. Uzbrojenie artyleryjskie uzupełniały cztery działka przeciwlotnicze kalibru 30 mm w dwóch dwudziałowych wieżach AK-230, z zapasem 6000 nabojów, umieszczonych po jednej na każdej z burt na śródokręciu, sprzężone z radarem kierowania ogniem Rys′. Uzbrojenie rakietowe stanowiła dwuprowadnicowa chowana wyrzutnia ZIF-122 dla rakiet przeciwlotniczych bliskiego zasięgu systemu Osa-M, z zapasem 20 pocisków 9M-33. Do naprowadzenia pocisków służył radar 4R-33.
Do zwalczania okrętów podwodnych służyły dwie dwunastoprowadnicowe wyrzutnie RBU-6000 rakietowych bomb głębinowych, z zapasem 120 bomb RGB-60, umieszczone na dziobie na dolnym piętrze nadbudówki, dysponujące systemem kierowania Buria. Uzupełniały je dwie zrzutnie bomb głębinowych. Okręt mógł zabrać 22 miny na torach minowych.
Wyposażenie radiolokacyjne, oprócz systemów kierowania ogniem, stanowiła stacja radiolokacyjna dozoru ogólnego MR-302. Ponadto okręt miał radar nawigacyjny Don-2. Do wykrywania okrętów podwodnych służyła stacja hydrolokacyjna Argun′. Okręt miał też wyposażenie walki radioelektronicznej w postaci stację rozpoznawczej Bizan′-4B i dwóch szesnastoprowadnicowych wyrzutni celów pozornych PK-16.
Siłownia okrętowa w układzie CODAG składała się z dwóch marszowych silników wysokoprężnych B-68 o mocy łącznej 15 820 KM, napędzających dwie śruby, oraz turbiny gazowej mocy szczytowej M-8B o mocy 18 000 KM, napędzającej środkową śrubę o stałym skoku. Napęd pozwalał na osiągnięcie prędkości maksymalnej 30 węzłów oraz zasięgu 4500 mil morskich przy prędkości ekonomicznej 14 w.
Służba.
Pierwotnie okręt został tymczasowo 25 czerwca 1985 roku przejęty przez marynarkę ZSRR pod oznaczeniem SKR-149 (skrót od "storożęwyj korabl" – dozorowiec). Został następnie przekazany finalnemu odbiorcy i 28 stycznia 1986 roku wszedł do służby w marynarce NRD (Volksmarine) pod nazwą „Halle” od miasta w Saksonii-Anhalcie. Nosił stały numer burtowy: 143.
Przed zjednoczeniem Niemiec strona radziecka wymogła zdemontowanie z okrętów systemu przeciwlotniczego Osa-M. Formalnie wycofany został ze służby NRD w dniu poprzedzającym zjednoczenie (2 października 1990 roku). Jako jeden z nielicznych okrętów Volksmarine, „Halle” został na krótko przejęty w skład marynarki zjednoczonych Niemiec (Bundesmarine), otrzymując NATO-wski numer taktyczny F225, lecz już w sierpniu 1991 roku został wycofany ze służby. Ofertę na zakup fregat byłej NRD złożyła Algieria, lecz nie zdecydowano się na ich sprzedaż.

</doc>
<doc id="5321189" url="https://pl.wikipedia.org/wiki?curid=5321189" title="Koziaki">
Koziaki

Koziaki – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 3 domach zamieszkiwało 14 osób.
Wierni należeli do parafii rzymskokatolickiej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321197" url="https://pl.wikipedia.org/wiki?curid=5321197" title="Kościół farny w Neustrelitz">
Kościół farny w Neustrelitz

Kościół farny w Neustrelitz (niem. "Stadtkirche") – protestancka świątynia z XVIII wieku znajdująca się w niemieckim mieście Neustrelitz, wpisana do rejestru Powiatu Mecklenburgische Seenplatte. 
Historia.
Parafię w Neustrelitz erygowano w 1756. Kamień węgielny pod budowę kościoła wmurowano 29 lipca 1768, na architekta wybrano . Pierwsze nabożeństwo odbyło się 4 listopada 1778. W latach 1828–1831 wzniesiono wieżę, której projekt sporządził . W tym czasie kościół otynkowano.
Architektura i wyposażenie.
Świątynia barokowo-klasycystyczna, trójnawowa hala, z dwoma piętrami empor. Wieża kościelna ma wysokość 52 metrów, na wysokości 45 metrów znajduje się taras widokowy, do którego prowadzą 203 stopnie schodów. Od 1856 w barokowym ołtarzu głównym znajduje się kopia obrazu Rafaela Santiego "". Emporę zdobią trójmanuałowe organy z 1893, autorstwa Barnima Grüneberga, ufundowane przez księcia Fryderyka Wilhelma Meklemburskiego, które zastąpiły wcześniejszy instrument z 1779. Na potrzeby instalacji tych organów zdemontowano fragment drugiego piętra empor. Organy te kilkukrotnie przebudowywano, w latach 1998-2005 zrekonstruowano ich pierwotny wygląd. Na wieży kościoła znajdują się trzy dzwony: najstarszy pochodzi z 1521, odlany w Stargardzie, a dwa młodsze pochodzą z 1955.

</doc>
<doc id="5321198" url="https://pl.wikipedia.org/wiki?curid=5321198" title="Michelle Lee-Ahye">
Michelle Lee-Ahye



</doc>
<doc id="5321201" url="https://pl.wikipedia.org/wiki?curid=5321201" title="Joachim Liszka">
Joachim Liszka

Joachim Paweł Liszka (ur. 23 czerwca 1938 w Siemianowicach Śląskich, zm. 25 lipca 2022) – polski politolog, doktor habilitowany nauk humanistycznych, profesor Uniwersytetu Śląskiego w Katowicach, specjalność: edukacja europejska, niemcoznawstwo, stosunki międzynarodowe.
Życiorys.
Na podstawie rozprawy pt. "Świadomość polityczna jako forma świadomości społecznej" w 1977 uzyskał stopień naukowy doktora.
W 1998 na podstawie dorobku naukowego oraz rozprawy pt. "Niemcy. Świadomość polityczna społeczeństwa" uzyskał na Wydziale Nauk Społecznych Uniwersytetu 
Śląskiego w Katowicach stopnień doktora habilitowanego nauk humanistycznych w zakresie nauk o polityce.
Został profesorem nadzwyczajnym Uniwersytetu Śląskiego w Katowicach (Wydział Nauk Społecznych; Instytut Nauk Politycznych i Dziennikarstwa).
Był także profesorem nadzwyczajnym w Wyższej Szkole Finansów i Prawa w Bielsku-Białej.
Wypromował 8 doktorów.
Pełnił funkcję prezydenta Domu Europejskiego w Polsce i członka zarządu Międzynarodowej Federacji Domów Europejskich (FIME) przy Radzie Europy.
W 1978 został odznaczony Srebrnym Krzyżem Zasługi.

</doc>
<doc id="5321209" url="https://pl.wikipedia.org/wiki?curid=5321209" title="Lista seriali telewizyjnych Marvel Cinematic Universe">
Lista seriali telewizyjnych Marvel Cinematic Universe



</doc>
<doc id="5321211" url="https://pl.wikipedia.org/wiki?curid=5321211" title="Lista obsady w serialach Marvel Cinematic Universe">
Lista obsady w serialach Marvel Cinematic Universe



</doc>
<doc id="5321222" url="https://pl.wikipedia.org/wiki?curid=5321222" title="Instytucje, organy i agencje Unii Europejskiej">
Instytucje, organy i agencje Unii Europejskiej



</doc>
<doc id="5321224" url="https://pl.wikipedia.org/wiki?curid=5321224" title="Agencje Unii Europejskiej">
Agencje Unii Europejskiej



</doc>
<doc id="5321235" url="https://pl.wikipedia.org/wiki?curid=5321235" title="Stuart Russell">
Stuart Russell

Stuart Jonathan Russell (ur. 1962 w Portsmouth w Anglii) – brytyjski informatyk, ekspert w dziedzinie sztucznej inteligencji. 
Kariera zawodowa.
Studiował fizykę w Wadham College w Oksfordzie, gdzie w 1982 uzyskał z wyróżnieniem tytuł Bachelor of Arts. W 1986 obronił doktorat z informatyki na Uniwersytecie Stanforda. Przedmiotem jego pracy doktorskiej było rozumowanie indukcyjne i rozumowanie przez analogię. 
Rozpoczął pracę na Uniwersytecie Kalifornijskim w Berkeley, gdzie od 1996 roku jest profesorem informatyki. Jest również adiunktem profesora neurochirurgii na Uniwersytecie Kalifornijskim w San Francisco, gdzie prowadzi badania z zakresu fizjologii obliczeniowej i monitorowania oddziałów intensywnej terapii (OIOM).
Jego badania nad historią i przyszłością sztucznej inteligencji i jej związku z ludzkością obejmują uczenie maszynowe, rozumowanie probabilistyczne, reprezentację wiedzy, planowanie, podejmowanie decyzji w czasie rzeczywistym, śledzenie wielu celów, wizję komputerową, odwrotne uczenie się przez wzmacnianie oraz ruch na rzecz zakazu produkcji i używania broni autonomicznej.
Członek Amerykańskiego Stowarzyszenia na rzecz Sztucznej Inteligencji (American Association for Artificial Intelligence), Amerykańskiego Stowarzyszenia Maszyn Obliczeniowych (Association for Computing Machinery) oraz Amerykańskiego Stowarzyszenia Postępu Nauki (American Association for the Advancement of Science). Założył Centrum Sztucznej Inteligencji Kompatybilnej z Człowiekiem (Center for Human-Compatible AI) na Uniwersytecie Kalifornijskim w Berkeley. Jest członek Rady Naukowej Instytutu Przyszłości Życia (Future of Life Institute) oraz Rady Doradczej Centrum Badań Ryzyka Egzystencjalnego (The Centre for the Study of Existential Risk). 
Laureat wielu prestiżowych nagród; w 2021 królowa Elżbieta II przyznała mu Order Imperium Brytyjskiego (OBE) za wkład w badania nad sztuczną inteligencją. 
Autor kilkuset publikacji dotyczących sztucznej inteligencji i dwóch książek:

</doc>
<doc id="5321237" url="https://pl.wikipedia.org/wiki?curid=5321237" title="Ostrygojad czarny">
Ostrygojad czarny

Ostrygojad czarny ("Haematopus bachmani") – gatunek średniej wielkości ptaka z rodziny ostrygojadów (Haematopodidae). Występuje wzdłuż zachodniego wybrzeża Ameryki Północnej od Aleutów po Kalifornię Dolną. Stosunkowo słabo poznany w porównaniu do innych ostrygojadów. Nie wszystkie autorytety uznają jego odrębność od ostrygojada czarniawego ("H. ater") lub zwyczajnego ("H. ostralegus"). Z tego powodu nie jest obecnie (2022) klasyfikowany przez IUCN; wcześniej uchodził za gatunek najmniejszej troski (LC).
Taksonomia.
Po raz pierwszy gatunek opisał John James Audubon w 1838. Holotyp pochodził z ujścia rzeki Kolumbia. Autor nadał nowemu gatunkowi nazwę "Haematopus Bachmani". Epitet gatunkowy upamiętnia Johna Bachmana, współpracownika Audubona.
Obecnie (2022) Międzynarodowy Komitet Ornitologiczny podtrzymuje tę nazwę i umieszcza ostrygojada czarnego w rodzaju "Haematopus" jako odrębny monotypowy gatunek. Jego pozycja jest jednak sporna. Za osobny gatunek uznają go również autorzy "Clements Checklist of Birds of the World" (sierpień 2021), "Howard and Moore Complete Checklist of the birds of the World" (2014). Na liście ptaków świata opracowywanej we współpracy BirdLife International z autorami HBW (6. wersja online: grudzień 2021) ostrygojad czarny został uznany za jeden z dwóch podgatunków ostrygojada czarniawego ("H. ater"). Przez to nie jest klasyfikowany przez IUCN, które uznaje system klasyfikacji uznawany przez BirdLife International.
Filogeneza.
Jetz "et al". (2012) uwzględnili 8 taksonów, przy czym w rodzinie jest 11 gatunków; wzajemne relacje między nimi przedstawia poniższy kladogram:
Linie rozwojowe kladu "H. palliatus"+"H. bachmani" oraz "H. ater" rozdzieliły się blisko 2,11 mln lat temu, a ostrygojada czarnego i ostrygojada brunatnego – około 0,816 mln lat temu. U Senfel i innych (2020) ostrygojad czarny zamiast gatunkiem siostrzanym wobec ostrygojada brunatnego okazał się gatunkiem siostrzanym wobec kladu "H. ater"+"H. palliatus". Odrębność gatunkowa ostrygojadów brunatnych i czarnych została wstępnie potwierdzona już w latach 90. XX wieku (co najmniej do 1995 wyniki tych badań nie zostały opublikowane).
Ostrygojady brunatne i czarne mogą się krzyżować; obszary ich występowania nakładają się na mierzącym blisko 480 km odcinku wybrzeża w Kalifornii Dolnej. Częstotliwość krzyżowania się "H. palliatus" i "H. ater" była stosunkowo wysoka w latach 20. i 30. XX wieku. Strefa hybrydyzacji tych dwóch ostrygojadów jest miejscem ich wtórnego kontaktu – powstały one w procesie specjacji allopatrycznej. W połowie lat 80. XX wieku w licznych subpopulacjach znów przeważały osobniki czyste gatunkowo. Tymczasowa zmiana proporcji – jej przyczyn wówczas nie znano – świadczy o tym, że preferowane jest kojarzenie selektywne.
Morfologia.
Długość ciała wynosi 42–47 cm; masa ciała – u samców 555–648 g, u samic 618–750 g. Samice są przeciętnie większe z dłuższym i cieńszym dziobem (jego długość ogółem wynosi blisko 6,5–8,5 cm). Ostrygojady czarne to jedyne północnoamerykańskie siewkowce z całkowicie ciemnym upierzeniem. Wśród nich występuje zmienność ubarwienia o charakterze klinowym. Osobniki z populacji gniazdującej od Alaski do okolic Oregonu są głównie czarne. Im dalej na południe, tym bardziej brązowy jest spód ciała i tym częściej można obserwować osobniki z pojedynczymi białymi piórami.
Ostrygojady czarne mają jednolicie ciemne upierzenie, lecz nie czarne. Grzbiet ma barwę czarniawobrązową, podobnie jak u wszystkich ostrygojadów Nowego Świata oprócz magellańskich ("H. leucopodus"). Ostrygojady czarne są bardzo podobne do czarniawych ("H. ater"), wyróżniają się nieznacznie krótszymi skrzydłami (złożone nie dosięgają końcem do końca ogona), mniej krępą budową ciała i nieco ciemniejszymi nogami. Długość dzioba jest zbliżona, jednak wysokość dzioba mniejsza u ostrygojadów czarnych, zwłaszcza w okolicy podcięcia żuchwy. Osobniki młodociane odróżniają płowe krawędzie piór. U dorosłych osobników tęczówka ma barwę żółtą, obrączka oczna – pomarańczowoczerwoną, a nogi – jasnoróżową. U osobników młodocianych obrączka oczna jest pomarańczowobrązowa (podobnie jak dziób) i bardziej matowa, nogi natomiast – szare, różowawe.
Zasięg występowania.
Obszar występowania ostrygojadów czarnych rozciąga się wzdłuż wybrzeża Oceanu Spokojnego: od Aleutów (na zachód po Kiska) i środkowej Alaski po północno-zachodni Meksyk (środkowa Kalifornia Dolna i Wyspy Coronado). Rozciągłość południkowa zasięgu ich występowania to około 32° (blisko 3550 km), od Zatoki Bristolskiej na szerokości 59°N do Punta Abreojos na 27°N; jego rozciągłość równoleżnikowa to blisko 55° (między 179°W a 114°W). Zagęszczenie populacji ostrygojadów czarnych jest nierównomierne. Według danych z 2014 około 55–80% z nich gniazduje u wybrzeży Alaski, a 10–20% – Kolumbii Brytyjskiej. Większość zimuje jednak na południe od południowej Kolumbii Brytyjskiej. Część populacji z Alaski i Kolumbii Brytyjskiej jest osiadła. Co najmniej do 2010 rozmieszczenie ostrygojadów czarnych poza okresem lęgowym było słabo poznane.
Lokalne populacje ostrygojadów czarnych zostały wytępione na niektórych przybrzeżnych wyspach Kalifornii Dolnej i Alaski. Na Wyspach Farallońskich były jedynie rzadko obserwowane przez blisko 100 lat, aż do odnotowania pierwszych lęgów w 1972; przystąpiły do nich po pozbyciu się z wysp kotów i zmniejszeniu niepokojenia ze strony ludzi. Poszerzenie obszaru gniazdowania w skali lokalnej zauważono w Strait of Georgia, Zatoce San Francisco i w południowej Kalifornii. Ostrygojady czarne skolonizowały Middleton Island (Alaska) prawdopodobnie w 1976. Wybrzeże wyspy zostało przekształcone po trzęsieniu ziemi w 1964; w 1976 dostrzeżono pierwszą parę, a liczebność populacji zaczęła gwałtownie wzrastać w latach 90. XX wieku.
Pożywienie.
Ostrygojady czarne żywią się wyłącznie bezkręgowcami żyjącymi w strefie pływów. Szczególnie istotne w ich diecie są omułki ("Mytilus") (zwłaszcza "M. californianus" i "M. trossulus"), ślimaki żyjące na skałach (skałoczepy; między innymi "Diadora aspera" i "Lottia" oraz czareczki, "Puncturella"), "Nucella" (rozkolcowate), "Littorina" oraz chitony – "Katharina tunicata", "Tonicella lineata" i "Mopalia". Mimo że pod względem liczbowym największy udział w zdobyczy mają niewielkie ślimaki, to największy odsetek biomasy stanowią małże. Ostrygojady czarne zjadają również kraby (między innymi "Emerita analoga", "Oedignathus enermis" i "Hemigrapsus"), jeżowce, równonogi i wąsonogi. Na Wyspach Farallońskich wśród dostarczanego pisklętom pożywienia stwierdzono również wstężnice i wieloszczety (potocznie i nieprecyzyjnie nazywane robakami morskimi) oraz larwy chrząszczy z rodziny czarnuchowatych rozwijające się w glebie.
Bergman i inni (2013) przeprowadzili dotychczas najdokładniejsze i najszerzej zakrojone badania nad składem pożywienia ostrygojadów czarnych. W Strait of Georgia (Kolumbia Brytyjska) nie wykazano znaczących różnic w składzie pożywienia w poszczególnych latach (2004–2010). Pod względem liczbowym skałoczepy stanowić mogły 50–75%, omułki – 14–34%, chitony – 8–18%, ślimaki morskie "Haliotis kamtschatkana" – 1–2%, a pozostałe organizmy – poniżej 1% zdobyczy. Dwie dekady wcześniej ogólny skład pożywienia pod względem proporcji był podobny. W okresie 2004–2010 na 99 terytoriach lęgowych (łącznie; nie wszystkie uwzględniano co roku) zebrano 18222 sztuki zdobyczy. Skałoczepy stanowiły około 57,5%, omułki – 26,3%, chitony – 13,5%, "H. kamtschatkana" – 0,8%, pozostałe – 1,8% (kraby, małże, wąsonogi, turbany oraz po jednym jeżowcu i przegrzebku). Hazlitt i inni (2002) zidentyfikowali 1620 sztuk zdobyczy dostarczanej pisklętom. Skałoczepy stanowiły 70%, chitony – 12%, wąsonogi – 13%, pozostałe – 5% sztuk zdobyczy; ich szacunkowy udział w łącznej wartości energetycznej (kJ) zdobyczy to odpowiednio 70%, 20%, 9% i 2%.
Typ wybrzeża ma wpływ na skład pożywienia ostrygojadów czarnych. W Zatoce Księcia Williama (Alaska) największy udział w ich diecie mają kolejno: na podłożu kamienistym – skałoczepy, omułki "M. trossulus" i chitony; na podłożu piaszczysto-żwirowym – skałoczepy, omułki "M. trossulus" i "Modiolus modiolus"; na częściowo osłoniętym skalistym wybrzeżu – małże, omułki "M. trossulus" i "M. modiolus"; na nagim skalistym podłożu – chitony, skałoczepy i omułki "M. trossulus". Wśród ostrygojadów czarnych ze środkowej Kalifornii brak sezonowej zmienności składu pożywienia. W Zatoce Księcia Williama zimą skupiają się one na obszarach o większym zagęszczeniu omułków. W Strait of Georgia nie stwierdzono, by dany rodzaj zdobyczy miał tym większy udział w diecie ostrygojadów czarnych, im bardziej jest rozpowszechniony na ich terytorium.
Ekologia i zachowanie.
Preferencje środowiskowe.
Ostrygojady czarne gniazdują na skalistych wybrzeżach i wysepkach. Poza sezonem lęgowym przebywają na skalistych wybrzeżach oraz wattach. W Kolumbii Brytyjskiej co najmniej do 1990 odnotowywano miejsca gniazdowania jedynie na przybrzeżnych skalistych wysepkach (nie części kontynentalnej). W skali całego obszaru występowania ostrygojady czarne preferują skaliste wybrzeża w strefie pływów ze znacznymi różnicami poziomu wody. Ponieważ żywią się wyłącznie żyjącymi w tej strefie bezkręgowcami i są zależne od wybrzeża, stanowią gatunek wskaźnikowy. Przykładem może być odnotowanie wśród ich zdobyczy zagrożonych ślimaków morskich "H. kamtschatkana" dopiero w 2004 w Strait of Georgia. W tej samej części Kolumbii Brytyjskiej badano skład pożywienia ostrygojadów czarnych już w 1. połowie lat 90. XX wieku. Pozostałości "H. kamtschatkana" wśród zdobyczy nie wykazano, a liczebność populacji tych ślimaków wówczas zmniejszała się pomimo wprowadzenia zakazu połowów. Być może pojawienie się ich w diecie ostrygojadów czarnych świadczyło o niespodziewanym wzroście liczebności.
W Zatoce Księcia Williama zagęszczenie par jest większe na wybrzeżach niskich. Na odcinkach zdominowanych przez wybrzeża strome zagęszczenie wzrastało wraz z udziałem plaż piaszczysto-żwirowych oraz wraz z liczbą skał i niewielkich wysepek. Zagęszczenie gniazdujących par jest tym mniejsze, im gęstsza jest okrywa roślinna na danym obszarze. Negatywnie wpływa na nią również zbyt wysoka temperatura wody – ogranicza dostępność pożywienia, przez co ostrygojady mogą być w niewystarczająco dobrej kondycji, aby przystąpić do lęgów. Południowa granica zasięgu występowania ostrygojadów czarnych przebiega przez odcinek wybrzeża, na którym przeważać zaczynają piaszczyste plaże.
O podejmowaniu wędrówek lub zimowaniu blisko miejsc gniazdowania prawdopodobnie decyduje dostępność pożywienia. Co najmniej do 2010 nie poznano dokładnie czynników na nią wpływających w Zatoce Księcia Williama, wzdłuż której wybrzeża występuje częściowo wędrowna populacja. Na wyspie Kodiak (zamieszkanej przez osiadłą populację) dzięki Prądowi Alaski panuje stosunkowo łagodny klimat w porównaniu do miejsc na podobnej szerokości geograficznej.
Tryb życia i zachowanie.
Ostrygojady czarne są monogamiczne (również w znaczeniu społecznym), a stopień przywiązania zarówno do partnera, jak i miejsca gniazdowania i zimowania jest stosunkowo wysoki. Ich terytoria lęgowe mają wyraźnie zaznaczone granice, a w ich obrębie mieszczą się zarówno żerowiska, jak i miejsce gniazdowania. Rzadko widywane są dalej niż 100 m od wybrzeża. Czas spędzany na poszczególnych aktywnościach różni się w zależności od okresu w roku i płci. Badane w Kolumbii Brytyjskiej osobniki w okresie poprzedzającym gniazdowanie spędzały 41% czasu na żerowaniu, 25–30% – stojąc, 10–11% – siedząc, 11–12% – czyszcząc upierzenie, 2–3% – na konfliktach z innymi ostrygojadami, a 2–4% – na budowie gniazda. Te obserwowane w hrabstwie Sonoma (północna Kalifornia) przeciętnie spędzały na żerowaniu więcej czasu jesienią i zimą (39%) niż wiosną i latem (26%).
Ostrygojady czarne z populacji gniazdującej w południowej części Alaski i w Kolumbii Brytyjskiej często podejmują średniej lub znacznej długości (powyżej 200 km) wędrówki. Szacunkowo około 75% osobników gniazdujących na Alasce jest wędrowne. Zagęszczenie ostrygojadów czarnych w Kolumbii Brytyjskiej może się podwajać na jesieni, kiedy na zimowiska docierają ptaki gniazdujące na Alasce. Wyspy Kodiak i Vancouver zamieszkują osiadłe populacje. Ostrygojady z części Zatoki Księcia Williama, Middleton Island i Juneau są wędrowne i po sezonie lęgowym przemieszczają się na 130 do około 1700 km. W Parku Narodowym Pacific Rim na wyspie Vancouver ostrygojady czarne w zimie nie wydają się utrzymywać terytoriów, chociaż przebywają blisko swoich terenów lęgowych lub na nich.
Lęgi.
Okres lęgowy.
Okres składania jaj przypada w większości na maj i czerwiec. W południowych częściach zasięgu ostrygojady czarne przystępują do lęgów przeciętnie o 2 tygodnie wcześniej niż na Alasce, a w Kolumbii Brytyjskiej i Waszyngtonie – około tygodnia później niż na Wyspach San Juan i w Cieśninie Juana de Fuca. W Kolumbii Brytyjskiej okres składania jaj trwa od 1 maja do 19 sierpnia, przy czym niemal połowa zniesień przypada na okres od 2 do 24 czerwca (53% z "n"=1371). Prawdopodobnie w niektórych latach pojawiają się już pod koniec kwietnia. W Monterey Bay większość zniesień, łącznie z lęgami zastępczymi, przypada na 2. połowę maja.
Gniazdo.
W okresie poprzedzającym składanie jaj samice są częściej od samców zajęte żerowaniem, natomiast samce wykazują się większą agresją i czujnością niż w pozostałych okresach sezonu lęgowego. Gniazdo ostrygojadów czarnych ma formę płytkiego zagłębienia w podłożu. Zwykle wyściełane jest drobnymi kamykami i fragmentami muszli. Wyściółką mogą być też fragmenty skorupy krabów, naniesionego przez wodę drewna i innej materii oraz trawy. Może być umieszczone w naturalnym zagłębieniu wśród skał albo na podłożu żwirowym lub torfowym. Średnica i głębokość gniazda są wysoce zmienne; w jednym badaniu wyniosły odpowiednio 20,5 cm oraz 2,8 cm. Średnica ogółem wynosi 15–24 cm. Ostrygojady czarne zazwyczaj unikają zakładania gniazda wśród roślinności. Ochronę przed wiatrem i dostrzeżeniem przed drapieżniki może zapewnić umieszczenie go za kępą roślinności, kłodą lub kamieniem. Przygotowywanie gniazda zaczynają 1–3 tygodnie przed złożeniem jaj. W Kolumbii Brytyjskiej większość gniazd umieszczona jest do kilku metrów powyżej linii średniego poziomu morza w trakcie przypływu; niektóre znajdują się do 8,5 m powyżej.
Zagęszczenie gniazdujących ostrygojadów czarnych kształtuje się na poziomie 0,03–9,85 pary na kilometr wybrzeża. Pary lęgowe są rzadziej rozmieszczone wzdłuż bardziej skalistych północnych wybrzeży, na przykład w Strait of Georgia – średnio 0,06 pary/km i w zachodniej Zatoce Księcia Williama – 0,03–0,38 pary/km. Podczas 9 lat badań na Triangle Island odnotowano zagęszczenie 2,23–3,72 pary na kilometr wybrzeża. Największe zagęszczenia odnotowuje się na niewielkich wyspach z licznymi dobrze osłoniętymi żerowiskami i małą liczbą drapieżników, między innymi Destruction Island (Waszyngton) – 4,56 par/km i Middleton Island – 9,85 par/km. Na wyspach może zdarzyć się gniazdowanie w luźnych koloniach. Przykładowo w 1971 na Cleland Island o powierzchni 7,7 ha gniazdowało 57 par ostrygojadów czarnych. Daje to około 0,135 ha na parę (powierzchnia nieznacznie mniejsza niż kwadratu o boku 37 m).
Jaja.
Zniesienia ostrygojadów czarnych zazwyczaj zawierają 2 lub 3 jaja, zależnie od regionu i okresu. Ogółem składają się z 1 do 5 jaj, jednak 4 lub 5 jaj zdarza się bardzo rzadko (część źródeł podaje 4 jako górną granicę). Przykładowo z 1371 zniesień z Kolumbii Brytyjskiej daną liczbę jaj zawierało odpowiednio: 1 – 288 (21,0%); 2 – 660 (48,1%); 3 – 419 (30,6%); 4 – 3 (0,2%); 5 – 1 (&lt;0,1%). 310 zniesień z Cleland Island: 1 – 61 (19,7%), 2 – 176 (56,8%), 3 – 73 (23,5%). Co najmniej do 1991 nie wykazano jednak znaczących różnic w wielkości zniesienia w różnych częściach zasięgu. Wymiary średnie: 55,22 ± 2,34 mm × 38,60 ± 1,44 mm ("n"=482).
Wysiadywanie i opieka nad młodymi.
Wysiadywanie u ostrygojadów czarnych trwa od 24 do 33 dni (zazwyczaj 26–28 dni). Wydłuża się przy niepokojeniu ze strony człowieka. Rozpoczyna się po złożeniu ostatniego jaja. U samców zachowania agresywne utrzymują się przez cały okres wysiadywania, samice zaś stają się spokojniejsze po złożeniu jaj. Na początku wysiadywania więcej czasu poświęcają na nie samice, lecz z czasem udział samca i samicy staje się niemal równy. Zmiany na gnieździe zdarzają się dość często. Podczas odpływu i dogodniejszej okazji do żerowania zaobserwowano 3 zmiany w ciągu 3 godzin. Zazwyczaj ostrygojady czarne zastępują partnera po pojawieniu się bodźca zewnętrznego – innego osobnika swojego gatunku, pojawieniu się drapieżnika lub własnego partnera. Czasami same go wołają, prawdopodobnie z głodu.
Sukces klucia jest wysoce zmienny między miejscami gniazdowania i w ich obrębie w poszczególnych latach. Z badań opublikowanych do 2014 wynika, że roczny sukces klucia w różnych miejscach to 12–90%. 2–3 dni przed wykluciem na skorupce pojawiają się pęknięcia o gwieździstym kształcie. Pisklęta zaczynają się wówczas odzywać. Klują się w odstępie 4–6 godzin, niekoniecznie zgodnie z kolejnością składania jaj. Po wykluciu się pisklęta ostrygojadów czarnych ważą 32–36 g. Po blisko 3 dobach potrafią już dobrze chodzić i pływać. Ich typową strategią obronną jest przykucnięcie i zamarcie w bezruchu, aż zagrożenie nie minie. Potrafią również pływać pod wodą (informacje o tej strategii opublikowano dopiero w 1994). Pisklętami ostrygojadów czarnych zajmują się oboje rodzice. Zaczynają łapać owady około 5. dnia życia, a do około 30. – mięczaki. Są dosyć aktywne, jednak zaczynają podążać za rodzicami dopiero w wieku 3–5 tygodni. Po 5 tygodniach życia są już zdolne do lotu.
Wzrost młodych można zobrazować krzywą Gompertza. Ich przyrost masy ciała jest szybszy niż przyrost długości dzioba i skoku. Między 14. a 21. dniem życia pisklęta osiągają największe przyrosty – około 9% docelowej masy ciała dziennie. Młode, które do 20. dnia życia osiągnęły masę co najmniej 200 g, mają większą szansę na dożycie opierzenia niż te o mniejszej masie ciała. Na przyrosty ma wpływ wielkość lęgu oraz hierarchia w jego obrębie. Pisklęta wychowujące się samotnie w wieku 14 dni mają przeciętnie większą masę ciała niż te z lęgów z dwoma młodymi.
Ostrygojady czarne przystępują do rozrodu po raz pierwszy w wieku 4–5 lat.
Status i zagrożenia.
IUCN nie klasyfikuje ostrygojada czarnego, a jego populacja w systematyce uznanej przez organizację należy do ostrygojada czarniawego. Ten jest uznawany za gatunek najmniejszej troski (LC, "Least Concern"). BirdLife International ocenia trend liczebności jego populacji za trudny do określenia całościowo, jednak w przypadku ostrygojada czarnego – za stabilny.
Stan i liczebność populacji.
Tempo zmian liczebności globalnej populacji oszacowane w 2018 sugeruje, że jej trend jest stabilny. Spadek lub wzrost liczebności zachodzi jedynie na poziomie lokalnym. Populacja ostrygojada czarnego liczyła wówczas około 15 tysięcy osobników. W 2014 opublikowano wyniki oceny stanu światowej populacji ostrygojada czarnego. Wówczas populacja lęgowa mogła liczyć od 8,3 do 12,5 tysiąca osobników. Dane dla niektórych regionów nie były jednak aktualne: dotyczące populacji z Kalifornii opublikowano w 1980, z Kolumbii Brytyjskiej – 1985 i 1990, z większości Alaski – 1995 (z części środkowo-wschodniej również 2004), z Kalifornii Dolnej – 2009, a z Waszyngtonu i Oregonu – w 2012. Blisko 15 tysięcy osobników to niemal dwukrotnie więcej, niż szacowano w 1994. Zmiana nie wynika jednak ze zwiększenia się populacji, a ze stosowania coraz lepszych metod oceny liczebności. Stosowane dotychczas metody liczeń nie były odpowiednimi do liczenia ostrygojadów. W 2014 opublikowano wyniki oceny liczebności ostrygojadów czarnych w Kalifornii, przy której wykorzystano inną, ulepszoną metodykę. Szacowana liczebność populacji "H. bachmani" w tym stanie okazała się być blisko 6 razy większa, niż dotąd uważano. Prawdopodobnie również i w innych stanach lub prowincjach zastosowanie lepszej metodyki doprowadziłoby do uzyskania większych liczebności niż dotychczas szacowane.
Co najmniej do 2021 nie stwierdzono spadku liczebności populacji ostrygojada czarnego. Mimo tego w kilku programach ochrony ptaków morskich został uwzględniony jako gatunek wymagający szczególnej ochrony ze względu na stosunkowo niewielką liczebność populacji oraz ograniczony obszar występowania. Monitoring populacji lęgowej "H. bachmani" jest prowadzony przez liczne organizacje i agencje rządowe, między innymi US Forest Service, National Park Service, California State Parks, Audubon Society of Portland oraz Parks Canada.
W poniższej tabeli przedstawiono najaktualniejsze dostępne w połowie 2022 dane dotyczące liczebności ostrygojadów czarnych. Datę publikacji oraz okres zbierania danych podano osobno.
W 2018 opracowano model dynamiki liczebności populacji ostrygojadów czarnych. Jeżeli w populacji lokalnej średnia roczna przeżywalność osobników w 1. roku życia i dorosłych jest typowa, to produkcja młodych na parę powyżej 65% jest korzystna, a poniżej 35% – niepokojąca. Sukces klucia i produkcja młodych różnią się znacznie zarówno między różnymi miejscami gniazdowania, jak i w poszczególnych latach w obrębie jednego miejsca. Przykładowo w hrabstwie San Luis Obispo produkcja młodych na parę w latach 2012–2020 wynosiła 13–95% (średnio 40%, "n"=8); jest to odsetek młodych, który dożył opierzenia przeliczony na parę. Produkcja młodych na gniazdo (łącznie z lęgami zastępczymi; nie dotyczy jedynie gniazd z sukcesem) wynosiła 11–91% (średnio 34%; "n"=8). Odsetek gniazd z sukcesem (co najmniej jedno młode dożyło opierzenia) w całym podanym okresie wyniósł 23% (uwzględniając lęgi zastępcze), a par z sukcesem – 27%.
Na wzrost liczebności populacji szczególny wpływ mają zmiany w sukcesie klucia, sukcesie lęgowym (tu: odsetku młodych, które dożyły opierzenia) oraz średniej rocznej przeżywalności osobników dorosłych przystępujących do lęgów. Przykładem może być sytuacja populacji lęgowej z Middleton Island. W 2004 odnotowano tam najwyższy – w porównaniu do reszty alaskańskiej populacji – sukces lęgowy oraz najwyższe zagęszczenie par lęgowych. Warunki na wyspie są szczególnie korzystne dla ostrygojadów czarnych: niewiele drapieżnych ptaków, brak drapieżnych ssaków, stosunkowo duża powierzchnia odpowiednich siedlisk lęgowych, rzadkie wymywanie gniazd przez przypływ lub podczas sztormu oraz niewiele niepokojenia ze strony człowieka.
Zagrożenia.
Główną przyczyną utraty jaj i piskląt jest drapieżnictwo. Pisklęta są najbardziej narażone w pierwszych 2 tygodniach życia. Na Alasce do drapieżników zjadających jaja ostrygojadów czarnych należą: wizon amerykański ("Neogale vison"), kuna amerykańska ("Martes americana"), wydrak kanadyjski ("Lontra canadensis"), kałan morski ("Enhydra lutris"), rosomak tundrowy ("Gulo gulo"), lis rudy ("Vulpes vulpes"), niedźwiedź brunatny ("Ursus arctos") i czarny ("U. americanus"), mewa lodowa ("Larus glaucescens"), wrona alaskańska ("Corvus caurinus") oraz kruk zwyczajny ("C. corax"). W południowej części zasięgu są to również: szop pracz ("Procyon lotor"), skunks zwyczajny ("Mephitis mephitis") oraz udomowione lub dziko żyjące psy i koty. W Kalifornii Dolnej prawdopodobnie jaja ostrygojadów czarnych padają ofiarą kotów i kojotów preriowych ("Canis latrans").
Do pozostałych zagrożeń dla populacji ostrygojadów czarnych – zarówno już zaobserwowanych, jak i potencjalnych – należą:

</doc>
<doc id="5321240" url="https://pl.wikipedia.org/wiki?curid=5321240" title="Anna Dembska">
Anna Dembska

Anna Renata Dembska – polska chemiczka, dr hab. nauk chemicznych, profesor uczelni i kierownik Zakładu Chemii Bioanalitycznej Wydziału Chemii Uniwersytetu im. Adama Mickiewicza w Poznaniu.
Życiorys.
27 września 2018 habilitowała się na podstawie pracy zatytułowanej "Fluorescencyjne sondy oligonukleotydowe bazujące na czteroniciowych formach DNA". Została zatrudniona na stanowisku adiunkta w Pracowni Chemii Bioanalitycznej na Wydziale Chemii Uniwersytetu im. Adama Mickiewicza.
Jest profesorem uczelni i kierownikiem w Zakładzie Chemii Bioanalitycznej na Wydziale Chemii Uniwersytetu im. Adama Mickiewicza w Poznaniu, a także członkiem Rady Dyscypliny Naukowej - Nauk Chemicznych UAM.

</doc>
<doc id="5321244" url="https://pl.wikipedia.org/wiki?curid=5321244" title="Tomohiro Katō">
Tomohiro Katō



</doc>
<doc id="5321246" url="https://pl.wikipedia.org/wiki?curid=5321246" title="Bohdan Dudek">
Bohdan Dudek

Bohdan Wojciech Dudek (ur. 1942, zm. 21 czerwca 2021) – polski psycholog, prof. dr hab.
Życiorys.
30 maja 1994 habilitował się na podstawie pracy zatytułowanej "Psychiczne obciążenie pracą. Pomiar - czynniki warunkujące - skutki". 22 czerwca 2004 uzyskał tytuł profesora nauk humanistycznych. Został zatrudniony na stanowisku profesora zwyczajnego w Instytucie Medycyny Pracy im. prof. dr. med. Jerzego Nofera, oraz w Instytucie Psychologii na Wydziale Nauk o Wychowaniu Uniwersytetu Łódzkiego.
Był członkiem Komitetu Ergonomii Prezydium PAN.

</doc>
<doc id="5321251" url="https://pl.wikipedia.org/wiki?curid=5321251" title="Bniński">
Bniński



</doc>
<doc id="5321252" url="https://pl.wikipedia.org/wiki?curid=5321252" title="Liga Europejska w piłce siatkowej mężczyzn 2022">
Liga Europejska w piłce siatkowej mężczyzn 2022

Liga Europejska w piłce siatkowej mężczyzn 2022 (ang. 2022 CEV Volleyball European League Men) – 18. edycja turnieju siatkarskiego organizowanego przez Europejską Konfederację Piłki Siatkowej (CEV) dla 19 europejskich narodowych reprezentacji.
Po raz drugi reprezentacje podzielone zostały na dwie grupy: 11 europejskich reprezentacji, które nie brały udziału w Lidze Narodów, uczestniczyło w Złotej Lidze Europejskiej, natomiast 6 - w Srebrnej Lidze Europejskiej.
System rozgrywek.
Złota Liga Europejska.
W Złotej Lidze Europejskiej udział wzięło 11 europejskich reprezentacji. Zostały one podzielone na trzy grupy na podstawie systemu serpentyny. Pierwotnie miało wziąć udział 12 drużyn, gdyż reprezentacja Białorusi została wykluczona.
W każdej grupie drużyny rozegrały ze sobą po dwa spotkania. Najniżej sklasyfikowana drużyna po rozegraniu wszystkich meczów została relegowana do Srebrnej Ligi Europejskiej 2022. Awans do turnieju finałowego uzyskali zwycięzcy grup oraz gospodarz tego turnieju.
Turniej finałowy składał się z półfinałów, meczu o 3. miejsce oraz finału. Pary półfinałowe utworzone zostały w drodze losowania.
Srebrna Liga Europejska.
W Srebrnej Lidze Europejskiej udział wzięło 6 europejskich reprezentacji. Zostały one podzielone na dwie grupy na podstawie systemu serpentyny.
W każdej grupie drużyny rozegrały ze sobą po dwa spotkania. Zwycięzcy obu grup awansowały do finału, w którym rozegrały między sobą dwumecz. Zwycięzca meczu finałowego uzyska awans do Złotej Ligi Europejskiej 2023.
Drużyny uczestniczące.
W Lidze Europejskiej 2022 udział wzięło 17 reprezentacji: 11 drużyn uczestniczyło w Złotej Lidze Europejskiej, natomiast 6 w Srebrnej Lidze Europejskiej.
Awans ze Srebrnej Ligi Europejskiej 2021 uzyskał zwycięzca Srebrnej Ligi Europejskiej - Dania. 
Złota Liga Europejska.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań
Srebrna Liga Europejska.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań

</doc>
<doc id="5321254" url="https://pl.wikipedia.org/wiki?curid=5321254" title="Kyle Anderson (ujednoznacznienie)">
Kyle Anderson (ujednoznacznienie)



</doc>
<doc id="5321260" url="https://pl.wikipedia.org/wiki?curid=5321260" title="System Energetyczny Białorusi">
System Energetyczny Białorusi



</doc>
<doc id="5321262" url="https://pl.wikipedia.org/wiki?curid=5321262" title="Cytospora">
Cytospora

Cytospora Ehrenb. – rodzaj grzybów z typu workowców.
Systematyka i nazewnictwo.
Pozycja w klasyfikacji według Index Fungorum: "Cytospora, Valsaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungi".
Takson ten utworzył Christian Gottfried Ehrenberg w 1818 r. Synonimy:
Charakterystyka.
Rodzaj o licznych gatunkach występujących na całym świecie Saprotrofy i pasożyty drzew. Na podkładkach tworzy duże, wielokomorowe, skręcone, ciemnobrunatne, stożkowate, o grubej ścianie konidiomy. Komory konidiomów ułożone są promieniście. Konidiomy tworzą się pojedynczo pod perydermą roślin. W czasie dojrzewania zarodników powiększają się powodując rozerwanie perydermy. Przyjmują wówczas kształt szarawej tarczki z okrągłym ujściem.
Konidiofory wydłużone, z rozgałęzieniami, którymi są cylindryczne komórki konidiotwórcze. Konidia tworzą się na ich wierzchołku w jednym punkcie, a komórki konidiotwórcze podczas konidiogenezy nie zmieniają długości. Konidia małe, szkliste, jednokomórkowe, kiełbaskowate, powstają w łańcuszkach lub kulistych skupiskach.
Wśród roślin uprawnych w Polsce gatunki z rodzaju "Cytospora" wywołują grzybowe choroby roślin. "C. chrysosperma" i "C. nivea" powodują zgorzel kory topoli a "C. leucostoma" leukostomozę drzew pestkowych.

</doc>
<doc id="5321265" url="https://pl.wikipedia.org/wiki?curid=5321265" title="Stadtkirche w Neustrelitz">
Stadtkirche w Neustrelitz



</doc>
<doc id="5321271" url="https://pl.wikipedia.org/wiki?curid=5321271" title="Kościół farny w Penkun">
Kościół farny w Penkun

Kościół farny (niem. "Stadtkirche") – protestancka świątynia znajdująca się w niemieckim mieście Penkun. Siedziba parafii Penkun.
Historia.
Pierwsza wzmianka o kościele pochodzi z 1261 roku. Świątynia była siedmiokrotnie niszczona przez pożary, ostatni miał miejsce w 1854. Budowa obecnego kościoła miała miejsce w latach 1858-1862. W 1863 zainstalowano organy.
Architektura i wyposażenie.
Świątynia neogotycka. Ołtarz główny oraz krzyż ołtarzowy wykonał w 1962 roku malarz Lothar Mannewitz z Rostocku. Znajdujące się na emporze jednomanuałowe organy wykonane zostały przez szczecińskiego organmistrza Barnima Grüneberga. W 1917 przednie piszczałki zostały zarekwirowane na cele wojenne. Odrestaurowano je w 1959.

</doc>
<doc id="5321279" url="https://pl.wikipedia.org/wiki?curid=5321279" title="Berlin (1956)">
Berlin (1956)

Berlin – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 30 stycznia 1956 roku w stoczni Peene-Werft w Wolgast, a do służby w marynarce wojennej NRD został wcielony 16 sierpnia 1957 roku. Jednostka została skreślona z listy floty 13 października 1979 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 27). Ceremonia wodowania odbyła się 30 stycznia 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 16 sierpnia 1957 roku. Początkowo jednostkę identyfikował jedynie numer 3001, a nazwę „Berlin” otrzymała w styczniu 1960 roku. Trałowiec nosił numer burtowy 227, a następnie 245. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica.
Od początku lat 70. „Berlin” pełnił funkcję okrętu szkolnego. Ostatnie opuszczenie bandery na okręcie odbyło się 13 października 1979 roku. Jednostka została złomowana w 1995 roku.

</doc>
<doc id="5321295" url="https://pl.wikipedia.org/wiki?curid=5321295" title="Halle (1956)">
Halle (1956)

Halle – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 20 czerwca 1956 roku w stoczni Peene-Werft w Wolgast, a do służby w marynarce wojennej NRD został wcielony 21 września 1957 roku. Jednostka została skreślona z listy floty 14 października 1972 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 28). Ceremonia wodowania odbyła się 20 czerwca 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 21 września 1957 roku. Początkowo jednostkę identyfikował jedynie numer 3002, a nazwę „Halle” otrzymała w styczniu 1960 roku. Trałowiec nosił numer burtowy 220, a następnie 221. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Ostatnie opuszczenie bandery na okręcie odbyło się 14 października 1972 roku. Jednostka została złomowana w Rostocku w 1995 roku.

</doc>
<doc id="5321298" url="https://pl.wikipedia.org/wiki?curid=5321298" title="Kategoria Superiore (2022/2023)">
Kategoria Superiore (2022/2023)

Kategoria Superiore 2022/2023 (znana jako Abissnet Superiore ze względów sponsorskich)
jest 84. edycją rozgrywek ligowych najwyższego poziomu piłki nożnej mężczyzn w Albanii.
Bieże w niej udział 10 drużyn, które w okresie od 20 sierpnia 2022 do 24 maja 2023 rozegrają 36 kolejek meczów.
Obrońcą tytułu jest Tirana.
W tym roku bezpośrednio spadną 2 ostatnie drużyny, a 8. w klasyfikacji końcowej zagra w barażach o utrzymanie.
Tabela.
&lt;onlyinclude&gt;&lt;/onlyinclude&gt;

</doc>
<doc id="5321303" url="https://pl.wikipedia.org/wiki?curid=5321303" title="Reprezentacja Polski w kolarstwie szosowym mężczyzn">
Reprezentacja Polski w kolarstwie szosowym mężczyzn

Reprezentacja Polski w kolarstwie szosowym mężczyzn – grupa sportowców wybrana przez Polski Związek Kolarski do reprezentowania Polski w rywalizacji międzynarodowej w kolarstwie szosowym.
Reprezentacja Polski w swojej historii zdobyła 6 medali igrzysk olimpijskich (4 srebrne i 2 brązowe) oraz 18 medali mistrzostw świata (7 złotych, 7 srebrnych i 3 brązowe).
Skład.
Zawodnicy objęci szkoleniem w ramach kadry narodowej w kolarstwie szosowym mężczyzn w kategorii wiekowej seniorów w 2022:
Osiągnięcia.
Igrzyska olimpijskie.
Opracowano na podstawie:
Mistrzostwa świata.
Opracowano na podstawie:

</doc>
<doc id="5321305" url="https://pl.wikipedia.org/wiki?curid=5321305" title="Maciej Łagodziński (ur. 1988)">
Maciej Łagodziński (ur. 1988)

Maciej Łagodziński (ur. 1988 w Krakowie) – polski aktor dziecięcy.
Życiorys.
W latach 2000–2006 grał role dziecięce w takich serialach jak "Słoneczna włócznia", "Wiedźmin" i "Na dobre i na złe".

</doc>
<doc id="5321306" url="https://pl.wikipedia.org/wiki?curid=5321306" title="Loire-Nieuport LN.401">
Loire-Nieuport LN.401

Loire-Nieuport LN.401 – francuski jednomiejscowy bombowiec nurkujący z okresu II wojny światowej przeznaczony do operowania z lotniskowców i lotnisk naziemnych.
Historia.
Firma Loire-Nieuport od 1937 r. prowadziła prace nad prototypem bombowca nurkującego mającego wejść na wyposażenie lotniskowców marynarki francuskiej. W nowej konstrukcji wykorzystywano doświadczenia zebrane podczas budowy wcześniejszej maszyny – Loire-Nieuport LN.140. Nowy samolot otrzymał oznaczenie Loire-Nieuport LN.40. Oblotu prototypu dokonał 6 lipca 1938 r. Pierre Nadeau, główny pilot-oblatywacz Societe nationale des constructions aeronautiques de l'ouest (SNCAO). W płatowcu wprowadzono niewielkie zmiany, m.in. zmieniono powierzchnię statecznika pionowego. We wrześniu 1938 r. samolot został przedstawiony do oficjalnych testów, które zakończyły się pozytywnie. Również próby lądowania na lotniskowcu „Béarn” i próby w locie nurkowym wypadły pomyślnie. W wyniku testów podjęto decyzję o przekonstruowaniu hamulców aerodynamicznych. Tak zmodyfikowana maszyna została kierowana do produkcji seryjnej jako Loire-Nieuport LN.401. Do czerwca 1940 r. marynarka wojenna otrzymała dwadzieścia osiem egzemplarzy.
W połowie 1939 r. armia francuska otrzymała pierwsze cztery egzemplarze, które wykorzystano do celów szkoleniowych. Okazało się, że samolot nie spełnia wymogów wojska, zastrzeżenia budziła prędkość maksymalna. Ponadto lot nurkowy uznano za niebezpieczny przy pełnych zbiornikach paliwa. Aby temu zaradzić konstruktorzy opracowali nową wersję maszyny wyposażoną w silnik Hispano-Suiza 12Y-51 i mającą mniejsze wymiary. Poprawiona konstrukcja otrzymała oznaczenie LN.402. Na podstawie doświadczeń zebranych podczas wojny domowej w Hiszpanii również Armée de l’air wyraziła zainteresowanie zakupem bombowca. Konstruktorzy dokonali zmian w budowie samolotu – usunięto hak do chwytania liny hamującej, mechanizm składania skrzydeł oraz wyposażenie zapewniające pływalność samolotu w razie wodowania. Lądowa wersja otrzymała oznaczenie LN.411, wyprodukowano czterdzieści egzemplarzy, z czego wojsko przyjęło do służby trzydzieści dziewięć. Większość z nich, jako niespełniających oczekiwań Armée de l’air, przekazano lotnictwu marynarki wojennej. Rozwój samolotu kontynuowano, został wyposażony w silnik Hispano-Suiza 12Y-51 o mocy 1100 KM. Prototyp ukrywano przez całą wojnę w rejonie Draguignan, jego oblot w wersji LN.420 miał miejsce dopiero 24 sierpnia 1945 r. w Toussus-le-Noble. W tym czasie stanowił już konstrukcję przestarzałą i został zezłomowany w 1947 r.
Samoloty Loire-Nieuport LN.401 wytwarzano w zakładach Societe nationale des constructions aeronautiques de l'ouest (SNCAO), łącznie z prototypami wyprodukowano 72 egzemplarze. Francuskie władze wojskowe zamówiły łącznie 152 samoloty, do pełnej realizacji zamówienia nie doszło z uwagi na podpisanie rozejmu z Niemcami.
Użycie bojowe.
W momencie ataku III Rzeszy na Francję samoloty były na wyposażeniu dwóch eskadr lotnictwa marynarki – AB2 i AB4. Zostały użyte 19 i 20 maja 1940 r. do ataków na nacierające kolumny pancerne. W trakcie nalotów poniosły wysokie straty, ocalałe maszyny zostały przesunięte na front włoski. W nocy z 17 na 18 czerwca wzięły udział w ataku na flotę włoską w Imperia. 12 egzemplarzy umieszczono w bazie w Hyères, w listopadzie 1942 r. po zajęciu wolnej strefy, zostały przejęte przez Niemców. Pozostałe ewakuowano do Afryki Północnej, gdzie w bazie Bizerte-Karouba w Tunezji zostały zniszczone w 1943 r. przez aliantów.
5 czerwca 1940 r. ppor. Jan Kazimierz Daszewski w rejonie Vierzon zestrzelił samolot LN.411, który omyłkowo rozpoznał jako Junkers Ju 87.
Wersje.
W trakcie prac rozwojowych powstały następujące wersje:
Konstrukcja.
Metalowy dolnopłat z odwróconymi skrzydłami mewy. Dzięki wybranej konfiguracji płata obsługa pokładowa miała ułatwiony dostęp do mechanizmu składania skrzydła. Zbiorniki paliwa znajdowały się w centropłacie. Podwozie chowane do tyłu, jego koła częściowo wystawały z owiewek. Kółko ogonowe częściowo chowane. Kadłub o konstrukcji skorupowej, inspirowany eksperymentalnym myśliwcem Nieuport 161. Zakończony usterzeniem, statecznik poziomy pełnił również rolę hamulca aerodynamicznego. Pod kadłubem znajdował się wysięgnik do podwieszania bomby, który przed zrzutem wysuwał ją poza krąg śmigła.

</doc>
<doc id="5321307" url="https://pl.wikipedia.org/wiki?curid=5321307" title="Dresden (1956)">
Dresden (1956)

Dresden – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 29 marca 1956 roku w stoczni Peene-Werft w Wolgast, a do służby w marynarce wojennej NRD został wcielony 9 listopada 1957 roku. Jednostka została skreślona z listy floty 26 października 1973 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 29). Ceremonia wodowania odbyła się 29 marca 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 9 listopada 1957 roku. Początkowo jednostkę identyfikował jedynie numer 3003, a nazwę „Dresden” otrzymała w styczniu 1960 roku. Trałowiec nosił numer burtowy 221, a następnie 225. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Od początku lat 70. „Dresden” pełnił funkcję okrętu szkolnego. Ostatnie opuszczenie bandery na okręcie odbyło się 26 października 1973 roku.

</doc>
<doc id="5321308" url="https://pl.wikipedia.org/wiki?curid=5321308" title="Filip Dagerstål">
Filip Dagerstål

Filip Dagerstål (ur. 1 lutego 1997 w Norrköping) – szwedzki piłkarz występujący na pozycji obrońcy w polskim klubie Lech Poznań, reprezentant Szwecji. Jest również związany zawieszonym kontraktem z rosyjskim klubem FK Chimki.
Kariera klubowa.
Dagerstål rozpoczął grę w juniorach klubu IFK Norrköping jako 4-latek. 5 października 2014 roku zadebiutował w Allsvenskan, w wygranym 3:0 meczu przeciwko IFK Göteborg. W grudniu 2014 roku podpisał czteroletni kontrakt z Norrköping, który we wrześniu 2016 roku został przedłużony do sezonu 2020. Łącznie, w barwach tego klubu rozegrał 156 meczów, zdobywając 7 goli, w 2015 roku zdobywając mistrzostwo i superpuchar Szwecji. Jego ostatnim sezonem w klubie był sezon 2020, po którym zdecydował o nieprzedłużeniu umowy z zespołem.
23 stycznia 2021 roku podpisał kontakt z rosyjskim klubem FK Chimki. 11 marca 2022, po inwazji Rosji na Ukrainę i zgodzie FIFA na jednostronne zawieszenie kontraktów przez zagranicznych piłkarzy w tym kraju do końca sezonu 2021/2022, powrócił do IFK Norrköping. 5 lipca 2022 Dagerstål na tych samych zasadach co poprzednio przedłużył zawieszenie kontraktu z FK Chimki, a 26 lipca 2022 roku dołączył do mistrza Polski Lecha Poznań do końca sezonu 2022/2023. 31 lipca 2022 zadebiutował w „Kolejorzu”, w przegranym 1:3 domowym, ligowym spotkaniu przeciwko Wiśle Płock.
W sezonie 2022/2023 wystąpił w 5. z 6. meczów fazy grupowej Ligi Konferencji Europy UEFA, w której Lech zajął drugie miejsce i awansował do fazy play-off.
Kariera reprezentacyjna.
Uczestniczył w Mistrzostwach Europy U-21 w 2017. Wystąpił w dwóch meczach fazy grupowej – przeciwko Anglii (0:0) i Polsce (2:2). Ostatni mecz fazy grupowej, przegrany ze Słowacją 0:3, spędził na ławce rezerwowych.
12 stycznia 2017 roku zadebiutował w seniorskiej reprezentacji Szwecji, w wygranym 6:0 meczu towarzyskim przeciwko Słowacji, zmieniając w 60. minucie pojedynku Joakima Nilssona.
Statystyki kariery.
Reprezentacyjne.
"(Aktualne na 27 lipca 2022"")"

</doc>
<doc id="5321312" url="https://pl.wikipedia.org/wiki?curid=5321312" title="Poferment">
Poferment



</doc>
<doc id="5321313" url="https://pl.wikipedia.org/wiki?curid=5321313" title="Pinkus Minc">
Pinkus Minc

Pinkus Minc, także Paweł Minc, Pinchas Minc ps. „Aleksander Minc” (hebr. פנחס מינץ, ur. 1895 w Strykowie, zm. 2 marca 1962 w Buenos Aires) – polsko-żydowski polityk, założyciel Kombundu.
Życiorys.
Minc urodził się w zamożnej, chasydzkiej rodzinie. W 1896 przeniósł się z rodziną do Łodzi. Uczył się religijnej szkole podstawowej i w Ger chasydzkiej synagodze oraz prywatnych nauczycieli. W latach 1909–1912 uczył się w gimnazjum Jaroszyńskiego. Po zubożeniu jego rodziny przerwał naukę, pracował jako pomocnik księgowego i pracownik Gminy Żydowskiej w Łodzi. W 1915 wstąpił do Bundu – należał do łódzkiego komitetu partii. Uczestniczył w konferencji Budndu w Gdańsku w 1921, gdzie założył komunistyczny odłam Bundu – Kombund, stając się jednym z przywódców żydowskiego ruchu komunistycznego w Polsce, członkiem komitetu centralnego Komunistycznej Partii Polski oraz członkiem Centralnego Biura Żydowskiego przy KC KPP. W 20-leciu międzywojennym był wielokrotnie aresztowany i więziony w wyniku swojej nielegalnej działalności komunistycznej. W 1929 po uwolnieniu z więzienia we Wronkach uciekł do Gdańska, a następnie do Pragi.
W 1932 rozczarowany komunizmem zaangażował się w tworzenie opozycji trockistowskiej w polskim ruchu komunistycznym. Współpracował z grupami trockistowskimi w Pradze, Gdańsku, Kopenhadze i Paryżu, będąc jednocześnie bliskim współpracownikiem i przyjacielem syna Lwa Trockiego, Leona Siedowa. W 1938 opuścił partię komunistyczną i wrócił do Bundu. W latach 1937–1951 mieszkał w Paryżu, gdzie angażował się w żydowskie życie polityczne i kulturalne. W latach 1941–1944 działał w , angażując się w partyzancką walkę zbrojną przeciwko nazistom. Od 1945 był członkiem światowego komitetu koordynacyjnego Bundu. W 1952 przeniósł się do Argentyny, gdzie działał w komitecie Bundu w Buenos Aires oraz był wiceprzewodniczącym lokalnego oddziału oraz działał w administracji szkół jidysz, wydawnictwie jidysz oraz w gminie żydowskiej.
Działalność publicystyczna.
Minc publikował od 1920 w nielegalnym wydawnictwie Kombundu w Łodzi i w Warszawie oraz w „Łodżer Weker”, który został przejęty przez Kombund w 1921. Ponadto współtworzył m.in. czasopisma takie jak: Literatisze Tribune i Der Frajdenker w Łodzi. Od 1938 współpracował z prasą bundowską we Francji, redagował dziennik „Unzer Sztyme” (1945-1952) w Paryżu, w którym publikował na tematy polityczne i literackie. W latach 1952–1962 redagował tygodnik „Unzer gedank” w Buenos Aires Współpracował także z: „Unzer Cajt” w Nowym Jorku; „Lebnsfragn” i „Hejmisz” w Tel Awiwie, „Foroys” w Meksyku, i „Ilustrirte Literarisze Bleter” w Buenos Aires. Ponadto opublikował kilka książek poświęconych komunizmowi, II wojnie światowej i młodości.
Życie prywatne.
Minc wywodził się z rodziny o bogatych tradycjach socjalistycznych. Jego siostrą była Tola Minc (1901–1942) – lekarka i działaczka Bundu, jej mężem zaś lekarz i działacz Komunistycznej Partii Polski Henryk Minc.

</doc>
<doc id="5321314" url="https://pl.wikipedia.org/wiki?curid=5321314" title="Państwowa Szkoła Wyższa im. Papieża Jana Pawła II w Białej Podlaskiej">
Państwowa Szkoła Wyższa im. Papieża Jana Pawła II w Białej Podlaskiej



</doc>
<doc id="5321318" url="https://pl.wikipedia.org/wiki?curid=5321318" title="Kolarstwo na Letnich Igrzyskach Olimpijskich 1936 – 1 km na czas mężczyzn">
Kolarstwo na Letnich Igrzyskach Olimpijskich 1936 – 1 km na czas mężczyzn

Konkurencja wyścig na 1 km na czas ze startu zatrzymanego podczas XI Letnich Igrzysk Olimpijskich została rozegrana 8 sierpnia 1936 roku. Wystartowało 19 zawodników z 19 krajów.

</doc>
<doc id="5321320" url="https://pl.wikipedia.org/wiki?curid=5321320" title="Kolarstwo na Letnich Igrzyskach Olimpijskich 1936 – jazda drużynowa mężczyzn">
Kolarstwo na Letnich Igrzyskach Olimpijskich 1936 – jazda drużynowa mężczyzn

Konkurencja jazdy drużynowej na czas podczas XI Letnich Igrzysk Olimpijskich została rozegrana 10 sierpnia 1936 roku.
Wystartowało 88 zawodników z 22 krajów. Trasa liczyła 100 km. Do wyniku drużynowego zaliczały się trzy najlepsze wyniki uzyskane przez kolarzy z danego kraju podczas wyścigu ze startu wspólnego.

</doc>
<doc id="5321323" url="https://pl.wikipedia.org/wiki?curid=5321323" title="Kolarstwo na Letnich Igrzyskach Olimpijskich 1936 – wyścig ze startu wspólnego mężczyzn">
Kolarstwo na Letnich Igrzyskach Olimpijskich 1936 – wyścig ze startu wspólnego mężczyzn

Wyścig ze startu wspólnego podczas X Letnich Igrzysk Olimpijskich został rozegrany 10 sierpnia 1936 roku. Wyścig rozegrano na trasie wyznaczonej odcinku austostrady o długości 100 km. Wystartowało 99 zawodników z 28 krajów.

</doc>
<doc id="5321325" url="https://pl.wikipedia.org/wiki?curid=5321325" title="Kolarstwo na Letnich Igrzyskach Olimpijskich 1936 – sprint mężczyzn">
Kolarstwo na Letnich Igrzyskach Olimpijskich 1936 – sprint mężczyzn

Sprint mężczyzn podczas Letnich Igrzyska Olimpijskich 1936 rozegrany został 6–7 sierpnia na Olympic Cycling Stadium w Berlinie. Wystartowało 20 zawodników z 20 krajów.
Format zawodów.
W pierwszej rundzie odbyło się 10 wyścigów z których zwycięzcy awansowali do rundy drugiej a przegrani rywalizowali w repasażach. Z czterech wyścigów do drugiej rundy awansowało 6 zawodników. W drugiej rundzie rozegrano 8 wyścigów z których zwycięzcy awansowali do ćwierćfinału. Z każdego z wyścigów ćwierćfinałowych zwycięzcy awansowali do półfinału. Z dwóch wyścigów półfinałowych zwycięzcy awansowali do finału a przegrani rywalizowali o brązowy medal.
Finały.
Rywalizowano do dwóch wygranych wyścigów.

</doc>
<doc id="5321327" url="https://pl.wikipedia.org/wiki?curid=5321327" title="Rostock (1956)">
Rostock (1956)

Rostock – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 29 września 1956 roku w stoczni Peene-Werft w Wolgast, a do służby w marynarce wojennej NRD został wcielony 28 listopada 1957 roku. Jednostka została skreślona z listy floty 16 października 1973 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 30). Ceremonia wodowania odbyła się 29 września 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 28 listopada 1957 roku. Początkowo jednostkę identyfikował jedynie numer 3004, a nazwę „Rostock” otrzymała w styczniu 1960 roku. Trałowiec nosił numer burtowy 223. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Ostatnie opuszczenie bandery na okręcie odbyło się 16 października 1973 roku.

</doc>
<doc id="5321329" url="https://pl.wikipedia.org/wiki?curid=5321329" title="Kolarstwo na Letnich Igrzyskach Olimpijskich 1936 – tandemy mężczyzn">
Kolarstwo na Letnich Igrzyskach Olimpijskich 1936 – tandemy mężczyzn

Rywalizacja tandemów była jedną z konkurencji rozgrywanych podczas XI Letnich Igrzysk Olimpijskich. Została rozegrana w dniach 7 – 8 sierpnia 1936 roku. Rywalizowano na dystansie 2000 metrów. Wystartowało 11 dwuosobowych zespołów.
Wyniki.
Pierwsza runda.
Do rundy drugiej bezpośrednio awansowali zwycięzcy poszczególnych wyścigów. Przegrani rywalizowali w repasażach.
Wyścig 1
Wyścig 2
Wyścig 3
Wyścig 4
Wyścig 5
Repasaże.
Zwycięzcy wyścigów awansowali do rundy 2.
Runda 2.
Wyścig 1
Wyścig 2
Wyścig 3
Wyścig 4
Półfinały.
Wyścig 1
Wyścig 2

</doc>
<doc id="5321331" url="https://pl.wikipedia.org/wiki?curid=5321331" title="Kolarstwo na Letnich Igrzyskach Olimpijskich 1936 – wyścig drużynowy na dochodzenie mężczyzn">
Kolarstwo na Letnich Igrzyskach Olimpijskich 1936 – wyścig drużynowy na dochodzenie mężczyzn

Wyścig drużynowy na dochodzenie był jedną z konkurencji rozgrywanych podczas XI Letnich Igrzysk Olimpijskich. Został rozegrany w dniach 6 - 8 sierpnia 1936 roku.
Wystartowało 13 czteroosobowych zespołów.
Wyniki.
Pierwsza runda.
Osiem zespołów z najlepszymi czasami awansowało do drugiej rundy.
Runda 2.
W drugiej rundzie podział na poszczególne wyścigi odbył sie na podstawie wyników pierwszej rundy i odbył sie według zasady:
Wyścig 1 : 1 drużyna kwalifikacji z 8 drużyną kwalifikacji
Wyścig 2 : 2 drużyna kwalifikacji z 7 drużyną kwalifikacji
Wyścig 3 : 3 drużyna kwalifikacji z 6 drużyną kwalifikacji
Wyścig 4 : 4 drużyna kwalifikacji z 5 drużyną kwalifikacji
Cztery drużyny z najlepszymi czasami awansowały do półfinałów.
Półfinały.
Wyścig 1
Wyścig 2

</doc>
<doc id="5321339" url="https://pl.wikipedia.org/wiki?curid=5321339" title="Gera (1956)">
Gera (1956)

Gera – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 18 grudnia 1956 roku w stoczni Peene-Werft w Wolgast, a do służby w marynarce wojennej NRD został wcielony 20 grudnia 1957 roku. Jednostka została skreślona z listy floty 14 października 1972 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 31). Ceremonia wodowania odbyła się 18 grudnia 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 20 grudnia 1957 roku. Początkowo jednostkę identyfikował jedynie numer 3005, a nazwę „Gera” otrzymała w styczniu 1960 roku. Trałowiec nosił numer burtowy 224, a później 242. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Ostatnie opuszczenie bandery na okręcie odbyło się 14 października 1972 roku.

</doc>
<doc id="5321342" url="https://pl.wikipedia.org/wiki?curid=5321342" title="Drybina">
Drybina

Drybina (; , "Dribino") – wieś na Białorusi, w obwodzie witebskim, w rejonie orszańskim, w sielsowiecie Piszczaława.

</doc>
<doc id="5321345" url="https://pl.wikipedia.org/wiki?curid=5321345" title="Cytospora nivea">
Cytospora nivea

Cytospora nivea Fuckel – gatunek grzybów z klasy "Sordariomycetes". Grzyb mikroskopijny.
Systematyka i nazewnictwo.
Pozycja w klasyfikacji według Index Fungorum: "Cytospora, Valsaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungi".
Po raz pierwszy opisał go w 1860 r. Leopold Fuckel. Synonimy:
Morfologia.
Konidiomy o średnicy 1000–1300 × 340–380 μm, częściowo zanurzone w tkance żywiciela, rozproszone, tarczowate, kolista z 3–4 komorami i ostiolami. Ostiole o średnicy 100–150 μm, na tym samym poziomie, ze spłaszczonym wierzchołkiem. Perydium składające się z kilku do kilkunastu warstw wielokątnych komórek. Warstwa wewnętrzna gruba, brązowa, zewnętrzna ciemnobrązowa. Konidiofory nierozgałęzione, zredukowane do komórek konidiotwórczych. Są one blastyczne, enteroblastyczne, fialidowe, utworzone z najbardziej wewnętrznej warstwy ściany pyknidium, szkliste, gładkościenne. Konidia (7,1–)7,4–8,8 × 1,5–1,6(–1,9) μm (x̅ = 7,5 × 1,8 μm, n = 30), jednokomórkowe, kiełbaskowate, z lekko zakrzywionymi końcami, szkliste, gładkościenne.
Kolonie na MEA osiągające 2 cm średnicy, po 7 dniach w 25 °C, wytwarzające gęstą, kolistą grzybnię z szorstką krawędzią, białe, bez grzybni powietrznej.
Saprotrof i pasożyt rozwijający się w miękiszu kory drzew, m.in. topoli ("Populus"), wierzb ("Salix"). Jest jednym ze sprawców choroby zgorzel kory topoli. Jest pasożytem okolicznościowym, porażającym głównie drzewa osłabione. W wilgotnych rejonach Szwecji u mieszańców topoli osiki i topoli osikowej ("Populus tremula" x "Populus tremuloides") powoduje gwałtowne zamieranie koron drzew po 10 roku życia. Jego zarodniki przenoszone są przez wiatr, deszcz i owady. Infekują miazgę kory drzew głównie przez rany. Grzyb zimuje w postaci grzybni i zarodników w porażonej korze drzew.

</doc>
<doc id="5321348" url="https://pl.wikipedia.org/wiki?curid=5321348" title="Jelina">
Jelina

Jelina (; , "Jelino") – wieś na Białorusi, w obwodzie witebskim, w rejonie orszańskim, w sielsowiecie Piszczaława, w pobliżu granic Orszy.

</doc>
<doc id="5321349" url="https://pl.wikipedia.org/wiki?curid=5321349" title="Memoriał Andrzeja Trochanowskiego 2022">
Memoriał Andrzeja Trochanowskiego 2022

Memoriał Andrzeja Trochanowskiego 2022 – 32. edycja wyścigu kolarskiego Memoriał Andrzeja Trochanowskiego, która odbyła się 26 lipca 2022 na liczącej ponad 139 kilometrów trasie wokół Baboszewa. Impreza kategorii 1.2 była częścią UCI Europe Tour 2022.

</doc>
<doc id="5321351" url="https://pl.wikipedia.org/wiki?curid=5321351" title="Korawa">
Korawa

Korawa (; , "Korowo") – wieś na Białorusi, w obwodzie witebskim, w rejonie orszańskim, w sielsowiecie Piszczaława, nad Paczalicą i przy drodze magistralnej M1.

</doc>
<doc id="5321352" url="https://pl.wikipedia.org/wiki?curid=5321352" title="Mażejeuka">
Mażejeuka

Mażejeuka (; , "Możejewka") – wieś na Białorusi, w obwodzie witebskim, w rejonie orszańskim, w sielsowiecie Piszczaława.
Znajduje się tu stacja kolejowa Mażejeuka, położona na linii Witebsk – Orsza.

</doc>
<doc id="5321357" url="https://pl.wikipedia.org/wiki?curid=5321357" title="Magdeburg (1956)">
Magdeburg (1956)

Magdeburg – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 21 lipca 1956 roku w stoczni Peene-Werft w Wolgast, a do służby w marynarce wojennej NRD został wcielony 6 marca 1958 roku. Jednostka została skreślona z listy floty 14 października 1972 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 32). Ceremonia wodowania odbyła się 21 lipca 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 6 marca 1958 roku. Początkowo jednostkę identyfikował jedynie numer 3006, a nazwę „Magdeburg” otrzymała w styczniu 1960 roku. Trałowiec nosił numer burtowy 229, a później 223. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Ostatnie opuszczenie bandery na okręcie odbyło się 14 października 1972 roku.

</doc>
<doc id="5321359" url="https://pl.wikipedia.org/wiki?curid=5321359" title="Mistrzostwa Świata w Lekkoatletyce 2022 – pchnięcie kulą kobiet">
Mistrzostwa Świata w Lekkoatletyce 2022 – pchnięcie kulą kobiet

Pchnięcie kulą kobiet – jedna z konkurencji technicznych rozgrywanych podczas lekkoatletycznych mistrzostw świata na Hayward Field w Eugene.
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2022 przed rozpoczęciem mistrzostw.
Rezultaty.
Kwalifikacje.
Awans: 18,90 (Q) lub 12 najlepszych rezultatów (q). Źródło: "worldathletics.org".
Finał.
Źródło: "worldathletics.org"

</doc>
<doc id="5321360" url="https://pl.wikipedia.org/wiki?curid=5321360" title="Erfurt (1956)">
Erfurt (1956)

Erfurt – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 31 sierpnia 1956 roku w stoczni Peene-Werft w Wolgast, a do służby w marynarce wojennej NRD został wcielony 28 marca 1958 roku. Jednostka została skreślona z listy floty 14 października 1972 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 33). Ceremonia wodowania odbyła się 31 sierpnia 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 28 marca 1958 roku. Początkowo jednostkę identyfikował jedynie numer 3007, a nazwę „Erfurt” otrzymała w styczniu 1960 roku. Trałowiec nosił numer burtowy 228, a później 243. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Ostatnie opuszczenie bandery na okręcie odbyło się 14 października 1972 roku.

</doc>
<doc id="5321365" url="https://pl.wikipedia.org/wiki?curid=5321365" title="Karl-Marx-Stadt (1956)">
Karl-Marx-Stadt (1956)

Karl-Marx-Stadt – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 28 kwietnia 1956 roku w stoczni Peene-Werft w Wolgast, a do służby w marynarce wojennej NRD został wcielony 4 maja 1958 roku. Jednostka została skreślona z listy floty 25 października 1976 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 34). Ceremonia wodowania odbyła się 28 kwietnia 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 4 maja 1958 roku. Początkowo jednostkę identyfikował jedynie numer 3008, a nazwę „Karl-Marx-Stadt” otrzymała w styczniu 1960 roku. Trałowiec nosił numer burtowy 225, a później 224. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Od początku lat 70. „Karl-Marx-Stadt” pełnił funkcję okrętu szkolnego. Ostatnie opuszczenie bandery na okręcie odbyło się 25 października 1976 roku.

</doc>
<doc id="5321368" url="https://pl.wikipedia.org/wiki?curid=5321368" title="Potsdam (1956)">
Potsdam (1956)

Potsdam – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 8 listopada 1956 roku w stoczni Peene-Werft w Wolgast, a do służby w marynarce wojennej NRD został wcielony 8 lipca 1958 roku. Jednostka została skreślona z listy floty 26 października 1973 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 35). Ceremonia wodowania odbyła się 8 listopada 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 8 lipca 1958 roku. Początkowo jednostkę identyfikował jedynie numer 3009, a nazwę „Potsdam” otrzymała w styczniu 1960 roku. Trałowiec nosił numer burtowy 222. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Ostatnie opuszczenie bandery na okręcie odbyło się 26 października 1973 roku.

</doc>
<doc id="5321370" url="https://pl.wikipedia.org/wiki?curid=5321370" title="Valsa nivea">
Valsa nivea



</doc>
<doc id="5321372" url="https://pl.wikipedia.org/wiki?curid=5321372" title="Pieśniarz">
Pieśniarz

Pieśniarz, pieśniarka – wykonawca, wykonawczyni pieśni, piosenek. Również autor, autorka melodii i słów pieśni lub śpiewanych utworów lirycznych. Również poeta, poetka tworzący pieśni (utwory poezji lirycznej).

</doc>
<doc id="5321373" url="https://pl.wikipedia.org/wiki?curid=5321373" title="Leipzig (1956)">
Leipzig (1956)

Leipzig – wschodnioniemiecki trałowiec i stawiacz min z lat 50. XX wieku, jedna z dziesięciu zbudowanych jednostek projektu 15. Okręt został zwodowany 29 lutego 1956 roku w stoczni Peene-Werft w Wolgast, a do służby w marynarce wojennej NRD został wcielony 31 października 1958 roku. Jednostka została skreślona z listy floty 1 października 1976 roku.
Projekt i budowa.
Konstrukcja trałowców bazowych projektu 15 (typu "Krake") była rozwinięciem poprzedników – trałowców typu "Habicht". Jednostki oprócz wykonywania zadań trałowych mogły spełniać funkcję stawiaczy min. Prace nad konstrukcją okrętów rozpoczęto w 1955 roku.
Okręt zbudowany został w stoczni Peene-Werft w Wolgast (numer stoczniowy 36). Ceremonia wodowania odbyła się 29 lutego 1956 roku.
Dane taktyczno-techniczne.
Okręt był trałowcem (stawiaczem min) o długości całkowitej 66,1 metra, szerokości 8,4 metra i zanurzeniu 2,52 metra. Wykonany ze stali kadłub jednostki podzielony był na 12 przedziałów wodoszczelnych. Wyporność standardowa wynosiła 553 tony, zaś pełna 741 ton.
Trałowiec napędzany był przez dwa silniki wysokoprężne 6KVD43A o łącznej mocy 2400 KM, poruszające dwiema śrubami, co pozwalało osiągnąć maksymalną prędkość wynoszącą 16,5 węzła. Zasięg wynosił 2465 Mm przy prędkości 12 węzłów. Energię elektryczną o napięciu 380 V zapewniał agregat prądotwórczy z silnikiem wysokoprężnym 8KND21.
Uzbrojenie artyleryjskie jednostki stanowiło pojedyncze działo kalibru 85 mm L/52 90-K oraz pięć podwójnych zestawów działek automatycznych 2M-3M kal. 25 mm. Broń ZOP stanowiły dwa miotacze bomb głębinowych. Okręt zabierał też na pokład 30 min.
Wyposażenie trałowe stanowiły: trał kontaktowy MKT-1, elektromagnetyczny TEM-2 i akustyczny AT-2. Wyposażenie radioelektroniczne obejmowało m.in. radar KSIB i sonar Tamir-11.
Załoga okrętu składała się z 38 oficerów, podoficerów i marynarzy.
Służba.
Okręt został wcielony do służby w Volksmarine 31 października 1958 roku. Początkowo jednostkę identyfikował jedynie numer 3010, a nazwę „Leipzig” otrzymała w styczniu 1960 roku. Trałowiec nosił numer burtowy 226, a później 222. W latach 1963–1965 z okrętu zdemontowano radar KSIB, instalując w zamian stacje radiolokacyjne KSA-5 i Zarnica. Od początku lat 70. „Leipzig” pełnił funkcję okrętu szkolnego. Ostatnie opuszczenie bandery na okręcie odbyło się 1 października 1976 roku.

</doc>
<doc id="5321376" url="https://pl.wikipedia.org/wiki?curid=5321376" title="Pałac Rheinsberg">
Pałac Rheinsberg

Pałac Rheinsberg (niem. "Schloss Rheinsberg") – pałac nad brzegiem jeziora Grienericksee, w latach 1736–1740 rezydencja następcy tronu pruskiego i późniejszego króla Fryderyka II, w latach 1752–1802 rezydencja księcia Henryka Pruskiego.
Historia.
Pałac wzniesiono w 1566 na fundamentach wcześniejszej, średniowiecznej warowni. Uszkodzony został podczas wojny trzydziestoletniej. W 1733 został zakupiony przez pruskiego króla Fryderyka Wilhelma I i został rozbudowany przez architekta Georga Wenzeslausa von Knobelsdorffa w stylu rokokowym. Od 1736 służył jako rezydencja następcy pruskiego tronu, Fryderyka. Mieszkał on w Rheinsbergu do momentu wstąpienia na tron w 1740. W 1744 podarował on pałac swojemu bratu, Henrykowi, lecz ten zamieszkał w nim dopiero w 1752. W 1763 Henryk rozpoczął przebudowę pałacu, zakładając teatr i przekształcając stajnie w publiczną bibliotekę. Powiększył on teren posiadłości do ponad 300 hektarów. Zmarł w 1802.
W latach 1953–1990 w pałacu mieściło się sanatorium dla diabetyków. 27 kwietnia 1991 otwarto w nim muzeum literatury Kurta Tucholskiego.
Teatr pałacowy.
W 1774 Karl Wilhelm Hennert na zlecenie Henryka Pruskiego wzniósł w parku pałacowym budynek teatru muzycznego, zwanego "Komödienhaus". Po śmierci Henryka w 1802 teatr zakończył działalność i zaczął popadać w ruinę. Podczas działań wojennych, 29 kwietnia 1945, budynek teatru został trafiony pociskiem, w wyniku czego został w dużej mierze zniszczony. W 1990 Siegfried Matthus założył operę kameralną "Schloss Rheinsberg". W 1991 założono Akademię Muzyczną z siedzibą w Kavalierhaus. Dyrektorem akademii została Ulrike Liedtke. W 1994 rozpoczęto odbudowę budynku teatru, pracami kierował architekt Gottfried Hein. Teatr otwarto 30 grudnia 1999. W 2014 opera kameralna i Akademia Muzyczna połączyły się tworząc Musikkultur Rheinsberg gGmbH.
Architektura.
Pałac łączy cechy rokoka i wczesnego klasycyzmu. Jedną z głównych sal pałacowych jest rokokowa sala lustrzana (niem. Spiegelsaal), znana również jako wielka sala (niem. Großer Saal). Zajmuje całą szerokość skrzydła, zdobi ją złocona sztukateria. Pałac otoczony jest wczesnoklasycystycznym ogrodem, na terenie którego znajduje się obelisk rheinsberski – wzniesiony w latach 90. XVIII wieku pomnik bohaterów wojny siedmioletniej.

</doc>
<doc id="5321379" url="https://pl.wikipedia.org/wiki?curid=5321379" title="Premijer liga Bosne i Hercegovine (2022/2023)">
Premijer liga Bosne i Hercegovine (2022/2023)

Premijer Liga (2022/2023) (znana jako M:tel Premier League ze względów sponsorskich)
jest 29. edycją rozgrywek ligowych najwyższego poziomu piłki nożnej mężczyzn w Bośni i Hercegowiny. W rozgrywkach bierze udział 12 zespołów. 
Sezon rozpoczął się 15 lipca 2022, a zakończy 28 maja 2023.
Obrońcą tytułu jest drużyna Zrinjski Mostar.

</doc>
<doc id="5321381" url="https://pl.wikipedia.org/wiki?curid=5321381" title="Duy Beni">
Duy Beni

Duy Beni – turecki serial z gatunku dramat. W głównych rolach występują Rabia Soytürk, Caner Topçu. Miał swoją premierę 7 lipca 2022 na tureckim kanale telewizyjnym Star Tv.
Opis fabuły.
Ekim i Leyla to dwie przyjaciółki, które są dla siebie jak siostry. Prowadzą skromne życie w biednej dzielnicy i zawsze z zazdrością spoglądają w stronę bogatych dzieciaków uczęszczających do "Gerçek Koleji", liceum przeznaczonego wyłącznie dla dzieci z zamożnych rodzin. Pewnego dnia Leyla zostaje potrącona przez samochód, a sprawca ucieka z miejsca zdarzenia w kierunku szkoły, na której parkingu ukrywa swój samochód. Kiedy w okolicy rozchodzi się wiadomość, że dziewczyna spędzi resztę życia na wózku inwalidzkim z winy "kogoś" ze szkoły, dyrektor, aby uciąć spekulacje postanawia przyznać stypendia trzem uczniom z dzielnicy. Ekim, Bekir i Ayşe zostają wybrani, aby rozpocząć nowe, wymarzone życie w najbardziej prestiżowej szkole w mieście, jednak wszyscy dość szybko uświadamiają sobie, że teraz ich życie jest jeszcze trudniejsze; bo doszła im walka o przetrwanie wśród bogatej młodzieży.

</doc>
<doc id="5321394" url="https://pl.wikipedia.org/wiki?curid=5321394" title="Narodowa Zjednoczona Partia Afganistanu">
Narodowa Zjednoczona Partia Afganistanu

Narodowa Zjednoczona Partia Afganistanu (dari: حزب متحد ملی افغانستان, "Hezb-e Muttahed-e Melli-je Afghanestan") – afgańska partia o charakterze narodowo-lewicowym. Jest częścią Narodowej Koalicji Afganistanu prowadzonej przez Abdullaha Abdullaha.
Historia.
Partia została założona w sierpniu 2003 roku przez Nur ul-Hak Ulumiego; do partii początkowo należeli naukowcy, ważni afgańscy politycy oraz byli członkowie Partii Ojczyzny, następczyni Ludowo-Demokratycznej Partii Afganistanu. Partia miała pozytywną opinię na temat prezydenta Afganistanu w latach 1987–1992 Mohammada Nadżibullaha i, przez co proces oficjalnej rejestracji partii był utrudniany przez afgańskie Ministerstwo Sprawiedliwości; chociaż afgańskie partie zazwyczaj były rejestrowane w ciągu 3 miesięcy, Narodowa Zjednoczona Partia Afganistanu została oficjalnie zarejestrowana dopiero po 14 miesiącach, czyli w październiku 2004.
Pierwsze partyjne spotkanie miało miejsce dnia 11 października 2003 w szwedzkim mieście Göteborg. Na spotkaniu zjawili się również członkowie rozwiązanej w 1992 roku Partii Ojczyzny.
Drugie spotkanie miało miejsce dnia 14 marca 2004 w holenderskim mieście Arnhem; miała wtedy też miejsce konferencja, na której wybrano Jasina Bidara na przewodniczącego partii na terenie Europy.
W 2005 roku założyciel i ówczesny lider partii Nur ul-Hak Ulumi został wybrany do afgańskiego parlamentu, uzyskując 13 035 na 178 269 głosów oddanych w wyborach. Był to drugi najwyższy wynik w tych wyborach; największą liczbę głosów uzyskał Kajum Karzaj, starszy brat ówczesnego prezydenta Afganistanu Hamida Karzaja; uzyskał 14 243 głosy.
W 2010 roku Ulumi, w związku z oskarżeniami o fałszerstwa wyborcze, utracił mandat deputowanego, uzyskując w wyborach mniej niż 3000 głosów. W wyborach prezydenckich w 2014 roku Ulumi poparł Abdullaha Abdullaha na stanowisko prezydenta Afganistanu. Mimo że Abdullah przegrał z Aszrafem Ghanim, obaj politycy zgodzili się na wspólną władzę; 29 września 2014 roku Abdullah został premierem, a Ghani prezydentem Afganistanu. Ulumi został przez Abdullaha nominowany na stanowisko ministra spraw wewnętrznych; od 27 stycznia 2015 do 24 lutego 2016 Ulumi pełnił tą funkcję. Ze względu na zakaz posiadania przez afgańskich polityków podwójnego obywatelstwa, Ulumi, by być ministrem, zrzekł się wcześniej holenderskiego obywatelstwa.
Aktualnie przewodniczącym partii jest Bahadur Ajubi.
Program i poglądy partii.
Polityka Narodowej Zjednoczonej Partii Afganistanu opiera się głównie na:
Partia popiera również walkę z terroryzmem i islamskim fundamentalizmem religijnym oraz ekstremizmem ze strony Al-Ka’idy i Talibów, i uznała, że zamach na World Trade Center uświadomił ludziom na całym świecie skalę kryzysu w Afganistanie; uzyskała uznanie u państw zachodnich, które tę partię finansowały.
W kwestii religii partia popiera poszanowanie islamu jako dominującej religii w Afganistanie oraz ma neutralne stanowisko wobec wyznawców innych wiar
Odbiór społeczny.
Część członków i sympatyków Ludowo-Demokratycznej Partii Afganistanu i jej następczyni Hezb-e Watan mieszkających w Europie, przyjęła z zadowoleniem utworzenie Narodowej Zjednoczonej Partii Afganistanu, jednak część zwolenników Hezb-e Watan krytykowała nową partię. Jej zwolennicy uważali, że partia jest w stanie wprowadzić i utrzymać w Afganistanie demokrację.

</doc>
<doc id="5321395" url="https://pl.wikipedia.org/wiki?curid=5321395" title="Hezb-e Muttahed-e Melli">
Hezb-e Muttahed-e Melli



</doc>
<doc id="5321398" url="https://pl.wikipedia.org/wiki?curid=5321398" title="Mehmed Čaušević">
Mehmed Čaušević



</doc>
<doc id="5321427" url="https://pl.wikipedia.org/wiki?curid=5321427" title="Josyp Hukewycz">
Josyp Hukewycz



</doc>
<doc id="5321431" url="https://pl.wikipedia.org/wiki?curid=5321431" title="Allegro.pl (przedsiębiorstwo)">
Allegro.pl (przedsiębiorstwo)



</doc>
<doc id="5321443" url="https://pl.wikipedia.org/wiki?curid=5321443" title="Język teor-kur">
Język teor-kur

Język teor-kur – język austronezyjski używany w prowincji Moluki w Indonezji, przez mieszkańców wysp Kur, Teor i Ut. Według danych Ethnologue posługuje się nim ponad 4 tys. osób.
Sami użytkownicy języka określają ten język jako „kur” (wyspa Kur) bądź „teor” (wyspy Teor i Ut).

</doc>
<doc id="5321444" url="https://pl.wikipedia.org/wiki?curid=5321444" title="National Galleries of Scotland">
National Galleries of Scotland



</doc>
<doc id="5321446" url="https://pl.wikipedia.org/wiki?curid=5321446" title="Język tomini">
Język tomini

Język tomini, także: mouton (a. moutong), tiadje, tialo – język austronezyjski używany w prowincjach Celebes Środkowy i Gorontalo w Indonezji. Według danych z 2001 roku posługuje się nim 30 tys. osób.
Jego użytkownicy zamieszkują 42 wsie (kabupateny Parigi Moutong, Toli-Toli i Pohuwato). Sporządzono skrótowe opisy jego gramatyki.

</doc>
<doc id="5321447" url="https://pl.wikipedia.org/wiki?curid=5321447" title="Speedway Ekstraliga (2022)">
Speedway Ekstraliga (2022)

Speedway Ekstraliga 2022 (spons. "PGE Ekstraliga") – dwudziesty trzeci, od czasu uruchomienia Speedway Ekstraligi i 75. w historii sezon rozgrywek najwyższego szczebla o Drużynowe mistrzostwo Polski. Tytułu mistrza Polski z sezonu 2021 broniła . Wrocławianie ostatecznie zajęli piąte miejsce, po przegranym dwumeczu ćwierćfinałowym z drużyną zielona-energia.com Włókniarza Częstochowa. Do Ekstraligi awans wywalczyła , która zajęła pierwsze miejsce w rozgrywkach I Ligi. 
Inaugurację rozgrywek zaplanowano na 8 kwietnia.
Od sezonu 2022 zmieniono format fazy play-off. Po zakończeniu rundy zasadniczej, sześć najlepszych zespołów rozegrał dwumecze ćwierćfinałowe. Zwycięzcy tych spotkań oraz przegrany z najlepszym bilansem spotkali się w meczach półfinałowych. Dodatkowo utworzono U-24 Ekstraligę – nowe rozgrywki ligowe wyłącznie dla zawodników poniżej 24. roku życia. Wszystkie kluby Speedway Ekstraligi zostały zobowiązane do wystawienia swoich drużyn w tych zawodach. Triumfatorem pierwszej edycji okazała się drużyna .
Decyzją Polskiego Związku Motorowego, w związku ze zbrojną agresją Rosji na Ukrainę, z udziału w rozgrywkach zostali wykluczeni zawodnicy z Rosji i Białorusi. Kluby posiadające w składzie zawieszonych żużlowców, mogą skorzystać z zastępstwa zawodnika.
W rozegranych 2 kwietnia w Toruniu Indywidualnych Międzynarodowych Mistrzostwach Ekstraligi im. Zenona Plecha, zwyciężył Bartosz Zmarzlik.
Do fazy play-off awans uzyskały zespoły z Lublina, Częstochowy, Gorzowa Wielkopolskiego, Torunia, Wrocławia i Leszna. Udział w rozgrywkach po rundzie zasadniczej zakończyły drużyny ZOOleszcz GKM Grudziądz oraz Arged Malesy Ostrów Wielkopolski. Grudziądzanie zajęli siódme miejsce, a Ostrowianie z zerowym dorobkiem punktowym pożegnali się ze Speedway Ekstraligą. 
W wielkim finale pokonał (w dwumeczu 92:88) i zdobył, pierwszy w historii klubu, tytuł Drużynowych Mistrzostw Polski. W meczu o brązowy medal wygrał z 103:77.
Zespoły.
W rozgrywkach weźmie udział osiem zespołów. Siedem najlepszych ekip z poprzedniego sezonu oraz zwycięzca eWinner 1. Ligi Żużlowej 2021 - . Zespół z Ostrowa zastąpi . Zielonogórzanie w najwyższej klasie rozgrywkowej występowali od 2007 roku. W komunikacie Zespołu ds. Licencji z dnia 14 grudnia 2021, potwierdzono przyznanie licencji na sezon 2022 wszystkim ośmiu klubom PGE Ekstraligi.
Rozgrywki.
Play-off.
Półfinały.
Źródło: PGE Ekstraliga
Baraże.
W tym sezonie zrezygnowano z rozgrywania meczów barażowych pomiędzy 7. drużyną Ekstraligi, a 2. zespołem Pierwszej Ligi.

</doc>
<doc id="5321449" url="https://pl.wikipedia.org/wiki?curid=5321449" title="Benjamin Teidi">
Benjamin Teidi

Benjamin Opeyemi Teidi (ur. 5 maja 1994 w Lagos) – nigeryjski piłkarz występujący na pozycji defensywnego pomocnika w gruzińskim klubie Dinamo Batumi. W swojej karierze grał w FC Gagra, Guria Lanczchuti, Algeti Marneuli, Imereti Choni, Merani Martwili oraz FK Liepāja.

</doc>
<doc id="5321450" url="https://pl.wikipedia.org/wiki?curid=5321450" title="Język boano (centralnomolukański)">
Język boano (centralnomolukański)

Język boano (a. buano) – język austronezyjski używany w prowincji Moluki w Indonezji, na wyspach Boano i Seram. Według danych z 1982 roku posługuje się nim ponad 3 tys. osób.
Język boano (celebeski) jest odrębnym językiem.

</doc>
<doc id="5321452" url="https://pl.wikipedia.org/wiki?curid=5321452" title="Język boano (celebeski)">
Język boano (celebeski)

Język boano, także: boan-diks, bolano – język austronezyjski używany w prowincji Celebes Środkowy w Indonezji, przez mieszkańców wsi Bolano (kabupaten Parigi Moutong). Według danych z 2001 roku posługuje się nim 2700 osób. Nie jest używany przez wszystkich członków społeczności.
Język boano (centralnomolukański) jest odrębnym językiem.
Sporządzono skrótowy opis jego gramatyki.

</doc>
<doc id="5321453" url="https://pl.wikipedia.org/wiki?curid=5321453" title="Język boano">
Język boano



</doc>
<doc id="5321455" url="https://pl.wikipedia.org/wiki?curid=5321455" title="Język buano">
Język buano



</doc>
<doc id="5321456" url="https://pl.wikipedia.org/wiki?curid=5321456" title="Język bolano">
Język bolano



</doc>
<doc id="5321457" url="https://pl.wikipedia.org/wiki?curid=5321457" title="Kąt świecenia">
Kąt świecenia

Kąt świecenia światła - wyrażona w stopniach szerokość wiązki emitowanej przez źródło światła. Oblicza się ją poprzez wyznaczenie na osi rozsyłu światła dwóch przeciwległych punktów o wartości 50% maksymalnej światłości lampy wyrażonej w kandelach tzw. lmax. W przypadku, gdy rozsył lampy nie jest równomierny mierzy się go w dwóch płaszczyznach położonych 90% względem siebie, będących najczęściej wartością minimalną i maksymalną kąta świecenia. Nazywa się go również kątem rozwarcia wiązki formula_1. 
Zgodnie z nowymi przepisami Unii Europejskiej, zależnie od kąta świecenia lampy dzieli się na „kierunkowe źródła światła” (DLS) i „bezkierunkowe źródła światła” (NDLS). Zgodnie z obowiązującymi przepisami, jeśli 80% strumienia światła zawiera się w stożku 120 stopni, to lampa jest źródłem kierunkowym. 
Różne kąty świecenia i ich zastosowanie.
Źródła z szerokim kątem, dające światło rozproszone świetnie nadają się jako główne oświetlenie pomieszczeń i tło dla dodatkowego oświetlenia punktowego. Oświetlenie tego typu nie daje ostrych cieni i jest bardziej miękkie w odbiorze.
Oświetlenie punktowe skupia światło na wąskiej przestrzeni. Dzięki temu mamy większą kontrolę nad wiązką światła. Stosuje się je głównie jako oświetlenie akcentujące. Skupionego światła używa się również przy wysokich pomieszczeniach jako oświetlenia głównego, doświetlającego powierzchnię z wyższej wysokości.

</doc>
<doc id="5321458" url="https://pl.wikipedia.org/wiki?curid=5321458" title="Język teor">
Język teor



</doc>
<doc id="5321459" url="https://pl.wikipedia.org/wiki?curid=5321459" title="Język kur">
Język kur



</doc>
<doc id="5321460" url="https://pl.wikipedia.org/wiki?curid=5321460" title="Stefano Mazzotti">
Stefano Mazzotti

Stefano Mazzotti (ur. 18 czerwca 1966 w Faenzy) – włoski duchowny katolicki, dyplomata watykański, chargés d’affaires w Tajpej w latach od 2022.
Życiorys.
24 listopada 2001 otrzymał święcenia kapłańskie i został inkardynowany do diecezji Terni-Narni-Amelia. W 2002 rozpoczął przygotowanie do służby dyplomatycznej na Papieskiej Akademii Kościelnej. W 2004 rozpoczął służbę w dyplomacji watykańskiej pracując kolejno jako sekretarz nuncjatur: na Filipinach (2004-2008), w Portugalii (2008-2011) i we Francji (2011-2014). W 2014 został pracownikiem sekcji II Sekretariatu Stanu Stolicy Apostolskiej. Następnie w latach 2020-2022 był radcą nuncjatury w Egipcie.
19 lipca 2022 został mianowany przez Franciszka chargés d’affaires w Tajpej kierującym nuncjaturą apostolską w Chinach.

</doc>
<doc id="5321461" url="https://pl.wikipedia.org/wiki?curid=5321461" title="Język watubela">
Język watubela

Język watubela, także matabello – język austronezyjski używany w prowincji Moluki w Indonezji, na . Według danych z 1990 roku posługuje się nim 4 tys. osób.

</doc>
<doc id="5321462" url="https://pl.wikipedia.org/wiki?curid=5321462" title="Puchar Świata w Rugby 7 (2022) – europejski turniej kwalifikacyjny kobiet">
Puchar Świata w Rugby 7 (2022) – europejski turniej kwalifikacyjny kobiet

Europejskie kwalifikacje kobiet do Pucharu Świata 2022 miały na celu wyłonienie żeńskich reprezentacji narodowych w rugby 7, które wystąpiły w finałach tego turnieju. Odbyły się wraz z zawodami męskimi w Bukareszcie w dniach 16–17 lipca 2022 roku. Areną zmagań był Stadionul Arcul de Triumf.
Wszystkie cztery wyżej rozstawione po fazie grupowej zespoły – Irlandia, Anglia, Polska i Hiszpania – uzyskały awans na PŚ pokonując swoich ćwierćfinałowych przeciwników. Wśród wyróżniających się zawodniczek imprezy były Amee-Leigh Murphy Crowe, Małgorzata Kołdej, Amaia Erbina i Isla Norman-Bell.
Informacje ogólne.
W przeciwieństwie do poprzednich kwalifikacji awansu na Puchar Świata nie otrzymały najlepsze zespoły tegorocznych mistrzostw Europy, został natomiast zorganizowany oddzielny turniej eliminacyjny. Prawo udziału w nim uzyskało osiem zespołów z GPS – prócz mających zagwarantowany awans Francji i Szkocji – a także Anglia i Włochy oraz dwie poza nimi najlepsze reprezentacje spośród pozostałych z poziomu Trophy​.
W rozegranym na Stadionul Arcul de Triumf turnieju wzięło udział dwanaście zespołów, a ich stawką były cztery miejsca w turnieju finałowym PŚ 2022. Reprezentacje zostały podzielone na trzy czterozespołowe grupy rywalizujące w pierwszej fazie w ramach grup systemem kołowym, po czym nastąpiła faza pucharowa – czołowa ósemka awansowała do ćwierćfinałów, pozostałe zespoły odpadły z rozgrywek. Ćwierćfinały pełniące jednocześnie rolę meczów o awans do PŚ kończyły rywalizację, bowiem kolejne etapy gier nie zostały zaplanowane.

</doc>
<doc id="5321465" url="https://pl.wikipedia.org/wiki?curid=5321465" title="Język seit-kaitetu">
Język seit-kaitetu

Język seit-kaitetu, także hila-kaitetu – język austronezyjski używany w prowincji Moluki w Indonezji, na wyspie Ambon. Według danych z 1987 roku posługuje się nim 10 tys. osób.
"Seit" (Seith) i "Kaitetu" to nazwy dwóch dialektów, a zarazem wsi, w których używa się tego języka. Jego użytkownicy posługują się również lokalnym malajskim. Należy do grupy kilku języków wyspy Ambon, które nie zostały całkowicie wyparte przez malajski. Niemniej według Ethnologue jest zagrożony wymarciem.

</doc>
<doc id="5321466" url="https://pl.wikipedia.org/wiki?curid=5321466" title="Język hila-kaitetu">
Język hila-kaitetu



</doc>
<doc id="5321467" url="https://pl.wikipedia.org/wiki?curid=5321467" title="Ksawery Pietraszkiewicz">
Ksawery Pietraszkiewicz

Ksawery Pietraszkiewicz (1814–1887) – pedagog, doktor filozofii, pisarz, poeta, konspirator, zesłaniec, żołnierz.
Studia i konspiracja.
Urodził się w 1814 roku w Czypurze w Guberni Kijowskiej (nieopodal obecnego miasta Stawiszcze). Jego stryjem był filaret i przyjaciel Adama Mickiewicza, Onufry Pietraszkiewicz. Mając 12 lat podjął naukę w szkole bazylianów w Lubarze na Wołyniu, a następnie w szkole bazylianów w Humaniu. W 1835 wstąpił na Wydział Filologiczno-Literacki Uniwersytetu Kijowskiego. Podczas studiów poznał Stanisława Winnickiego, Jana Prusinowskiego, Antoniego Stanisławskiego i, prawdopodobnie, Władysława Strzelnickiego.
W Kijowie związał się ze Stowarzyszeniem Ludu Polskiego, które założył Szymon Konarski. Po wykryciu w 1838 roku organizacji przez Rosjan i rozstrzelaniu na początku 1839 roku Szymona Konarskiego, Ksawerego Pietraszkiewicza wraz z innymi spiskowcami aresztowano. Pietraszkiewicz nie chciał przyznać się do udziału w spisku, więc był przetrzymywany w Cytadeli w Kijowie i miesiącami przesłuchiwany i torturowany. Został zamknięty w klatce 3 na 4 kroki ze sklepieniem uniemożliwiającym wyprostowanie i ścianami zalewanymi z kloaki. Po kilku miesiącach w stanie skrajnego wycieńczenia umieszczony w więziennym szpitalu, a następnie obradujący w szpitalu sąd skazał go na utratę szlachectwa i karę śmierci, zamieniając ją na przymusową służbę wojskową na Kaukazie. Na Kaukaz został pognany w kajdanach na rękach i nogach oraz przykutego do żelaznego pręta wraz z innymi studentami.
Zesłanie na Kaukazie.
Na Kaukazie po wielu walkach w składzie armii rosyjskiej z Czeczenami i Czerkiesami, za które otrzymał za wykazanie się odwagą Krzyż Świętego Jerzego, został w 1843 roku zraniony i stał się inwalidą co trwale wyeliminowało go z możliwości czynnej walki. W związku z tym zwolniono go do cywila.
Praca pedagogiczna.
Po powrocie do Kijowa, jako nagrodzonemu orderem za męstwo, zezwolono mu na kontynuację studiów. Uzyskał na nich tytuł doktora filozofii i rozpoczął pracę jako pedagog prywatny, bo nie miał możliwości otrzymania posady państwowej. Napisał takie prace jak „Głosownik” (napisany w Chodorowie w 1849 roku), „Uwagi pedagogiczne”, „O znaczeniu nauk przyrodniczych”, „Wstęp do historii ludu polskiego”, „Arytmetyka dla szkół ludowych”.
Po wyjeździe do Krakowa w 1870 roku otworzył wraz z żoną szkołę z internatem dla dziewcząt, która wykształciła kilkaset kobiet.
Zmarł 20 lutego 1887 roku w Krakowie w wieku 73 lat i został pochowany na Cmentarzu Rakowickim.
Rodzina.
W 1854 roku Ksawery ożenił się z Teofilą Górską.
Jego córka Maria była matką Józefa Mackiewicza i Stanisława Cat-Mackiewicza.
Jego synem był Adam Pietraszkiewicz, generał major armii austriackiej, nominalny komendant II Legionu Polskiego („Legion Wschodni”).
Ksawery Pietraszkiewicz był pradziadkiem pisarza, scenarzysty i dramaturga Kazimierza Orłosia oraz prapradziadkiem dziennikarza, aktora i prezentera telewizyjnego Macieja Orłosia.

</doc>
<doc id="5321468" url="https://pl.wikipedia.org/wiki?curid=5321468" title="Język seith">
Język seith



</doc>
<doc id="5321469" url="https://pl.wikipedia.org/wiki?curid=5321469" title="Język kaitetu">
Język kaitetu



</doc>
<doc id="5321470" url="https://pl.wikipedia.org/wiki?curid=5321470" title="Język tii">
Język tii

Język tii – język austronezyjski używany w prowincji Małe Wyspy Sundajskie Wschodnie w Indonezji, w południowo-zachodniej części wyspy Roti (Rote). Według danych z 2002 roku posługuje się nim 20 tys. osób.
Wykazuje niewielkie różnice dialektalne. Jest używany przez wszystkich członków społeczności, w różnych sferach życia. Jego użytkownicy posługują się także indonezyjskim i malajskim Kupangu.
W piśmiennictwie stosuje się alfabet łaciński.

</doc>
<doc id="5321471" url="https://pl.wikipedia.org/wiki?curid=5321471" title="Zgorzel kory topoli">
Zgorzel kory topoli

Zgorzel kory topoli () – grzybowa choroba topoli wywołana przez niektóre grzyby z rodzaju "Cytospora".
Objawy i szkodliwość.
Pierwszymi objawami choroby są występujące miejscami ostro odgraniczone brunatne przebarwienia kory. Z czasem ciemnieją one i stają się czarne. Na zewnątrz jednak często są one niedostrzegalne, gdyż porażone miejsca stają się nieco tylko ciemniejsze. Dopiero po nacięciu ich nożem wewnątrz widoczny jest brunatny lub czarny miękisz kory. Choroba najszybciej rozwija się w kierunku równoległym do osi pędu. Na grubszych gałęziach wokół porażonego miejsca tworzy się małe, brunatne zagłębienie, nieco podobne do raka drzew liściastych. Kora obumiera, zasycha i wykrusza się. Drewno pod taką porażoną korą początkowo jest czerwonobrunatne, potem czarne. Czasami jest koncentrycznie strefowane. Jeżeli patogeny opanują cały obwód pędu, to położona nad nim część pędu obumiera.
Choroba atakuje miękisz korowy pni i gałęzi drzew w różnym wieku. Szczególnie podatne są topole z sekcji "Aigeiros" i "Tacamahaca". W Polsce w latach 1971 i 72 szczególnie silnie choroba ta wystąpiła na topoli chińskiej ("Populus simonii").
Epidemiologia.
Głównym sprawcą zgorzeli kory topoli jest "Cytospora chrysosperma". W wilgotnych okolicach Szwecji na mieszańcu topoli osiki i topoli osikowej ("Populus tremula" × "Populus tremuloides") chorobę tę wywołuje "Cytospora nivea". Powoduje on gwałtowne zamieranie koron tych drzew od około 10 roku życia. Dalszymi sprawcami choroby mogą być także "Cytospora populina" i "Cytospora hariotii".
"C. chrysosperma" wytwarza pyknidia, początkowo w formie niewielkich uwypukleń kory. W miarę dojrzewania zarodników powiększają się one powodując rozdarcie kory, przez które widoczny jest szarobrunatny krążek z czarnym otworem pyknidium. Przez otwór ten wydobywają się żółte, pomarańczowe lub czerwone wstęgi konidiów. W czasie suszy ich długość może dochodzić do kilku cm, w czasie wilgotnej pogody są znacznie krótsze. Perytecja tworzone są rzadko, ale Józef Kochman podał, że w Polsce w okresie epifitozy obserwował je często. Powstają one skupiskami na brunatnoczarnych podkładkach.
Zlepione śluzem zarodniki patogenów przenoszone są przez wiatr, deszcze i owady. Do kory wnikają przeważnie przez rany, ale czasami (rzadko) także przez przetchlinki. Wszystkie patogeny wywołujące zgorzel kory topoli to pasożyty słabości, atakujące tylko drzewa osłabione. Z tego powodu choroba ta nasila się głównie jesienią i zimą.
Ochrona.
Raczej nie stosuje się bezpośredniej ochrony, chorobie można jedynie zapobiegać poprzez stwarzanie roślinom warunków do dobrego rozwoju. Szczególnie ważne jest unikanie zranień młodych drzew w szkółkach w zimie. Zrzezy przechowuje się w niskich temperaturach, ale powyżej 2 °C.

</doc>
<doc id="5321473" url="https://pl.wikipedia.org/wiki?curid=5321473" title="Język termanu">
Język termanu

Język termanu – język austronezyjski używany w prowincji Małe Wyspy Sundajskie Wschodnie w Indonezji, w środkowej części wyspy Roti (Rote). Według danych z 2002 roku posługuje się nim 30 tys. osób.
Dzieli się na dialekty: pa’da (termanu), pa’da kona (keka-talae, termanu południowy), korbafo (korbaffo), bokai. Dialekty korbafo i bokai wykazują odrębność socjolingwistyczną.
Jest używany przez wszystkich członków społeczności, w różnych sferach życia. Jego użytkownicy posługują się także indonezyjskim i malajskim Kupangu. Niektórzy członkowie starszego pokolenia znają także niderlandzki.
Sporządzono opis jego gramatyki i słownik. W piśmiennictwie stosuje się alfabet łaciński.

</doc>
<doc id="5321475" url="https://pl.wikipedia.org/wiki?curid=5321475" title="Język lole">
Język lole

Język lole (a. loleh), także ba’a (a. baä) – język austronezyjski używany w prowincji Małe Wyspy Sundajskie Wschodnie w Indonezji, w zachodnio-środkowej części wyspy Roti (Rote). Według danych z 2002 roku posługuje się nim 20 tys. osób.
Dzieli się na dialekty: północny, południowy, ba’a.
Jest używany przez wszystkich członków społeczności, w różnych sferach życia. Jego użytkownicy posługują się także indonezyjskim i malajskim Kupangu.
W piśmiennictwie stosuje się alfabet łaciński.

</doc>
<doc id="5321476" url="https://pl.wikipedia.org/wiki?curid=5321476" title="Język ba’a">
Język ba’a



</doc>
<doc id="5321477" url="https://pl.wikipedia.org/wiki?curid=5321477" title="Język loleh">
Język loleh



</doc>
<doc id="5321479" url="https://pl.wikipedia.org/wiki?curid=5321479" title="Język dengka">
Język dengka

Język dengka – język austronezyjski używany w prowincji Małe Wyspy Sundajskie Wschodnie w Indonezji, na północno-zachodnim wybrzeżu wyspy Roti (Rote). Według danych z 2002 roku posługuje się nim 20 tys. osób.
Dzieli się na dialekty: zachodni, wschodni, lelain. Jest używany przez wszystkich członków społeczności, w różnych sferach życia. Jego użytkownicy posługują się także indonezyjskim.
W piśmiennictwie stosuje się alfabet łaciński.

</doc>
<doc id="5321480" url="https://pl.wikipedia.org/wiki?curid=5321480" title="Eggman">
Eggman



</doc>
<doc id="5321481" url="https://pl.wikipedia.org/wiki?curid=5321481" title="Ivo Robotnik">
Ivo Robotnik



</doc>
<doc id="5321482" url="https://pl.wikipedia.org/wiki?curid=5321482" title="Język rikou">
Język rikou

Język rikou (a. ringgou) – język austronezyjski używany w prowincji Małe Wyspy Sundajskie Wschodnie w Indonezji, we wschodniej części wyspy Roti (Rote). Według danych z 2011 roku posługuje się nim 12 tys. osób.
Dzieli się na dialekty: rikou, landu, oe pao (oepao). Jest używany przez wszystkich członków społeczności, w różnych sferach życia. Jego użytkownicy posługują się także indonezyjskim.
W piśmiennictwie stosuje się alfabet łaciński.

</doc>
<doc id="5321483" url="https://pl.wikipedia.org/wiki?curid=5321483" title="Język ringgou">
Język ringgou



</doc>
<doc id="5321484" url="https://pl.wikipedia.org/wiki?curid=5321484" title="Pashko Vodica">
Pashko Vodica



</doc>
<doc id="5321489" url="https://pl.wikipedia.org/wiki?curid=5321489" title="Język roma">
Język roma

Język roma (a. romang) – język austronezyjski używany w prowincji Moluki w Indonezji, we wsi Jerusu na wyspie Romang (Roma). Według danych z 1991 roku posługuje się nim 1700 osób.
Jego użytkownicy posługują się także indonezyjskim. Nie wykształcił piśmiennictwa.

</doc>
<doc id="5321490" url="https://pl.wikipedia.org/wiki?curid=5321490" title="Język romang">
Język romang



</doc>
<doc id="5321492" url="https://pl.wikipedia.org/wiki?curid=5321492" title="Język bilba">
Język bilba

Język bilba (a. belubaa, bilbaa) – język austronezyjski używany w prowincji Małe Wyspy Sundajskie Wschodnie w Indonezji, na wyspach Roti (Rote), Semau i Timor. Według danych z 2002 roku posługuje się nim 7 tys. osób.
Dzieli się na dialekty: bilba, diu, lelenuk. Jest używany przez wszystkich członków społeczności, w różnych sferach życia.

</doc>
<doc id="5321493" url="https://pl.wikipedia.org/wiki?curid=5321493" title="Język bilbaa">
Język bilbaa



</doc>
<doc id="5321494" url="https://pl.wikipedia.org/wiki?curid=5321494" title="Język belubaa">
Język belubaa



</doc>
<doc id="5321498" url="https://pl.wikipedia.org/wiki?curid=5321498" title="Wacław Heppen">
Wacław Heppen

Wacław Heppen (ur. 1866 w Warszawie, zm. grudzień 1939 w Warszawie) – polski architekt działający w Warszawie. W latach 1909-1914 zaprojektował i zrealizował (wspólnie z Józefem Czerwińskim) około 30 warszawskich kamienic.
Życiorys.
Wacław Heppen był synem Tadeusza Heppena, kontrolera Banku Polskiego i Józefy z domu Szymańskiej. W końcu XIX wieku mieszkał we Lwowie, gdzie prawdopodobnie pracował w biurze projektowym Władysława A. Sadłowskiego. W 1903 (lub 1904) ukończył Instytut Politechniczny w Rydze uzyskując tytuł architekta-budowniczego. Ożenił się z aktorką teatralną Joanną Pawliszko, z którą miał pięcioro dzieci. Z rodziną przeprowadził się do Warszawy. Tam pracował w biurze Józefa Piusa Dziekońskiego, a następnie założył własne przedsiębiorstwo zajmujące się wykonywaniem sztukaterii. W latach 1909-1914 był pracownikiem w przedsiębiorstwie projektowo-budowlanym Józefa Czerwińskiego, gdzie wspólnie zaprojektowali i zrealizowali kilkadziesiąt warszawskich kamienic. 
Po I wojnie światowej Heppen pracował w bankowości, następnie w Ministerstwie Spraw Wojskowych. Prowadził też własną pracownię projektową.
Zmarł w grudniu 1939 na zapalenie płuc.
Projekty własne.
poza Warszawą:
Projekty wspólnie z Józefem Czerwińskim (w latach 1909-1914).
W czasie pracy w przedsiębiorstwie projektowo-budowlanym Józefa Czerwińskiego Wacław Heppen współpracował przy następujących projektach:

</doc>
<doc id="5321500" url="https://pl.wikipedia.org/wiki?curid=5321500" title="Manchester United F.C. w sezonie 2022/2023">
Manchester United F.C. w sezonie 2022/2023

Sezon 2022/23 jest dla Manchesteru United 31. sezonem w Premier League i 48. sezonem z rzędu w najwyższej klasie rozgrywkowej w Anglii.
Przed sezonem 2022/23 Manchester United zatrudnił Erika ten Haga, który zastąpił na tym stanowisku Ralfa Rangnicka.
Sezon rozpoczął się 7 sierpnia 2022 roku meczem przeciwko Brighton &amp; Hove Albion, przegranym przez Manchester United 1:2.
26 lutego 2023 roku Manchester United wygrał Puchar Ligi, w finale pokonując 2:0 Newcastle United.
Transfery.
Przyszli
Odeszli

</doc>
<doc id="5321501" url="https://pl.wikipedia.org/wiki?curid=5321501" title="Kurpie Białe">
Kurpie Białe

Kurpie Białe – grupa etnograficzna ludności polskiej zamieszkująca teren Puszczy Białej na Mazowszu.
To potomkowie i potomkinie rodzin sprowadzonych w XVIII wieku przez właścicieli puszczy, biskupów płockich. Mieli zagospodarować teren Puszczy Biskupiej wyludnionej po wojnach szwedzkich, najazdach kozackich i epidemiach. Osadników sprowadzono w latach 1730–1790 głównie z Puszczy Zielonej ze względu na ich znajomość gospodarki leśnej (bartnicy, smolarze, wypalacze potażu, krudownicy łąk, strzelcy). Byli osadzani na prawie czynszu w przeciwieństwie do pańszczyźnianego chłopstwa, które mieszkało we wsiach na tym terenie od czasów średniowiecza.
Spowodowana warunkami naturalnymi izolacja, występująca jednak w mniejszym stopniu niż w Puszczy Zielonej, doprowadziła do wytworzenia charakterystycznej dla Kurpiów Białych kultury z wytworami kultury materialnej (wycinanki, tkactwo, stroje, hafty, rzeźba, ceramika, wyroby plecionkarskie i wikliniarskie, ozdoby domu oraz plastyka obrzędowa) oraz kultury duchowej (pieśni, obrzędy, zwyczaje). Gwara i sposób budowania domów Kurpiów Białych są podobne do wzorów z Puszczy Zielonej.
Region jest mniej rozpoznawalny niż Kurpie Zielone. Współcześnie pojawiają się różne inicjatywy podejmowane w lokalnych środowiskach w celu zachowania pamięci i odtworzenia zwyczajów, tradycji i historii Kurpiów Białych. Wytwory kultury Kurpiów Puszczy Białej można oglądać m.in. w Muzeum Kultury Kurpiowskiej w Ostrołęce, Muzeum Regionalnym w Pułtusku, Muzeum Etnograficzno-Historycznym w Kamieńczyku, Skansenie im. Marii Żywirskiej w Brańszczyku oraz Kuźni Kurpiowskiej w Pniewie, ośrodku prowadzonym przez Stowarzyszenie „Puszcza Biała – Moja Mała Ojczyzna”. Propagowaniem i promowaniem kultury Kurpiów Białych zajmują się też biblioteki i domy kultury (np. w Pułtusku i Ostrowi Mazowieckiej), izby pamięci oraz organizacje pozarządowe (np. Stowarzyszenie Przyjaciół Puszczy Białej i Kamienieckiej i koła gospodyń wiejskich).
Nazwa.
Nazwa „Kurpie Białe” pochodzi od nazwy puszczy, w której zamieszkali osadnicy, czyli Puszczy Białej. Ma odróżniać tę grupę od Kurpiów Zielonych, zamieszkujących Puszczę Zieloną, a jednocześnie podkreślić powiązanie pomiędzy obiema grupami i fakt, że w XVIII wieku do Puszczy Białej sprowadzono Kurpiów – osadników z Puszczy Zielonej. Adam Dobroński pisał, że nazwy „Kurp” na określenie ludzi eksploatujących dobra leśne używano na Mazowszu, również w Puszczy Białej, dużo wcześniej niż w XVIII wieku.
W XIX stuleciu w odniesieniu do mieszkańców Puszczy Białej pojawiło się określenie „Kurpie Gocie” (lub „Kurpie-Gocie”). Kazimierz Władysław Wójcicki zapisał, że w odróżnieniu od mieszkańców Puszczy Zielonej Kurpie Gocie „zaciąg, czyli pańszczyznę odrabiali”, choć zwyczaje, obrzędy i budownictwo było jednolite w obu grupach, ale ich ludność różniła się ubiorem. Określenia „Kurpie Gocie” używali też: Michał Morzkowski, Stanisław Chełchowski i J. Maciejewski, Felicjan Kozłowski, Wincenty Pol, Aleksander Połujański i inni. Henryk Syska powtórzył to określenie w tytule książki "Obleciałem Kurpie Gocie" (Warszawa 1955). Uważał, że słowo „Gocie” pochodzi od słowa „gołocie” opisującego tereny bezleśne. Dowodem na to, że określenie „gołocie” mogło być formą skróconą do słowa „Gocie”, miały być przykłady podobnych zmian w nazwach wsi: Bogusze zamieniano na Buksy lub Bugzy, Kowalewo na Kuwlewo lub Kuflewo, a Miłosław na Miłock lub Młock. Syska uważał, że Kurpie Zieloni przybyli do Puszczy Białej wprowadzili określenie „Gocie” w odniesieniu do napotkanych na miejscu chłopów pańszczyźnianych, którzy zajmowali bezleśne tereny włości biskupich.
Nazwę „Kurpie Gocie” przyjął zespół folklorystyczny z Golądkowa. W 1958 przy Liceum Pedagogicznym w Pułtusku powstał zespół „Zielone Kurpie Gocie”.
Wobec braku rzetelnego wyjaśnienia pochodzenia określenia „Kurpie-Gocie” należy używać nazwy „Kurpie Białe”. Adam Dobroński wyraźnie rozróżnił Kurpiów w Puszczy Białej (wolni mieszkańcy, pracownicy leśni i gospodarze-czynszownicy) od Goci, którymi byli chłopi pańszczyźniani mieszkający na terenie Biskupizny przed XVIII wiekiem, od połowy tego stulecia przenoszeni stopniowo na status czynszowników.
Tożsamość Kurpiów Białych.
W Puszczy Białej określenie „Kurp” kojarzyło się negatywnie. Opisywało kogoś obcego, gbura, nieokrzesanego. Kiedy Maria Żywirska prowadząc badania w białopuszczańskiej wsi kurpiowskiej pytała o Kurpiów, odsyłano ją gdzie indziej, w inną część puszczy. Z podobnym odrzuceniem tożsamości kurpiowskiej spotykali się powojenni badacze i badaczki Kurpiów Białych i to w czasie, kiedy pułtuska spółdzielnia wytwarzała wiele przedmiotów wprost określanych jako "kurpiowskie".
Współcześnie obserwowany jest wzrost świadomości historii i kultury Kurpiów Białych oraz tożsamości regionalnej, co przekłada się na poczucie dumy z pochodzenia kurpiowskiego. Jednocześnie od wielu lat błędnie rozciąga się pojęcie "Kurpie Białe" na wszystkich mieszkańców i mieszkanki Puszczy Białej. Trzeba mieć świadomość, że obok Kurpiów, sprowadzonych do Puszczy Biskupiej w XVIII wieku, od średniowiecza teren zamieszkiwała chłopska ludność pańszczyźniana. We wsiach oprócz rdzennych Mazowszan mieszkali też Żydzi oraz osadnicy niemieccy sprowadzani głównie dla celów melioracyjnych i osiedlający się na zwartym obszerze (Wincentowo, Nury, Marianowo).
Pochodzenie i osadnictwo.
Obszar Puszczy Białej i miejscowe osadnictwo mocno ukształtowały rzeki Narew i Bug. Obszar puszczy, która rosła w widłach tych rzek, w XI wieku trafił pod jurysdykcję biskupów płockich. Stąd puszczę nazywano Biskupią, Biskupizną, Biskupszczyzną. Biskupi rozpoczęli stałą i planową akcję osadniczą, przerywaną w XII i XIII wieku najazdami Jaćwingów, Prusów, Litwinów i plemion ruskich. Ożywienie ruchu osadniczego nastąpiło w XV wieku, kiedy na prawie niemieckim lokowano wiele wsi. W tym zakresie wyróżniała się północno-zachodnia część puszczy. Akcję zasiedlania Biskupszczyzny wstrzymywały wojny i epidemie.
Po okresie wojen szwedzkich, najazdów kozackich i wyniszczających chorób Puszcza Biała zaczęła się wyludniać. Na ten stan wpłynęły szczególnie wydarzenia polityczne z lat 1700–1721 i morowe powietrze (szczególnie w latach 1708–1709). W związku z tym biskupi płoccy, poczynając od Andrzeja Stanisława Załuskiego, dążąc od odtworzenia gospodarki leśnej i rolnej, a jednocześnie ochrony puszczańskich borów i lasów oraz czerpania dochodów z miejscowej fauny i flory, sprowadzili do puszczy nowych osadników. Zaproszono mieszkańców Puszczy Zielonej, którzy byli specjalistami od gospodarki leśnej (bartnicy, smolarze, wypalacze potażu, krudownicy łąk, strzelcy). Akcję osiedleńczą prowadzono w latach 1730–1790. Zgłaszających się poddawano selekcji. Poza tym tępiono i karano osadników, którzy bezprawnie i często próbowali karczować puszczę. Osadnicy otrzymywali pozwolenie na osiedlanie się na podstawie przywileju biskupiego. W literaturze najbardziej znany jest przywilej Antoniego Sebastiana Dembowskiego w sprawie zasiedlenia Puszczy Białej wydany w 1748 w Pułtusku.
W lustracjach dóbr biskupich z 1773 i 1785, przechowywanych w Archiwum Diecezjalnym Płockim, znaleźć można szczegółowy wykaz wsi zasadzonych Kurpiami wraz z ich nazwiskami. Zamieszkali oni we wsiach: Grabowiec, Borsuki, Cieńsza, Ochudno, Limany, Skłudy, Ponikiew, Tocznabiel, Pniewo, Trzcianka, Budy, Tuchlin, Poręba, Knurowiec, Przyjmy-Kąty, Osuchowa, Białebłoto, Udrzynek, Przyjmy Brańszczykowskie, Dudy, Dudowizna, Wiśniewo, Małkinia Górna i Małkinia Dolna, Błędnica, Sumiężne, Laskowizna-Woyty, Nagoszewo, Grabownica, Kuzkowizna, Kacpury i Ciuray. Niektóre wsie całkowicie zaludniano Kurpiami (np. Nagoszewo, Osuchowa, Białebłoto), inne były mieszane (np. Trzcianka: z 23 zagród 11 we wschodniej części wsi oddano Kurpiom, pozostałe w zachodniej części wsi dostali chłopi pańszczyźniani; w Pniewie 6 chłopów pańszczyźnianych pracowało w folwarku, a na ziemi proboszczowskiej zamieszkało 4 Kurpiów). W zachodniej części Puszczy Białej było mniej osadników kurpiowskich (Lemany – 1 siedlisko, Tocznabiel i Czuraj – po 2, Borsuki – 9, Grabowiec – 11, Cieńsza – 12). Wsie kurpiowskie koncentrowały się w centralnej części puszczy (Osuchowa – 49 siedlisk, Nagoszewo – 37, Białebłoto – 24, Poręba – 23), choć i tu powstawały niewielkie osiedla (Kacpury, Puzdrowizna – 2–4 osadników). Do Puszczy Białej Kurpie przybywali całymi rodzinami. Wśród osadników powtarzało się kilka nazwisk (Deptuła, Samsel, Ponichtera, Deluga, Zyśk, Najmoła). Nierzadko osadzeni w danym miejscu ojciec i synowie albo dwaj bracia zapoczątkowywali nową osadę (np. Tocznabiel – 2 braci Lesińskich; Białebłoto – 4 Ponichterów). Przykładowo nazwisko Ponichtera występuje współcześnie w powiatach ostrołęckim i łomżyńskim oraz w większym stopniu w powiatach ostrowskim i wyszkowskim. Stąd można wnioskować, że osadnicy z centralnej i wschodniej części Puszczy Zielonej przenieśli się do Puszczy Białej, gdzie ród się rozrósł. Od nazwisk kurpiowskich osadników sprowadzanych do Puszczy Białej tworzono nazwy wsi (np. od Adama i Piotra Dudów – wieś Dudy, od Wojciecha Kacpury – wieś Kacpury, od Szczubełków – Szczubełkowo).
Nowych osadników z Puszczy Zielonej biskupi płoccy osadzali na prawie czynszu, w przeciwieństwie do odrabiających pańszczyznę w dobrach kościelnych chłopów. W XVIII wieku do Puszczy Białej przybyło 300 nowych osadników. Doprowadziło to do wykształcenia czterech grup ludności: Kurpiów jako czynszowników, chłopów pańszczyźnianych osadzanych na ziemi o powierzchni pół lub ćwierć włóki, zagrodników (chałupników) i komorników. Osiedlanie Kurpiów prowadzono planowo: najpierw osadnicy zajmowali wyludnione wsie, potem tereny wykarczowane, ale zarośnięte, na końcu niewykarczowane. Kurpie mogli wyznaczyć działki, które w ciągu 6 lat były mierzone przez biskupich urzędników leśnych i opodatkowane. Prawa do ziemi potwierdzała umowa, którą dziedziczono w rodzinie. Przed nadaniem aktu osadnika zwalniano z czynszu i świadczeń na rzecz biskupów. Osadnicy z Puszczy Zielonej przywieźli ze sobą przywileje bartne, które były respektowane przez biskupów płockich. Raz nadane przywileje na osiedlenie się w Puszczy Białej potwierdzali kolejni biskupi płoccy. Niemniej akcja lokacyjna nie przywróciła stanu ludności sprzed katastrof.
Miejscowa ludność mogła się uczyć od kurpiowskich osadników bartnictwa, smolarstwa, wypalania węgla drzewnego. Należy jednak zaznaczyć, że na początku procesu osadniczego pojawił się przejściowy niedostatek, zanim Kurpie w nowym miejscu stworzyli sobie warunki do życia i pracy. Powodowało to jednak ożywienie lokalnego rynku: rosło zapotrzebowanie na żywność, wyroby rzemieślnicze itp.
W 1795 dobra biskupie wraz z III rozbiorem zostały zsekularyzowane, a tym samym zakończyła się akcja osiedlania Kurpiów. Zaborcy, zainteresowani szybkim powiększeniem produkcji rolnej i leśnej, prowadzili działania o charakterze rabunkowym. W okresie Księstwa Warszawskiego zniesiono poddaństwo chłopów. W okresie Królestwa Polskiego podjęto sprawę odgórnego oczynszowania chłopów w dobrach rządowych (skarbowych) przez tzw. kolonialne urządzanie wsi. Działania prowadzono na podstawie ustaw z 1846 i 1848. W 1820 przyjęto też plan uporządkowania gospodarki leśnej. Zmiany nawiązywały do działań biskupów płockich. Wsie w puszczy stały się „zamkniętymi jednostkami administracyjnymi”, w których wydzielono osady-działki i tereny na cele nierolnicze. Wspólnie użytkowano tylko pastwiska i wydzielone części lasu. Posunięcia te doprowadziły do zatarcia różnic między chłopami popańszczyźnianymi (Gociami) i czynszownikami (Kurpiami). Pozostałe różnice zniosły ukazy uwłaszczeniowe (1864), które uzupełniono w 1868 i 1875. Wówczas bezrolni i służba leśna otrzymali niewielkie działki, wprowadzono też serwituty. W tej sytuacji Kurpie, pracujący na roli nadanej przez biskupów już w poprzednim wieku, dysponowali większymi i przynoszącymi większe dochody gospodarstwami niż świeżo uwłaszczeni chłopi, dawni pańszczyźniani. Kurpie wyróżniali się mową, niektórymi zwyczajami i strojem. Zapewne utrzymywali coraz słabsze kontakty z Kurpiami z Puszczy Zielonej. Kurpie w Puszczy Białej byli samowystarczalni. W prawie każdej wsi zasadzonej Kurpiami istniała karczma, szkoła i kuźnia, wieś zasiedlali różni rzemieślnicy. Przybycie Kurpiów, niewielki napływ ludności niemieckiej (szczególnie na pobagienne Pulwy nad Narwią) oraz ludności żydowskiej, koncentrującej się w osadach rzemieślniczo-handlowych, nie zdominowały ludności mieszkającej w puszczy od stuleci, ale wpłynęły na zmianę struktury społeczno-gospodarczej. Niemniej ludność kurpiowska z Puszczy Zielonej przenikająca do Puszczy Białej przyniosła ze sobą nową kulturę, która z czasem oddziaływała na rdzenną ludność.Sprowadzenie Kurpiów do Puszczy Białej wymusiło zmianę osadnictwa na bardziej planową. Wsie puszczańskie organizowano jako przysiółki i ulicówki. W XIX wieku większość z nich przekształcono na rzędówki, co wynikało z oczynszowania i uwłaszczenia. Zagrody sytuowano na planie prostokąta, wewnątrz którego budowano dom i stawiano budynki gospodarcze. Dom zawsze był zwrócony ścianą szczytową do drogi, blisko której był stawiany. W głębi zagrody znajdowała się stodoła ze ścianą frontową zwróconą ku domowi, czasem tzw. wystawka (pomieszczenie na wozy, sanie i sprzęty rolnicze), a po bokach zagrody spichlerz, drwalnia i chlew po jednej stronie oraz obora i stajnia po drugiej stronie zagrody. Na strychu obór i stajni trzymano paszę dla koni i bydła. Hodowano kury, gęsi i kaczki. W spichlerzu, słomiankach i workach przechowywano ziarno oraz cenne narzędzia gospodarskie. Na podwórzu kopano studnię i budowano ziemiankę zwaną śklepem albo parskiem. Obok mieścił się ogród warzywny (czasem też sad). Obszar poza obejściem otoczonym drewnianym płotem nazywano ogrodami. Wypasano tam krowy, konie, gęsi. Czasami miejsce to służyło do suszenia lnu i płótna. Za stodołą ustawiano brogi na siano zwiezione z łąk.
Do pierwszej ćwierci XX wieku wszystkie budynki stawiane były tylko z drewna w konstrukcji zrębowej, stosowanej głównie w budowie domów mieszkalnych, lub sumikowo-łątkowej. Domy stawiano wedle jednego z trzech typów właściwych dla Puszczy Białej. Pierwsza to asymetryczny budynek szerokofrontowy z wejściem z boku dłuższej ściany budynku, zbudowany na planie prostokąta. Pierwotnie takie domy były jednoizbowe z sienią. Później zaczęto budować dodatkową izbę, która z czasem stała się alkierzem. Takie domy mieli małorolni chłopi. Drugi typ domu to szerokofrontowa budowla z czterema pomieszczeniami (izba, alkierz, komora i sień). Takie typ domu rozwinął się z pierwszej formy pod wpływem osadnictwa kurpiowskiego z Puszczy Zielonej. W międzywojniu pojawił się typ trzeci chałupy szerokofrontowej, która konstrukcją nawiązywała do domu pańszczyźnianego starego typu. W takim dwutraktowym domu przeciętym wzdłuż sienią na dwie części po obu stronach osi symetrii budowano po dwa pomieszczenia. Do domu wchodziło się od strony drogi przez zdobny ganek do sieni i do kolejnych pomieszczeń, a na podwórko wychodziło się przez sień z drugiej strony. Po I wojnie światowej zaczęto budować domy z cementowego pustaka. Różniły się od tradycyjnego budownictwa kurpiowskiego. Życie koncentrowało się w najważniejszym pomieszczeniu, izbie, która pełniła funkcje mieszkalną, gospodarczą, towarzyską oraz kultową, czemu służył jej podział na sfery odpowiadające tym funkcjom.
Zajęcia ludności.
W kurpiowskich wsiach Puszczy Białej dominowało rolnictwo i hodowla. Rolnictwo koncentrowało się w grupie pułtuskiej, czyli na zachodzie Puszczy Białej, a gospodarka puszczańska (myślistwo, bartnictwo, wypalaniem popiołów i węgla drzewnego, smolarstwo) w grupie ostrowskiej, na wschodzie Puszczy.
We wschodniej części puszczy część ludności pracowała w smolarniach produkujących smołę drzewną i węgiel drzewny. Małorolni pracowali w potażarniach wypalających z popiołu drzewnego potaż. Uprzywilejowani bartnicy produkowali miód i wosk, które wykorzystywano w celach kulinarnych, leczniczych i rzemieślniczych.
W rolnictwie popularna była trójpolówka, którą wprowadzano po uzyskaniu nowych gruntów uprawnych z wykarczowanych lasów. Do końca XIX wieku do prac polowych używano sochy i płużycy, która była prymitywnym pługiem bezkoleśnym z długą grządzielą. Wykorzystywano siłę wołów. Do końca XIX wieku używano jarzma kulowego, a później, ale i rzadziej, podgardlicowego. Po uwłaszczeniu nadal używano radła i brony oraz sochy, którą w końcu XIX wieku wyparł pług kowalskiej roboty (ameryk). W latach 20. XX wieku zastąpił go pług fabryczny. Na przełomie XIX i XX wieku pojawił się płodozmian. Upowszechniły się udoskonalone narzędzia rolnicze, które wpłynęły na zwiększenie wydajności produkcji. Uprawiano głównie żyto, ziemniaki, grykę, len i konopie oraz pszenicę, proso, owies i rzadziej jęczmień. Do roślin okopowych używano drewnianego radła z żelaznym sośnikiem. W końcu XIX wieku zostało wyparte przez radło pełne żelazne. Po II wojnie światowej wprowadzono mechaniczne koparki. Do lat 20. XX wieku brony były drewniane. Stopniowo wypierały je brony żelazne, które zostały zastąpione przez fabryczne sprężynówki (szarpaki).
Prace rolnicze zaczynano jesienią podwójną orką przy zasiewie żyta i pszenicy ozimej lub bronowaniem mającym przygotować ziemię pod wiosenne zasiewy. Wiosną ziemię nawożono obornikiem, mułem albo torfem zmieszanym z bydlęcym nawozem. Glebę orano i bronowano, a potem obsiewano i ponownie bronowano, by zakryć ziarno ziemią. "Duże żniwa" dotyczyły ścinania żyta, a następujące po nich "małe żniwa" to zbiór pszenicy, prosa, owsa, gryki i jęczmienia. Prace żniwne często prowadzono w ramach pomocy sąsiedzkiej. Skoszone zboże zbierano, zgarniając pokos sierpem. Zboże układano w formony, a potem w snopki, które wiązano słomianym powrósłem i pozostawiano do przeschnięcia. Następnie ustawiano je w kopki, które po kilku dniach zwożono do stodoły. Kultywowano dożynki, okrężne i oborywanie przepiórki. Do II wojny światowej zboże młocono cepami na klepisku w stodole. Później zaczęto używać kieratów obsługujących młockarnie i wialnie, a następnie maszyn elektrycznych. Po młócce oddzielano plewy, które dodawano do karmy dla bydła i trzody chlewnej. Po wywianiu ziarno przesypywano do dłubanych kadłubków, plecionych słomianek, a później do płóciennych worków.
Za pomocą żaren i stępek zajmowano się przeróbką zboża: żyta na mąkę, jęczmienia i gryki na kaszę, a prosa na kaszę jaglaną. Większe ilości ziarna mielono w młynach. Do końca XIX wieku olej tłoczono z siemienia lnianego czy rzepaku w olejarniach, które pracowały na rzecz całej wsi. Używano kos, sierpów, a w zbiorze ziemniaków motyk. Na początku września rozpoczynano wykopki.
Na łąkach zbierano siano, które zimą służyło jako pasza dla zwierząt. Łąki zalewane wodą i użyźniane materiałem rzecznym dawały wartościowe i różnorodne trawy. Sianokosy często prowadzono w ramach pomocy sąsiedzkiej, podobnie jak wykopki. Pierwszy pokos robiono w czerwcu, drugi w końcu sierpnia. Siano ścinano kosami, suszono i stożono na łąkach, z do stodół przywożono przed pierwszymi przymrozkami. Na początku XX wieku siano zaczęto zwozić tuż po ścięciu i składować w stogach lub brogach za zagrodami. 
Zwierzęta wypasano na pastwiskach bagiennych i nadrzecznych, na skoszonych łąkach, ścierniskach, ugorach i bartnych łąkach, zaś w pobliżu zagród na tzw. ogrodach. Przy obejściach pasły się konie, cielęta i drób.
Dominowała hodowla bydła rogatego (krów i do końca XIX wieku wołów), trzody chlewnej, owiec, koni i drobiu (kury, kaczki, gęsi). Na przełomie XIX i XX wieku z związku z rezygnacją z wołów zwiększyło się pogłowie koni i krów. Po 1918 spadła ilość hodowanych owiec na rzecz krów i trzody chlewnej. W związku z tym spadało też użycie wełny do własnych wytworów zastępowanych gotowymi surowcami z miast (bawełna, wełna, włóczka). Zwierzęta dokarmiano zimą sianem, sieczką ze zbóż, gotowanymi ziemniakami z otrębami. Oprócz prac gospodarskich konie służyły też do transportu i wyjazdu do kościoła, na targ itp.
Ważną gałęzią gospodarstwa domowego było tkactwo oraz obróbka wełny, lnu i konopi. Len zbierano w połowie sierpnia, następnie młócono, moczono i suszono. Potem włókna tarto na cierlicy i klepano klepadłem na kadłubkach lub stołkach. Po wyczesanie lnu drucianymi szczotkami nabitymi na deskę powstawały różnej jakości włókna. Z nich na kołowrotku przędzono tkaniny na worki, płachty, nakrycia, koszule, fartuchy, pościel i odzież. Włókna konopne służyły do wyrobu powrozów lub postronków. Z nici tkano płótno na worki lub grube płachty. Wiosną lub jesienią strzyżono owce. Runo dzielono na pasma i gręplowano żelaznymi szczotkami. Później upowszechniły się gręplarnie. Wełnę przędzono na kołowrotku, a powstałe nici przenoszono na warsztat tkacki poziomy (krosna). Wytwarzano na nim tkaniny lniane, lniano-bawełniane, wełniane na lnianym lub bawełnianym postawie, wełniane oraz włóczkowe. Powstały worki, sienniki, ubrania, pościel, fartuchy, buronki, ręczniki, kiecki, obrusy itp. Zdolniejsze tkaczki, ale też rzemieślnicy miejscy, wytwarzali dwustronne buronki i dwuosnowowe dywany. Stopniowy zanik ubioru ludowego zbiegł się z upowszechnieniem sprowadzanych z miast tkanin fabrycznych, choć uprawa lnu i tkactwo przetrwały do II wojny światowej.
Mniej rozpowszechnione były powroźnictwo, którym zajmowali się mężczyźni i małe miejskie warsztaty, oraz plecionkarstwo, które nie wymagało specjalnego zestawu narzędzi ani umiejętności. Na podmokłych terenach zbierano wiklinę, witki wierzbowe i trzcinę, z których wyplatano kosze, siedziska do krzeseł itp. Było to zajęcie osób starszych i ubogich gospodarzy. Kosze wyplatano z korzeni sosny, świerku i jałowca.
Po upadku bartnictwa od I połowy XIX wieku rozwijało się pszczelarstwo. Każdy gospodarz miał kilka stojących kłód zasiedlonych przez pszczoły, zastąpionych później przez ule skrzynkowe. Miód podbierano raz w roku. Pozyskiwano też wosk.
We wsiach mieszkali i pracowali kowale, młynarze, karczmarze, bednarze, stolarze, kołodzieje, garncarze, cieśle i inni rzemieślnicy. Dla jednych rzemiosło było dodatkiem do rolnictwa i hodowli zwierząt, dla innych stanowiło podstawę utrzymania. Małorolni chłopi i biedota wiejska pracowali sezonowo przy zajęciach pozarolniczych: wyrębie lasu, zwózce drewna, pomocy bogatszym gospodarzom, wyrobie narzędzi rolniczych. Dzięki temu wsie kurpiowskie w Puszczy Białej były samowystarczalne. Większość potrzeb zaspokajano w obrębie najbliższej rodziny lub we wsi. Z ośrodków miejskich sprowadzano specjalistyczne narzędzia rolnicze i ceramikę. Wytwarzano ją w Pułtusku, Ostrowi Mazowieckiej, Wyszkowie i Serocku.
Dodatkowym zajęciem było rybołówstwo. Zajmowali się nim głównie małorolni chłopi mieszkający nad rzekami. Łowiono m.in. szczupaki, leszcze, jazie, liny, rapy, sandacze, węgorze i płotki. Używano różnych rodzajów sieci i łodzi, które wykonywano samodzielnie. W niektórych wsiach, które położone były nad rzekami, rolnictwo łączono z flisactwem. Sezonowość zajęcia sprawiała, że zajmowała się nim ludność bezrolna lub małorolna. Flisactwo dominowało we wsiach położonych nad Bugiem, gdzie mogły działać załogi z retmanami. Zajęcie to zaczęło zanikać po I wojnie światowej w związku z wyniszczeniem puszczy rabunkową gospodarką zaborców i okupanta niemieckiego.
Życie rodzinne i społeczne regulowały normy i wzory zachowania przekazywane z pokolenia na pokolenie, co wpływało na wypełnianie przypisanych ról zależnych od wieku, płci i pozycji społecznej osoby. Zajęcia wymagające większego nakładu sił wykonywali mężczyźni (uprawa roli, wyrób narzędzi i przedmiotów drewnianych, budowa zagrod, remonty). Kobiety również pracowały na roli roli, zajmowały się też uprawą ziemniaków, zbiorem siana oraz obróbką lnu i konopi. Były gospodyniami domowymi, opiekowały się dziećmi, pracowały przy zwierzętach, w ogrodzie i sadzie, prowadziły domową wytwórczość (tkanie, szycie, dekoracje, plastyka obrzędowa). Pełniły rolę wychowawczyń dzieci, w czym wspierali je mężowie i dziadkowie. W pierwszych latach życia dzieci spędzały czas pod opieką matki, z czasem pomagając jej we wszystkich czynnościach domowych i gospodarczych. Tradycyjnie dzieci wypasały bydło i drób. Nastoletnie dziewczęta uczyły się wszystkich prac w gospodarstwie domowym, a chłopów przygotowywano do prowadzenia własnego gospodarstwa przez naukę zajęć rolniczych i hodowlanych, obróbki drewna, myślistwa, rybołówstwa i bartnictwa (potem pszczelarstwa). Dziadkowie pomagali w lżejszych pracach gospodarczych, przekazywali wiedzę i tradycje.
Po II wojnie światowej migracja wielu młodych ludzi do miast, poszukiwanie nowych źródeł dochodu poza rolnictwem i ciążenie w kierunku miasta wpłynęły na przeobrażenia społeczno-gospodarcze. Zmieniły się wzory postępowania, a nowy system wartości wpłynął na zelżenie konserwatyzmu w obyczajowości. Modernizowano narzędzia i sprzęty rolnicze, które wypierane były przez wyroby fabryczne. Artykuły rękodzielnicze zastępowano wyrobami miejskich rzemieślników. Zanikał samowystarczalny charakter wsi i powiązania istniejące od dawna między jej mieszkańcami. W II połowie XX wieku pod wpływem rozwoju szkolnictwa i placówek kulturalno-oświatowych, jak również rozwoju sieci usługowo-handlowych i środków masowego przekazu, zmienił się sposób myślenia jednostki. Stała się niezależna od wspólnoty, a przy tym świadoma pochodzenia. 
Kultura materialna i folklor.
Wincenty Szydlik uważał, że utożsamianie kultury kurpiowskiej, która trafiła do Puszczy Białej i ją wzbogacała, jedynie z wytworami kultury materialnej (wycinanki, hafty, ozdoby domu takie jak pająki), to spłycenie i zubożenie zjawiska. Osadnicy kurpiowscy świadomie lub nieświadomie przekazali rdzennej ludności puszczy dobra swojej kultury materialnej, czyli sposób budowania i ozdabiania domów oraz kulturę duchową (pieśni, obrzędy, zwyczaje, etykę pracy i moralność), jednocześnie korzystając z kultury, którą zastali. Kurpie mieli przynieść odmienną od występującej w Puszczy Białej hierarchię wartości (prostota, życzliwość, silne poczucie własnej wartości). Zachowaniu wspólnoty norm, postaw i wzorów zachowania sprzyjały naturalne granice (rzeki, lasy i tereny bagienne). 
Kultura materialna.
W ramach rzemiosła i rękodzieła wytwarzano przedmioty, których używano w gospodarstwach domowych. Pełniły też funkcję dekoracyjną. Najbardziej charakterystyczne dziedziny sztuki ludowej i rękodzieła Kurpiów Białych to tkactwo, stroje, hafty, rzeźba, ceramika, budownictwo, wyroby plecionkarskie i wikliniarskie oraz plastyka obrzędowa.
Dawniej powszechnym rękodziełem Kurpiów Białych było tkactwo. Niemal w każdym domu był warsztat tkacki (krosna). Tworzono tkaniny płócienne i wełniane w pasy i kraty. W Puszczy Białej dominował kolor zielony. Tkania uczono się w domach poprzez obserwację starszych kobiet. Tkaniny płócienne przeznaczano na ręczniki, a wełniane na lnianej osnowie na kiecki. Tkactwem dawniej zajmowały się m.in. Teresa Jabłońska ze Starego Mystkówca i Anna Grzywacz z Nowych Wypychów.
Z upływem czasu coraz wyraźniejsze były różnice między częściami Puszczy Białej: pułtuską i ostrowską, co wyrażało się także w strojach. Ta druga była wcześniej określana jako wyszkowsko-ostrowska. 
Kurpianki Białe wypracowały dwa rodzaje haftu: na tiulu, zwany białym, oraz kolorowy na białym lub szarym płótnie za pomocą czerwonej i czarnej muliny. Haft biały o zgeometryzowanych i podporządkowanych strukturze materiału wzorach (szlaczki, listki i gwiazdki) był wykonywany białą nicią na bawełnianym tiulu i zdobił czepki. Haft czerwony i czarny występowały jako zdobienie stroju ludowego. Z czasem wzory używane na koszulach kobiet i mężczyzn przeniesiono na obrusy i serwety. Wykorzystywano następujące ściegi: stębnówka, dziurkowany, zygzakowy i łańcuszkowy. Powstawały wzory: zielka, półkola, łapki, pieski i kuloski. Haft kurpiowski Puszczy Białej został zauważony i doceniony w międzywojniu, a potem dzięki Cepelii. Spółdzielnia zamawiała u lokalnych twórczyń koszule, chustki, czepce oraz galanterię stołową (obrusy, serwetki, bieżniki). Do lat 50. XX wieku na potrzeby Cepelii powstawały firany, obrusy, bieżniki na ławę, wstawki do poduszek, komplety serwetek, ozdobne fartuszki. Hafciarstwo pozwalało na utrzymanie wielu rodzin. Hafciarki prezentowały efekty swojej pracy w muzeach, na jarmarkach i festynach. Były nagradzane i wyróżniane na szczeblach regionalnym i ogólnopolskim.
Rzeźba to dziedzina sztuki, która w Puszczy Białej nie wykształciła specyficznych cech. Formy i tematyka dzieł zależały od zdolności artysty, jego wrażliwości i dostępności materiałów.
Charakterystycznymi elementami kultury materialnej Puszczy Białej były też budownictwo i zdobienia w drewnie. Budując dom, na kamieniach układano podwaliny. Potem wprowadzono podmurówkę z cementu, cegły lub cementowych pustaków. Ściany zrębu stawiano z belek łączonych na węgłach na obłap albo na rybi ogon. Belki zrębu i ściany szczytowej wystawały nieco ponad lico domu. Ich końce ozdobnie profilowano. Dachy domów były dwuspadowe, kładzone w konstrukcji krokwiowej i kryte słomą. Po 1918 w budowie większych domów zaczęto stosować stołek, który podpierał krokwie i wpłynął na zmianę zdobnictwa szczytów. Na kalenicy dachu układano kilka par cienkich skrzyżowanych żerdzi (koźlin). Po 1918 dachy zaczęto kryć gontem lub wiórami. Bogatsi gospodarze stosowali dachówkę. Drzwi i okna osadzano w przygotowane wcześniej otwory, które wycinano w zrębie domu. Równie często ustawiano je w stojakach, łącząc konstrukcję zrębową z sumikowo-łątkową. Początkowo osadzano okna dwuskrzydłowe o 4 lub 6 szybach. Na początku XX wieku upowszechniły się okna dwudzielne i trójdzielne. W trójdzielnych wyznaczano u góry małe poprzeczne okienko, które uchylano. Drzwi były jednoskrzydłowe z podwójną warstwą desek. Drzwi dekorowano różnej długości deszczułkami układanymi w geometryczne wzory i ćwiekowanymi za pomocą gwoździ o dużych łebkach. W budowanych później domach szerokofrontowych drzwi były dwuskrzydłowe z części łączonych płycinami, zdobione i malowane. W miarę zwiększania trudności w zdobyciu drewna domy budowano z cieńszego drewna, przez co nie zapewniały takiego ciepła jak starsze i szybciej wilgotniały. W związku z tym domy zaczęto szalować. Na początku XIX wieku pojawiło się bogate zdobnictwo domów. Rozkwit tej sztuki przypadł na lata 30. XX wieku. Ozdoby snycerskie, które pokrywały naroża, gzymsy nad- i podokienne, szczyty dachów, wiatrownice, drzwi i ganki, były niezwykle różnorodne. Ściana szczytowa domu była najbardziej zdobiona jako reprezentacyjna. Szczyty zdobiono deskami układanymi w różnorodne motywy geometryczne: romby, trójkąty, kwadraty, jodełkę. Wycinane ażurowo deski chroniące zewnętrzne poszycie dachów (wiatrówki) w miejscu przecięcia, na kalenicy, przyjmowały postać śparogów. Przypominały głowy końskie, baranie i ptasie lub rogi zwierzęce. Koronkowe gzymsy nadokienne zwano "korunami". Kiedy pojawiły się domy szerokofrontowe ustawione dłuższą ścianę do drogi, zaczęto bogato zdobić ganki. 
Wystrój domu zależał do zamożności gospodarza. Początkowo wszystkie przedmioty wytwarzali gospodarze, z czasem wyposażenie wzbogacano wyrobami rzemieślników wiejskich lub małomiasteczkowych. Służyły temu lokalne jarmarki i targi. Przedmioty dekorowano popularnymi wzorami. Do wyposażenia domów należała m.in. skrzynia, a później kufer, w którym trzymano odświętne ubranie, bieliznę, serwety, zapasy płótna, ozdoby, dewocjonalia, dokumenty i pieniądze. W izbach znajdowały się szafki na naczynia, zydle, stołeczki i stoliki wykonywane przez gospodarzy lub wiejskiego stolarza. W połowie XIX wieku w zachodniej części Puszczy Białej (grupa pułtuska) upowszechniły się krzesła wytwarzane w miastach. Ich siedziska wyplatano z bagiennej trzciny zwanej "rokiciną". W bogatszych chatach stały komody, kredensy i szafy. W alkierzu stały łóżka i "ślabany" (wąskie ławy z oparciem i skrzynią, której wieko pełniło rolę zdobionego i profilowanego siedziska). 
Wnętrza izb zdobione były kwiatami z bibułki i kompozycjami z suszonych i nierzadko farbowanych zbóż, ziół i kwiatów. Dekorowano nimi głównie tzw. święty kąt, ustawiano je przy figurach świętych i obrazach. Kwiatki z cienkiej bibuły mocowano na drucie. Wykonywano również konstrukcje z bibułkowych kwiatów i słomy, które miały zasłonić zniszczone ramy obrazów. Pomieszczenia dekorowano wycinankami. Wycinankarki z Puszczy Białej, aktywne szczególnie we wsi Dąbrowa i Pniewo, tworzyły na własny użytek i sprzedawały rękodzieło tylko lokalnym odbiorcom. To pozwoliło na zachowanie tradycyjnych form i pierwotnej funkcji wycinanki. Wydzielamy dwie kategorie wycinanek z Puszczy Białej: jednobarwne (często w formie zielka) oraz kolorowe nalepianki w formie kółek. Nalepianką jest też typowa dla Kurpiów Białych wstęga nazywana "portkami". Występują kompozycje figuralne. Dominowała czerwień, zieleń i żółć. Wycinankarstwo ożyło po II wojnie światowej wraz ze wsparciem Cepelii, natomiast po jej upadku pojedyncze wycinankarki nie były w stanie zapewnić ciągłości tradycji.
W dziedzinie plastyki obrzędowej wyróżniają się oklejanki (jajka wielkanocne zdobione sitowiem i muliną). Ten typ zdobnictwa wykonywały lub nadal wykonują Halina Witkowska z Leman oraz Maria Chmielewska i Julianna Puławska z Pniewa-Kolonii. Powstają też palmy wielkanocne z gałązek borówki, bazi i trzciny oraz kwiatów z bibuły. Na dożynki przygotowuje się wieńce z suszonych zbóż, suszonych i czasem farbowanych kwiatów oraz ozdobnych traw. Kompozycje ozdabia się wzorami z haftu białokurpiowskiego, przedstawieniami świętych udekorowanymi girlandami z jarzębiny, owoców i warzyw. Przed Bożym Narodzeniem tworzono laleczki, aniołki i kwiatki z bibuły, waty i kleju. Powstawały wielokolorowe kwiatki zawieszane na choinkach i harmonijkowe łańcuchy przeplatane słomą. W okresie bożonarodzeniowym ze słomy i bibuły tworzono pająki, ozdoby zawieszane pod sufitem. Taką działalnością zajmowała się m.in. Julianna Puławska, a współcześnie prowadzi ją Halina Witkowska.
Kultura duchowa.
Gwara kurpiowska w Puszczy Białej jest podobna do gwary z Puszczy Zielonej. Należy do gwar mazowieckich. Charakteryzuje się mazurzeniem, szadzeniem, ciakaniem, asynchroniczną wymową spółgłosek wargowych miękkich (p', b', f', w', m') i ich miękkością w wygłosie, co prowadzi do używania słów typu "pśwo", "bźały", "źater, Kurpś, scaź". Inna też bywa fleksja, która objawia się w bierniku liczby pojedynczej rzeczowników żeńskich ("zawołaj gospodynią", "wystrojiła sia w nową suknią"), dopełniaczu liczby pojedynczej rzeczowników męskich ("nie z tego brzega", "zleciał ze stoła"), zmianie rodzaju gramatycznego ("więzień" zamiast więzienie, "brzytew" zamiast brzytwa), celowniku liczby pojedynczej rodzaju męskiego ("dzieciakoju" zamiast dziecku, "psoju" zamiast psu), narzędniku liczby mnogiej ("rękamy", "nogamy", "pazuramy", "jile to roboty z teni dzieciani"), pierwszej osobie liczby mnogiej ("przejdziem", "jidziem") oraz drugiej osobie liczby mnogiej ("kręcita sia", "zbierajata sia", "jak mata, to dajta"). Pojawiają się też odrębności słownikowe, czyli wyrazy właściwe tylko temu terenowi, jak np. "wardęga" – bydło, dobytek; "sigać" – rzucać; "usamotać" – ujarzmić, jak również zapożyczenia z języka niemieckiego (np. "sipa" –rodzaj łopaty, "glaca" – łysina, "szperać" po kątach, "śuber" – nieślubne dziecko, "reja" – długi i płytki dół na ziemniaki) i rosyjskiego (np. "wsio", "podchodzi" zamiast pasuje, "chadziaj", "sobaka").
Kurpie Biali w badaniach naukowych i świadomości społecznej.
W 1842 Kazimierz Władysław Wójcicki pisał o Kurpiach mieszkających w Puszczy Białej. Oskar Kolberg również wspominał o Kurpiach Białych, prezentując zwyczaje zaobserwowane we wsiach: Białebłoto, Długosiodło, Ochudno, Porządzie, Pniewo, Przetycz. O Kurpiach z Puszczy Białej pisał Adam Chętnik oraz Ludwik Krzywicki. Obaj jednak wspominali o nich na marginesie badań nad Puszczą Zieloną. W "Geografii historycznej ziem dawnej Polski" Zygmunta Glogera z 1900 pojawia się wspomnienie o Puszczy Biskupiej i wyznaczenie jej granic. Adam Fischer zaznaczył, że Kurpie mieszkali w dwóch puszczach: Zielonej i Białej. W międzywojniu Janina Orynżyna, Helena Szramówna i Józef Grabowski badali sztukę ludową Kurpiów Białych.
Od początku XX wieku wydawano pocztówki z elementami kultury materialnej (strój, wycinanka) albo widokami z Puszczy Białej czy architekturą miast na jej obrzeżach, co wpływało na zwiększenie społecznej świadomości o istnieniu Kurpiów Białych. Popularyzacji kultury ludowej Kurpiów Białych służyły też wystawy, z których wiele organizowano w Pułtusku, np. w 1929 i 1949.
Już przed I wojną światową zaczęto gromadzić wytwory kultury materialnej Kurpiów Białych w celach badawczych i wystawienniczych. Taki materiał etnograficzny zbierała Jadwiga Wierniewicz z Obrytego, a w okresie międzywojennym m.in. Maria Żywirska i Wanda Modzelewska. Ich kolekcje zniszczyła II wojna światowa.
W okresie międzywojennym zainteresowano się elementami kultury tradycyjnej, co wspierało istniejące wzorce i zapobiegało ich zanikaniu. Zainteresowanie wynikało z tworzeniem na polskich uniwersytetach katedr etnografii oraz mapami grup etnograficznych, które wówczas tworzono. Kurpie Biali pojawili się w podręcznikach etnografii. Wspominali o nich m.in. Kazimierz Moszyński ("Kultura ludowa Słowian"), a po II wojnie światowej Józef Gajek, pod którego redakcją powstawał "Polski Atlas Etnograficzny". Badania nad Kurpiami Białymi prowadzili etnografowie i etnografki z różnych ośrodków naukowych, m.in. z Katedry Etnologii i Antropologii Kulturowej Uniwersytetu Warszawskiego, Katedry Etnografii Uniwersytetu Łódzkiego czy studenci i studentki uczestniczący w Międzyuczelnianych Obozach Etnograficznych. W okresie powojennym historię i kulturę Kurpiów Białych opisywano w ogólnych opracowaniach dotyczących sztuki i rzemiosła ludowego oraz czasopismach, szczególnie w „Polskiej Sztuce Ludowej”. Informacja o Kurpiach Białych mieszkających w okolicach Broku pojawiła się w "Etnografii Polski" Jana Bystronia. O historii Puszczy Białej wspominała Zofia Chrzanowska w tekście opublikowanym w 1961 w „Literaturze Ludowej”. Wśród powojennych badaczy i badaczek Kurpiów Białych warto wymienić Wandę Modzelewską, Romana Reinfussa, Eugeniusza Frankowskiego, Zofię Cieślę-Reinfussową, Aleksandra Błachowskiego i Annę Damroszową. Najważniejszą badaczką i popularyzatorką historii i kultury Kurpiów Białych była Maria Żywirska. Wyniki badań przedstawiała w artykułach naukowych. W 1951 w serii Atlasu Polskich Strojów Ludowych opublikowała zeszyt dotyczący stroju kurpiowskiego Puszczy Białej. W 1973 wydała monografię regionu jako podsumowanie wieloletnich badań prowadzonych jeszcze przed II wojną światową. Publikacja "Puszcza Biała. Jej dzieje i kultura" to jedyna monografia w pełni ukazująca historię i rozwój osadnictwa w Puszczy Białej. Prezentując wyczerpujący obraz, Żywirska zapoczątkowała serię wielu prac poświęconych tylko temu regionowi i ludziom tu mieszkającym.
Dużym wsparciem dla kultury materialnej Kurpiów Białych, a jednocześnie szansą na prezentację wyrobów wśród szerszego grona odbiorców niż dotychczas, była stworzona w 1936 w Gładczynie spółdzielnia kobiet. Organizatorką spółdzielni była Wanda Modzelewska. W 1938 oficjalnie zarejestrowano Spółdzielnię Kurpiowską Przemysłu Ludowego. W radzie nadzorczej instytucji byli: Wanda Modzelewska, Zofia i Jan Rostafińscy, proboszcz parafii Pniewo ks. Konstanty Lewandowski i hafciarka Marianna Jeżówna. Spółdzielnia skupiała Kurpianki Białe, które zajmowały się hafciarstwem, tkactwem, wycinankarstwem i pisankarstwem.
W 1947 spółdzielnia została zorganizowana w Pniewie w ramach Związku Samopomocy Chłopskiej. Prezeską do 1970 była Stefania Urlich. Gdy w 1949 powstała Cepelia, pniewska spółdzielnia dołączyła do Związku Spółdzielni Rękodzieła Ludowego i Artystycznego „Cepelia”. Była najstarszą z ponad 100 spółdzielni skupionych w związku. Podstawowym jej zadaniem było zachowanie rękodzieła ludowego przez opracowanie wzornictwa wyrobów i znalezienie rynków zbytu na twórczość ludową. Początkowo organizowano zbyt na haft kurpiowski Puszczy Białej. W 1956 spółdzielnię przeniesiono z Pniewa do Pułtuska. Uruchomiono produkcję ceramiki, chałupniczo wyrabiano tkaniny. Wyroby spółdzielni opierały się na tradycyjnych wzorach z powiatów pułtuskiego i wyszkowskiego. Dział ceramiki zorganizowano w warsztatach w Pułtusku i Wyszkowie. Tkactwo rozwijało się w Dąbrowie i Porządziu, produkując wyroby na zamówienie według wzornika Cepelii, z konkretnymi wymiarami na bieżniki i narzuty albo do stroju ludowego. Na hafciarstwo postawiono w Cieńszy, Pniewie, Komorowie, Mystkowcu, Wielątkach, Rząśniku i Wólce. Spółdzielnia zajmowała się też rzeźbą w drewnie oraz wycinankami. Członkowie i członkinie spółdzielni byli w niej zatrudnieni, istniała produkcja chałupniczo-nakładcza i wolny skup. Spółdzielnia zaopatrywała twórców i twórczynie w surowce i niezbędne przedmioty. Później zorganizowano też zakłady gobelinów, sumaków i kilimów oraz konfekcji. W spółdzielni zatrudniano absolwentów szkół zawodowych z Pułtuska. W 1973 zarejestrowano ją jako Spółdzielnię Pracy Rękodzieła Ludowego i Artystycznego „Twórczość Kurpiowska” w Pułtusku. W latach 1972–1990 jej prezesem był Mieczysław Waleśkiewicz, potem Maria Kozon, a w latach 1990–1991 Ewa Wiercicka. Spółdzielnia organizowała wystawy i konkursy, reprezentując region na targach i jarmarkach sztuki ludowej zarówno w kraju, jak i za granicą. Najwybitniejsi i nagradzani twórcy i twórczynie mogli dołączyć do Stowarzyszenia Twórców Ludowych. Spółdzielnia współpracowała z muzeami i szkolnymi ogniskami plastycznymi. Spółdzielnia oferowała twórcom i twórczyniom subwencje, stypendia i zapomogi. Została rozwiązana w 1991. Pozostałe wyroby rękodzielnicze przekazano do Muzeum Szlachty Mazowieckiej w Ciechanowie i Muzeum Kultury Kurpiowskiej w Ostrołęce. Zakończenie instytucjonalnej opieki nad twórczością ludową Kurpiów Białych przyczyniło się do jej zaniku.
Po II wojnie światowej działały zespoły regionalne podtrzymujące i popularyzujące folklor Kurpiów Białych: Regionalny Zespół „Cepelia – Puszcza Biała” powstały w 1979 przy Spółdzielni Pracy Rękodzieła Ludowego i Artystycznego „Twórczość Kurpiowska” w Pułtusku, Regionalny Zespół Pieśni i Tańca „Dzieci Puszczy Białej” powstały w 1980, Zespół Pieśni i Tańca „Puszcza Biała” z Obrytego. W repertuarze Zespołu Pieśni i Tańca „Golądkowo” pojawiały się utwory z Kurpi Białych. Wiele zasług w tej dziedzinie miał instruktor i choreograf Bonifacy Kozłowski. W Broku działał Zespół „Puszcza Biała”.
W latach 1983–1993 w domu Stefanii Seroki w Obrytem funkcjonowała Izba Regionalna. Część eksponatów przywieziono z Muzeum Kultury Kurpiowskiej w Ostrołęce, które opiekowało się placówką, część zaś stanowiły przedmioty z wyposażenia chaty jej opiekunki Stefanii Seroki, a część ofiarowali mieszkańcy Obrytego i okolicznych wsi oraz osoby odwiedzające miejsce. Kultywowaniem i zachowaniem kultury kurpiowskiej zajmuje się powstały w 1996 Związek Kurpiów, jednak poświęca on kulturze Puszczy Białej niewiele uwagi. W 2004 z prywatnej inicjatywy Henryka Słowikowskiego powstało Muzeum Etnograficzno-Historyczne w Kamieńczyku gromadzące eksponaty z Puszczy Białej. Na podobnej zasadzie działają muzeum założone przez Alicję Paradowską w Długosiodle i Muzeum Etnograficzne Andrzeja Kongiela w Prostyni. Ekspozycje prezentują głównie sprzęty rolnicze i gospodarskie. Od 2014 istnieje Skansen im. Marii Żywirskiej w Brańszczyku gromadzący budynki i przedmioty związane z historią i kulturą Kurpi Białych. Cenną rolę pełnią ośrodki muzealne: Muzeum Regionalne w Pułtusku oraz Muzeum Kultury Kurpiowskiej w Ostrołęce, a w ostatnich latach Miejski Dom Kultury w Ostrowi Mazowieckiej. Ważna jest rola ośrodków lokalnych, z których najaktywniejszym jest Kuźnia Kurpiowska w Pniewie. W budynku po dawnej szkole Stowarzyszenie „Puszcza Biała – Moja Mała Ojczyzna” zorganizowało ośrodek kultury. Propagowaniem i promowaniem twórczości ludowej Kurpiów Białych zajmują się biblioteki i domy kultury (np. Pułtuska Biblioteka Publiczna im. Joachima Lelewela) oraz organizacje pozarządowe (Stowarzyszenie Przyjaciół Puszczy Białej i Kamienieckiej, Stowarzyszenie „Wspólna Przyszłość” z Leszczydołu-Nowin, koła gospodyń wiejskich). Organizowane są warsztaty artystyczne i pokazy w szkołach oraz ośrodkach kultury, nierzadko w oparciu o kalendarz obrzędów dorocznych. Odbywają się spotkania z rękodzielnikami, konkursy i wystawy. Przy szkołach zakładane są tzw. izby pamięci z wytworami kultury materialnej.
Współcześnie o Kurpiach Białych traktują głównie opracowania popularnonaukowe i turystyczne. Wydają je urzędy gmin lub instytucje upowszechniania kultury. Warte uwagi są opracowania: "Osadnictwo kurpiowskie na Puszczy Białej" Wincentego i Roberta Szydlików, "Folklor muzyczny i taneczny Puszczy Białej" Bonifacego Kozłowskiego, a także "Wędrówki po Puszczy Białej" Sylwii Słojkowskiej-Affelskiej ze zdjęciami Mariana Pokropka.
Na terenie Puszczy Białej obserwuje się też szeroki ruch społeczny animowany przez organizacje pozarządowe, szkoły i muzea, dążący do pielęgnowania, przywracania i zachowania tradycji Kurpiów Białych. Wynika to z rosnącej świadomości bogactwa kulturowego regionu i poczucia tożsamości mieszkańców i mieszkanek oraz osób pochodzących z rodzin puszczańskich.
Eksponaty związane z kulturą materialną i duchową Kurpiów Białych mają w swoich zbiorach m.in. Muzeum Regionalne w Pułtusku, Muzeum Kultury Kurpiowskiej w Ostrołęce, Muzeum Mazowieckie w Płocku, Muzeum Etnograficzne w Krakowie, Muzeum Etnograficzne w Toruniu, Muzeum Wycinanki Polskiej (w organizacji) podległe pod Konstanciński Dom Kultury, jak również lokalne placówki oświatowe i izby pamięci.
Współcześnie.
Sztuka ludowa Kurpiów Białych nie występuje w takim zakresie i nie pełni takich funkcji jak dawniej. Zanik twórczości w Puszczy Białej wynikał z upadku Cepelii, realiów gospodarki rynkowej i zmiany gustów odbiorców. Jednak dzięki współpracy z lokalnymi ośrodkami kultury, bibliotekami, muzeami, galeriami, izbami regionalnymi twórcy i twórczynie ludowe z Puszczy Białej mogą znaleźć rynek zbytu dla swoich prac. W XXI wieku zauważalne jest dążenie Kurpiów Białych do odbudowy tożsamości kulturowej. Pomagają w tym instytucje państwowe, stowarzyszenia i osoby prywatne. Dzięki dofinansowaniu działań ratowniczych, stypendiom twórczym i nagrodom za działalność, jak również wyróżnieniu w postaci Nagrody Kolberga, możliwe jest kontynuowanie i docenianie tradycji Kurpiów Białych.
Laureatkami Nagrody Kolberga były takie twórczynie z Puszczy Białej jak Marianna Kowalska (1988), Helena Ochendowska (1993), Julianna Puławska (1994), Marianna Pogłód (1998), Krystyna Fabisiak (1999) i Halina Witkowska (2018). W 1996 Nagrodę Kolberga dostał Regionalny Zespół „Cepelia – Puszcza Biała”. Kurpie Biali zostali też docenieni w regionie – Nagrodę Prezesa Związku Kurpiów „Kurpik” otrzymali: Julianna Puławska (2012 – Budzenie tożsamości), Halina Witkowska (2013 – Budzenie tożsamości) i Bonifacy Kozłowski (2014 – Muzyka i Taniec). Kurpiowskie twórczynie i twórcy ludowi z Puszczy Białej są też opisywani w regionalnych słownikach biograficznych.
Współcześnie pojawiają się inicjatywy lokalnych środowisk w celu zachowania pamięci i odtworzenia tradycji rękodzielniczych Kurpiów Białych. Upowszechnianie i promowanie twórczości ludowej Kurpiów Białych wspierają instytucje, organizacje i samorządy. W rezultacie staje się ona atrakcyjna dla osób odwiedzających region. Na szczeblu centralnym kulturę materialną i folklor Kurpiów Białych na różny sposób wspierają Ministerstwo Kultury i Dziedzictwa Narodowego, Urząd Marszałkowski Województwa Mazowieckiego, Mazowiecki Instytut Kultury, Fundacja „Cepelia” czy Fundacja Bankowa Leopolda Kronenberga. 
Haftem na tiulu zajmują się m.in.: Stanisława Borek z Cieńszy, Czesława Pikora z Wielątek-Folwarku, Marianna Abramczyk z Moszyna i Janina Rogulska z Mystkówca Starego. W XXI wieku hafciarkami były lub nadal są: Marianna Włodarczyk, Maria Murziak, Genowefa Łada, Teresa Włodarczyk, Stefania Woźnica, Maria Ćwik, Władysława Kamińska z Rząśnika, Jadwiga Kacprzyńska ze wsi Wielątki-Folwark, Halina Światkowska, Danuta Woźnica, Marianna Mięgoć z Pniewa, Julianna Puławska i Maria Chmielewska z Pniewa-Kolonii, Marianna Marczak, Emilia Lewandowska, Halina Lewandowska, Teresa Jabłońska i Urszula Krawczyk z Mystkówca Starego, Władysława Ziółkowska i Anna Grzywacz z Wypych Nowych, Małgorzata Pikora i Zofia Budzińska ze wsi Wólka-Przekory, Marianna Chełchowska z Gródka Rządowego, Marianna Pogłód z Lutobroku, Genowefa Krakowiecka z Komorowa oraz Felicja Borek z Cieńszy.
Jednym z nielicznych aktywnych białokurpiowskich rzeźbiarzy jest Jerzy Zawadzki z Lubiela. Rzeźbi od 1998, najczęściej z drzewa lipowego, także wierzby. Prace sprzedaje w kraju i za granicą. Wykonuje rzeźby przedstawiające Chrystusa Frasobliwego, kapliczki, postacie świętych, ale też popiersia sławnych osób czy postacie z bajek. Jego prace można oglądać na kiermaszach, dożynkach i wystawach organizowanych przez domy kultury w regionie.
Wikliniarstwo i plecionkarstwo zanikły. Apolinary Podleś z Tuchlina jest jednym z ostatnich plecionkarzy. Uczył się od ojca i dziadka. Sprzedawał wyroby na targach i jarmarkach w Wyszkowie i Ostrowi Mazowieckiej, czasem dalej. Tworzy koszyczki wielkanocne, koszyki na zakupy i duże kosze gospodarskie. Wykonuje meble na indywidualne zamówienie. Innym wikliniarzem z Puszczy Białej jest Arkadiusz Najmuła z Tuchlina. Jest absolwentem Szkoły Średniej Wikliniarskiej w Skwierzynie. Współpracował z Cepelią. Swoje prace prezentuje i sprzedaje m.in. w Ciechanowcu, Pułtusku, Wyszkowie i Ostrowi Mazowieckiej.
Współcześnie wycinanką kurpiowską z Puszczy Białej zajmują się Emilia Kołodziejczyk z Bartodziejów oraz kobiety z Rząśnika: Władysława Kamińska, Teresa Włodarczyk, Stefania Woźnica i Genowefa Łada. Kompozycje z suszonych kwiatów tworzą m.in. Janina Kopaniarz ze wsi Znamiączki, jej córka Barbara i wnuczka Beata Machnowskie.
Działają zespoły regionalne: Zespół Pieśni i Tańca „BezWianka” przy Miejskim Domu Kultury w Ostrowi Mazowieckiej, Zespół Pieśni i Tańca „Oberek” przy Wyszkowskim Ośrodku Kultury „Hutnik”, Zespół Pieśni i Tańca „Golądkowo”, zespół „Puszcza Biała” z Rząśnika, Regionalny Zespół Pieśni i Tańca „Puszcza Biała” z Pniewa, Zespół Pieśni i Tańca „Grajewianie”, Zespół Ludowy „Jarzębina” z Broku, Zespół Tańca Ludowego „Ostrołęka”, Zespół Pieśni i Tańca „Kurpie” z Ostrołęki, Zespół Pieśni i Tańca „Kurpie Zielone” przy Podlaskim Instytucie Kultury w Białymstoku i Zespół „Gloria” z parafii Obryte. Tańce i pieśni Kurpiów Białych mają w swoim repertuarze m.in. Państwowy Zespół Ludowy Pieśni i Tańca „Mazowsze”, Zespół Pieśni i Tańca „Śląsk” im. Stanisława Hadyny, Zespół Pieśni i Tańca Politechniki Warszawskiej, Zespół Tańca Ludowego „Harnam” im. Jadwigi Hryniewieckiej, Zespół Tańca Ludowego UMCS im. Stanisława Leszczyńskiego i Zespół Pieśni i Tańca Uniwersytetu Jagiellońskiego „Słowianki”.
Kulturę materialną Kurpiów Białych wspierają m.in. warsztaty prowadzone w Kuźni Kurpiowskiej w Pniewie oraz takie wystawy jak "Haft Puszczy Białej" w Muzeum Regionalnym w Pułtusku (2021) czy "Hafciarka ręczna" w Muzeum Kultury Kurpiowskiej w Ostrołęce (2022). Promowaniu kultury kurpiowskiej Puszczy Białej służą różne inicjatywy, np. prezentacja stroju regionalnego w materiałach promocyjnych sieci Biedronka (wrzesień 2022) czy prezentacja wytworów kultury materialnej i duchowej w najbardziej obleganych przez turystów miejscach (np. Scena Letnia Narodowego Instytutu Kultury i Dziedzictwa Wsi poświęcona Puszczy Zielonej i Białej 13 sierpnia 2022 przy Krakowskim Przedmieściu 66 w Warszawie).
Wyrazem dbałości o dziedzictwo regionalne i odradzania się tradcyji rękodzielniczych jest wpisanie haftu kurpiowskiego Puszczy Białej na Krajową Listę Niematerialnego Dziedzictwa Kulturowego (2022). Depozytariuszkami wpisu są hafciarki ze Stowarzyszenia „Puszcza Biała – Moja Mała Ojczyzna”.

</doc>
<doc id="5321508" url="https://pl.wikipedia.org/wiki?curid=5321508" title="Flamarion">
Flamarion

Flamarion Jovinho Filho (ur. 30 lipca 1996) – brazylijski piłkarz występujący na pozycji napastnika w gruzińskim klubie Dinamo Batumi. Wychowanek SE Palmeiras. W swojej karierze grał także w FK Lovćen i Rotorze Wołgograd.

</doc>
<doc id="5321512" url="https://pl.wikipedia.org/wiki?curid=5321512" title="Flagi powiatów w województwie warmińsko-mazurskim">
Flagi powiatów w województwie warmińsko-mazurskim

Flagi powiatów w województwie warmińsko-mazurskim – lista symboli powiatowych w postaci flagi, obowiązujących w województwie warmińsko-mazurskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej. Z tej zmiany skorzystały powiaty, przywrócone w 1999.
W w województwie warmińsko-mazurskim swoją flagę posiadało 17 z 19 powiatów (flagi nie posiadały powiaty: nowomiejski oraz olsztyński) oraz 2 miasta na prawach powiatu. Symbol ten, od 2002, ma ustanowione samo województwo.

</doc>
<doc id="5321514" url="https://pl.wikipedia.org/wiki?curid=5321514" title="Mistrzostwa Europy w Lekkoatletyce 2022">
Mistrzostwa Europy w Lekkoatletyce 2022

25. Mistrzostwa Europy w Lekkoatletyce – zawody lekkoatletyczne, które odbyły się w dniach 15–21 sierpnia 2022 roku na Stadionie Olimpijskim w Monachium. Do zawodów zgłosiło się ponad 1500 lekkoatletów z 48 państw, którzy rywalizowali ze sobą w 50 konkurencjach. W 2021 roku European Athletics zdecydowało, że chód na 50 kilometrów rozgrywany na poprzednich imprezach rangi mistrzostw Europy zostanie zastąpiony przez nową konkurencję – chód na 35 kilometrów. Dodatkowo po zakończeniu konkurencji maratonu kobiet i mężczyzn zostały przyznane medale w oparciu o klasyfikację drużynową.
Zawody lekkoatletyczne były częścią multidyscyplinarnych mistrzostw Europy, które odbyły się w dniach 11–21 sierpnia w Monachium.
Minima kwalifikacyjne.
Źródło: "european-athletics.com".
Uczestnicy.
Na listach zgłoszeniowych znalazły się nazwiska 1495 zawodników (782 mężczyzn i 713 kobiet) z 48 reprezentacji. Z powodu inwazji Rosji na Ukrainę nie dopuszczono do startu lekkoatletów z Rosji i Białorusi.

</doc>
<doc id="5321515" url="https://pl.wikipedia.org/wiki?curid=5321515" title="Gadka Nowa">
Gadka Nowa



</doc>
<doc id="5321516" url="https://pl.wikipedia.org/wiki?curid=5321516" title="Letni Puchar Juniorów w narciarstwie alpejskim kobiet 2022">
Letni Puchar Juniorów w narciarstwie alpejskim kobiet 2022

Letni Puchar Juniorów w narciarstwie alpejskim kobiet w sezonie 2022 to kolejna edycja tej imprezy. Cykl ten rozpoczął się 18 czerwca 2022 r. w czeskiej miejscowości Orlické Záhoří. Ostatnie zawody z tego cyklu rozegrano w dniach 17–20 sierpnia tego samego roku w niemieckim Neudorf, gdzie zostały przeprowadzone również letnie mistrzostwa świata juniorów.
Obrończynią pucharu była Włoszka Ambra Gasperi. Tym razem najlepsza okazała się Czeszka Eliška Rejchrtová.

</doc>
<doc id="5321517" url="https://pl.wikipedia.org/wiki?curid=5321517" title="Gadka Stara">
Gadka Stara



</doc>
<doc id="5321518" url="https://pl.wikipedia.org/wiki?curid=5321518" title="Pierce LePage">
Pierce LePage

Pierce LePage (ur. 22 stycznia 1996 w Whitby) – kanadyjski lekkoatleta specjalizujący się w wielobojach.
W 2018 zdobył srebrny medal podczas igrzysk Wspólnoty Narodów w Gold Coast. Rok później stanął na najniższym stopniu podium igrzysk panamerykańskich w Limie. Na piątym miejscu zakończył rywalizację w dziesięcioboju podczas mistrzostw świata w Dosze (2019). W 2021 ponownie był piąty, tym razem na igrzyskach olimpijskich w Tokio. W 2022 zdobył srebrny medal mistrzostw świata w Eugene.
Złoty medalista mistrzostw Kanady.
Rekord życiowy w dziesięcioboju: 8701 pkt. (24 lipca 2022, Eugene).

</doc>
<doc id="5321519" url="https://pl.wikipedia.org/wiki?curid=5321519" title="Pierce Lepage">
Pierce Lepage



</doc>
<doc id="5321521" url="https://pl.wikipedia.org/wiki?curid=5321521" title="Chūkyō (urbanizacja)">
Chūkyō (urbanizacja)



</doc>
<doc id="5321522" url="https://pl.wikipedia.org/wiki?curid=5321522" title="Flaga powiatu bartoszyckiego">
Flaga powiatu bartoszyckiego



</doc>
<doc id="5321523" url="https://pl.wikipedia.org/wiki?curid=5321523" title="Flaga powiatu braniewskiego">
Flaga powiatu braniewskiego



</doc>
<doc id="5321524" url="https://pl.wikipedia.org/wiki?curid=5321524" title="Flaga powiatu działdowskiego">
Flaga powiatu działdowskiego



</doc>
<doc id="5321525" url="https://pl.wikipedia.org/wiki?curid=5321525" title="Flaga powiatu elbląskiego">
Flaga powiatu elbląskiego



</doc>
<doc id="5321527" url="https://pl.wikipedia.org/wiki?curid=5321527" title="Flaga powiatu giżyckiego">
Flaga powiatu giżyckiego



</doc>
<doc id="5321528" url="https://pl.wikipedia.org/wiki?curid=5321528" title="Flaga powiatu gołdapskiego">
Flaga powiatu gołdapskiego



</doc>
<doc id="5321529" url="https://pl.wikipedia.org/wiki?curid=5321529" title="Flaga powiatu iławskiego">
Flaga powiatu iławskiego



</doc>
<doc id="5321530" url="https://pl.wikipedia.org/wiki?curid=5321530" title="Flaga powiatu kętrzyńskiego">
Flaga powiatu kętrzyńskiego



</doc>
<doc id="5321531" url="https://pl.wikipedia.org/wiki?curid=5321531" title="Flaga powiatu lidzbarskiego">
Flaga powiatu lidzbarskiego



</doc>
<doc id="5321532" url="https://pl.wikipedia.org/wiki?curid=5321532" title="Flaga powiatu mrągowskiego">
Flaga powiatu mrągowskiego



</doc>
<doc id="5321533" url="https://pl.wikipedia.org/wiki?curid=5321533" title="Flaga powiatu nidzickiego">
Flaga powiatu nidzickiego



</doc>
<doc id="5321535" url="https://pl.wikipedia.org/wiki?curid=5321535" title="Letni Puchar Juniorów w narciarstwie alpejskim mężczyzn 2022">
Letni Puchar Juniorów w narciarstwie alpejskim mężczyzn 2022

Letni Puchar Juniorów w narciarstwie alpejskim mężczyzn w sezonie 2022 to kolejna edycja tej imprezy. Cykl ten rozpoczął się 18 czerwca 2022 r. w czeskiej miejscowości Orlické Záhoří. Ostatnie zawody z tego cyklu rozegrano w dniach 17–20 sierpnia tego samego roku w niemieckim Neudorf, gdzie zostały przeprowadzone również letnie mistrzostwa świata juniorów.
Zarówno obrońcą, jak i nowym zdobywcą pucharu był Włoch Filippo Zamboni.

</doc>
<doc id="5321536" url="https://pl.wikipedia.org/wiki?curid=5321536" title="Flaga powiatu oleckiego">
Flaga powiatu oleckiego



</doc>
<doc id="5321537" url="https://pl.wikipedia.org/wiki?curid=5321537" title="Flaga powiatu piskiego">
Flaga powiatu piskiego



</doc>
<doc id="5321538" url="https://pl.wikipedia.org/wiki?curid=5321538" title="Flaga powiatu szczycieńskiego">
Flaga powiatu szczycieńskiego



</doc>
<doc id="5321539" url="https://pl.wikipedia.org/wiki?curid=5321539" title="Flaga powiatu węgorzewskiego">
Flaga powiatu węgorzewskiego



</doc>
<doc id="5321541" url="https://pl.wikipedia.org/wiki?curid=5321541" title="Kościół Najświętszego Serca Jezusowego w Lipnikach">
Kościół Najświętszego Serca Jezusowego w Lipnikach

Kościół pw. Najświętszego Serca Jezusowego w Lipnikach – rzymskokatolicki kościół parafialny należący do dekanatu Kadzidło oraz diecezji łomżyńskiej, najstarszy kościół w gminie Łyse i najstarszy murowany kościół na Kurpiach Zielonych.
Historia.
Kościół powstał obok kaplicy zbudowanej około 1775. Pozwolenie na budowę wydał biskup płocki Józef Eustachy Szembek. Kamień węgielny pod budowę kościoła położono w 1839, natomiast samą budowę świątyni rozpoczęto w maju 1841, a zakończono w 1844. Została ona poświęcona przez ks. Kuderkiewicza. W latach 60. XIX wieku kościół powiększono, dobudowując apsydę. W 1889 postawiono dwie wieże. W 1902 zbudowano wolno stojącą dzwonnicę.
W 1951 przeprowadzono remont wież. Pierwszy gruntowny remont kościół przeszedł w latach 70. XX w. Kolejny remont zewnętrznych elementów elewacji odbył się w latach 1992–1993. We wrześniu 2012 miało miejsce włamanie do kościoła, w wyniku którego skradzione zostało wyposażenie liturgiczne. Od 2015 trwa gruntowny remont świątyni.
Architektura.
Kościół murowany, wybudowany z użyciem kamienia polnego i cegieł, otynkowany. Fasada dwukondygnacjowa, pośrodku wejście, nad nim wnęka z figurą, po obu stronach wieże murowane z cegły zwieńczone metalowymi krzyżami. Wymiary świątyni z uwzględnieniem wież i zakrystii: 37,20 m długości, 20,50 m szerokości, wysokość do gzymsu 9 m. Wieże mają po 15 m wysokości.
Kompleks świątyni otoczony jest parkanem z kamienia polnego. W jego obrębie znajdują się: kościół, dzwonnica, krzyże misyjne, figura św. Rocha oraz grota z wizerunkiem Matki Boskiej z Lourdes i św. Bernardety.
Wnętrze.
Nawa główna na planie prostokąta o wymiarach 21,70 m długości na 9,85 m szerokości. Na suficie polichromie: w centralnej części nawy nawiązujące do trzech części różańca, nad prezbiterium przedstawiające kard. Stefana Wyszyńskiego i Jana Pawła II, z boku z motywami roślinnymi. Witraże okienne przedstawiają postaci związane z Kościołem katolickim. W zewnętrznej części witraże zostały otoczone motywem wycinanki kurpiowskiej autorstwa Wiesławy Bogdańskiej.
Od 2020 trwa wymiana posadzki.
Ołtarze.
W prezbiterium umieszczony jest drewniany ołtarz główny, w którym znajduje się obraz Matki Boskiej Częstochowskiej, zasłaniany obrazem Przemienienia Pańskiego lub św. Mikołaja. Na bocznych krawędziach ołtarza stoją figury św. Wojciecha oraz św. Stanisława.
W nawie głównej znajdują się dwa drewniane ołtarze boczne – w prawym obraz Matki Boskiej ze św. Dominikiem, zasłaniany przedstawieniem Serca Jezusowego, w lewym obraz św. Rocha, zasłaniany przedstawieniem św. Józefa.
Wyposażenie.
Neobarokowe ambona i chrzcielnica pochodzą z II połowy XIX wieku. Na ścianach po obu stronach nawy głównej znajdują się XIX-wieczne rzeźbione w drewnie stacje drogi krzyżowej.
Chór.
Chór murowany, lekko wybrzuszony w stronę prezbiterium. Balustrada pełna, wykonana z drewna. Na chórze organy z malowaną datą "AD 1937". Wejście na chór murowanymi schodami we wnętrzu wschodniej wieży.
Dzwonnica.
W 1902 zbudowano dzwonnicę z kamienia polnego i cegły na planie kwadratu o wymiarach 5,35 m na 5,45 m. Oryginalnie była dwukondygnacyjna, trzecią kondygnację dodano około 1980. Dzwonnica stanowi główne wejście na teren przykościelny. Od zachodniej strony znajduje się w niej dwuskrzydłowa żelazna brama, po bokach dwie mniejsze jednoskrzydłowe żelazne furtki. W czasie ostatniego remontu bocznym furtom przywrócono oryginalny wygląd.

</doc>
<doc id="5321547" url="https://pl.wikipedia.org/wiki?curid=5321547" title="Irakli Azarowi">
Irakli Azarowi

Irakli Azarowi (, ur. 21 lutego 2002 w Tbilisim) – gruziński piłkarz, grający na pozycji lewego obrońcy w gruzińskim klubie Dinamo Batumi. Wychowanek Dinama Tbilisi, w którym rozpoczął seniorską karierę. Młodzieżowy oraz seniorski reprezentant Gruzji.

</doc>
<doc id="5321552" url="https://pl.wikipedia.org/wiki?curid=5321552" title="Große Freiheit">
Große Freiheit

Große Freiheit – czwarty studyjny album niemieckiego rapera Gzuza. Swoją premierę miał 13 stycznia 2022 r. Został wydany nakładem niezależnej wytwórni muzycznej 187 Strassenbande przy pomocy dystrybucji Universal Music Group. Ukazały się dwie wersje albumu, standardowa i limitowana w postaci Box set.
Pierwszy singel pt. "Späti" wydany w październiku 2021 osiągnął sukces komercyjny oraz został odtworzony ponad 27 milionów razy w serwisie strumieniowym Spotify. Utwór otrzymał status złotej płyty.
Drugi utwór promujący wydawnictwo pt. "Genau so eine" ukazał się dwa miesiące później. 6 stycznia 2022 r., kilka dni przed premierą albumu, wydano kolejny singel zatytułowany "Wenn ich will". Ciekawostką tej piosenki, jest to że w oficjalnym teledysku wystąpił polski raper Malik Montana, choć nie w samym utworze.

</doc>
<doc id="5321555" url="https://pl.wikipedia.org/wiki?curid=5321555" title="Abby Steiner">
Abby Steiner

Abby Steiner (ur. 24 listopada 1999) – amerykańska lekkoatletka specjalizująca się w biegach sprinterskich. 
W 2022 startowała na mistrzostwach świata w Eugene, podczas których zdobyła złote medale w sztafetach 4 × 100 i 4 × 400 metrów, a indywidualnie zajęła 5. miejsce w finale biegu na 200 metrów.
Złota medalistka mistrzostw USA. Stawała na najwyższym stopniu podium mistrzostw NCAA.

</doc>
<doc id="5321558" url="https://pl.wikipedia.org/wiki?curid=5321558" title="Hokejowa Liga Mistrzów (2022/2023)">
Hokejowa Liga Mistrzów (2022/2023)

Hokejowa Liga Mistrzów 2022/2023 dziewiąta edycja europejskiego, klubowego turnieju hokeja na lodzie, rozgrywanego pod patronatem IIHF. Przeznaczony dla najlepszych męskich hokejowych drużyn klubowych (zajmujących czołowe miejsca w europejskich ligach krajowych). Są to najbardziej prestiżowe klubowe zmagania hokejowe w Europie.
Uczestniczą w niej 32 kluby podzielone na 8 czterozespołowych grup. Rozgrywki potrwają od 1 września 2022 do 18 lutego 2023 roku&lt;ref name="PLAYING DATES 2022/23"&gt;&lt;/ref&gt;. Po raz pierwszy w rozgrywkach wystąpią dwie drużyny z Polski. Są nimi: mistrz kraju z sezonu 2021/2022 – GKS Katowice, oraz zwycięzca Pucharu Kontynentalnego Cracovia.
W związku z aktualną sytuacją polityczną na Białorusi, drużyny z tego kraju zostały wykluczone przez organizatora rozgrywek, natomiast ukraińska drużyna Donbas Donieck w związku z inwazją Rosji na Ukrainę nie przystąpiła do zmagań. Wobec czego jej miejsce zajął mistrz Słowenii Olimpija Lublana, która zadebiutuje w hokejowej lidze mistrzów&lt;ref name="OLIMPIJA LJUBLJANA TO JOIN THE CHL LINE-UP FOR 2022/23!"&gt;&lt;/ref&gt;.
Uczestnicy.
Warunki gry w HLM.
W rozgrywkach uczestniczą 32 zespoły z 13 państw. Drużyny zostały podzielone 4 koszyki spośród których rozlosowano osiem 4-zespołowych grup. Wymogiem uczestnictwa w tegorocznej edycji HLM było spełnienie jednego z siedmiu warunków:
Losowanie.
Oto podział drużyn na koszyki podczas losowania:
Faza grupowa.
Grupa A.
    = awans do 1/8 finału
Grupa B.
    = awans do 1/8 finału
Grupa C.
    = awans do 1/8 finału
Grupa D.
    = awans do 1/8 finału
Grupa E.
    = awans do 1/8 finału
Grupa F.
    = awans do 1/8 finału
Grupa G.
    = awans do 1/8 finału
Grupa H.
    = awans do 1/8 finału
Faza pucharowa.
Rozstawienie.
Po zakończeniu sezonu zasadniczego 16 zespołów zapewniło sobie start w fazie pucharowej. Wśród nich znalazło się po dwie drużyny z każdej z grup. Zwycięzcy grup zostali rozstawieni podczas losowania 1/8 finału. W dalszych rundach nie występuje rozstawienie.
Pierwsza runda rozpocznie się 15 listopada 2022, zaś zakończenie rywalizacji odbędzie się w finałowym spotkaniu 18 lutego 2023.
Drabinka.
Po zakończeniu sezonu zasadniczego rozpoczęła się walka o mistrzostwo ligi w fazie pucharowej, która rozgrywana zostanie w czterech rundach. Drużyna, która zajęła wyższe miejsce w sezonie zasadniczym w nagrodę zostaje gospodarzem rewanżowego meczu. Trzy rundy rozgrywane są w formule mecz-rewanż, zaś finał rozgrywany jest na lodowisku lepszej drużyny fazy grupowej. Jeżeli w rezultacie dwumeczu wystąpi remis, zostanie rozegrana 10 minutowa dogrywka, jeżeli w tym czasie nie padnie bramka rozegrane zostaną rzuty karne. W finale jeżeli w regulaminowym czasie nie padnie bramka, zostanie rozegrana 20 minutowa dogrywka, a w razie braku rozstrzygnięcia rzuty karne.
1/8 finału.
Mecze tej fazy rozgrywek odbyły się w dniach 15-16 oraz 22-23 listopada 2022 roku.
1/4 finału.
Mecze tej fazy rozgrywek odbyły się 6-7 oraz 13 grudnia 2022 roku.
1/2 finału.
Mecze tej fazy rozgrywek odbędą się 10 oraz 17 stycznia 2023 roku.

</doc>
<doc id="5321560" url="https://pl.wikipedia.org/wiki?curid=5321560" title="Wladimer Mamuczaszwili">
Wladimer Mamuczaszwili

Wladimer Mamuczaszwili (, ur. 29 sierpnia 1997 w Tbilisim) – gruziński piłkarz, grający na pozycji defensywnego pomocnika w gruzińskim klubie Dinamo Batumi. Wychowanek Saburtalo Tbilisi, w którym rozpoczął seniorską karierę. Były młodzieżowy oraz obecny seniorski reprezentant Gruzji.

</doc>
<doc id="5321565" url="https://pl.wikipedia.org/wiki?curid=5321565" title="Pawlikowska">
Pawlikowska

Znane osoby o nazwisku Pawlikowska:

</doc>
<doc id="5321566" url="https://pl.wikipedia.org/wiki?curid=5321566" title="Aston Martin V12 Zagato">
Aston Martin V12 Zagato

Aston Martin V12 Zagato − samochód sportowy klasy średniej produkowany pod brytyjską marką Aston Martin w latach 2011–2012.
Historia i opis modelu.
W maju 2011 Aston Martin przedstawił kolejny wynik swojej wieloletniej współpracy z włoskim studiem projektowym Zagato w postaci sportowego modelu V12 Zagato, który powstał na bazie bardziej luksusowo nacechowanego V12 Vantage. Prezentacja samochodu odbyła się podczas corocznego wydarzenia Villa d'Este Consorso d'Eleganza nad włoskim jeziorem Como, które połączone było także z 24-godzinnym wyścigiem na niemieckim torze Nurburgring.
W stosunku do bazy samochód zachował podobny wygląd bryły nadwozia i kształt reflektorów, zyskując zarazem większy wlot powietrza, inny kształt zderzaka oraz zupełnie inną stylizację tylnej części nadwozia. Dach otrzymał typowe dla konstrukcji Zagato podwójne uwypuklenie, które wpłynęło na węższą linię okien i inaczej biegnącą linię dachu.
Zgodnie z nazwą, do napędu Astona Martina V12 Zagato wykorzystany został benzynowy silnik V12 o pojemności 6 litrów i mocy 517 KM, który charakteryzował się maksymalnym momentem obrotowym 570 Nm. Maksymalne parametry tej jednostki udało się pozyskać dzięki lekkiej kosntrukcji nadwozia i podwozia, którą wykonano z wykorzystaniem włókna węglowego.
Sprzedaż.
Aston Martin V12 Zagato został opracowany jako ściśle limitowana, specjalna konstrukcja przeznaczona dla wyselekcjonowanego grona nabywców. Podczas wrześniowego salonu samochodowego IAA 2011 producent poinformował, że zbuduje 150 sztuk sportowego coupe. Cena za egzemplarz określona została jako 538 tysięcy dolarów, a pierwsze dostawy egzemplarzy odbyły się latem 2012 roku. Spośród 150 sztuk, 65 z nich zyskała specjalny pakiet stylistyczny Racing wyrózniający się m.in. tylnym spojlerem, innymi lakierami malowania nadwozia oraz innym wykonaniem detali jak np. osłona chłodnicy. Jeden z takich egzemplarzy trafił do ponownej sprzedaży w czerwcu 2020.

</doc>
<doc id="5321574" url="https://pl.wikipedia.org/wiki?curid=5321574" title="Leticia Melo">
Leticia Melo

Leticia Oro Melo (ur. 5 października 1997) – brazylijska lekkoatletka specjalizująca się w skoku w dal.
Była mistrzynią Ameryki Południowej juniorów młodszych (2014) i juniorów (2015). Stanęła na najniższym stopniu podium podczas juniorskiego czempionatu obu Ameryk w Edmonton (2015).
W 2021 została mistrzynią Ameryki Południowej. Rok później zdobyła brązowy medal podczas mistrzostw świata w Eugene.
Złota medalistka mistrzostw Brazylii.
Rekordy życiowy: 6,89 (24 lipca 2022, Eugene).

</doc>
<doc id="5321576" url="https://pl.wikipedia.org/wiki?curid=5321576" title="Dialekt rezjański">
Dialekt rezjański

Dialekt rezjański ( lub , samonazwanie: "rozajanski langač/lengač") – dialekt słoweński należący do grupy dialektów karynckich, choć mocno związany także z grupą dialektów przymorskich. Zachowany jest szczątkowo na obszarze włoskich Alp Julijskich w dolinie małej rzeki Rezji wpadającej do Beli (). Używa go resztka ludności słoweńskiej, zamieszkująca dawniej większy obszar i łącząca się poprzez Dolinę Kanalską ze Słoweńcami karynckimi, jednak łączność ta zanikła w wyniku kolonizacji friulskiej.
Pod względem językowym jest to jeden z najbardziej odrębnych i archaicznych dialektów słoweńskich, związany najbliżej z dialektem zilskim oraz terskim.
Znanym badaczem dialektu rezjańskiego był Jan Baudouin de Courtenay.
Cechy językowe.
Dialekt rezjański, z racji swojego peryferyjnego położenia, wykazuje szereg charakterystycznych tylko dla siebie właściwości. Do szczególnych cech fonetyki dialektu rezjańskiego należą: 
Do wyjątkowych cech morfologii dialektu rezjańskiego należą:
W dziedzinie słownictwa charakterystyczna jest formacja liczebników od 40 do 90, np. "štrêdi" ‘40’, "patẹrdú" ‘50’ &lt; psł. *"čьtyre rędi", *"pętь rędovъ". Oprócz tego występuje, podobne do francuskich liczebników typu ‘80’ (dosłownie 4·20), liczenie dwudziestkami, np. "dwákrat dwúi̯sti" ‘40’, "štírikrat dwúi̯sti" ‘80’, "tríkrat dwúi̯sti anu dœ̀sat" ‘70’. Podobne sposoby liczenia są nieznane nie tylko pozostałym dialektom słoweńskim, ale też całej słowiańszczyźnie, jeśli nie liczyć blisko spokrewnionego z rezjańskim dialektu terskiego. Poza tym słownictwo rezjańskie zawiera wiele pożyczek friulskich.

</doc>
<doc id="5321577" url="https://pl.wikipedia.org/wiki?curid=5321577" title="Leticia Oro Melo">
Leticia Oro Melo



</doc>
<doc id="5321578" url="https://pl.wikipedia.org/wiki?curid=5321578" title="Generał armii (ZSRR)">
Generał armii (ZSRR)

Generał armii () – stopień wojskowy w Armii Czerwonej i Armii Radzieckiej Sił Zbrojnych ZSRR, poniżej stopnia marszałka rodzaju wojsk, a powyżej stopnia generała-pułkownika. Nadawany dekretem Prezydium Rady Najwyższej ZSRR.
Stopień wojskowy „generała armii” stał się najwyższym z czterech stopni generalskich wprowadzonych w Armii Czerwonej 7 maja 1940. Nie istniał w carskiej Rosji.
Pierwszymi generałami armii zostali 4 czerwca 1940: komkor Gieorgij Żukow oraz komandarmi II rangi Kiriłł Mierieckow i Iwan Tiuleniew. Przed najazdem niemieckim na ZSRR awansowali na ten stopień również gen-płk Iosif Apanasienko (dowódca Frontu Dalekowschodniego) i Dmitrij Pawłow (dowodzący wojskami Zachodniego Specjalnego Okręgu Wojskowego).

</doc>
<doc id="5321579" url="https://pl.wikipedia.org/wiki?curid=5321579" title="Letícia Melo">
Letícia Melo



</doc>
<doc id="5321583" url="https://pl.wikipedia.org/wiki?curid=5321583" title="Dialekty karynckie">
Dialekty karynckie

Dialekty karynckie (, ) – jedna z siedmiu najczęściej wyróżnianych grup dialektów słoweńskich. Dialekty karynckie zajmują terytorium północnego zachodu Słowenii, a także część austriackiej Karyntii. Szczególnie wyróżnia się zachowany na terytorium Włoch peryferyjny dialekt rezjański, zaliczany niekiedy do dialektów karynckich.
Cechy językowe.
Dialekty karynckie wyróżniają się następującymi cechami językowymi:
Dialekty karynckie wyróżniają się także pod względem archaizmów leksykalnych, należą do nich np. "ol" ‘piwo’, "sət" ‘plaster miodu, wosku, węza’, "sǫ̂ad" ‘ul’ &lt; psł. *"olъ", *"sъtъ", *"sǫdъ". Szereg wyrazów typowo karynckich przeniknął także do języka literackiego, np. "vigred" ‘wiosna’, "šivilja" ‘szwaczka’.
Podział.
Wśród karynckich dialektów języka słoweńskiego wyróżnia się zwykle pięć dialektów:

</doc>
<doc id="5321584" url="https://pl.wikipedia.org/wiki?curid=5321584" title="Zwierzyniec (Sochaczew)">
Zwierzyniec (Sochaczew)

Zwierzyniec – część miasta Sochaczewa w województwie mazowieckim. Jest to obszar o ekstremalnie północym położeniu względem centrum miasta, w rejonie ulic Smolnej, Krzywej, Księżycowej i Zwierzynieckiej. W latach 1954–1976 w granicach Chodakowa.
Na terenie Zwierzyńca znajduje się system stawów. Tuż przy granicy miasta, we wsi Plecewice, znajduje się remiza OSP.
Historia.
Dawniej samodzielna wieś (osada leśna). Od 1867 w gminie Chodaków w powiecie sochaczewskim. W okresie międzywojennym należał do woj. warszawskiego; W 1921 roku liczba mieszkańców wynosiła 98. 20 października 1933 utworzono gromadę "Zwierzyniec" w granicach gminy Chodaków, składającą się z samej wsi Zwierzyniec.
Podczas II wojny światowej w Generalnym Gubernatorstwie, w dystrykcie warszawskim (Landkreis Sochaczew). W 1943 mieјscowość liczyła 299 mieszkańców.
Po wojnie Zwierzyniec powrócił do powiatu sochaczewskigo w woj. warszawskim jako jedna z 48 gromad gminy Chodaków. 
W związku z reorganizacją administracji wiejskiej jesienią 1954, Zwierzyniec wszedł w skład nowej gromady Chodaków. 13 listopada 1954, po pięciu tygodniach, gromadę Chodaków zniesiono w związku z nadaniem jej statusu osiedla, w związku z czym Zwierzyniec stał się integralną częścią osiedla Chodakowa, a po nadaniu osiedlu Chodaków statusu miasta 1 stycznia 1967 – częścią miasta Chodakowa.
1 stycznia 1977 miasto Chodaków włączono do Sochaczewa, przez co Zwierzyniec stał się integralną częścią Sochaczewa.
Nazwa nie występuje w systemie TERYT.

</doc>
<doc id="5321586" url="https://pl.wikipedia.org/wiki?curid=5321586" title="Ludwika Castori">
Ludwika Castori

Ludwika Castori (Castori-Dąbrowska; ur. 25 maja 1920 we Lwowie, zm. 9 maja 1998 w Krakowie) – polska aktorka teatralna
W latach 1944-1945 występowała w Polskim Teatrze Dramatycznym we Lwowie. Od 1945 do 1947 była aktorką Teatru Śląskiego w Katowicach, od 1947 do 1950 Teatrów Dramatycznych w Krakowie. W latach 1950-1955 grała w Teatrze Polskim w Warszawie, 1955-1980 - Teatrze im. Juliusza Słowackiego w Krakowie. W 1985 została odznaczona Krzyżem Kawalerskim Orderu Odrodzenia Polski.
W jej repertuarze znajdowały się m.in. role Tytanii w "Śnie nocy letniej" Williama Szekspira (Teatr Śląski i Teatr im. Juliusza Słowackiego w ramach Teatrów Dramatycznych), Oliwii w "Wieczorze Trzech Króli" Szekspira (Teatr Śląski i Teatr im. Juliusza Słowackiego w ramach Teatrów Dramatycznych), Maryny w "Weselu" Stanisława Wyspiańskiego (Teatr Śląski i Teatr im. Juliusza Słowackiego), Liselotty w "Dwóch teatrach" Jerzego Szaniawskiego (Teatr Śląski i Teatr im. Juliusza Słowackiego), Ruth w "Niemcach" Leona Kruczkowskiego (Stary Teatr w ramach Teatrów Dramatycznych), Goplany w "Balladynie" Juliusza Słowackiego (Teatr im. Juliusza Słowackiego w ramach Teatrów Dramatycznych), Natalii Goricz w "Mądremu biada" Aleksandra Gribojedowa (Teatr Polski i Teatr im. Juliusza Słowackiego), Jessie w "Juliuszu i Ethel" Leona Kruczkowskiego (Teatr Polski), Laury w "Kordianie" Juliusza Słowackiego, Salomei w "Horsztyńskim" Juliusza Słowackiego, Joanny w "Więźniach z Altony" Jean-Paula Sartre'a, Janiny w "Domu otwartym" Michała Bałuckiego, Podstoliny w "Zemście" Aleksandra Fredry, Pani Chomińska we "W sieci" Jana Augusta Kisielewskiego, Anny Andriejewnej w "Rewizorze" Nikołaja Gogola, Heroldki w "Kobietach na święcie Tesmoforiów" Arystofanesa (wszystkie: Teatr im. Juliusza Słowackiego).
Jej jedyną rolą filmową była Basia, żona niewidomego architekta w "Kaloszach szczęścia" z 1958.
Pochowana na Cmentarzu Salwatorskim (sektor SC14-1-8).

</doc>
<doc id="5321591" url="https://pl.wikipedia.org/wiki?curid=5321591" title="Micheil Alawidze">
Micheil Alawidze

Micheil Alawidze (, ur. 5 listopada 1987 w Batumim) – gruziński piłkarz, grający na pozycji bramkarza w gruzińskim klubie Dinamo Batumi. Wychowanek SK Tbilisi. W swojej karierze grał także w gruzińskich SK Rustawi, Lokomotiwim Tbilisi, azerskim Standardzie Sumgait oraz uzbeckich Shoʻrtanie Gʻuzor i FK Andijon.

</doc>
<doc id="5321597" url="https://pl.wikipedia.org/wiki?curid=5321597" title="Zarzecze (Sochaczew)">
Zarzecze (Sochaczew)

Zarzecze – część miasta Sochaczewa w województwie mazowieckim. Leży nad Bzurą, w północnej części miasta, wzdłuż środkowego odcinka ulicy Wyszogrodzkiej. W latach 1954–1976 w granicach Chodakowa.
Historia.
Dawniej samodzielna wieś. Od 1867 w gminie Chodaków w powiecie sochaczewskim. W okresie międzywojennym należała do woj. warszawskiego; W 1921 roku liczba mieszkańców wynosiła 71 20 października 1933 utworzono gromadę "Zarzecze" w granicach gminy Chodaków, składającą się z samej wsi Zarzecze.
Podczas II wojny światowej w Generalnym Gubernatorstwie, w dystrykcie warszawskim (Landkreis Sochaczew). W 1943 mieјscowość liczyła 99 mieszkańców.
Po wojnie Zarzecze powróciło do powiatu sochaczewskigo w woj. warszawskim jako jedna z 48 gromad gminy Chodaków. 
W związku z reorganizacją administracji wiejskiej jesienią 1954, Zarzecze weszło w skład nowej gromady Chodaków. 13 listopada 1954, po pięciu tygodniach, gromadę Chodaków zniesiono w związku z nadaniem jej statusu osiedla, w związku z czym Zarzecze stało się integralną częścią osiedla Chodakowa, a po nadaniu osiedlu Chodaków statusu miasta 1 stycznia 1967 – częścią miasta Chodakowa.
1 stycznia 1977 miasto Chodaków włączono do Sochaczewa, przez co Zarzecze stało się integralną częścią Sochaczewa.
Nazwa nie występuje w systemie TERYT.

</doc>
<doc id="5321600" url="https://pl.wikipedia.org/wiki?curid=5321600" title="Dialekty kaszubskie">
Dialekty kaszubskie

Dialekty kaszubskie lub dialekty pomorskie – grupa dialektów środkowolechickich zaliczana do odmian języka regionalnego kaszubskiego.
Cechy językowe.
Szereg cech fonetycznych łączy obszar kaszubski z obszarem wschodniolechickim (polskim), a zarazem odróżnia od zachodniolechickiego:
Z drugiej strony istnieją cechy odróżniające obszar środkowolechicki od wschodniolechickiego, a łączące z zachodniolechickim:
Oprócz tego z gwarami północnej Polski, przede wszystkim z dialektem mazowieckim, w mniejszym stopniu z dialektem wielkopolskim kaszubszczyznę łączą cechy takie jak:
Charakterystycznymi zmianami właściwie kaszubskimi są:
Podział.
Najczęściej wyróżnia się trzy ugrupowania gwar kaszubskich: dialekt południowokaszubski, mający wiele cech wspólnych z dialektem wielkopolskim, dialekt środkowokaszubski oraz dialekt północnokaszubski, w skład którego wchodzi położona na zachodnich peryferiach kaszubszczyzny przełomu XIX i XX wieku gwara słowińska.
Dialekt północny charakteryzuje się przede wszystkim (szczególnie na wybrzeżu) zachowaniem akcentu ruchomego, częstym "i" lub "ë" na miejscu dawnego kaszubskiego "į" &lt; "ę", formami typu "cvjardi" (wobec południowych "tvardi")
Peryferyjna gwara Słowińców wyróżniała się licznymi archaizmami pomorskimi, takimi jak rozwój sonantu typu "våu̯k" wobec występującego już w Powiecie puckim "vjilk".
Dialekt południowy wyróżnia się akcentem na pierwszą sylabę, a także szeregiem różnic w fonetyce i morfologii.

</doc>
<doc id="5321601" url="https://pl.wikipedia.org/wiki?curid=5321601" title="Prva crnogorska liga (2022/2023)">
Prva crnogorska liga (2022/2023)

Prva Crnogorska Liga 2022/2023 (oficjalnie znana jako Meridianbet 1. CFL ze względów sponsorskich) jest 17. edycją najwyższej klasy rozgrywkowej piłki nożnej w Czarnogórze. 
Bierze w niej udział 10 drużyn, które w okresie od 23 lipca 2022 do maja 2023 rozegra 36 kolejek meczów. 
Sezon zakończą baraże o miejsce w przyszłym sezonie w Prva crnogorska fudbalska liga. 
Obrońcą tytułu jest Sutjeska Nikšić.

</doc>
<doc id="5321602" url="https://pl.wikipedia.org/wiki?curid=5321602" title="Pochodna arytmetyczna">
Pochodna arytmetyczna

Pochodna arytmetyczna, pochodna liczbowa – w teorii liczb jest to funkcja zdefiniowana dla liczb całkowitych, która bazuje na ich rozkładzie na czynniki pierwsze poprzez analogię wobec reguły Leibniza, używanej w analizie matematycznej.
Istnieje wiele wersji pochodnej arytmetycznej. Oprócz tej, która jest opisana w tym artykule (pochodna arytmetyczna Lagariasa), istnieją również m.in. pochodne arytmetyczne Ihary i Buiuma.
Wczesna historia.
Pochodna arytmetyczna została wprowadzona przez hiszpańskiego matematyka imieniem Josè Mingot Shelly w 1911 roku Ten koncept pojawił się również w Putnam Competition w 1950 roku.
Definicja.
Dla liczb naturalnych formula_1 pochodna arytmetyczna formula_2 jest zdefiniowana w sposób następujący:
Rozszerzenie poza liczby naturalne.
Edward J. Barbeau rozszerzył dziedzinę do wszystkich liczb całkowitych przez pokazanie, że równanie formula_8 które jednoznacznie zwiększyłoby dziedzinę do liczb całkowitych, jest zgodne z równaniem funkcji pochodnej arytmetycznej. Barbeau również rozszerzył domenę do liczb wymiernych poprzez pokazanie, że metoda obliczania pochodnej funkcji wymiernej daje dobrze zdefiniowaną pochodną arytmetyczną na zbiorze formula_9
Victor Ufnarovski i Bo Åhlander rozszerzyli dziedzinę do liczb niewymiernych, które mogą być zapisane jako iloczyn liczb pierwszych podniesiony do arbitralnej potęgi wymiernej, co pozwala na kalkulację takich wyrażeń jak formula_11.
Pochodna arytmetyczna może być również rozszerzona do każdego pierścienia z jednoznacznością rozkładu (UFD, pierścień Gaussa), takich jak liczby całkowite Gaussa lub liczby całkowite Eisensteina, oraz jego powiązanego ciała ułamków. Jeżeli pierścień Gaussa jest pierścieniem wielomianów, wtedy pochodna arytmetyczna jest tym samym, co pochodzenie na tym pierścieniu. Na przykład zwykła pochodna jest pochodną arytmetyczną dla pierścieni jednoelementowych rzeczywistych i zespolonych wielomianów i funkcji wymiernych, co może zostać udowodnione używając zasadniczego twierdzenia algebry.
Pochodna arytmetyczna została również rozszerzona do pierścienia klas reszt.
Podstawowe właściwości.
Reguła Leibniza implikuje, że formula_12 (zakładając formula_13) oraz formula_14 (zakładając formula_15).
Podobnie jak w przypadku zwyczajnej pochodnej, istnieje wzór powiązany z potęgą nad różniczkowanym elementem. Dla dowolnych liczb całkowitych formula_16 i formula_17
Pozwala to na obliczenie wartości pochodnej z rozkładu liczby całkowitej na liczby pierwsze, formula_19
gdzie formula_21 funkcja omega liczb pierwszych, jest liczbą różnych czynników pierwszych formula_22 a formula_23 jest p-adycznym szacunkiem formula_24
Przykłady:
Ciąg liczbowy poszczególnych wartości dla formula_27 (Sekwencja w OEIS) zaczyna się następująco:
Powiązane funkcje.
"Pochodna logarytmiczna" formula_29 jest w pełni addytywną funkcją: formula_30
"Cząstkowa pochodna arytmetyczna" formula_31 po formula_32 definiowana jest jako formula_33 a więc pochodna arytmetyczna może zostać zapisana jako formula_34
Arytmetyczna funkcja formula_35 jest "addytywną Leibniza" jeżeli istnieje taka kompletnie mnożna funkcja formula_36 że formula_37 dla wszystkich dodatnich liczb całkowitych formula_38 oraz formula_39 Argumentem za tym konceptem jest fakt, że funkcje addytywne Leibniza są generalizacją pochodnej arytmetycznej formula_40 szczegółowiej, formula_41 jest addytywną Leibniza dla formula_42
Nierówności i granice.
E.J. Barbeau zbadał granice pochodnej arytmetycznej i odkrył, że:
gdzie formula_45 funkcja omega liczb pierwszych, jest liczbą czynników pierwszych formula_39 W obu powyższych przypadkach równość występuje, gdy formula_47 jest potęgą dwójki.
Dahl, Olsson i Loiko odkryli, że pochodna arytmetyczna liczby naturalnej jest ograniczona przez
gdzie formula_32 jest najmniejszym czynnikiem pierwszym formula_39 Równość występuje, gdy formula_47 jest potęgą liczby formula_52
Alexander Loiko, Jonas Olsson i Niklas Dahl odkryli również, że nie jest możliwe znalezienie podobnych granic dla pochodnej arytmetycznej poszerzonej o liczby wymierne. Dokonali tego przez udowodnienie, że pomiędzy dwoma dowolnymi liczbami wymiernymi istnieją inne liczby wymierne o arbitralnie wielkich lub małych pochodnych (oznacza to, że pochodna arytmetyczna nie jest funkcją ciągłą w formula_53).
Rząd średniej.
Wiemy, że
oraz
dla dowolnego formula_56 gdzie
Znaczenie dla teorii liczb.
Victor Ufnarovski i Bo Åhlander uszczegółowili powiązanie tej funkcji z przypuszczeniami w teorii liczb. Przykładowo, hipoteza liczb pierwszych bliźniaczych implikuje istnienie nieskończenie wielu formula_58 dla których formula_59 a hipoteza Goldbacha wiąże się z implikacją, że dla każdego formula_60 istnieje takie formula_1 że formula_62.

</doc>
<doc id="5321604" url="https://pl.wikipedia.org/wiki?curid=5321604" title="MKS Kańczuga">
MKS Kańczuga

MKS Kańczuga – polski klub piłkarski z siedzibą w Kańczudze, występujący obecnie w lidze okręgowej. Założony w 1949 roku.
Historia.
Klub został założony 12 czerwca 1949 roku jako LZS Kańczuga. 5 sierpnia 1977 roku zmieniono nazwę na Spomasz Kańczuga, który został przejęty przez Fabrykę Maszyn i Urządzeń Przemysłu Spożywczego „Spomasz”. W sezonie 1978/79 klub zdobył mistrzostwo klasy „B” województwa przemyskiego, a w sezonie 1980/81 mistrzostwo klasy „A” województwa przemyskiego. W latach 1981–1984 przez trzy sezony klub grał w lidze okręgowej, a po reorganizacji lig w sezonie 1984/85 grał w klasie „R” Krosno - Przemyśl. W 1986 roku klub powrócił do ligi okręgowej przemyskiej. W sezonie 1988/89 klub zdobył mistrzostwo klasy okręgowej i awansował do klasy „R” Rzeszów - Krosno - Przemyśl. W sezonie 1990/91 piłkarze „Spomaszu” Kańczuga wygrali Puchar Polski na szczeblu województwa przemyskiego.
W 1992 roku zmieniono nazwę klubu na Kamax Kańczuga. W sezonie 1992/93 klub zdobył piąte miejsce w III lidze małopolskiej. 17 września 2001 roku ponownie zmieniono nazwę klubu na MKS Kańczuga, a prezesem został burmistrz Jacek Sołek.

</doc>
<doc id="5321605" url="https://pl.wikipedia.org/wiki?curid=5321605" title="Ostrzeszewo (Sochaczew)">
Ostrzeszewo (Sochaczew)

Ostrzeszewo – część miasta Sochaczewa w województwie mazowieckim. Leży w północnej części miasta, wzdłuż południowego odcinka ulicy Wyszogrodzkiej i jej bocznic: Kilińskiego, Wyspiańskiego, Bolesława Krzywoustego i Jedwabniczej. W latach 1954–1976 w granicach Chodakowa.
W południowej części Ostrzeszewa rozpościera się utworzony w 1927 roku obszar przemysłowy na Chodakowie.
Historia.
Dawniej samodzielna wieś. Od 1867 w gminie Chodaków w powiecie sochaczewskim. W okresie międzywojennym należała do woj. warszawskiego; W 1921 roku liczba mieszkańców wynosiła 80. 20 października 1933 utworzono gromadę "Ostrzeszewo" w granicach gminy Chodaków, składającą się z wsi Ostrzeszewo, fabryki Chodaków, folwarku Chodaków, młyna Chodaków i osady fabrycznej Chodaków.
Podczas II wojny światowej w Generalnym Gubernatorstwie, w dystrykcie warszawskim (Landkreis Sochaczew). W 1943 mieјscowość liczyła 1642 mieszkańców.
Po wojnie Ostrzeszewo powróciło do powiatu sochaczewskigo w woj. warszawskim jako jedna z 48 gromad gminy Chodaków. 
W związku z reorganizacją administracji wiejskiej jesienią 1954, Ostrzeszewo weszło w skład nowej gromady Chodaków. 13 listopada 1954, po pięciu tygodniach, gromadę Chodaków zniesiono w związku z nadaniem jej statusu osiedla, w związku z czym Ostrzeszewo stało się integralną częścią osiedla Chodakowa, a po nadaniu osiedlu Chodaków statusu miasta 1 stycznia 1967 – częścią miasta Chodakowa.
1 stycznia 1977 miasto Chodaków włączono do Sochaczewa, przez co Ostrzeszewo stało się integralną częścią Sochaczewa.
Nazwa nie występuje w systemie TERYT.

</doc>
<doc id="5321606" url="https://pl.wikipedia.org/wiki?curid=5321606" title="Świątynie egipskie">
Świątynie egipskie

Egipskie świątynie – budowle wznoszone w starożytnym Egipcie oraz na terenach pozostających pod egipską kontrolą na potrzeby państwowego kultu bogów i dla upamiętnienia faraonów. Świątynie postrzegano jako domy dla bóstw lub królów, którym je poświęcano. W ich obrębie Egipcjanie wykonywali różne czynności kultowe wchodzące w skład religii egipskiej: składanie ofiar, odtwarzanie mitologicznych wydarzeń w trakcie świąt i uroczystości oraz odpieranie sił chaosu. Odprawianie tych rytuałów uważano za konieczne, aby bogowie nadal podtrzymywali Maat, boski porządek wszechświata. Utrzymanie świątyń oraz odprawianie rytuałów było obowiązkiem faraonów, którzy w związku z tym przeznaczali ogromne środki na budowę i utrzymanie obiektów sakralnych. Z konieczności faraonowie delegowali większość swoich rytualnych powinności na kapłanów, jednak przeważająca część ludności nie uczestniczyła bezpośrednio w ceremoniach i nie miała wstępu do najświętszych obszarów świątyń. Pomimo tego były one ważnym ośrodkiem religijnym dla członków wszystkich klas egipskiego społeczeństwa, którzy udawali się tam, aby modlić się, składać ofiary i uzyskiwać wskazówki od wyroczni bogów, którzy, jak wierzyli, mieszkali w ich wnętrzach.
Najważniejszą częścią świątyni było sanktuarium, w którym zazwyczaj znajdował się kultowy wizerunek boga, przeważnie przyjmujący postać niewielkiego posążka. Z biegiem czasu pomieszczenia otaczające sanktuarium stawały się coraz większe i bardziej okazałe, a świątynie ewoluowały od małych kapliczek w późnym okresie predynastycznym (koniec IV tysiąclecia p.n.e.) do dużych kamiennych budowli w Nowym Państwie (ok. 1550–1070 p.n.e.) i później. Budynki te należały do największych i najtrwalszych obiektów wznoszonych na terenie starożytnego Egiptu, a ich architektura i układ przestrzenny podporządkowane były złożonej symbolice religijnej. Typowo gmach świątyni składał się z szeregu zamkniętych hal, otwartych dziedzińców i pylonów wejściowych ustawionych wzdłuż trasy używanej podczas uroczystych procesji. Teren całego kompleksu świątynnego zazwyczaj okalał zewnętrzny mur, w obrębie którego oprócz samej świątyni znajdowały się także liczne budynki pomocnicze.
Do dużych świątyń przynależało również spore połacie ziemi i zatrudniały one tysiące świeckich, aby zaspokoić swoje potrzeby. Świątynie pełniły zatem funkcję ośrodków zarówno religijnych, jak i gospodarczych. Kapłani, którzy zarządzali tymi potężnymi instytucjami, posiadali znaczne wpływy i – pomimo formalnego podporządkowania faraonowi – mogli niekiedy skutecznie przeciwstawiać się jego władzy.
Świątynie powstawały w Egipcie pomimo postępującego rozpadu cywilizacji oraz aneksji Egiptu przez Cesarstwo Rzymskie w 30 p.n.e. Wraz z nadejściem chrześcijaństwa tradycyjna religia egipska stanęła w obliczu narastających prześladowań, co spowodowało jej stopniowe wymarcie w okresie od IV do VI wieku naszej ery. Pozostałe po niej budowle rozbierano, zmieniano ich przeznaczenie lub opuszczano, przez stulecia ulegały one stopniowemu zniszczeniu i zapomnieniu. Na początku XIX wieku przez Europę przetoczyła się fala zainteresowania starożytnym Egiptem, co zapoczątkowało nowoczesne badania nad dziedzictwem tej cywilizacji oraz przyciągnęło licznych turystów pragnących ujrzeć jej pozostałości. Dziesiątki świątyń przetrwały w różnym stanie zachowania do dziś, niektóre z nich stały się znanymi na całym świecie atrakcjami turystycznymi posiadającymi istotny wkład w egipską gospodarkę. Egiptolodzy kontynuują badania ocalałych świątyń i pozostałości zniszczonych, gdyż stanowią one bezcenne źródła informacji o społeczeństwie starożytnego Egiptu.
Funkcje.
Religijne.
W egipskiej religii świątynie pełniły rolę przeznaczonych dla bogów miejsc do zamieszkania na ziemi. Odzwierciedlała to nazwa, którą sami Egipcjanie określali te budynki: "ḥwt-nṯr", czyli „pałac (lub dom) boga”. Obecność bogów w świątyniach łączyła świat ludzi z ich domeną i pozwalała ludziom na kontakt z nimi poprzez odpowiednie rytuały. Ponieważ wierzono, że odprawianie tych rytuałów podtrzymywało istnienie bogów i pozwalało im odgrywać właściwą rolę we wszechświecie, świątynie stanowiły kluczowe narzędzie zabezpieczania maat, idealnego porządku natury i ludzkiego społeczeństwa w wierzeniach egipskich. Utrzymywanie maat było nadrzędnym celem całej egipskiej religii i temu właśnie celowi podporządkowane było także funkcjonowanie świątyń.
Faraon, któremu również przypisywano boskie pochodzenie, jako król-kapłan był uważany za przedstawiciela Egiptu wobec bogów i jego najważniejszego obrońcę maat. Odprawianie czynności kultowych było zatem, przynajmniej teoretycznie, jego osobistym obowiązkiem. Nie ma pewności, jak często władcy brali udział w ceremoniach i obrzędach, jednak rozmieszczenie świątyń w całym Egipcie na pewno uniemożliwiało im to w większości przypadków i do powinności tych najczęściej delegowali kapłanów. Faraon był jednak bezpośrednio zobowiązany do utrzymywania, zaopatrywania i rozbudowy systemu świątyń w całym swoim królestwie.
Sprawowanie czynności kultowych w imieniu władcy w dalszym ciągu posiadało status oficjalnego obowiązku państwowego i jako takie zastrzeżone było wyłącznie dla wąskiego kręgu najwyższych kapłanów. Udział ludności spoza tego grona w ceremoniach był w większości przypadków zakazany. Znaczna część świeckiej aktywności religijnej w Egipcie koncentrowała się zatem nie w świątyniach, a w prywatnych lub publicznie dostępnych kapliczkach. Mimo to zwykli Egipcjanie darzyli świątynie dużą czcią jako główne ogniwa spajające sferę ludzką i boską.
Każda świątynia poświęcona była jednemu głównemu bóstwu, w większości z nich oprócz tego oddawano cześć także innym bogom. Nie wszystkie bóstwa miały własne świątynie. Wiele demonów i bożków domowych objętych było jedynie prywatnym kultem lub miało znaczenie wyłącznie magiczne i co do zasady ceremonie świątynne nie dotyczyły ich w ogóle lub dotyczyły tylko w bardzo niewielkim stopniu. Istnieli też bogowie, którzy co prawda odgrywali znaczącą rolę w egipskiej mitologii, lecz z niejasnych powodów nie posiadali własnych świątyń. Kult wielu spośród bogów, którzy posiadali swoje sanktuaria, skupiał się jedynie w niektórych obszarach kraju, istniały jednak także kulty, które, choć pozostawały mocno związane z konkretnymi miejscami, praktykowano w całym państwie. Nawet najważniejsze bóstwa czczone w całym kraju silnie kojarzono z miastami, w których znajdowały się ich główne świątynie. W egipskich mitach o stworzeniu świata pierwsza świątynia powstała jako schronienie dla boga (jego dokładna tożsamość różniła się w zależności od miasta), które stanęło na kopcu ziemi, od którego rozpoczął się proces wyłaniania lądu z wód chaosu. Każdą świątynię w Egipcie utożsamiano z tą pierwotną świątynią oraz miejscem, w którym rozpoczęło się powstawanie świata. Jako pierwotne miejsce zamieszkania boga oraz mityczne miejsce założenia miasta świątynię postrzegano jako centrum regionu, z którego lokalny bóg sprawował swoją władzę.
Faraonowie wznosili także świątynie, w których po ich śmierci składano ofiary, aby podtrzymywać ich dusze w zaświatach. Często świątynie te lokowano w pobliżu miejsca ich spoczynku lub wręcz stanowiły one integralny element kompleksu grobowego. Świątynie te tradycyjnie nazywane są „świątyniami grobowymi” i uważa się je zasadniczo za odmienne od świątyń poświęconych bogom. W ostatnich latach niektórzy egiptolodzy, tacy jak Gerhard Haeny, wysunęli twierdzenia, że podział ten jest sztuczny. Egipcjanie nie określali świątyń grobowych żadną odrębną nazwą, symbolika śmierci występowała we wszystkich świątyniach egipskich, a rytuały odprawiane na cześć zmarłych wykazywały podobieństwo do rytuałów dla bogów. W świątyniach grobowych również oddawano cześć bogom, a egiptolog Stephen Quirke stwierdził, że „we wszystkich okresach historii Egiptu państwowy kult obejmował bogów, lecz zarazem… kult bogów dotyczył także króla”. Mimo to niektóre świątynie z całą pewnością wykorzystywano do upamiętniania zmarłych faraonów i składania ofiar ich duszom. Ich funkcje nie są do końca jasne, być może miały one zjednoczyć króla z bogami i nadać mu zbliżony do nich status, wynosząc go ponad stan zwykłej władzy królewskiej. Niezależnie od przyjętej interpretacji trudności w jednoznacznym odróżnieniu świątyń poświęconych bogom od świątyń grobowych odzwierciedlają ścisłe przeplatanie się boskości i władzy królewskiej w wierzeniach egipskich.
Gospodarcze i administracyjne.
Świątynie stanowiły kluczowe ośrodki aktywności gospodarczej starożytnego Egiptu. Największe z nich wymagały do swojego funkcjonowania ogromnych zasobów i zatrudniały dziesiątki tysięcy kapłanów, rzemieślników i robotników. Ekonomia świątyni przypominała sposób, w jaki funkcjonowała duża świecka posiadłość ziemska, z personelem oddanym służbie bogu na takiej samej zasadzie, jak mógłby on służyć właścicielowi posiadłości. Podobieństwo to znajduje odzwierciedlenie w egipskim określeniu ziem przynależących do świątyni oraz ich administracji, "pr", co oznacza „dom” lub „posiadłość”.
Niektóre zasoby świątyni pochodziły bezpośrednio z darowizn króla. W okresie Nowego Państwa, gdy Egipt był u szczytu potęgi, darowizny te często pochodziły z jego łupów wojennych lub z danin składanych Egiptowi przez podległe mu państwa. Król mógł również pobierać różne podatki, które trafiały bezpośrednio do świątynnych skarbców. Część dochodów świątyni pochodziła od osób prywatnych, które oferowały im ziemię, niewolników lub inne dobra w zamian za składanie ofiar i odprawianie rytuałów mających podtrzymać ich dusze w życiu pozagrobowym.
Znaczna część przychodów świątyni pochodziła jednak z jej własnych zasobów. Obejmowały one duże połacie ziemi położonej poza jej murami, czasami w zupełnie innym regionie kraju niż sama świątynia. Najważniejszym rodzajem dóbr świątynnych była ziemia uprawna rodząca zboże i owoce, pozwalająca na produkcję wina oraz utrzymująca stada bydła. Świątynia zarządzała tymi ziemiami bezpośrednio, dzierżawiła je rolnikom w zamian za część pozyskanych z nich płodów rolnych lub zarządzała nimi wspólnie z administracją królewską. Świątynie organizowały również ekspedycje na pustynię, aby zebrać zasoby takie jak sól, miód lub dziczyzna oraz wydobyć cenne minerały. Niektóre świątynie posiadały nawet własne floty statków, z których wykorzystaniem prowadziły handel w całym kraju, a nawet poza jego granicami. Jak pisał Richard H. Wilkinson, ekosystem świątyni „często stanowił miniaturę całego egipskiego społeczeństwa”. Jako główny ośrodek gospodarczy i miejsce pracy znacznej części lokalnej ludności świątynia stanowiła kluczowy element miasta, w którym się znajdowała. Wzniesienie świątyni na niezamieszkanym dotychczas terenie powodowało, że wokół niej powstawało także zorientowane na zaspakajanie jej potrzeb nowe osiedle ludzkie.
Cała ta potęga ekonomiczna pozostawała pod zwierzchnictwem faraona, a przychody świątyni i jej majątek często były opodatkowane. Ich personel, nawet kapłani, podlegał państwowemu systemowi przymusowych robót publicznych, który werbował siłę roboczą do królewskich projektów. Świątynie mogły być zobligowane do zapewnienia zasobów na określone cele. Ekspedycja handlowa dowodzona przez Harchufa w czasach VI dynastii (ok. 2255-2246 p.n.e.) mogła czerpać potrzebne jej zasoby z dowolnej świątyni, a świątynie grobowe Tebańskiej Nekropolii w czasach Nowego Państwa nadzorowały zaopatrzenie królewskich budowniczych grobowców w Deir el-Medina. Faraonowie mogli również zwalniać świątynię lub część jej personelu z podatków i służby wojskowej.
Administracja królewska miała także prawo nakazać jednej świątyni skierować jej zasoby do innej świątyni, której wpływy pragnęła rozszerzyć. W ten sposób król mógł zwiększyć dochody świątyń boga, którego szczególnie sobie upodobał. Świątynie grobowe niedawno zmarłych władców miały tendencję do odbierania zasobów tym zbudowanym na cześć dawno zmarłych faraonów . Najbardziej drastycznym sposobem kontrolowania posiadłości świątynnych była ich zupełna reorganizacja na poziomie całego kraju, potencjalnie skutkująca nawet zamknięciem niektórych z nich. Tego rodzaju zmiany mogły znacząco przeobrażać krajobraz gospodarczy Egiptu, świątynie stanowiły zatem ważny instrument, za pomocą którego król władał swymi poddanymi i ich majątkami. Administracje wielkich świątyń sprawujące bezpośredni nadzór nad rozległymi sferami swoich ekonomicznych wpływów dysponowały dużą władzą, która być może pozwalała im na sprzeciwianie się rządom słabego faraona. Nie jest jednak do końca jasne, na jak dużą niezależność mogły sobie pozwolić w praktyce.
Gdy Egipt stał się prowincją rzymską, jednym z pierwszych posunięć nowych władców było przeprowadzenie reform praw własności do ziemi i podatków. Egipskie świątynie jako ważni posiadacze ziemscy miały do wyboru płacenie władzom cesarskim czynszu za posiadane tereny lub zrzeczenie się ich w zamian za stałe dotacje państwowe. Jednak pod panowaniem rzymskim świątynie i kapłani nadal korzystali z przywilejów, przykładowo zwolnień z podatków i służby państwowej. Z formalnego punktu widzenia najwyższe władze świątynne weszły w skład rzymskiego aparatu władzy i pobierały podatki lub sądziły kapłanów oskarżanych o łamanie świętych praw.
Ewolucja.
Początki.
Najwcześniejsze znane świątynie znane są z prehistorycznego Egiptu z końca czwartego tysiąclecia p.n.e. z takich miejsc jak: Saïs i Buto w Dolnym Egipcie oraz Nechen i Koptos w Górnym Egipcie. Wznoszone były na ogół z niezbyt wytrzymałych materiałów: drewna, maty trzcinowej i cegły mułowej. Pomimo swej fizycznej nietrwałości budynki te na stałe zapisały się w kulturze starożytnego Egiptu, gdyż w celu podkreślenia wiecznej i niezmiennej natury bogów oraz ich siedzib egipska architektura i sztuka nieustannie wykorzystywały lub adaptowały ich charakterystyczne elementy.
W okresie wczesnodynastycznym (ok. 3100–2686 p.n.e.) pierwsi faraonowie wznosili swoje kompleksy grobowe w stanowiącym wówczas istotny ośrodek religijny Abydos, wszystkie powstały według jednakowego wzorca, z otaczającym je prostokątnym murem z cegły mułowej. W następujących po nim czasach Starego Państwa (ok. 2686-2181 p.n.e.) królewskie grobowce znacznie powiększyły swe rozmiary, natomiast większość świątyń poświęconych bogom pozostała stosunkowo niewielka. Sugeruje to, że państwowa religia w tym okresie kładła większy nacisk na kult króla, niż na bezpośrednie oddawanie czci bogom. Kulty bóstw blisko związanych z monarchą, takich jak boga słońca Ra, otrzymywały od dworu królewskiego więcej zasobów niż kulty innych bogów. Świątynia Ra w Heliopolis stanowiła wówczas jeden z najważniejszych ośrodków religijnych kraju, a kilku faraonów Starego Państwa wzniosło na jego cześć wielkie świątynie słońca w pobliżu swoich piramid. Gigantyczne grobowce władców nie wpłynęły jednak w tym okresie na kształt małych lokalnych świątyń, które zachowały różnorodność lokalnych stylów architektonicznych jeszcze z czasów predynastycznych.
Wzrost rozmiarów pomników grobowych rozpoczął się za panowania Dżesera, w skład wzniesionego dla niego w całości z kamienia kompleksu grobowego weszła po raz pierwszy piramida, pod którą został pochowany: schodkowa Piramida Dżesera. Od tej pory przez cały okres Starego Państwa miejsce spoczynku władcy łączono ze świątynią, tworząc rozbudowane założenia grobowe, których centralny element stanowiła kamienna piramida. Jako że miasta wspierały świątynie przez cały okres historii Egiptu, w pobliżu każdego takiego monumentu wyrastało osiedle zaspakajające jego potrzeby. Kolejne zmiany w układzie przestrzennym królewskich nekropolii przyniosło panowanie Snofru, który, począwszy od swojej pierwszej piramidy w Meidum, wznosił je symetrycznie wzdłuż osi wschód-zachód, z parą połączonych aleją procesyjną świątyń: jedną nad brzegiem Nilu, drugą zaś u podnóża piramidy. Bezpośredni następcy Snofru poszli za jego przykładem, jednak już od schyłkowego okresu Starego Państwa kompleksy piramid zawierały mieszankę elementów pochodzących zarówno z planu osiowego Snofru, jak i z prostokątnego układu Dżesera. Aby zaopatrywać te olbrzymie zespoły budowli sakralnych, królowie zakładali nowe miasta i gospodarstwa rolne na dotychczas niezagospodarowanych terenach w całym Egipcie. Przepływ dóbr z tych ziem do instytucji władzy oraz podległych jej świątyń przyczynił się istotnie do zjednoczenia kraju.
Faraonowie z czasów Średniego Państwa (ok. 2055-1650 p.n.e.) kontynuowali wznoszenie piramid i związanych z nimi kompleksów. Nieliczne pozostałości świątyń Średniego Państwa, takie jak te w Medinet Madi, pokazują, że w tym czasie układy przestrzenne przybytków poświęconych bogom stały się bardziej symetryczne, a do ich budowy wykorzystywano coraz więcej kamienia. W konstrukcji gmachów sakralnych Średniego Państwa często pojawiał się też charakterystyczny układ z położonym za salą kolumnową sanktuarium, niekiedy dodatkowo pomieszczenia te poprzedzały również otwarte dziedzińce. Przypominało to w dużym stopniu standardowy plan świątyń, według którego wznoszono je w późniejszych czasach.
Nowe Państwo.
Wzrost potęgi i bogactwa Egiptu za czasów Nowego Państwa (ok. 1550–1070 p.n.e.) znalazł również odzwierciedlenie w zasobach przeznaczanych na świątynie, co sprawiło, że stały się one jeszcze większe i bardziej wyszukane. Najwyższe urzędy w hierarchii kapłańskiej, obsadzane do tej pory rotacyjnie, przekształciły się w dożywotnie posady, a zajmujący je kapłani kontrolowali dużą część bogactwa Egiptu. Anthony Spalinger sugeruje, że wraz z rozszerzaniem się wpływów świątyń zyskujące coraz większe znaczenie święta świątynne wchłaniały wydarzenia religijne obchodzone dotychczas całkowicie publicznie. Najwyższą pozycję wśród bogów zajmował wówczas Amon, którego główny ośrodek kultu, przybytek Amona-Re w Karnaku w Tebach, stał się w końcu największą ze wszystkich świątyń całego Egiptu, a sprawujący nad nim pieczę arcykapłani mogli posiadać znaczne wpływy polityczne.
Wiele świątyń powstawało w tym okresie w całości z kamienia, a ich ogólny układ przestrzenny przybrał stałą formę, z sanktuarium, salami, dziedzińcami i pylonami rozmieszczonymi wzdłuż traktu używanego do uroczystych procesji. Faraonowie Nowego Państwa przestali także używać piramid w charakterze pomników grobowych i zamiast tego lokowali miejsca swojego spoczynku w dużym oddaleniu od świątyń grobowych. Istotnie wpłynęło to na ich architekturę – ponieważ nie było już potrzeby dostosowywania się do otoczenia piramidy, budowano je według standardowego wzorca charakterystycznego dla świątyń poświęconych bogom.
W środkowym okresie Nowego Państwa faraon Echnaton wywyższył boga Atona ponad wszystkich innych i podczas swojego panowania zniósł oficjalny kult większości pozostałych bogów. Wstrzymano utrzymywanie dotychczasowych świątyń i rozpoczęto budowę nowych, poświęconych Atonowi, różniących się diametralnie od tradycyjnych pod względem projektu i konstrukcji. Skutki rewolucji zainicjowanej przez Echnatona całkowicie odwrócono wkrótce po jego śmierci – zlikwidowane przez władcę kulty przywrócono, a wzniesione z jego inicjatywy świątynie Atona rozebrano. Kolejni królowie przeznaczali na świątynie coraz więcej środków. Kulminacyjny okres aktywności budowlanej przypadł na rządy Ramzesa II, najbardziej energicznego pod tym względem władcy w historii Egiptu. Wraz ze wzrostem bogactwa kapłanów zwiększały się także ich wpływy religijne: coraz popularniejszą metodą podejmowania decyzji stawało się uzyskiwanie rady od kontrolowanych przez nich wyroczni świątynnych. Władza faraonów ostatecznie osłabła na tyle, że w XI wieku p.n.e. dowódca wojskowy Herhor, który objął urząd arcykapłana Amona, został "de facto" władcą Górnego Egiptu, co rozpoczęło okres politycznego podziału państwa znany jako Trzeci Okres Przejściowy (ok. 1070–664 p.n.e.).
Wraz z upadkiem Nowego Państwa bezpowrotnie zarzucono budowę dedykowanych świątyń grobowych. Tradycyjny związek świątyń z grobowcami nie zanikł jednak zupełnie, gdyż niektórych władców Trzeciego Okresu Przejściowego, przykładowo tych władających w Tanis, pochowano w obrębie świątyń poświęconych bogom.
Późniejszy rozwój.
W Trzecim Okresie Przejściowym i następującym po nim Okresie Późnym (664-323 p.n.e.) osłabione państwo egipskie uległo szeregowi inwazji z zewnątrz i jedynie sporadycznie cieszyło się krótkimi okresami niepodległości. Wielu z obcych władców finansowało i rozbudowywało świątynie, aby wzmocnić swoje roszczenia do władzy na krajem. Jedna z takich grup, faraonowie kuszyccy z VIII i VII wieku p.n.e., zaadaptowała architekturę egipskich świątyń do użytku w swojej ojczystej Nubii, co zapoczątkowało długą tradycję wznoszenia nubijskich świątyń w stylu egipskim. W tych burzliwych czasach znaczenie poszczególnych świątyń i kultów zmieniło się diametralnie, a kapłani Amona utracili swoje rozległe wpływy i niezależność, jednak pozycja kapłaństwa jako klasy społecznej nie została naruszona.
Pomimo politycznych zawirowań styl egipskich świątyń w dalszym ciągu ewoluował, nie ulegając zbyt wielu obcym wpływom. W porównaniu z poprzednimi wiekami, gdy większość z nich wznoszono dla bogów płci męskiej, wzrosła popularność bogiń i bóstw przedstawianych pod postacią dzieci. Aktywność świątyń skoncentrowała się na bardziej powszechnych i przyziemnych formach aktywności religijnej: wyroczniach, kultach zwierząt i modlitwie. Wciąż rozwijano nowe formy architektoniczne, takie jak choćby zadaszone pawilony sytuowane przed bramami, bardziej okazałe formy kolumn oraz mammisi, budynki ku czci mitycznych narodzin dziecka bóstwa świątynnego. Chociaż główne cechy charakterystyczne architektury późnych egipskich świątyń rozwinęły się u schyłku ostatniego okresu rodzimych rządów, większość zachowanych do dnia dzisiejszego budowli pochodzi z czasów rządów Ptolemeuszy, władców pochodzenia greckiego, którzy rządzili jako faraonowie przez prawie 300 lat.
Po podbiciu i aneksji królestwa Ptolemeuszy przez Rzymian w 30 p.n.e. cesarze rzymscy przejęli rolę władców kraju i patronów świątyń. Dużą część z nich nadal wznoszono w stylu egipskim. Inne, w tym niektóre poświęcone egipskim bogom — takie jak świątynia Izydy w Ras el-Soda — powstały w stylu nawiązującym do architektury rzymskiej.
Wznoszenie nowych świątyń kontynuowano do III wieku n.e., kiedy to imperium Rzymskie dotknął kryzys. Wstrzymano wtedy państwowe finansowanie kultów świątynnych, co zaowocowało praktycznie całkowitym zatrzymaniem powstawania nowych obiektów i tworzenia dekoracji. W niektórych miejscach dalej prowadzono działalność kultową, jednak utrzymywała się ona teraz w coraz większym stopniu dzięki wsparciu finansowemu i pracy ochotników z miejscowych społeczności. W następnych stuleciach chrześcijańscy cesarze rzymscy wydawali dekrety coraz bardziej nieprzychylne pogańskim kultom i świątyniom. Niektórzy chrześcijanie atakowali i niszczyli świątynie, na przykład w 391 lub 392 n.e. splądrowano w Aleksandrii szereg świątyń, w tym Serapejon. W rezultacie łącznego oddziaływania tych dwóch czynników, czyli ekspansji chrześcijaństwa oraz utraty finansowania, tradycyjna religia egipska coraz bardziej traciła na znaczeniu. Ostatnie z kultów świątynnych przestały funkcjonować pomiędzy IV a VI wiekiem n.e., chociaż miejscowi mogli jeszcze praktykować dawne zwyczaje w niektórych miejscach na długo po tym, jak ustały tam regularne ceremonie.
Budowa.
Starożytni Egipcjanie wznosili świątynie w całym Górnym i Dolnym Egipcie, a także w kontrolowanych przez siebie oazach na Pustyni Libijskiej aż do Siwa na zachodzie oraz w placówkach na Półwyspie Synaj, takich jak Timna. Faraonowie budowali także świątynie w Nubii w okresach, w których Egipt władał tą krainą, sięgając swymi wpływami aż do Jebel Barkal na południu. Większość egipskich miast posiadała świątynię, jednak czasem, tak jak w wypadku świątyń grobowych lub tych budowanych na terenie Nubii, powstawały one na dotychczas niezamieszkanym terenie. Dokładną lokalizację nowej świątyni często determinowały względy religijne — mogła ona stanowić na przykład mityczne miejsce narodzin lub pochówku boga. Fasady większości świątyń zwracano w stronę Nilu, co powodowało, że ich osie biegły mniej więcej ze wschodu na zachód, zdarzały się jednak wyjątki. Niekiedy oś świątyni projektowano tak, aby wskazywała inne miejsce o znaczeniu religijnym, na przykład sąsiednią świątynię albo miejsce wschodu słońca lub innych określonych gwiazd. Przykładowo Wielka Świątynia Abu Simbel jest zorientowana tak, że dwa razy do roku wschodzące słońce oświetla posągi bogów znajdujące się w jej najgłębszym pomieszczeniu.
Budowę świątyni poprzedzała rozbudowana seria obrzędów, kolejne rytuały odprawiano także po jej zakończeniu, gdy poświęcano ją głównemu bogu. Uroczystościom tym przewodził, przynajmniej w teorii, faraon w ramach swoich religijnych powinności, według egipskich wierzeń każda świątynia była symbolicznie jego dziełem. W rzeczywistości gmachy te stanowiły efekt pracy setek jego poddanych, wcielonych do przymusowego systemu robót publicznych. Proces budowy nowej świątyni lub istotnej rozbudowy już istniejącej mógł trwać lata lub nawet dekady.
Wykorzystanie kamienia w charakterze budulca dla egipskich obiektów sakralnych podkreślało ich funkcję jako wiecznych domów bogów i odróżniało je od wznoszonych z cegły mułowej budowli na użytek śmiertelników. Wczesne świątynie także budowano z cegły mułowej i innych nietrwałych materiałów, a większość budynków pomocniczych lokowanych w obrębie terenu świątyni wznoszono z cegły mułowej przez cały okres historii Egiptu. Głównymi surowcami stosowanymi do budowy świątyń były występujące powszechne w Egipcie wapień oraz piaskowiec; materiały twardsze i trudniejsze w obróbce, między innymi granit, wykorzystywano w mniejszych ilościach do wykonania pojedynczych elementów i detali, na przykład obelisków. Kamień wydobywano w pobliżu wznoszonej świątyni lub dostarczano Nilem z kamieniołomów położonych w innych miejscach.
Fundament świątyni stanowiły kamienne płyty osadzone w wypełnionych piaskiem rowach. Przez większą część historii Egiptu ściany oraz inne elementy konstrukcyjne świątyń wznoszono z dużych bloków o różnych kształtach. Bloki te układano warstwami, najczęściej bez wykorzystania zaprawy. Każdy kamień obrabiano tak, by pasował do sąsiednich, tworząc z grubsza prostopadłościenne bloki, których nierówne kształty zazębiały się ze sobą. Wnętrza murów często wykańczano z mniejszą starannością, z użyciem bardziej chropowatych kamieni gorszej jakości. Podczas wznoszenia konstrukcji nad poziomem gruntu robotnicy wykorzystywali rampy budowlane usypywane z różnych materiałów, takich jak błoto, cegła mułowa czy nieobrobiony kamień. Jeśli budowlę wykuwano w litej skale, robotnicy posuwali się od góry do dołu, wykuwając najpierw wąską przestrzeń pod sufitem, a następnie, stopniowo usuwając materiał skalny w dół, osiągali poziom podłogi. Po ukończeniu konstrukcji świątyni szorstkie kamienne powierzchnie ścian wygładzano, a następnie dekorowano. Dekoracje te mogły przybierać formę płaskorzeźb wykuwanych bezpośrednio w kamieniu albo, jeśli kamień był zbyt niskiej jakości, aby w nim rzeźbić, w warstwie tynku, którym pokrywano kamienną powierzchnię. Płaskorzeźby zdobiono następnie złoceniami, inkrustacją lub farbą. Farby stanowiły zwykle mieszaninę pigmentów mineralnych połączonych za pomocą jakiegoś spoiwa, być może naturalnej gumy.
Budowa świątyni nie kończyła się po realizacji pierwotnego planu; faraonowie często odnawiali podupadające obiekty lub zastępowali je nowymi oraz rozbudowywali istniejące kompleksy świątynne o nowe elementy. W trakcie tych prac niekiedy rozbierano stare świątynie, aby ponownie wykorzystać tworzący je budulec jako wypełnienie wnętrz nowych obiektów. W większości przypadków postępowano tak, ponieważ był to najwygodniejszy i najszybszy sposób pozyskania gotowych materiałów budowlanych, jedynie w rzadkich przypadkach, jak w przypadku świątyń wznoszonych przez Echnatona, mogło to być spowodowane tym, że wyburzane budowle lub ich twórców obłożono przekleństwem. Rozbudowa lub przebudowa świątyni mogła znacznie zniekształcić jej pierwotny układ, na przykład w obrębie Przybytku Amona-Re w Karnaku powstały z czasem dwie przecinające się osie i kilka świątyń satelitarnych.
Projekt i wystrój.
Egipskie świątynie cechował typowy dla architektury starożytnego Egiptu monumentalizm. Bryły ich budowli projektowano, zachowując symetrię i porządek, łącząc ze sobą abstrakcyjne elementy geometryczne oraz stylizowane motywy roślinne. Konstrukcja świątyń nawiązywała również w swojej formie do najwcześniejszych budowli egipskich, przykładowo wieńczące ściany gzymsy cavetto imitowały rzędy liści palmowych umieszczane na szczytach ścian dawnych budynków, a pierwowzorem dla sztukaterii o półkolistym przekroju ciągnących się wzdłuż krawędzi ścian mogły być stosowane niegdyś w tych miejscach drewniane słupki. Zwężające się ku górze zewnętrzne mury w założeniu miały zwiększać stabilność budowli, jednak w praktyce również stanowiły pozostałość po archaicznych metodach budowlanych. Oś symetrii kompleksu świątynnego wyznaczała zwykle linia biegnąca pod niewielkim kątem od sanktuarium do wejścia do świątyni. W okresie Nowego Państwa oraz później, gdy forma architektoniczna świątyni osiągnęła pełną dojrzałość, oś centralną kompleksu stanowiła szeroka aleja procesyjna przegradzana dużymi wrotami. Trasa ta była przeznaczona głównie na użytek figury kultowej boga, gdy ta podróżowała poza teren sanktuarium, w większości przypadków ludzie używali mniejszych bocznych drzwi. Typowe elementy świątyni, takie jak wypełnione kolumnami sale hipostylowe, otwarte dziedzińce perystylowe i wysokie pylony wejściowe, rozmieszczano wzdłuż tej ścieżki w tradycyjnym, ale elastycznym porządku. Poza właściwym budynkiem świątyni zewnętrzne mury zamykały w swym obrębie liczne budynki pomocnicze. Cały obszar otoczony tymi murami określa się niekiedy mianem temenos, świętego terenu poświęconego bogu.
Układy świątyń różniły się znacząco pomiędzy sobą, nawet jeśli wyłączyć z rozważań wszelkie zniekształcenia konstrukcji wynikające z późniejszej przebudowy lub rozbudowy. Część świątyń miało charakter hypogeum, przykładowo wykuty w całości w litej skale kompleks w Abu Simbel, lub, tak jak w Wadi es-Sebua, łączyło klasyczne murowane dziedzińce i pylony z wykutymi w skale pomieszczeniami wewnętrznymi. Tego typu budowle wykorzystywały układ zbliżony do wolnostojących świątyń, z wydrążonymi komorami rozmieszczonymi tak, jakby to były budynki. Niektóre świątynie, między innymi świątynie grobowe w Deir el-Bahari, wyróżniało to, że trakt procesyjny zamiast znajdować się na jednym poziomie wiódł przez szereg tarasów. Pochodzącą z czasów Ptolemeuszy świątynię w Kom Ombo wzniesiono w nietypowym podwójnym układzie – posiada ona dwa główne wejścia oraz sanktuaria, tworzące dwie równoległe osie. Osobną kategorię świątyń, charakterystyczną wyłącznie dla okresu panowania faraona Echnatona, stanowiły świątynie Atona wzniesione w Achetaton. Oś przechodziła w nich przez szereg otwartych dziedzińców wypełnionych ołtarzami.
Tradycyjny projekt egipskiej świątyni był na wskroś przesycony symboliką i stanowił bardzo rozbudowaną wariację na temat egipskiego domu. Odzwierciedlało to rolę świątyni jako miejsca zamieszkania boga. Świątynię uznawano również za fragment świata bogów istniejący na ziemi. Znajdujące się na wzniesieniu, zamknięte sanktuarium utożsamiano z obecnym w egipskich mitach świętym wzgórzem, na którym rozpoczął się proces wyłaniania świata z chaosu, oraz z komorą grobową, dokąd przybywała ba, czyli dusza boga, aby zamieszkiwać swój wizerunek kultowy tak, jak ludzka ba mogła mieszkać w mumii. Egipcjanie wierzyli, że miejsce to musi być ściśle odizolowane od nieczystego świata zewnętrznego, dlatego w miarę zbliżania się do sanktuarium zmniejszała się ilość dochodzącego z zewnątrz światła i zwiększały ograniczenia co do tego, kto mógł wejść. Świątynia mogła jednak również służyć za metaforę świata. W tej interpretacji trasa procesyjna reprezentowała ścieżkę słońca podróżującego po niebie, a sanktuarium stanowiło analogię dla krainy umarłych — Duat — w której, jak wierzono, słońce zachodziło i odradzało się w ciągu nocy. Przestrzeń na zewnątrz budynku utożsamiano z wodami chaosu, które leżały poza światem, podczas gdy świątynia reprezentowała porządek kosmosu i miejsce, w którym był on nieustannie odnawiany.
Wnętrze.
Wewnętrzne pomieszczenia świątyni skupiały się wokół sanktuarium głównego boga świątyni, które zwykle leżało na osi kompleksu, w pobliżu tylnej części budynku, a w świątyniach towarzyszącym piramidom, bezpośrednio u ich podstawy Sanktuarium stanowiło punkt centralny odprawianych w świątyni rytuałów i uznawano je za miejsce, w którym obecność boga manifestowała się najsilniej. Materialna forma, w której obecność ta miała się objawiać, była różnorodna. W świątyniach Atona i tradycyjnych świątyniach solarnych rytuały odprawiano na otwartym dziedzińcu albo bezpośrednio na cześć słońca albo wokół reprezentującego słońce kamienia nazywanego Benben. Wewnętrzne pomieszczenia wielu świątyń grobowych mieściły posągi zmarłego faraona lub ślepe wrota, przez które, jak wierzono, ba ("dusza") zmarłego władcy przybywała aby przyjmować ofiary.
Główny obiekt czci większości świątyń stanowił wizerunek kultowy: posążek boga świątynnego, w który, jak wierzono, ba boga wcielała się, gdy ten wchodził w interakcję z ludźmi. Sanktuarium w tych świątyniach zawierało albo naos, przypominającą szafę kapliczkę, w której znajdował się boski wizerunek, albo mieszczący posążek boga model barki, którego używano do transportowania go podczas procesji świątecznych. W niektórych przypadkach sanktuarium mogło mieścić kilka kultowych posągów. Sanktuarium utrzymywano w całkowitej ciemności, aby podkreślić jego święty charakter. W okresie późnym i ptolemejskim sanktuarium uległo przekształceniu z pomieszczenia znajdującego się na tyłach budynku świątyni w samodzielny budynek położony wewnątrz niej i dodatkowo odizolowany od świata zewnętrznego przez otaczające go korytarze oraz pokoje.
Po bokach głównego sanktuarium lokowano kaplice pomocnicze, poświęcane bóstwom związanym z głównym bogiem świątyni. Gdy bóg ten był mężczyzną, w kaplicach tych często oddawano cześć mitologicznej małżonce i dzieciom tego boga. Kaplice pomocnicze świątyń grobowych służyły z kolei za miejsce kultu bogów związanych z władzą królewską.
Z sanktuarium sąsiadowało także kilka innych pomieszczeń. Wiele z nich służyło do przechowywania wyposażenia ceremonialnego, tekstów rytualnych lub kosztowności świątynnych; inne pełniły określone funkcje kultowe. Miejsce składania ofiar bóstwu często oddzielano od samego sanktuarium, jeżeli zaś rytualnej barki nie przechowywano tam wraz z wizerunkiem boga, zajmowała ona osobną salę zwaną "kaplicą barki". W późnych świątyniach obszary rytualne mogły rozciągać się na kaplice na dachu i krypty poniżej poziomu podłogi. Na zewnętrznej ścianie z tyłu świątyni często umieszczano nisze dla świeckich, w których mogli oni modlić się do boga świątyni, podchodząc tak blisko sanktuarium, jak to było możliwe bez wchodzenia do środka.
Sale i dziedzińce.
We wszystkich okresach historii Egiptu w świątyniach występowały sale hipostylowe — zadaszone pomieszczenia wypełnione kolumnami. W okresie Nowego Państwa umieszczano je zazwyczaj bezpośrednio przed obszarem sanktuarium. Przynajmniej w niektórych przypadkach otwierano je dla świeckich, były zatem dużo bardziej dostępne dla społeczeństwa niż pomieszczenia wewnętrzne. Często pozostawały także lepiej oświetlone: ich wysokość w czasach Nowego Państwa zwiększyła się do tego stopnia, że nabrały charakteru centralnych korytarzy przykrywających ścieżkę procesyjną, a w ich ścianach umieszczano okna zapewniające niewielką ilość światła. Typowym reprezentantem tego stylu jest Wielka Sala Hipostylowa w Karnaku, której najwyższe kolumny osiągają 21 m wysokości. W późniejszych okresach wykształcił się inny styl sali, w którym światło do wnętrza wpuszczała umieszczana z przodu niska ściana parawanowa. Kolumnom wspierającym te zacienione sale często nadawano kształt roślin takich jak lotos czy cibora papirusowa, co symbolizowało mitologiczne bagno otaczające pierwotny kopiec ziemi, który wyłonił się z wód chaosu podczas powstawania świata. Kolumny te można również przyrównać do filarów podtrzymujących niebo w egipskiej kosmologii.
Za salą hipostylową znajdował się jeden lub więcej dziedzińców perystylowych, również wchodzących w skład egipskich świątyń od czasów Starego Państwa. W układzie charakterystycznym dla Nowego Państwa pełniły one rolę obszarów przejściowych, rozdzielających od siebie dostępną publicznie przestrzeń na zewnątrz świątyni oraz bardziej ograniczone pod tym względem wnętrze. To właśnie na tych dziedzińcach świeccy spotykali się z kapłanami i zbierali podczas świąt. Na przedzie każdego z dziedzińców umieszczano zwykle pylon — parę trapezokształtnych wież flankujących główną bramę. Występujące sporadycznie w świątyniach Starego i Średniego Państwa pylony upowszechniły się gwałtownie w okresie Nowego Państwa i szybko stały się charakterystycznym elementem fasady, wspólnym dla większości egipskich świątyń. Pylon pełnił funkcję symbolicznej wieży strażniczej przeciwko siłom nieporządku i mógł również przypominać Akhet, hieroglif oznaczający „horyzont”, co stanowiło element słonecznej symboliki świątyni.
Przed każdą z dwóch wież tworzących pylon znajdowały się nisze na parę masztów flagowych. W przeciwieństwie do samych pylonów, maszty flagowe umieszczano przed wejściami do świątyń już w czasach predynastycznych. Ich związek z obecnością bóstwa w świątyni był do tego stopnia zakorzeniony w egipskiej kulturze, że znak w kształcie masztu flagowego stał się hieroglifem odpowiadającym słowu "bóstwo".
Ogrodzenie.
Teren bezpośrednio przylegający do świątyni otaczano prostokątnym ceglanym murem, który pełnił dwojakie funkcje. W sferze symbolicznej chronił on przestrzeń przybytku przed zewnętrznym nieporządkiem, w wymiarze praktycznym zaś stanowił linię obrony przed zagrożeniami z zewnątrz, szczególnie w IV wieku p.n.e., podczas okresu rządów ostatnich rdzennych dynastii. Mury świątynne zostały wówczas w pełni ufortyfikowane na wypadek inwazji Imperium Achemenidów. W późnych świątyniach mury te często układano z naprzemiennie wklęsłych oraz wypukłych warstw cegieł tak, że szczyt muru falował w pionie. Wzór ten mógł symbolizować mityczne wody chaosu, z których wyłonił się świat.
W obrębie murów wznoszono wiele kluczowych dla funkcjonowania świątyni budynków. Niekiedy na terenie świątynnym znajdowały się kaplice satelitarne bóstw związanym z głównym bogiem świątyni, w tym mammisi, dedykowane narodzinom jego mitycznego dziecka. Przylegające do wielu świątyń święte jeziora służyły jako zbiorniki na wodę używaną podczas ceremonii oraz miejsca, w których kapłani dokonywali rytualnego oczyszczenia, a także symbolizowały wody, z których w egipskiej mitologii wyłonił się świat.
Czasami w świątyniach grobowych naprzeciwko głównego budynku świątyni wznoszono pałac dla duszy króla, któremu je poświęcano. Świątynia Grobowa Setiego I w Abydos zawiera niezwykłą podziemną konstrukcję — Osireion — która mogła pełnić funkcję symbolicznego grobowca dla króla. W niektórych świątyniach istniały sanatoria zapewniające chorym miejsce oczekiwania na uzdrawiające sny zsyłane przez bogów. Do grona typowych obiektów towarzyszących świątyniom zaliczają się także bezpośrednio zaspakajające ich potrzeby kuchnie, warsztaty oraz magazyny.
Szczególnie ważną funkcję pełnił "pr ꜥnḫ" „dom życia”, w którym spisywano, kopiowano i przechowywano teksty religijne, w tym te używane do odprawiania rytuałów świątynnych. Dom życia pełnił również funkcję ośrodka edukacyjnego, w którym magazynowano prace o różnorodnej tematyce nie związanej bezpośrednio z religią, na przykład z zakresu historii, geografii, astronomii czy medycyny. Chociaż towarzyszące świątyni zabudowania służyły bardziej przyziemnym celom niż sama świątynia, nadal miały znaczenie religijne; nawet świątynne spichlerze mogły stanowić element określonych ceremonii.
Przez ogrodzenie przechodziła trasa ścieżki procesyjnej prowadzącej od wejścia do świątyni przez główną bramę w murze. Trasę tę często dekorowano posągami sfinksów, wzdłuż niej rozmieszczano także specjalne pawilony, w których kapłani niosący barkę z wizerunkiem boga mogli ją postawić, aby odpocząć podczas procesji. Ścieżka procesyjna kończyła się zwykle na nadbrzeżu położonym nad brzegiem Nilu, służyło ono jako punkt początkowy dla odwiedzających przybywających drogą wodną i punkt końcowy lub początkowy świątecznych procesji, gdy wizerunek boga podróżował drogą wodną. W świątyniach piramid Starego Państwa nadbrzeże przylegało do specjalnej świątyni (tak zwanej "świątyni dolnej"), którą z główną świątynią u podstawy piramidy łączyła specjalna, często zadaszoną grobla procesyjna.
Dekoracja.
Świątynie bogato zdobiono nacechowanymi religijną symboliką płaskorzeźbami oraz wolnostojącymi posągami. Egipcjanie uważali, że bogowie byli obecni nie tylko w wizerunku kultowym, lecz także w tych obrazach i że dzięki nim świątynię przepełniała boska moc. Symboliczne wyobrażenia różnych położonych w Egipcie miejsc lub elementów mitycznego kosmosu wzmacniały zawarty także w samej architekturze świątyni motyw mitycznej geografii. Obrazy przedstawiające rytuały świątynne służyły wzmocnieniu ich magicznej mocy oraz jako sposób na podtrzymanie ich efektów na wypadek, gdyby przestano je odprawiać. Dekoracje te ze względu na swój religijny charakter nie dokumentowały rzeczywistych wydarzeń, lecz przedstawiały mocno wyidealizowaną wersję rzeczywistości, symbolizującą cel przyświecający istnieniu świątyni. Przykładowo na zdobiących ściany wyobrażeniach większość rytuałów odprawia faraon, a kapłani, jeśli w ogóle ich uwzględniano, pełnili drugorzędne role. To, że władca rzadko mógł uczestniczyć w ceremoniach, nie miało znaczenia, liczyła się jego rola jako pośrednika ludzi w kontaktach z bogami.
Najważniejszą formą dekoracji była płaskorzeźba. Zajmowała ona z czasem coraz większą powierzchnię budynku, w późnych świątyniach dekorowano już wszystkie ściany, sufity, kolumny i belki, a także wolnostojące stele wznoszone w obrębie ogrodzenia. Artyści egipscy używali zarówno klasycznej płaskorzeźby, jak i wklęsłorzeźby. Płaskorzeźba pozwalała na osiągnięcie bardziej subtelnych efektów artystycznych, wymagała jednak większych nakładów pracy niż wklęsłorzeźba. Wklęsłorzeźbę stosowano więc na twardszym, trudniejszym w obróbce kamieniu i gdy budowniczym zależało na szybkim ukończeniu dzieła. Nadawała się ona również dobrze do wykańczania powierzchni zewnętrznych, gdyż powstające na niej cienie sprawiały, że wyrzeźbione postacie były dobrze widoczne w jasnym świetle słonecznym. Ukończone płaskorzeźby malowano przy użyciu podstawowych kolorów: czarnego, białego, czerwonego, żółtego, zielonego i niebieskiego, choć artyści często mieszali barwniki, tworząc inne kolory. Szczególnie zróżnicowanie wykazywały pod tym względem świątynie ptolemejskie, w których stosowano nietypowe odcienie, takie jak na przykład purpurowe akcenty. W niektórych świątyniach farbę zastępowano złoceniami albo inkrustowanymi kawałkami kolorowego szkła lub fajansu.
Dekoracja świątynna stanowi jedno z najważniejszych źródeł informacji o starożytnym Egipcie. Za jej pomocą utrwalano kalendarze świąt, mity, opisy rytuałów oraz teksty religijnych hymnów. Przy ich udziale faraonowie rejestrowali także swoje dokonania związane z budowaniem świątyń i kampanie militarne przeciwko wrogom Egiptu. W czasach ptolemejskich dekoracje świątyń zaczęto dodatkowo wzbogacać o wszelkiego rodzaju informacje zaczerpnięte z bibliotek świątynnych. Zdobienia w danym pomieszczeniu świątyni albo przedstawiały wykonywane w nim czynności, albo miały symboliczny związek z jego przeznaczeniem, co dostarcza wielu informacji o działalności świątyni. Ściany wewnętrzne dzielono na kilka rejestrów. Najniższe z nich ozdabiano roślinami porastającymi pierwotne bagna, a sufity i szczyty ścian — gwiazdami i ptakami w locie, symbolizującymi niebo. Środkowy i górny rejestr często wypełniały ilustracje obrzędów otaczane nawiązującymi do nich tekstami. Na dziedzińcach i zewnętrznych murach często wyobrażano militarne wyczyny władców. Na pylonach ukazywano „scenę porażenia”, motyw, w którym król gromi swych wrogów, co symbolizowało zwycięstwo nad siłami chaosu.
Teksty na ścianach zapisywano formalnym pismem hieroglificznym. Niektóre teksty sporządzano z zastosowaniem form „kryptograficznych”, celowo używając symboli w sposób niezgodny z powszechnie przyjętymi regułami pisma hieroglificznego. Tekst kryptograficzny rozpowszechnił się szczególnie oraz zyskał na złożoności w czasach ptolemejskich. Na ścianach świątyń często można odnaleźć napisy lub graffiti, zarówno w językach nowożytnych, jak i starożytnych, takich jak grecki czy łaciński, oraz zapisane pismem demotycznym, formą języka egipskiego używaną powszechnie w czasach grecko-rzymskich. Choć graffiti nie jest częścią formalnej dekoracji świątyni, może być ważnym źródłem informacji o jej historii, zarówno w czasach funkcjonowania kultów, jak i po jej opuszczeniu. Na przykład starożytne graffiti często wymieniają imiona i tytuły kapłanów, którzy pracowali w świątyni, a współcześni podróżnicy często zapisywali swoje imiona w odwiedzanych świątyniach. Graffiti pozostawione przez kapłanów oraz pielgrzymów w File zawierają ostatni starożytny tekst hieroglificzny, datowany na 394, oraz ostatni przykład użycia pisma demotycznego z 452.
Na terenie świątyni rozmieszczano również liczne wolnostojące rzeźby, na przykład obeliski — wysokie, ostro zakończone filary symbolizujące słońce. Największy z nich, obelisk laterański, miał ponad 36 metrów wysokości. Często umieszczano je parami przed pylonami lub w innych miejscach wzdłuż osi świątyni. Rozlokowane w podobny sposób posągi króla również osiągały kolosalne rozmiary — Kolosy Memnona w świątyni grobowej Amenhotepa III i posąg Ramzesa II w Ramesseum to największe wolnostojące rzeźby wykonane w starożytnym Egipcie. W obrębie murów ustawano także figury bogów, często w formie sfinksów, pełniły one rolę symbolicznych strażników świątyni. Najliczniejszą kategorię posągów stanowiły figury wotywne podarowane świątyni przez królów, osoby prywatne, a nawet miasta w celu zdobycia przychylności bogów. Mogły one przedstawiać boga, któremu je poświęcano, lub ludzi, którzy ofiarowali posąg. Najważniejszymi posągami świątynnymi były wizerunki kultowe, zwykle wykonywano je lub ozdabiano przy użyciu drogocennych materiałów, takich jak złoto lub lapis lazuli.
Personel.
Do odprawiania rytuałów oraz wykonywania obowiązków pomocniczych świątynia wymagała licznego personelu. Odpowiadający w praktyce za funkcjonowanie podstawowych świątynnych rytuałów kapłani pełnili jednak w egipskiej ideologii religijnej rolę zaledwie pomocniczą w stosunku do władcy. Wszystkie ceremonie sprawował w teorii sam król, a kapłani jedynie zastępowali go, stając podczas obrzędów na jego miejscu. Faraon miał pełną władzę nad kapłanami i miał prawo powołać do tego stanu każdego, kogo sobie zażyczył. W Starym oraz Średnim Państwie większość kapłanów była tak naprawdę świeckimi urzędnikami państwowymi, którzy na część roku opuszczali swą posadę, by sprawować posługę w świątyni w systemie zmianowym. Gdy w późniejszych czasach zawód kapłana nabrał charakteru stałego zajęcia, król wykorzystywał swoją władzę głównie do obsadzania najwyższych stanowisk w hierarchii kapłańskiej, zwykle w celu nagrodzenia cenionego przez siebie urzędnika posadą lub aby interweniować w sprawy ważnego kultu z powodów politycznych. Wskazanie osób mających zajmować niższe pozycje faraon pozostawiał swojemu wezyrowi lub samym kapłanom. W tym drugim przypadku osoba piastująca urząd wyznaczyła własnego syna na następcę lub kapłani naradzali się, aby zadecydować, kto powinien zająć wolne stanowisko. Urzędy kapłańskie były niezwykle lukratywne i zwykle sprawowali je najbogatsi i najbardziej wpływowi członkowie egipskiego społeczeństwa. Liczne korzyści wynikające z przynależności do grona kapłanów utrzymały się nawet w okresie grecko-rzymskim. Kapłani egipscy wyróżniali się spośród innych mieszkańców kraju, zwłaszcza na obszarach wiejskich, zarówno pod względem dochodów, jak i przywilejów związanych z pełnioną funkcją, a także poziomu wykształcenia w zakresie czytania i pisania. Wysokie urzędy w hierarchii świątynnej przynosiły tak duże dochody, że niektórzy kapłani walczyli o swoje posady w długich procesach sądowych. Mogło to ulec zmianie w późnym okresie rzymskim, gdy Egipt podlegał zakrojonym na szeroką skalę procesom przemian gospodarczych, społecznych, kulturowych i religijnych.
Wymagania dotyczące wstąpienia do stanu kapłańskiego różniły się w zależności od epoki oraz reguł panujących w kultach poszczególnych bogów. Chociaż wypełnianie powinności religijnych wiązało się z koniecznością posiadania szczegółowej wiedzy, niewiele wiadomo o tym, jaki dokładnie był jej zakres lub jakiego szkolenia wymagano od sprawujących urząd. Kapłani musieli przestrzegać surowych standardów czystości rytualnej przed wejściem do najświętszych obszarów świątyń. Golili głowy i ciała, myli się kilka razy dziennie i nosili wyłącznie czystą lnianą odzież. Nie musieli żyć w celibacie, jednak odbycie stosunku seksualnego czyniło ich nieczystymi aż do czasu przejścia rytuału oczyszczenia. Kulty konkretnych bogów mogły nakładać na pełniących posługę kapłańską dalsze ograniczenia wynikające z mitologii tego boga, takie jak zakaz spożywania mięsa zwierzęcia reprezentującego dane bóstwo. Możliwości wstępowania kobiet do stanu kapłańskiego zmieniały się w czasie. W Starym Państwie wiele kobiet służyło jako kapłanki, ich odsetek spadł jednak drastycznie w Średnim Państwie, aby później znowu wzrosnąć w Trzecim Okresie Przejściowym. Pomniejsze posady, takie jak na przykład rola muzyka podczas ceremonii, pozostawały otwarte dla kobiet nawet w najbardziej restrykcyjnych okresach, podobnie jak zastrzeżona wyłącznie dla kobiet rola ceremonialnej małżonki boga. Ten ostatni urząd niósł ze sobą znaczne wpływy, a najważniejsza z tych żon, Boska Małżonka Amona, przewyższyła w Okresie Późnym swoim znaczeniem nawet Najwyższego Kapłana Amona.
Na czele hierarchii świątynnej stał arcykapłan nadzorujący wszystkie aspekty religijnego oraz gospodarczego funkcjonowania przybytku. W największych kultach dodatkowo odgrywał on istotną rolę polityczną. Pod nim służyły maksymalnie trzy poziomy podległych kapłanów mogących zastępować go podczas ceremonii. Chociaż począwszy od okresu Nowego Państwa te wyższe urzędy nabrały stałego charakteru, kapłani niższej rangi nadal pracowali na zmiany w ciągu roku. Do grona kapłanów należeli także specjaliści od rytuałów oraz liczna grupa wykonująca różnorodne zadania o charakterze służebnym. Wśród ról pełnionych przez specjalistów wyróżniał się odpowiadający za recytowanie hymnów i zaklęć podczas rytuałów świątynnych lektor, który odpłatnie udostępniał swoje usługi magiczne świeckim. Duża świątynia zatrudniała, oprócz kapłanów, także śpiewaków, muzyków i tancerzy występujących podczas sprawowania ceremonii oraz zaopatrujących ją rolników, piekarzy, rzemieślników i budowniczych, a także zarządzających jej praktycznymi potrzebami administratorów. W epoce ptolemejskiej świątynie mogły również udzielać schronienia ludziom poszukującym azylu w obrębie przybytku lub dobrowolnie poświęcającym się służbie bogu rekluzom mieszkającym w jego ziemskiej siedzibie. Duży kult mógł zatem liczyć ponad 150 kapłanów pełniących urząd w pełnym lub niepełnym wymiarze czasu oraz dziesiątki tysięcy świeckich pracujących na jego ziemiach w całym kraju. Liczby te kontrastują ze świątyniami średniej wielkości, wymagającymi do swojego funkcjonowania od 10 do 25 kapłanów, oraz z najmniejszymi świątyniami prowincjonalnymi, które mogły potrzebować tylko jednego.
Niekiedy kapłani w ramach swoich obowiązków podróżowali poza obręb świątyni. Stanowili część świty podróżującej od jednej świątyni do drugiej w czasie świąt. Duchowni z całego kraju przybywali również na obchody państwowego święta Sed, służącego wzmocnieniu boskiej mocy króla. Niektóre świątynie, na przykład w sąsiednich miastach Memfis i Letopolis, nadzorował ten sam arcykapłan.
W pewnych okresach historii Egiptu istniał urząd administracyjny nadzorujący wszystkie świątynie i ogół duchowieństwa. W Starym Państwie królowie przekazywali tę władzę najpierw swoim krewnym, a następnie wezyrom. Za panowania Totmesa III przywilej ten przeniesiono z wezyrów na arcykapłanów Amona, którzy sprawowali go przez większą część czasów Nowego Państwa. Po zajęciu Egiptu Rzymianie ustanowili podobny urząd arcykapłana całego kraju, nadzorujący kulty świątynne aż do ich wygaśnięcia.
Aktywność religijna.
Codzienne rytuały.
Codzienne rytuały w większości świątyń obejmowały dwie sekwencje obrzędów ofiarowania: pierwszą, podczas której oczyszczano i ubierano wizerunek boga na dany dzień, i drugą, podczas której podawano mu posiłek. Dokładna kolejność wykonywanych w ramach tych rytuałów czynności nie jest do końca znana i mogła podlegać niewielkim zmianom z każdym wykonaniem. Ponadto obie te sekwencje rytuałów prawdopodobnie nachodziły na siebie.
O wschodzie słońca sprawujący danego dnia posługę kapłan wchodził ze świecą do sanktuarium, aby oświetlić pomieszczenie. Otwierał on naos i adorował wizerunek boga, recytując hymny na jego cześć. Następnie wyjmował posąg z kapliczki, w której go przechowywano, aby ubrać go (zastępując szaty z poprzedniego dnia nowymi) i namaścić olejem oraz farbą. W pewnym momencie podawał też bogu posiłek składający się z rozmaitych mięs, owoców, warzyw i chleba.
Ponieważ wierzono, że bóg spożywa wyłącznie duchową esencję tego posiłku, wykorzystywana podczas obrzędów żywność nie ulegała zużyciu i można było użyć jej ponownie do innych rytuałów, a po ich zakończeniu rozdzielić pomiędzy członków personelu świątynnego, co nazywano „odwróceniem ofiary”. Ilość ofiarowanego codziennie jedzenia była tak duża, że tylko niewielką jego część można było umieścić bezpośrednio na stołach ofiarnych głównego boga świątyni, większość od razu kierowano do drugorzędnych zastosowań. Wykorzystywane podczas ofiarowania pożywienie przekazywano w pierwszej kolejności innym posągom w całej świątyni, potem kierowano je do lokalnych kaplic grobowych dla podtrzymania dusz zmarłych, a na końcu do kapłanów, którzy je spożywali.
Umieszczane na ścianach dekoracje często ukazywały faraona wręczającego wizerunek bogini Maat głównemu bogu świątynnemu. Nie ma pewności, czy ten symbolizujący cel sprawowania wszystkich pozostałych ofiar akt sprawowano w rzeczywistości i król przekazywał świątyni prawdziwą figurkę Maat, czy też może reliefy te miały charakter wyłącznie symboliczny.
Inne rytuały ofiarne odbywały się w południe i o zachodzie słońca, lecz sanktuarium pozostawało już zamknięte. Codziennie odprawiano również inne ceremonie niebędące ofiarami, w tym rytuały specyficzne dla konkretnego boga. Na przykład w kulcie boga słońca Ra w ciągu dnia i nocą śpiewano hymny o każdej godzinie jego wędrówki po niebie. Wiele ceremonii stanowiło element rytualnej walki z siłami chaosu. Mogły one na przykład obejmować niszczenie wizerunków wrogo nastawionych do świata bogów, takich jak Apophis czy Set, co opierało się na fundamentalnej zasadzie "ḥkꜣ" ("heka"), czyli egipskiej magii, zakładającej, że wykonywanie tego typu symbolicznych czynności posiada rzeczywistą moc sprawczą.
Egipcjanie wierzyli, że wszystkie rytuały spełniały swoją rolę właśnie dzięki ḥkꜣ, fundamentalnej sile, którą można było manipulować poprzez odprawianie rytuałów. Za pomocą magii ludzi przedmioty oraz czynności utożsamiano z ich odpowiednikami w sferze nadprzyrodzonej, co miało wywierać wpływ na wydarzenia rozgrywające się wśród bogów. Przykładowo podczas codziennej ofiary wizerunek kultowy utożsamiano z bogiem zmarłych, Ozyrysem, niezależnie od tego, którego boga w rzeczywistości przedstawiał, a kapłana odprawiającego rytuał z Horusem, żyjącym synem Ozyrysa, który w mitologii za pomocą ofiar podtrzymywał duszę ojca po śmierci. Jak wierzono, kapłan mógł wchodzić w interakcję z bóstwem świątynnym poprzez magiczne utożsamianie się z nim w micie.
Święta.
W dni o szczególnym znaczeniu religijnym codzienne rytuały zastępowano obrzędami świątecznymi. Większość świąt obchodzono raz do roku, a część pozostałych miała swoje inne stałe interwały. Ich harmonogram opierał się na egipskim kalendarzu cywilnym, przez większość czasu dalece odbiegającym od roku astronomicznego. Z tego powodu, choć genezy wielu świąt należy się doszukiwać w cyklu pór roku, z czasem terminy ich celebrowania całkowicie straciły z nim związek. Większość świąt odbywała się w jednej świątyni, istniały jednak również takie obejmujące dwie lub więcej, cały region Egiptu, a kilka obchodzono na poziomie całego kraju. W Nowym Państwie i później kalendarz świąteczny jednej świątyni mógł obejmować dziesiątki różnych tego typu wydarzeń, prawdopodobnie więc w większości z nich uczestniczyli wyłącznie kapłani. W skład obchodów najważniejszych ze świąt wchodziły uroczyste procesje opuszczające teren świątyni, wzbogacano je również recytacjami hymnów i występami muzyków. Pozwalało to miejscowej ludności zbierać się wzdłuż trasy świątecznego pochodu, aby także brać w nim udział.
W ramach obrzędów świątecznych wykonywano też rozmaite symboliczne czynności powiązane z odtwarzaniem wydarzeń mitologicznych lub charakterystyczne dla konkretnego kultu. Przykładowo podczas dożynek poświęconych Minowi rytualnie ścinano snop pszenicy. Wiele z tych ceremonii, tak jak choćby odprawiany począwszy od okresu późnego obrzęd „zjednoczenia z tarczą słoneczną”, odbywało się w całości w obrębie świątyni. Podczas tej przypadającej na początek Nowego Roku uroczystości posągi kultowe przenoszono na dach budynku, aby ożywiły je promienie słoneczne. W trakcie obchodów świąt obejmujących procesję, wizerunek boga opuszczał na czas uroczystości sanktuarium, aby odwiedzić inne miejsce. Najczęściej podróż tę odbywał w rytualnym modelu barki, który mógł przemieszczać się zarówno wyłącznie drogą lądową, jak i po rzece, załadowany na pokład prawdziwej łodzi.
Wizerunki bogów przemieszczano w różnych celach. Niektóre z ich podróży wiązały się z ideą władzy królewskiej. Podczas niezwykle istotnego w okresie Nowego Państwa święta Opet wizerunek Amona z Karnaku odwiedzał posąg Amona czczony w świątyni Luksorskiej, aby wspólnie umocnić pochodzącą od bogów władzę faraona. Inne uroczystości stanowiły element kultu zmarłych. Przykładowo w ramach obchodów Pięknego Święta Doliny, gdy zwykli ludzie odwiedzali kaplice grobowe swoich nieżyjących krewnych, statuetka Amona z Karnaku składała wizytę w świątyniach grobowych Nekropolii Tebańskiej, aby upamiętnić pogrzebanych tam królów. Dowody przytaczane na poparcie tezy, że niektóre z tych podroży mogły obejmować rytualne małżeństwa między bóstwami lub między bóstwami a ich ludzkimi małżonkami, nie są jednoznaczne, nie można tego jednak również wykluczyć. Główny przykład stanowi tu święto, podczas którego corocznie przewożono wizerunek Hathor z kompleksu świątynnego Dendera do świątyni w Edfu, aby mógł on odwiedzić mitologicznego małżonka Hathor, Horusa. Tym różnorodnym ceremoniom przyświecał ogólny cel odnowienia sił życiowych zarówno bogów, jak i w całym kosmosie.
Bogom, których dotyczyły dane obchody, składano również znacznie większe ofiary niż podczas codziennych ceremonii. Jest mało prawdopodobne, aby ogromne ilości żywności wymieniane w spisywanych podczas świąt relacjach dało się rozdzielić wyłącznie między samych kapłanów, jest więc prawdopodobne, że świętujący z ludu również uczestniczyli w odwróceniu tych ofiar.
Święte zwierzęta.
W niektórych świątyniach trzymano święte zwierzęta, które uważano, podobnie jak wizerunek kultowy, za przejawy "ba" boga świątyni. Każde z tych świętych zwierząt czczono przez określony czas, począwszy od roku, aż do momentu śmierci. Pod koniec tego okresu dotychczasowe zwierzę zastępowano nowym przedstawicielem tego samego gatunku, wybranym przez boską wyrocznię lub wyselekcjonowanym na podstawie określonego zestawu znaków szczególnych, które miały świadczyć o jego świętej naturze. Do najbardziej znanych z tych zwierząt zalicza się Apisa, świętego byka czczonego jako manifestacja memfickiego boga Ptaha, oraz sokoła z Edfu, reprezentującego boga Horusa.
W okresie późnym rozwinęła się inna forma kultu zwierząt. W jej ramach świeccy płacili kapłanom za zabicie, zmumifikowanie i pogrzebanie zwierzęcia określonego gatunku jako ofiary dla boga. Zwierzęta te nie były uważane za szczególnie święte, ale jako gatunek kojarzono je z bogiem, ponieważ wyobrażano go pod postacią tego zwierzęcia. Na przykład boga Tota przedstawiano jako ibisa lub pawiana i w związku z tym składano mu w ofierze zarówno ibisy, jak i pawiany. Chociaż zwyczaj ten zachowywał odrębność od kultu pojedynczych świętych zwierząt, w niektórych świątyniach trzymano stada, z których zwierzę mogło być wybrane do któregokolwiek z tych celów. Praktykowanie tych tradycji doprowadziło do powstania olbrzymich cmentarzy zmumifikowanych zwierząt, takich jak katakumby wokół Serapeum w Sakkarze, gdzie pochowano miliony ofiarowanych zwierząt oraz wiele byków będących za życia wcieleniami Apisa.
Wyrocznie.
W początkach Nowego Państwa, a być może wcześniej, procesja świąteczna stała się dla ludzi okazją do szukania wskazówek od bogów. Kwestie, w których zwracali się oni po poradę, obejmowały szerokie spektrum spraw o bardzo zróżnicowanej tematyce, od lokalizacji zgubionego przedmiotu po wybór najlepszego miejsca do załatwienia spraw wagi państwowej. Za odpowiedź uznawano określone ruchy barki niesionej na ramionach tragarzy – wykonywanie prostych ruchów wskazujących na „tak” lub „nie”, odchylenie jej w kierunku tabliczek, na których zapisano możliwe odpowiedzi na zadane pytanie lub skierowanie się jej w stronę konkretnej osoby w tłumie. W okresie grecko-rzymskim, a być może dużo wcześniej, wyrocznie były dostępne także poza okresami świątecznymi, co pozwalało ludziom na częstsze konsultacje z bogami. Kapłani interpretowali ruchy świętych zwierząt lub, gdy zadawano im pytania bezpośrednio, zapisywali lub wypowiadali odpowiedzi, które rzekomo otrzymywali od danego boga. Praktyczny monopol kapłanów na przemawianie w imieniu bogów lub interpretowanie ich przekazów zapewnił im wielkie wpływy polityczne i dał arcykapłanom Amona środki pozwalające objąć władzę w Górnym Egipcie podczas Trzeciego Okresu Przejściowego.
Rola w społeczeństwie.
Chociaż świeccy zostali wykluczeni z formalnych rytuałów świątynnych, nadal starali się wchodzić w interakcje z bogami. Nie udało się odnaleźć zbyt wielu świadectw dotyczących indywidualnych praktyk religijnych z wczesnej historii Egiptu, więc rozumienie tego tematu przez egiptologów opiera się głównie na źródłach datowanych na okres Nowego Państwa lub późniejszych. Dowody z tamtych czasów wskazują, że zwykli Egipcjanie co prawda korzystali z wielu rożnych miejsc do interakcji z bogami, takich jak domowe ołtarzyki lub kaplice wspólnotowe, jednak to państwowe świątynie oraz skryci w ich wnętrzach bogowie stanowiły główny obiekt czci ze strony społeczeństwa.
Choć świeccy nie mogli bezpośrednio zbliżyć się do wizerunku kultowego, w dalszym ciągu próbowali przekazać mu swoje modlitwy. Niekiedy korzystali do tego z pośrednictwa kapłanów, którym powierzano wiadomość przeznaczoną dla bóstwa świątynnego; innym razem wyrażali swoją pobożność w częściach świątyni, do których mieli wstęp. Na dziedzińcach, w bramach oraz w salach hipostylowych mogły znajdować się przeznaczone dla zwykłych ludzi miejsca na modlitwę. Czasami ludzie kierowali swoje prośby do posągów władców, które uważano za boskich pośredników. Bardziej odosobnione miejsca do kontaktu z bogami znajdowały się przy zewnętrznej ścianie budynku, gdzie duże nisze służyły jako „kaplice ucha słyszącego” dla osób rozmawiających z bogiem.
Egipcjanie kontaktowali się z bóstwami również poprzez osobiste ofiary, począwszy od prostych kawałków biżuterii po duże i misternie rzeźbione posągi i stele. Wśród ich ofiar wyróżniały się służące jako pomniki ofiarodawców posągi ustawiane na dziedzińcach świątynnych. Otrzymywały one po ich śmierci część ofiar świątynnych, co miało podtrzymać dusze ich ofiarodawców w zaświatach. Inne posągi służyły jako dary dla boga świątynnego, a wyryte stele przekazywały zamieszkującemu świątynię bóstwu modlitwy darczyńców oraz podziękowania za wysłuchane modlitwy. Przez stulecia w świątyni gromadziło się tak wiele tych posągów, że kapłani czasami usuwali je z drogi, zakopując w skrytkach pod podłogą. Przedstawiciele niższych warstw społecznych jako wotum ofiarowali proste drewniane lub gliniane figurki. Formy przez nie przybierane mogą wskazywać na intencję złożenia konkretnej ofiary. Figurki kobiet należą do najczęstszych rodzajów figur wotywnych, a niektóre z nich są opatrzone modlitwą o urodzenie przez nią dziecka.
Najlepszą okazją dla świeckich, by zbliżyć się do kultowego wizerunku boga, a być może nawet zobaczyć go i otrzymać porcję boskiego pożywienia, były procesje świąteczne, podczas których posąg boga podróżował na zewnątrz świątyni w kultowej barce. Ponieważ jednak kluczowe rytuały wszystkich świąt nadal odprawiano w świątyni, poza zasięgiem wzroku świeckich, egiptolog Anthony Spalinger wyraził wątpliwości, czy procesje świąteczne inspirowały prawdziwe „uczucia religijne”, czy też były postrzegane jako okazja do hulanek. Niezależnie od przyjętej interpretacji wydarzenia związane ze świętami dawały ludziom możliwość otrzymania odpowiedzi w postaci wyroczni od zwykle odizolowanych od świata zewnętrznego bóstw, podobnie jak inne odmiany wyroczni, które rozwinęły się w późnej historii Egiptu. Świątynie stały się również z czasem miejscem jeszcze innego rodzaju kontaktu z bogami: poprzez sny. Egipcjanie postrzegali sny jako sposób na połączenie się z królestwem bogów, i do czasów ptolemejskich wiele świątyń zapewniło specjalne budynki do rytualnej inkubacji. Ludzie spali w tych budynkach w nadziei na kontakt z bogiem świątynnym. Praktykujący tę formę kontaktu z bogami często poszukiwali magicznego rozwiązania swoich problemów ze zdrowiem lub niepłodnością, stanowiło to także alternatywną formę poszukiwania odpowiedzi na pytania, w której odpowiedź była udzielana przez sen, a nie wyrocznię.
Po upadku religii starożytnego Egiptu.
Wraz z upadkiem religii starożytnego Egiptu rozpoczął się proces powolnego niszczenia świątyń. Wiele z nich zdewastowali chrześcijanie próbujący wymazać pozostałości starożytnej religii egipskiej. Niektóre budynki świątynne, takie jak "mammisi" w Denderze lub salę hipostylową świątyni na File, zaadaptowano na kościoły lub do innych celów. Najczęściej miejsca te pozostały nieużywane, a miejscowi stopniowo rozbierali je, czerpiąc z nich materiał na nowe budynki. Taki los spotkał na przykład świątynię Chnuma na Elefantynie. Rozbiórka świątyń na kamień trwała praktycznie do czasów współczesnych. Z uwagi na szczególną przydatność wapienia w procesie produkcji wapna wszystkie świątynie zbudowane z wapienia praktycznie w całości rozebrano. Przeważające w Górnym Egipcie świątynie z piaskowca przetrwały w dużo lepszym stanie. To, co ludzie pozostawili nienaruszone, nadal ulegało jednak wpływowi czynników pogodowych. Świątynie na terenach pustynnych mogły ulec częściowemu przykryciu piaskiem, podczas gdy świątynie ulokowane w pobliżu Nilu, szczególnie w Dolnym Egipcie, często pokryły warstwy nanoszonego przez rzekę mułu. W ten sposób z biegiem lat niektóre znaczące świątynie, takie jak w Memfis, zostały obrócone w ruinę, a wiele obiektów oddalonych od Nilu i skupisk ludności pozostało w dużej mierze nietkniętych. Wraz z utratą zdolności odczytywania pisma hieroglificznego informacje o kulturze egipskiej zachowane w ocalałych świątyniach stały się niezrozumiałe i tym samym niedostępne dla świata.
Sytuacja zmieniła się diametralnie wraz z kampanią francuską w Egipcie i Syrii w 1798, w skład której wszedł korpus uczonych badających ocalałe starożytne zabytki. Wyniki ich badań zainspirowały w całej Europie fascynację starożytnym Egiptem. Na początku XIX wieku coraz więcej Europejczyków podróżowało do Egiptu, zarówno w celu obejrzenia starożytnych zabytków, jak i kolekcjonowania egipskich antyków. Wiele artefaktów świątynnych, od małych przedmiotów aż do ogromnych obelisków, wywieziono z kraju z inicjatywy innych państw lub prywatnych kolekcjonerów. Ta fala Egiptomanii spowodowała ponowne odkrycie miejsc kultu świątynnego takich jak Abu Simbel, ale artefakty, a nawet całe świątynie, często eksplorowano bez zachowania podstawowych zasad ostrożności. Odkrycia dokonane w tym okresie umożliwiły rozszyfrowanie egipskich hieroglifów i dały początek egiptologii jako dyscyplinie naukowej.
Dziewiętnastowieczni egiptolodzy intensywnie badali świątynie, ale ich działania skupiały się na gromadzeniu przedmiotów w celu wysłania ich do własnych krajów, a ich niechlujne metody wykopaliskowe często wyrządzały dalsze szkody i pogarszały stan zachowania zabytków. Powoli jednak ta nastawiona na zagarnianie artefaktów postawa ustąpiła miejsca starannym badaniom i wysiłkom konserwatorskim. Rząd Egiptu, gdy wzrosła jego niezależność od obcych mocarstw, zaprowadził również większą kontrolę nad działalnością archeologiczną.
Mimo tego starożytne zabytki stanęły w obliczu zagrożenia nawet w XX wieku. Najpoważniejszym z nich była budowa Wysokiej Tamy Asuańskiej w latach 60. XX wieku, która zagroziła zatopieniem świątyń na terenie Dolnej Nubii pod powierzchnią nowo powstałego jeziora Nassera. Niektóre zagrożone obiekty udało się, przy znacznym wsparciu ONZ, ochronić przed zalaniem, gdyż rozebrano je i wzniesiono na nowo na wyżej położonym terenie. Rząd egipski przekazał też kilka innych zabytków, Świątynię w Dendur, Świątynię w Taffeh i Świątynię w Debod, jako dary dla narodów, które przyczyniły się do wysiłków konserwatorskich, niemniej jednak kilka innych świątyń zniknęło pod powierzchnią wód jeziora.
Obecnie istnieją dziesiątki miejsc ze znacznymi pozostałościami świątyń, chociaż kiedyś istniało ich znacznie więcej, a żadna z głównych świątyń w Dolnym lub Środkowym Egipcie nie zachowała się w dobrym stanie. Najlepiej zachowane obiekty, takie jak Karnak, Luksor i Abu Simbel, przyciągają turystów z całego świata i stanowią kluczowe dla egipskiego przemysłu turystycznego atrakcje, który jest głównym sektorem egipskiej gospodarki. Trzy miejsca świątynne – starożytne Teby z ich nekropolią, Memfis i jego nekropolia oraz nubijskie zabytki od Abu Simbel do File – umieszczono na liście światowego dziedzictwa UNESCO. Rząd egipski pracuje nad zrównoważeniem potrzeb turystyki z wymaganiami ochrony starożytnych zabytków przed szkodliwymi skutkami działalności turystycznej. Trwają również dalsze prace archeologiczne, ponieważ wiele szczątków świątyń wciąż czeka na odkopanie, a szeregu zachowanych nie udało się jeszcze w pełni zbadać. Niektóre uszkodzone lub zniszczone budowle, takie jak świątynie Echnatona, są nawet rekonstruowane. Wysiłki te poprawiają współczesne rozumienie świątyń egipskich, co z kolei pozwala na lepsze zrozumienie starożytnego społeczeństwa egipskiego jako całości.

</doc>
<doc id="5321607" url="https://pl.wikipedia.org/wiki?curid=5321607" title="Dialekty północnorosyjskie">
Dialekty północnorosyjskie

Narzecze północnorosyjskie, dialekty północnorosyjskie lub gwary północnorosyjskie (ros. северорусское наречие, северные говоры русского языка) – grupa dialektów języka rosyjskiego używana na północny pierwotnego obszaru wielkoruskiego. Razem z dialektami południoworosyjskimi oraz znajdującym się pomiędzy tymi dwiema grupami pasem przejściowych gwar środkoworosyjskich tworzą one dialekty rosyjskie.
Z gwarami północnorosyjskimi związany był język staronowogrodzki – dawny język literacki Republiki Nowogrodzkiej.
Podział dialektów północnorosyjskich.
Wyróżnia się w tej grupie pięć dialektów: archangielski (pomorski; nad Morzem Białym), ołoniecki (nad jeziorem Onega), wołogodzko-wiacki (wschodni), leningradzko-nowogrodzki (zachodni) i włodzimiersko-powołżański.
Najbardziej typowe cechy północnorosyjskie mają trzy pierwsze z wymienionych dialektów, podczas gdy pozostałe mają charakter przejściowy i cechują się licznymi wpływami narzecza południoworosyjskiego i rosyjskiego języka literackiego.
Cechy językowe.
Do cech fonetycznych charakterystycznych dla dialektów północnorosyjskich należą:
Charakterystycznymi cechami morfologii są:

</doc>
<doc id="5321609" url="https://pl.wikipedia.org/wiki?curid=5321609" title="Kolonia Chodaków">
Kolonia Chodaków

Kolonia Chodaków (dawn. alt. "Chodaków Kolonia") – część miasta Sochaczewa w województwie mazowieckim. Leży w północnej części miasta, wzdłuż ulicy Powstańców i jej bocznic: Pochorążych, Wiejskiej i Leśnej. W latach 1954–1976 w granicach Chodakowa.
Historia.
Dawniej samodzielna miejscowość. Od 1867 w gminie Chodaków w powiecie sochaczewskim. W okresie międzywojennym należała do woj. warszawskiego. 20 października 1933 utworzono gromadę "Chodaków" w granicach gminy Chodaków, składającą się z samej kolonii Chodaków.
Podczas II wojny światowej w Generalnym Gubernatorstwie, w dystrykcie warszawskim (Landkreis Sochaczew). W 1943 mieјscowość liczyła 315 mieszkańców.
Po wojnie Kolonia Chodaków powróciła do powiatu sochaczewskigo w woj. warszawskim jako jedna z 48 gromad gminy Chodaków. 
W związku z reorganizacją administracji wiejskiej jesienią 1954, Chodaków Kolonia weszła w skład nowej gromady Chodaków. 13 listopada 1954, po pięciu tygodniach, gromadę Chodaków zniesiono w związku z nadaniem jej statusu osiedla, w związku z czym Kolonia Chodaków stała się integralną częścią osiedla Chodakowa, a po nadaniu osiedlu Chodaków statusu miasta 1 stycznia 1967 – częścią miasta Chodakowa.
1 stycznia 1977 miasto Chodaków włączono do Sochaczewa, przez co Kolonia Chodaków stała się integralną częścią Sochaczewa.
Nazwa nie występuje w systemie TERYT.

</doc>
<doc id="5321610" url="https://pl.wikipedia.org/wiki?curid=5321610" title="Dialekty południoworosyjskie">
Dialekty południoworosyjskie

Narzecze południoworosyjskie, Dialekty południoworosyjskie lub gwary południoworosyjskie (ros. южнорусское наречие, южные говоры русского языка) – zespół dialektów języka rosyjskiego. Stanowią część wschodniosłowiańskiego kontinuum dialektalnego i płynnie przechodzą z jednej strony w przejściowe gwary środkoworosyjskie, a z drugiej w północno-wschodni dialekt języka białoruskiego.
Podział dialektów południoworosyjskich.
Dialekty południoworosyjskie są mniej jednolite niż północne. Wyróżnia się w ich obrębie archaiczny dialekt kursko-orłowski (zachodni), w skład którego wchodzą też gwary używane nad dolnym Donem i na północnych stokach Kaukaz (łańcuch górski); dość jednolity dialekt riazańsko-tambowski (wschodni) i tulski (północny), nawiązujący do pasa gwar środkowych i wykazujący wpływy gwary moskiewskiej.
Cechy językowe.
Do cech fonetycznych charakterystycznych narzecza południoworosyjskiego należy zaliczyć:

</doc>
<doc id="5321612" url="https://pl.wikipedia.org/wiki?curid=5321612" title="Korolewo (sielsowiet Radziuki)">
Korolewo (sielsowiet Radziuki)

Korolewo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim w gminie Szarkowszczyzna.
Powszechny Spis Ludności z 1921 roku nie podał danych . W 1931 w 1 domu zamieszkiwało 7 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321613" url="https://pl.wikipedia.org/wiki?curid=5321613" title="Nowa Wieś (Sochaczew)">
Nowa Wieś (Sochaczew)

Nowa Wieś – część miasta Sochaczewa w województwie mazowieckim. Leży w północno-środkowej części miasta, wzdłuż ulicy Młynarskiej i jej bocznic. W latach 1954–1976 w granicach Chodakowa.
Historia.
Dawniej samodzielna miejscowość. Od 1867 w gminie Chodaków w powiecie sochaczewskim. W okresie międzywojennym należała do woj. warszawskiego; W 1921 roku liczba mieszkańców wynosiła 128. 20 października 1933 utworzono gromadę "Nowa Wieś" w granicach gminy Chodaków, składającą się z samej wsi Nowa Wieś.
Podczas II wojny światowej w Generalnym Gubernatorstwie, w dystrykcie warszawskim (Landkreis Sochaczew). W 1943 mieјscowość liczyła 498 mieszkańców.
Po wojnie Nowa Wieś powróciła do powiatu sochaczewskigo w woj. warszawskim jako jedna z 48 gromad gminy Chodaków. 
W związku z reorganizacją administracji wiejskiej jesienią 1954, Nowa Wieś weszła w skład nowej gromady Chodaków. 13 listopada 1954, po pięciu tygodniach, gromadę Chodaków zniesiono w związku z nadaniem jej statusu osiedla, w związku z czym Nowa Wieś stała się integralną częścią osiedla Chodakowa, a po nadaniu osiedlu Chodaków statusu miasta 1 stycznia 1967 – częścią miasta Chodakowa.
1 stycznia 1977 miasto Chodaków włączono do Sochaczewa, przez co Nowa Wieś stała się integralną częścią Sochaczewa.
Nazwa nie występuje w systemie TERYT.

</doc>
<doc id="5321614" url="https://pl.wikipedia.org/wiki?curid=5321614" title="Giorgi Begaszwili">
Giorgi Begaszwili

Giorgi Begaszwili (, ur. 12 lutego 1991 w Saczchere) – gruziński piłkarz, grający na pozycji bramkarza w gruzińskim klubie Dinamo Batumi. W swojej karierze grał także w Czichura Saczchere, FC Gagra, Merani Martwili, SK Samtredia, Dinamo Tbilisi oraz Dila Gori.

</doc>
<doc id="5321618" url="https://pl.wikipedia.org/wiki?curid=5321618" title="Dialekt północno-wschodniobiałoruski">
Dialekt północno-wschodniobiałoruski

Dialekt północno-wschodniobiałoruski (biał. паўночна-ўсходні дыялект беларускай мовы) – jeden z dwóch podstawowych dialektów białoruskich, obok dialektu południowo-zachodniobiałoruskiego, od którego jest oddzielony pasem przejściowych gwar środkowobiałoruskich. Stanowi część wschodniosłowiańskiego kontinuum dialektalnego. Pod względem językowym nawiązuje do pasa gwar środkoworosyjskich a także do rosyjskiego dialektu pskowskiego i kursko-orłowskiego.
Obszar dialektu północno-wschodniobiałoruskiego znajduje się na północny zachód od pasa gwar przejściowych prowadzących przez Wilno, Mińsk, Rohaczew i Homel, na wschód od Mohylewa i Połocka.
Cechy językowe.
Dialekt północno-wschodniobiałoruski różni się od południowo-zachodniego następującymi cechami fonetycznymi:
Z cech morfologicznych przeciwstawiających dialekt północno-wschodni południowo-zachodniemu można wymienić następujące:

</doc>
<doc id="5321619" url="https://pl.wikipedia.org/wiki?curid=5321619" title="Kistki">
Kistki

Kistki ("Stare Kistki") – część miasta Sochaczewa w województwie mazowieckim. Leży nad Bzurą, w środkowej części miasta, wzdłuż ulicy Chopina i jej bocznic. W latach 1954–1976 w granicach Chodakowa.
Historia.
Dawniej samodzielna wieś. Od 1867 w gminie Chodaków w powiecie sochaczewskim. W okresie międzywojennym należał do woj. warszawskiego; W 1921 roku liczba mieszkańców wynosiła 98. 20 października 1933 utworzono gromadę "Kistki" w granicach gminy Chodaków, składającą się ze wsi Kistki, folwarku Trojanów, młyna Trojanów, browaru Trojanów, parafii Trojanów i osady Adamówka.
Podczas II wojny światowej w Generalnym Gubernatorstwie, w dystrykcie warszawskim (Landkreis Sochaczew). W 1943 mieјscowość liczyła 1215 mieszkańców.
Po wojnie Kistki powróciły do powiatu sochaczewskigo w woj. warszawskim jako jedna z 48 gromad gminy Chodaków. 
W związku z reorganizacją administracji wiejskiej jesienią 1954, wieś Kistki weszła w skład nowej gromady Chodaków. 13 listopada 1954, po pięciu tygodniach, gromadę Chodaków zniesiono w związku z nadaniem jej statusu osiedla, w związku z czym Kistki stały się integralną częścią osiedla Chodakowa, a po nadaniu osiedlu Chodaków statusu miasta 1 stycznia 1967 – częścią miasta Chodakowa.
1 stycznia 1977 miasto Chodaków włączono do Sochaczewa, przez co Kistki stały się integralną częścią Sochaczewa.
Nazwa nie występuje w systemie TERYT.

</doc>
<doc id="5321620" url="https://pl.wikipedia.org/wiki?curid=5321620" title="Koziarycha">
Koziarycha

Koziarycha – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 13 osób.
Wierni należeli do parafii rzymskokatolickiej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321622" url="https://pl.wikipedia.org/wiki?curid=5321622" title="Dialekty północno-wschodniobiałoruskie">
Dialekty północno-wschodniobiałoruskie



</doc>
<doc id="5321623" url="https://pl.wikipedia.org/wiki?curid=5321623" title="Dialekt południowo-zachodniobiałoruski">
Dialekt południowo-zachodniobiałoruski

Dialekt południowo-zachodniobiałoruski (biał. паўднёва-заходні дыялект беларускай мовы) – jeden z dwóch podstawowych dialektów białoruskich, obok dialektu północno-wschodniobiałoruskiego, od którego jest on oddzielony pasem przejściowych gwar środkowobiałoruskich. Stanowi część wschodniosłowiańskiego kontinuum dialektalnego i pod względem językowym nawiązuje do poleskich dialektów północnoukraińskich.
Cechy językowe.
Dialekt południowo-zachodniobiałoruski odróżnia się od północno-wschodniego następującymi cechami fonetycznymi:
Z cech morfologicznych przeciwstawiających dialekt północno-wschodni południowo-zachodniemu można wymienić następujące:

</doc>
<doc id="5321625" url="https://pl.wikipedia.org/wiki?curid=5321625" title="Kozłów Ostrów">
Kozłów Ostrów

Kozłów Ostrów – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Dawniej Używana nazwa – Kozłowy Ostrów.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania prawosławnego i zadeklarowały białoruską przynależność narodową. Były tu 2 budynki mieszkalne. W 1931 w 2 domach zamieszkiwało 14 osób.
Wierni należeli do parafii prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321627" url="https://pl.wikipedia.org/wiki?curid=5321627" title="Kożany (rejon szarkowszczyński)">
Kożany (rejon szarkowszczyński)

Kożany – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 11 osób, 2 było wyznania rzymskokatolickiego, 9 prawosławnego. Jednocześnie 1 mieszkaniec zadeklarował polską, 10 białoruską przynależność narodową. Był tu 1 budynek mieszkalny. W 1931 w 1 domu zamieszkiwały 23 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321630" url="https://pl.wikipedia.org/wiki?curid=5321630" title="Dialekt sztokawski">
Dialekt sztokawski



</doc>
<doc id="5321631" url="https://pl.wikipedia.org/wiki?curid=5321631" title="Alfred Wallner">
Alfred Wallner

Alfred Maksymilian Karol Wallner, ps. „Kowal”, „Bandera” (ur. 10 marca 1893 w Samborze, zm. 30 czerwca 1948 w Opolu) – podpułkownik łączności Wojska Polskiego, II-wiceprezes Zarządu Okręgu Poznań Związku Legionistów Polskich w 1936 roku, działacz niepodległościowy.
Życiorys.
Urodził się 10 marca 1893 w Samborze, ówczesnym mieście powiatowym Królestwa Galicji i Lodomerii, w rodzinie Franciszka i Albiny. Uczęszczał do Zakładu Naukowo-Wychowawczego Ojców Jezuitów w Bąkowicach pod Chyrowem. W 1911 został członkiem Polowych Drużyn Sokolich.
W sierpniu 1914 wstąpił do 2 pułku piechoty Legionów Polskich. 24 czerwca został mianowany chorążym łączności. 1 listopada 1916 został awansowany na podporucznika. Po awansie został zastępcą komendanta Oddziału Telefonicznego Komendy LP. Po kryzysie przysięgowym służył w Polskim Korpusie Posiłkowym, dowodził I plutonem w kompanii telegraficznej. Aresztowany i sądzony przez Austriaków po próbie przejścia części korpusu pod Rarańczą (15–16 lutego 1918). 2 października 1918, po cesarskiej abolicji, został uwolniony.
31 października 1918 został przyjęty do Wojska Polskiego z byłego Polskiego Korpusu Posiłkowego, z zatwierdzeniem posiadanego stopnia podporucznika. 1 sierpnia 1919 objął dowództwo II batalionu telegraficznego w Puławach. 1 grudnia 1919 został awansowany na kapitana. Pełnił wówczas służbę w Oddziale IIIa Łączności Naczelnego Dowództwa Wojska Polskiego. Według Ordre de Bataille wojsk łączności i formacji telefonicznych z 1 i 25 kwietnia 1920 pełnił w zastępstwie obowiązki szefa łączności 4 Armii. 30 lipca 1920 został zatwierdzony z dniem 1 kwietnia 1920 w stopniu majora, w Korpusie Wojsko Łączności, w grupie oficerów byłych Legionów Polskich. Następnie pełnił funkcję szefa łączności 3 Armii.
1 maja 1921 został przeniesiony do II Batalionu Zapasowego Telegraficznego w Grudziądzu na stanowisko zastępcy dowódcy batalionu. 3 maja 1922 został zweryfikowany w stopniu majora ze starszeństwem od 1 czerwca 1919 i 21. lokatą w korpusie oficerów łączności. Od 20 października 1922 pełnił obowiązki zastępcy dowódcy 3 pułku łączności w Grudziądzu. W marcu 1924 został przydzielony do Obozu Szkolnego Wojsk Łączności w Zegrzu na stanowisko dowódcy batalionu szkolnego. W czerwcu 1924 został przeniesiony do 1 pułku łączności w Zegrzu na stanowisko kwatermistrza. W czerwcu 1926 został przeniesiony do 7 samodzielnego batalionu łączności w Poznaniu na stanowisko pełniącego obowiązki dowódcy batalionu. 12 kwietnia 1927 prezydent RP nadał mu stopień podpułkownika z dniem 1 stycznia 1927 i 2. lokatą w korpusie oficerów łączności. Po awansie został zatwierdzony na stanowisku dowódcy batalionu. W 1929 dowodzona przez niego jednostka została przeformowana w 7 batalion telegraficzny. Z dniem 16 listopada 1932 został przydzielony na pięciomiesięczny informacyjny kurs dla oficerów sztabowych łączności przy Ministerstwie Poczt i Telegrafów. Z dniem 1 kwietnia 1934 został przydzielony do dyspozycji Ministerstwa Poczt i Telegrafów na okres sześciu miesięcy. Z dniem 30 września 1934 został przeniesiony do rezerwy z równoczesnym pozostawieniem w rezerwie w 7 batalionie telegraficznym.
Po zakończeniu służby wojskowej został zatrudniony w Dyrekcji Okręgu Poczt i Telegrafów w Wilnie na stanowisku naczelnika wydziału telegraficzno-telefonicznego. W 1936 został mianowany dyrektorem Okręgu Poczt i Telegrafów w Poznaniu. Obowiązki dyrektora pełnił do września 1939 i łączył je z funkcją prezesa Okręgu Pocztowego Przysposobienia Wojskowego w Poznaniu.
W czasie okupacji niemieckiej i powstania warszawskiego pełnił służbę w Oddziale V Komendy Głównej Armii Krajowej na stanowisku kierownika działu Odtwarzania Sił Zbrojnych. Po kapitulacji powstania trafił do niemieckiej niewoli. Przebywał w Oflagu II C Woldenberg.
Zmarł 30 czerwca 1948 w Opolu, w niewyjaśnionych okolicznościach, będąc zatrzymanym przez funkcjonariuszy Bezpieczeństwa Publicznego. Został pochowany na cmentarzu w Opolu, a później ekshumowany i przeniesiony do grobu rodzinnego na cmentarzu Srebrzysko w Gdańsku.
Życie prywatne.
Alfred Wallner był żonaty z Kazimierą z Kłodzianowskich (ur. 2 kwietnia 1893), z którą miał czworo dzieci: Daniłę (ur. 27 marca 1918 w Samborze), Zbigniewa (ur. 19 sierpnia 1920 w Kielcach, zm. 15 sierpnia 1932), Jerzego (ur. 19 kwietnia 1924 w Grudziądzu) i Alfreda Marię (ur. 1946).

</doc>
<doc id="5321637" url="https://pl.wikipedia.org/wiki?curid=5321637" title="Dżaba Dżighauri">
Dżaba Dżighauri

Dżambul „Dżaba” Dżighauri (, ur. 8 lipca 1992 w Tbilisi) – gruziński piłkarz, grający na pozycji lewoskrzydłowego, prawoskrzydłowego lub ofensywnego pomocnika w gruzińskim klubie Dinamo Batumi. Wychowanek Dinama Tbilisi, w którym rozpoczął seniorską karierę. W swojej karierze grał także w Czichura Saczchere, Wardar Skopje, FK Aktöbe, Ordabasy Szymkent oraz Grenoble Foot 38. Były młodzieżowy i obecny, seniorski reprezentant Gruzji.

</doc>
<doc id="5321639" url="https://pl.wikipedia.org/wiki?curid=5321639" title="Krzywda (rejon szarkowszczyński)">
Krzywda (rejon szarkowszczyński)

Krzywda – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów folwark prywatny w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 43 osoby, 23 były wyznania rzymskokatolickiego, 14 prawosławnego, 1 ewangelickiego a 5 mojżeszowego. Jednocześnie 26 mieszkańców zadeklarowało polską, 12 białoruską a 5 żydowską przynależność narodową. Było tu 7 budynków mieszkalnych. W 1931 w 6 domach zamieszkiwało 57 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5321643" url="https://pl.wikipedia.org/wiki?curid=5321643" title="Wako Tewdoradze">
Wako Tewdoradze

Walerian „Wako” Tewdoradze (, ur. 11 października 1993 w Batumim) – gruziński piłkarz, grający na pozycji ofensywnego pomocnika w gruzińskim klubie Szukura Kobuleti. Wychowanek, wieloletni zawodnik i były kapitan Dinama Batumi.

</doc>
<doc id="5321647" url="https://pl.wikipedia.org/wiki?curid=5321647" title="Teofil Wojeński">
Teofil Wojeński

Teofil Wojeński (ur. 26 stycznia 1890 w Radomsku, zm. 6 listopada 1963 w Warszawie) – polski historyk literatury, prezes Związku Nauczycielstwa Polskiego w latach 1956–1960, wiceprzewodniczący Rady Naczelnej PPS w 1948
Od 1907 do 1908 był członkiem PPS – Frakcja Rewolucyjna. W 1908 był więziony przez władze rosyjskie. Od 1913 należał do Polskiej Partii Socjalistycznej – Opozycji. Od 1914 służył w Legionach Polskich. W latach 1929–1930 był prezesem Związku Nauczycieli Polskich Szkół Średnich. Od 1930 należał do Związku Nauczycielstwa Polskiego. W latach 30. XX w. działał także w Towarzystwie Oświaty Demokratycznej „Nowe Tory” i redagował dwutygodnik "Lewy Tor". W latach 1941–1942 był członkiem Polskich Socjalistów. W 1942 był więziony na warszawskim Pawiaku. W okresie okupacji niemieckiej wchodził w skład Centralnej Piątki Tajnej Organizacji Nauczycielskiej, kierował tajnym nauczaniem w okręgu warszawskim. Od 1947 do 1948 zasiadał w Radzie Naczelnej PPS, w 1948 był jej wiceprzewodniczącym. Od 1948 należał do PZPR. Pełnił funkcje kuratora okręgu szkolnego warszawskiego, redaktora naczelnego "Głosu Nauczycielskiego" i od 1956 do 1960 prezesa Związku Nauczycielstwa Polskiego. W 1957 został profesorem Uniwersytetu Warszawskiego.
Opublikował m.in. prace: "Stefan Żeromski. Rozbiór treści ideowej" (1926), "Historia literatury polskiej" (t. 1-2, 1946), "Publicystyka okresu pozytywizmu; wybór tekstów" (1953), "Walka o szkołę polską w okresie Rewolucji 1905 roku" (1960), "Dawne czasy... Wypisy z literatury polskiej dla klasy I Zasadniczych Szkół Zawodowych" (1965).
Pochowany na cmentarzu Powązki Wojskowe w Warszawie w Alei Zasłużonych (kwatera A26-tuje-7).
Był odznaczony Orderem Sztandaru Pracy I klasy i Krzyżem Komandorskim Orderu Odrodzenia Polski.

</doc>
<doc id="5321649" url="https://pl.wikipedia.org/wiki?curid=5321649" title="Andreas de Florentia">
Andreas de Florentia

Andreas de Florentia, Andrea da Firenze, Magister Frater Andreas Horganista de Florentia, Frate Andrea dei Servi, Andrea Stefani, Andrea degli Organi (data ur. nieznana, zm. około 1415) – włoski kompozytor i organista.
Życiorys.
Od 1375 roku należał do zakonu serwitów. Od 1378 roku był organistą w kościele Santissima Annunziata we Florencji. W latach 1380, 1387–1388, 1390–1392 i 1395–1397 pełnił funkcję przeora klasztoru działającego przy tymże kościele. Od 1387 roku wspólnie z Francesco Landinim pracował nad nowymi organami do katedry Santa Maria del Fiore. W 1393 roku został przeorem w Pistoi. Od 1407 do 1410 roku był prowincjałem serwitów na Toskanię.
Twórczość.
Twórczość Andreasa de Florentia reprezentuje schyłkową fazę włoskiego trecenta. Skomponował 30 ballat, w tym 18 dwugłosowych i 12 trzygłosowych. Zachowały się one w kilku rękopisach, z których najważniejszym jest Kodeks Squarcialupi. W swoich ballatach wykorzystywał teksty o treści miłosnej, polemicznej, moralizatorskiej oraz satyrycznej. Utwory te odznaczają się płynnym przebiegiem rytmicznym, stosowane są w nich imitacje krótkich motywów, niekiedy użyte jako hoketus. We fragmentach końcowych kompozytor stosował czasami długie melizmaty. W ballatach trzygłosowych widoczne są wpływy muzyki francuskiej, polegające na wprowadzeniu akompaniamentu instrumentalnego i odcinków o różnych kadencjach.

</doc>
<doc id="5321655" url="https://pl.wikipedia.org/wiki?curid=5321655" title="Wojciech Manelski">
Wojciech Manelski

Wojciech Manelski (ur. 12 stycznia 1973 w Skrwilnie, zm. 16 września 2009 w wypadku samochodowym na obwodnicy Kobylanki) – polski kapłan i duchowny rzymskokatolicki, kawaler Orderu Odrodzenia Polski.
Życiorys.
Urodził się 12 stycznia 1973 w Skrwilnie, w domu Józefa i Henryki z domu Krzemińskiej. Szkołę podstawową w Skrwilnie im. Adama Mickiewicza ukończył w 1980 r., a Technikum Zawodowe w Żurominie na kierunku mechanicznym w 1993. Po zdaniu egzaminu dojrzałości rozpoczął studia na Politechnice Szczecińskiej (kierunek oceanografia), by ostatecznie pójść za powołaniem do Arcybiskupiego Wyższego Seminarium Duchownego w Szczecinie. Święcenia kapłańskie otrzymał 26 maja 2001 r. w bazylice archikatedralnej św. Jakuba w Szczecinie z rąk abp. Zygmunta Kamińskiego. W tym samym roku zakończył studia magisterskie na Wydziale Teologicznym Uniwersytetu im. Adama Mickiewicza w Szczecinie. Po uzyskaniu święceń pracował jako wikariusz w parafii pw. Miłosierdzia Bożego w Stargardzie (od 23 czerwca 2001 do 21 czerwca 2003), w parafii pw. Matki Bożej Jasnogórskiej w Szczecinie (od 21 czerwca 2003) oraz jako prefekt szkół katolickich w Szczecinie (od 21 czerwca 2003 do 17 kwietnia 2007), a od 17 kwietnia 2007 aż do śmierci jako zastępca dyrektora Centrum Edukacyjnego archidiecezji szczecińsko–kamieńskiej, gdzie nadzorował funkcjonowanie: Katolickiej Szkoły Podstawowej im św. Rodziny w Szczecinie, Katolickiej Szkoły Podstawowej im. Jana Pawła II w Szczecinie, Zespołu Szkół Katolickich im. Jana Pawła II w Pobierowie, Katolickiego Gimnazjum im. św. Stanisława Kostki w Szczecinie, Katolickiego Liceum Ogólnokształcącego im. św. Maksymiliana Kolbego w Szczecinie oraz Młodzieżowego Ośrodka Szkoleniowo-Wypoczynkowego w Trzęsaczu.
Zginął tragicznie w wypadku samochodowym, w dniu 16 września 2009 na obwodnicy Kobylanki koło Stargardu. Ceremonia pogrzebowa odbyła się 23 września 2009 r. w kościele parafialnym pw. Matki Bożej Jasnogórskiej w Szczecinie. Spoczął w grobie kapłanów archidiecezji szczecińsko-kamieńskiej na Cmentarzu Centralnym w Szczecinie.
Fundacja.
16 września 2020 roku, w 11. rocznicę tragicznej śmierci duchownego, została utworzona w Szczecinie Fundacja im. księdza Wojtka (KRS: 0000867688), która zgodnie z zamiarem metropolity szczecińsko–kamieńskiego arcybiskupa Andrzeja Dzięgi oraz pozostałych fundatorów ma na celu upamiętnienie osoby kapłana, kontynuowanie jego misji, a także pomoc potrzebującym, w szczególności uczniom. Prezesem Fundacji został ks. Michał Mikołajczak, uczeń oraz kontynuator działalności ks. Wojciecha Manelskiego, absolwent, aktualnie prefekt Katolickiego Liceum Ogólnokształcącego w Szczecinie.

</doc>
<doc id="5321656" url="https://pl.wikipedia.org/wiki?curid=5321656" title="Manewr LeCompte'a">
Manewr LeCompte'a

Manewr LeCompte'a – technika stosowana w kardiochirurgii podczas operacji metodą Jatene’a na otwartym sercu. Manewr polega na przecięciu pnia tętnicy płucnej i przesunięciu jej do przodu od aorty przed ponownym zespoleniem tętnicy płucnej podczas późniejszej rekonstrukcji wielkich naczyń. 
Manewr ten jest stosowany także podczas zabiegów wymagających zmiany pozycji tętnicy płucnej (w której pozycja tętnicy płucnej i aorty jest zamieniona) lub w chirurgii wad serca w celu skorygowania zespołu atrezji zastawki tętnicy płucnej.
Technika została po raz pierwszy zastosowana w 1981 i opisana w 1982.

</doc>
<doc id="5321659" url="https://pl.wikipedia.org/wiki?curid=5321659" title="Birmingham Museum and Art Gallery">
Birmingham Museum and Art Gallery

Birmingham Museum and Art Gallery (w skrócie BMAG, pol. Muzeum i Galeria Sztuk Pięknych w Birmingham) – muzeum i galeria sztuki w Birmingham, obejmujaca ponad 40 galerii, w których prezentowana jest sztuka starożytna, sztuka europejska, sztuka użytkowa, archeologia brytyjska, numizmatyka, zabytki z okresu rewolucji przemysłowej, kultury świata, historia społeczna, archeologia brytyjska i etnografia. 
Muzeum jest zarządzane przez Birmingham Museums Trust, największą niezależną fundację muzealną w Anglii 
Budynek muzeum został wpisany 25 kwietnia 1952 roku na listę Zabytków Wielkiej Brytanii jako obiekt Klasy II*.
W 2019 roku muzeum odwiedziło 644 100 gości.
Historia.
Powstanie Birmingham Museum and Art Gallery było możliwe dzięki dotacji przemysłowca Richarda Tangye. Birmingham Museum and Art Gallery (BMAG) zostało otwarte w 1885 roku. Mieści się w budynku położonym w centrum miasta i wpisanym na listę na listę Zabytków Wielkiej Brytanii jako obiekt Klasy II*. Budynek, noszący nazwę Waterhall, został zaprojektowany w 1881 roku przez Yeoville’a Thomasona jako skrzydło do jego budynku Council House z 1874 roku. Na parterze mieściła się obszerna hala bankowa publicznego wodociągu Birmingham Corporation, a muzeum i galerię ulokowano nad nią, na pierwszym piętrze. W 2001 roku Waterhall został we współpracy z Associated Architects przebudowany na potrzeby wystawiennicze muzeum. Odrestaurowano pieczołowicie jego wiktoriańskie wnętrze. 
W październiku 2020 roku muzeum zostało zamknięte w związku z koniecznością przeprowadzenia prac konserwacyjnych. W kwietniu 2022 roku zostało tymczasowo otwarte dla publiczności w związku z organizacją Igrzysk Wspólnoty Narodów. Na potrzeby odwiedzających otwarto również słynne Edwardian Tearooms. Ze względu na konieczność wykonania robót elektrycznych budynek zostanie ponownie zamknięty w grudniu i w pełni otwarty w 2024 roku.
W muzeum znajduje się ponad 40 galerii, w których prezentowana jest sztuka, sztuka użytkowa, historia społeczna, archeologia i etnografia. Galeria jest znana z obrazów prerafaelitów, które są częścią największej publicznej kolekcji prerafaelitów na świecie.
Zbiory.
Na muzealne zbiory składa się około 800 tysięcy eksponatów, wystawionych i przechowywanych w dziewięciu miejscach.
Zbiory sztuki.
Zbiory sztuki obejmują około 35 tysięcy pozycji, głównie sztuki zachodnioeuropejskiej, w tym obrazy, prace na papierze, rzeźby, sztukę cyfrową i fotografię.
Malarstwo i grafika.
Mocnym punktem kolekcji jest obszerna i znacząca na arenie międzynarodowej kolekcja dzieł Prerafaelitów i ich współczesnych oraz największa w Wielkiej Brytanii kolekcja dzieł urodzonego w Birmingham malarza Davida Coxa.
Poza tym w skład kolekcji wchodzą:
Sztuka użytkowa.
Kolekcja sztuki użytkowej składa się z około 33 tysięcy eksponatów: ceramiki, biżuterii, srebra i metaloplastyki, szkła, witraży i archiwów projektowych, mebli i stolarki, tkanin i ubiorów od okresu średniowiecza do współczesności.
Do mocnych stron tego działu należą:
Starożytny Bliski Wschód.
W zbiorach Starożytnego Bliskiego Wschodu znajduje się około 7 tysięcy przedmiotów od neolitu do okresu podboju islamskiego w VII wieku n.e. ((Jordania, Palestyna, Izrael, starożytna Mezopotamia i Persja).
Starożytny Egipt.
Starożytny Egipt reprezentuje około 8 tysięcy starożytnych egipskich artefaktów, obejmujących historię Egiptu od okresu predynastycznego do epoki grecko-rzymskiej i koptyjskiej. W skład zbiorów wchodzą: wyroby z brązu z późnego okresu, mumie, predynastyczna ceramika oraz wyroby z kości słoniowej, amulety i kamienne naczynia.
Starożytna Grecja, Rzym i Cypr.
Ten dział kolekcji (będący jedyną tego typu kolekcją w regionie West Midlands) obejmuje 2 300 przedmiotów ze Starożytnej Grecji i Rzymu. Wyróżniają się zwłaszcza: wysokiej jakości ceramika, reprezentatywna kolekcja glinianych figurek, glinianych lamp naftowych, przedmiotów metalowych i odlewów gipsowych ze starożytnej Grecji oraz ceramika, gliniane lampy naftowe, gliniane figurki, niektóre rzeźby kamienne i inskrypcje, naczynia szklane i niektóre wyroby metalowe ze starożytnego Rzymu.
Cypryjska kolekcja (1400 eksponatów) składa się głównie z ceramiki, z wieloma kompletnymi naczyniami datowanymi na wczesną epokę brązu do okresu rzymskiego.
Archeologia brytyjska.
Kolekcja archeologii brytyjskiej zawiera przedmioty prehistoryczne, rzymskie i średniowieczne, pochodzące głównie z wykopalisk w West Midlands. Znaleziska z zamku Weoley datowane na XIII-XVI wiek, obejmują takie eksponaty, jak: ceramika, metalowe narzędzia i naczynia, szkło i pozostałości organiczne. 
Zbiory anglosaskie obejmują ponad 3500 artefaktów i fragmentów datowanych na VII wiek, wykonanych ze złota, srebra i stopu miedzi. Większość stanowią okucia z główek mieczy i sztyletów, są też części hełmów i krzyży chrześcijańskich.
Kultury świata.
Kolekcja ta składa się z około 9 tysięcy eksponatów z Oceanii, Australii, Polinezji i Melanezji, Afryki, Ameryki Północnej, Południowej i Środkowej oraz Azji. Wyróżniają się zwłaszcza:
Numizmatyka.
Kolekcja mumuzmatyczna jest jedną z najważniejszych tego typu w Wielkiej Brytanii ze względu na jej wielkość (około 100 tysięcy eksponatów), zakres i wpływ monet i żetonów wyprodukowanych w Birmingham na monety na całym świecie. Wyróżniają się zwłaszcza monety i żetony wyprodukowane w Birmingham od XVIII do XX wieku.
Historia Birmingham.
W tym dziale zbiorów znajduje się tu ponad 42 tysięcy przedmiotów z historii Birmingham i jego mieszkańców, począwszy od prehistorii do współczesności. 
Nauka i Przemysł.
Na ten dział składa się ponad 40 tysięcy przedmiotów obejmujących takie dziedziny jak:transport, inżynieria, maszyny produkcyjne, instrumenty naukowe i medyczne, instrumenty muzyczne, zegarmistrzostwo, komputery i urządzenia mechaniczne. Wyróżniają się:
Nauki przyrodnicze.
Na kolekcję nauk przyrodniczych składa się około 250 tysięcy okazów, obejmujących zoologię, botanikę, entomologię, geologię, mineralogię i paleontologię. 
Wyróżniają się zwłaszcza znaczące kolekcje ptaków, jaj, zielników, mięczaków, owadów, kamieni szlachetnych i minerałów. Do cennych okazów wystawowych należą: czaszka triceratopsa, skamieniały krokodyl i olbrzymi jeleń irlandzki (Giant Irish Deer).

</doc>
<doc id="5321661" url="https://pl.wikipedia.org/wiki?curid=5321661" title="Muzeum Filmu w Poczdamie">
Muzeum Filmu w Poczdamie

Muzeum Filmu w Poczdamie (niem. "Filmmuseum Potsdam") – muzeum w Poczdamie, założone w 1981 roku jako Muzeum Filmu NRD ("Filmmuseum der DDR"). Jest najstarszym muzeum filmowym w Niemczech.
Początkowo ekspozycja była poświęcona sprzętowi i technice filmowej, natomiast później dołączono do niej historię wytwórni UFA i DEFA. Wśród zbiorów znajdują się także filmy wyprodukowane w studiu Babelsberg. Ekspozycja obejmuje również kostiumy, scenariusze, rekwizyty, plakaty, nagrody filmowe, wycinki prasowe oraz materiały audiowizualne. W latach 90. XX w. muzeum przeszło renowację.
Siedzibą muzeum jest wzniesiony w 1685 roku budynek przypałacowej oranżerii. Później w obiekcie utrzymywano stadninę koni jeździeckich królów pruskich, a od początku XX wieku był wykorzystywany przez różne muzea. Jest położony obok pałacu – siedziby parlamentu Brandenburgii.

</doc>
<doc id="5321662" url="https://pl.wikipedia.org/wiki?curid=5321662" title="Olimpik Tirana">
Olimpik Tirana



</doc>
<doc id="5321664" url="https://pl.wikipedia.org/wiki?curid=5321664" title="KS Olimpik Tirana">
KS Olimpik Tirana



</doc>
<doc id="5321667" url="https://pl.wikipedia.org/wiki?curid=5321667" title="Patrick Crusius">
Patrick Crusius



</doc>
<doc id="5321668" url="https://pl.wikipedia.org/wiki?curid=5321668" title="Dubowi Macharynci">
Dubowi Macharynci

Dubowi Macharynci (, ) – wieś na Ukrainie, w obwodzie winnickim, od 2020 roku w nowym rejonie chmielnickim, w hromadzie wiejskiej z centrum w Samhorodoku. Przed reformą administracji terytorialnej była siedzią silskiej rady w rejonie koziatyńskim. W 2001 roku liczyła 637 mieszkańców. Leży nad rzeką Rostawicą, na południowy wschód od Koziatyna, między wsiami Żurbińce i Błażejówka.
Historia.
Powstanie wsi, podobnie jak Mecherzyniec Wołoskich, wiązane z działalnością osadniczą ruskiego rodu Mecherzyńskich herbu Nowina (po 1616 roku), działającego w służbie książąt Koreckich, a wywodzącego się prawdopodobnie z ostropolskich Mecherzyniec. 
W Rzeczypospolitej Obojga Narodów miejscowość leżała w powiecie kijowskim województwa kijowskiego.
Po II rozbiorze Mecherzyńce Dębowe weszły w skład namiestnictwa bracławskiego Imperium Rosyjskiego.
Przed 1863 rokiem miejscowość należała kolejno do Sanguszków, Rogozińskich i Abramowiczów. Mieszkało tu wówczas 928 osób, w tym 57 wyznawców katolicyzmu i 9 judaizmu. Miejscowa cerkiew murowana została wzniesiona w 1816 roku w miejscu drewnianej z 1728 roku. Miejscowość leżała w ujeździe berdyczowskim guberni kijowskiej. Katolicy należeli do parafii w Białołówce. Na początku XX w. we wsi było 190 domów i 1220 mieszkańców, ponadto cerkiew, szkółka cerkiewna, 2 młyny i 2 wiatraki. Gmina Mecherzyńce Dębowe w powiecie berdyczowskim obejmowała 12 miejscowości (w tym kolonię czeską).
We wsi urodził się Iwan Demianiuk (1920–2012), SS-Wachmann, zbrodniarz wojenny.

</doc>
<doc id="5321669" url="https://pl.wikipedia.org/wiki?curid=5321669" title="Mecherzyńce Dębowe">
Mecherzyńce Dębowe



</doc>
<doc id="5321670" url="https://pl.wikipedia.org/wiki?curid=5321670" title="Urząd Oficjalnych Publikacji Wspólnot Europejskich">
Urząd Oficjalnych Publikacji Wspólnot Europejskich



</doc>
<doc id="5321672" url="https://pl.wikipedia.org/wiki?curid=5321672" title="Henryk Mitosek">
Henryk Mitosek

Henryk Tadeusz Mitosek (ur. 5 kwietnia 1943 w Puławach, zm. 22 lipca 2022) – polski hydrolog, profesor nauk o Ziemi, nauczyciel akademicki Uniwersytetu Jana Kochanowskiego w Kielcach i docent Instytutu Geofizyki PAN.
Życiorys.
W 1966 ukończył studia w Politechnice Warszawskiej otrzymując tytuł magistra inżyniera budownictwa wodnego. W następnym roku został asystentem w Katedrze Hydrologii i Gospodarki Wodnej Politechniki Warszawskiej. W 1970 na podstawie napisanej pod kierunkiem prof. Zdzisława Kaczmarka rozprawy pt. "Optymalizacja stochastycznych modeli retencjonowania podanych przez P.A.P. Morana i Z. Kaczmarka" uzyskał stopień naukowy doktora nauk technicznych. 1 września 1980 został zatrudniony w Instytucie Geofizyki PAN w Warszawie. W 1985 w tym Instytucie na podstawie dorobku naukowego oraz rozprawy pt. "Stochastyczna struktura przepływu rzecznego" uzyskał stopień doktora habilitowanego nauk fizycznych w zakresie hydrologii stochastycznej. W następnym roku objął stanowisko docenta w Instytucie Geofizyki PAN. 1 września 1998 został pracownikiem Instytutu Geografii Wyższej Szkoły Pedagogicznej w Kielcach. W 2007 nadano mu tytuł profesora nauk o Ziemi. W latach 2005-2008 był dyrektorem Instytutu Geografii w tej uczelni (później przekształconej w Uniwersytet Jana Kochanowskiego).
Był żonaty z prof. Zofią Mitosek.

</doc>
<doc id="5321673" url="https://pl.wikipedia.org/wiki?curid=5321673" title="Alicja Ciężkowska">
Alicja Ciężkowska

Alicja Ciężkowska (ur. 6 marca 1935, zm. 16 grudnia 2020) – polska dyplomatka, stała przedstawicielka przy UNESCO (1995–2000).
Życiorys.
Absolwentka Szkoły Głównej Służby Zagranicznej. Dyrektorka przedsiębiorstwa Film Polski (ok. 1975). Pracowniczka Ministerstwa Spraw Zagranicznych (m.in. w Departamencie Promocji i Informacji). Przebywała na placówkach w Brukseli, Paryżu, Sztokholmie, Rzymie. W latach 1995–2000 stała przedstawicielka RP przy UNESCO w Paryżu.
Córka Kazimierza. Pochowana na cmentarzu Bródnowskim w Warszawie (kwatera 26L-6-23).

</doc>
<doc id="5321675" url="https://pl.wikipedia.org/wiki?curid=5321675" title="Dialekty doleńskie">
Dialekty doleńskie

Dialekty doleńskie, dialekty Dolnej Krainy (, ) – jedna z siedmiu najczęściej wyróżnianych grup dialektów słoweńskich. Dialekty doleńskie używane są w Dolnej Krainie w dorzeczu Krki i Mirny – prawobrzeżnych dopływów Sawy.
Dialekty doleńskie miały dużą rolę w formowaniu się słoweńskiego języka literackiego, jednak od XVII wieku doleńskie cechy formującego się języka literackiego Słoweńców były stale wypierane przez właściwości dialektów goreńskich.
Cechy językowe.
Dialekty doleńskie wyróżniają się następującymi cechami fonetycznymi:
Podział.
W grupie doleńskiej można wyróżnić pięć dialektów:
Dwa ostatnie dialekty mają charakter przejściowy do dialektów sąsiednich, odpowiednio typu styryjskiego i goreńskiego.

</doc>
<doc id="5321676" url="https://pl.wikipedia.org/wiki?curid=5321676" title="Dialekty styryjskie">
Dialekty styryjskie

Dialekty styryjskie (, ) – jedna z siedmiu najczęściej wyróżnianych grup dialektów słoweńskich. Dialekty styryjskie używane są w Styrii – w dorzeczu Savinji, na wschodnim Kozjaku i Pohorju.
Cechy językowe.
Dialekty styryjskie wyróżniają się następującymi cechami fonetycznymi:
W morfologii charakterystyczna jest końcówka narzędnika l. poj. rzeczowników żeńskich -"ọi̯", np. "z rọkội̯". 

</doc>
<doc id="5321680" url="https://pl.wikipedia.org/wiki?curid=5321680" title="Dialekty goreńskie">
Dialekty goreńskie

Dialekty goreńskie, dialekty Górnej Krainy (, ) – jedno z siedmiu najczęściej wyróżnianych ugrupowań dialektów słoweńskich. Dialekty goreńskie używane są w Górnej Krainie w dorzeczu górnej Sawy.
Dialekty goreńskie wywarły duży wpływ na formowanie się słoweńskiego języka literackiego, czego przykładem są choćby monoftongi na wzór gwar goreńskich a w kontraście do doleńskich licznych dyftongów.
Cechy językowe.
Dialekty goreńskie wyróżniają się następującymi cechami fonetycznymi:
W morfologii charakterystyczne jest przejście rzeczowników nijakich do rodzaju męskiego, nawet jeśli nie zmienia się sama końcówka fleksyjna, np. "lẹ́t", "suχ məsộ", "dọ́bər tẹ́lẹ", słoweń. lit. "leto", "suho meso", "dobro tele". Cecha ta jest znana także niektórym dialektom karynckim, styryjskim i doleńskim.

</doc>
<doc id="5321682" url="https://pl.wikipedia.org/wiki?curid=5321682" title="Tadeusz Mazurkiewicz">
Tadeusz Mazurkiewicz

Tadeusz Mazurkiewicz (ur. 30 września 1887 w Dąbrowie Górniczej, zm. 18 lipca 1968 w Warszawie) – polski dyrygent, dyrektor teatrów, poseł na Sejm w II RP II kadencji, prezes Związku Artystów Scen Polskich w latach 1924-1926, kierownik muzyczny Polskiego Radia 1933-1934
W 1905 brał udział w strajku szkolnym. W 1906 ukończył warszawskie gimnazjum realne i Szkołę Muzyczną przy WTM. W 1910 uzyskał dyplom Królewskiego Konserwatorium Muzycznego w Lipsku (fortepian i dyrygentura, studiował też filozofię na tamtejszym uniwersytecie. Z ramienia lipskiej organizacji PPS w 1908 brał udział w zjeździe Polskiej Partii Socjalistycznej – Frakcji Rewolucyjnej w Zakopanem. Po powrocie do Polski kierował Towarzystwem Muzycznym w Piotrkowie i uczył gry fortepianowej w szkole muzycznej przy Towarzystwie im. Chopina w Łodzi. W latach 1912-1915 sprawował funkcję dyrektora Towarzystwa Śpiewaczego "Lutnia" w Łodzi. W grudniu 1915 stanął na czele pierwszej w historii miasta Łódzkiej Orkiestry Filharmonicznej. W sezonie 1916/1917 został kapelmistrzem warszawskiego Teatru Wielkiego. Debiutował w tej roli dyrygując "Walkirią" Richarda Wagnera 21 grudnia 1916. W niepodległej Polsce pracował jako sekretarz poselstwa w Konstantynopolu (w 1919) i szef Wydziału Konsularnego poselstwa w Sofii. W latach 1923-1925 ponownie dyrygował orkiestrą Teatru Wielkiego. Od 1925 do 1932 był prezesem Związku Muzyków, w latach 1924-1926 - prezesem Związku Artystów Scen Polskich. Założył schronisko dla aktorów-weteranów w Skolimowie. Latem 1927 dyrygował orkiestrą w Ciechocinku. Od 1928 był sprawozdawcą muzycznym "Epoki". Był posłem na Sejm II kadencji z listy BBWR z okręgu wyborczego nr 20 (Kielce). Zasiadał w Komisji Spraw Zagranicznych. W 1929 został członkiem Wielkiej Loży Narodowej Polski.
Od stycznia 1932 pełnił funkcję dyrektora artystycznego Teatru Wielkiego (od lipca 1932 do grudnia 1934 razem z Zygmuntem Mossoczym. Od kwietnia 1933 do grudnia 1934 był kierownikiem muzycznym Polskiego Radia. Dyrygował gościnnie m.in. w Sofii (1921), Palermo, Trieście (1922), Gdańsku, Zakopanem (1931). Drugą wojnę światową przeżył w Warszawie nauczając prywatnie muzyki. 15 marca 1944 dyrygował "Cyrulikiem sewilskim" na inaugurację Teatru Powszechnego w Krakowie. W 1945 był in­spektorem orkiestr kolejowych w Ministerstwie Komunikacji. Od 1945 do 1949 pracował jako dyrygent Sceny Muzyczno-Operowej Miejskich Teatrów Dramatycznych w Warszawie, a od 1949 - Państwowej Opery i Filharmonii, a jednocześnie orkiestry Warszawskiego Towarzystwa Muzycznego (do 1950). Od 1951 był korepetytorem solistów Opery warszawskiej. Przeszedł na emeryturę w 1958. W PRL należał do SD. Był odznaczony Krzyżem Oficerskim Orderu Odrodzenia Polski.
Pochowany na cmentarzu Powązki Wojskowe w Warszawie (kwatera B15-1-21).

</doc>
<doc id="5321685" url="https://pl.wikipedia.org/wiki?curid=5321685" title="Dialekty panońskie">
Dialekty panońskie

Dialekty panońskie () – jedna z siedmiu najczęściej wyróżnianych grup dialektów słoweńskich. Dialekty panońskie zajmują terytorium północno-wschodniego krańca Słowenii, a także część przyległych terenów węgierskich. Szczególnie wyróżnia się peryferyjny dialekt prekmurski używany za rzeką Murą, mający ponad dwuwiekową tradycję literacką.
Cechy językowe.
Dialekty panońskie wyróżniają się następującymi cechami językowymi:

</doc>
<doc id="5321686" url="https://pl.wikipedia.org/wiki?curid=5321686" title="Stosunki polsko-nigeryjskie">
Stosunki polsko-nigeryjskie

Stosunki polsko-nigeryjskie – wzajemne relacje między Polską a Nigerią.
Stosunki dyplomatyczne między Polską a Nigerią zostały nawiązane 30 maja 1962. W III Rzeczypospolitej kilkukrotnie miały miejsce spotkania i wizyty na wysokim szczeblu, wśród nich: oficjalna wizyta prezydenta Nigerii Oleseguna Obasanjo w Polsce (2001), wizyta ministra spraw zagranicznych Włodzimierza Cimoszewicza w Nigerii (2004), wizyta premiera Donalda Tuska w Nigerii (2013), wizyta ministra spraw zagranicznych Nigerii Geoffreya Onyeama w Polsce (2017) oraz wizyta prezydenta Nigerii Muhammadu Buhariego w związku ze szczytem klimatycznym COP24 w Katowicach (2018).
Wartość obrotów między oboma państwami w 2020 wynosiła 676 mln USD, w tym eksport z Polski – 103,0 mln USD, zaś import z Nigerii 573,0 mln USD. W strukturze polskiego eksportu największymi grupami towarowymi były: urządzenia mechaniczne i elektryczne, artykułu pochodzenia roślinnego, wyroby nieszlachetne i wyroby z metali nieszlachetnych oraz zwierzęta żywe – 10,5 mln USD. Natomiast w strukturze importu z Nigerii największymi grupami towarowymi były: ropa naftowa i kondensaty gazu naturalnego – 553,3 mln USD.

</doc>
<doc id="5321689" url="https://pl.wikipedia.org/wiki?curid=5321689" title="Świątynia egipska">
Świątynia egipska



</doc>
<doc id="5321713" url="https://pl.wikipedia.org/wiki?curid=5321713" title="Michał Krawczyk (poeta)">
Michał Krawczyk (poeta)

Michał Krawczyk (ur. 1990) – polski poeta i eseista.
Absolwent filozofii w ramach Międzywydziałowych Indywidualnych Studiów Humanistycznych Uniwersytetu Wrocławskiego. Za debiutancki tom "Ekspansja ech" (Instytut Mikołowski, 2021) został nominowany do Wrocławskiej Nagrody Poetyckiej Silesius 2022 w kategorii debiut roku oraz zdobył wyróżnienie w XVIII Ogólnopolskim Konkursie Literackim im. Artura Fryza 2022 na najlepszy poetycki debiut książkowy roku. Laureat III nagrody XIV Ogólnopolskiego Konkursu Literackiego im. Stanisława Grochowiaka 2020, II nagrody XXVIII Ogólnopolskiego Konkursu Poetyckiego im. Rafała Wojaczka 2020 i nagrody 28. Ogólnopolskiego Turnieju Poetyckiego „Autoportret Jesienny” 2019. Autor książki eseistycznej "Nice, cosie i duchy. Eseje o sztuce" (Pewne Wydawnictwo, 2021). Publikował m.in. w "Akcencie", "Kontencie", "Odrze" i "Twórczości". Mieszka w Jeleniej Górze.

</doc>
