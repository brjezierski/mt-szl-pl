<doc id="5326638" url="https://pl.wikipedia.org/wiki?curid=5326638" title="Język suwawa">
Język suwawa

Język suwawa (a. suvava), także: bunda (a. bonda, bone, bune), suwawa-bunda – język austronezyjski używany w prowincjach Celebes Północny i Gorontalo w Indonezji. Według danych z 2012 roku posługuje się nim 5 tys. osób. 
Nie jest wzajemnie zrozumiały z językiem gorontalo. "Bunda" to nazwa dialektu.
Jego znajomość jest w zaniku. Został w znacznej mierze wyparty przez język gorontalo.
Sporządzono opisy aspektów jego gramatyki oraz słownik.

</doc>
<doc id="5326639" url="https://pl.wikipedia.org/wiki?curid=5326639" title="Język suvava">
Język suvava



</doc>
<doc id="5326640" url="https://pl.wikipedia.org/wiki?curid=5326640" title="Język bunda">
Język bunda



</doc>
<doc id="5326641" url="https://pl.wikipedia.org/wiki?curid=5326641" title="Język sumawa-bunda">
Język sumawa-bunda



</doc>
<doc id="5326643" url="https://pl.wikipedia.org/wiki?curid=5326643" title="Język tajio">
Język tajio

Język tajio (a. tadjio, ta’adjio, adjio), także kasimbar – język austronezyjski używany w prowincji Celebes Środkowy w Indonezji (21 wsi, kecamatany Ampibabo, Sindue, Tinombo). Według danych z 2001 roku posługuje się nim 12 tys. osób. 
Dzieli się na trzy dialekty: północny, centralny, zachodni.
"Kasimbar" to nazwa miasta.
Jest wyraźnie zagrożony wymarciem, gdyż wzrasta rola języka indonezyjskiego. Według doniesień z 2011 r. pozostaje w użyciu w kontaktach domowych, ale najmłodsze pokolenie przyswaja indonezyjski jako swój pierwszy język. Panuje wysoki poziom wielojęzyczności, w regionie używany jest również język kaili (w odmianach rai i ledo).

</doc>
<doc id="5326644" url="https://pl.wikipedia.org/wiki?curid=5326644" title="Język ta’adjio">
Język ta’adjio



</doc>
<doc id="5326645" url="https://pl.wikipedia.org/wiki?curid=5326645" title="Język tadjio">
Język tadjio



</doc>
<doc id="5326646" url="https://pl.wikipedia.org/wiki?curid=5326646" title="Język adjio">
Język adjio



</doc>
<doc id="5326647" url="https://pl.wikipedia.org/wiki?curid=5326647" title="Język kasimbar">
Język kasimbar



</doc>
<doc id="5326648" url="https://pl.wikipedia.org/wiki?curid=5326648" title="Gulfstream G800">
Gulfstream G800

Gulfstream 800 – amerykański samolot dyspozycyjny, zaprojektowany i zbudowany w wytwórni Gulfstream Aerospace Corporation. W momencie oblotu, wytwórnia przedstawiała swój produkt jako samolot dyspozycyjny dysponujący największym zasięgiem w tej klasie maszyn.
Historia.
Ukończony prototyp został oblatany 28 czerwca 2022 roku. Samolot o numerze rejestracyjnym N800G wykonał dwu godzinny lot startując z lotniska Savannah/Hilton Head w Savannah w stanie Georgia. Nowa konstrukcja otrzymała fabryczne oznaczenie GVIII-G800. Projektantom wytwórni przyświecało zaprojektowanie samolotu dyspozycyjnego, charakteryzującego się ultra dalekim zasięgiem, który mógłby pokonywać z bardzo dużą prędkością przelotową. Zdaniem producenta, G800, jest w stanie pokonać dystans 14 816 km z prędkością Ma=0,85 lub 12 964 km z prędkością przelotową rzędu Ma=0,9. Harmonogram prób przewiduje otrzymanie certyfikatu typu amerykańskiej Federal Aviation Administration w drugiej połowie 2023 roku. Kabina załogi wyposażona jest w znany z wersji G700, G500/600 układ awioniki Symmetry Flight Deck. System wyposażony jest w między innymi w wyświetlacz przezierny, układ Fly-by-wire oraz system rozszerzonej widoczności. Kompatybilność wyposażenia Gulfstreama ma umożliwić łatwe i tanie wyszkolenie załóg na nowym modelu, dysponującymi doświadczeniem w pilotowaniu i eksploatacji wcześniejszych wersji samolotów wytwórni.

</doc>
<doc id="5326653" url="https://pl.wikipedia.org/wiki?curid=5326653" title="Język pendau">
Język pendau

Język pendau, także: ndau (a. ndaoe, nda’u), umalasa – język austronezyjski używany w prowincji Celebes Środkowy w Indonezji. Według danych z 2007 roku posługuje się nim blisko 4 tys. osób.
Jego użytkownicy są rozproszeni terytorialnie. Jest środkiem codziennej komunikacji wśród osób z ludu Pendau. Edukacja i kontakty z innymi grupami odbywają się w języku indonezyjskim. W użyciu jest także malajski miasta Manado.
Nazwa "umalasa" została nadana przez Bugisów i ma charakter pejoratywny.
Sporządzono opis jego gramatyki. Jest zapisywany alfabetem łacińskim.

</doc>
<doc id="5326654" url="https://pl.wikipedia.org/wiki?curid=5326654" title="Język umalasa">
Język umalasa



</doc>
<doc id="5326655" url="https://pl.wikipedia.org/wiki?curid=5326655" title="Język ulumanda’">
Język ulumanda’

Język ulumanda’ (a. ulumanda, ulumandak, oeloemanda), także: awo-sumakuyu, botteng-tappalang, kado, tubbi, ulunda – język austronezyjski używany w prowincji Celebes Zachodni w Indonezji (kabupateny Majene, Mamuju, Polewali Mandar). Według danych z 1986 roku posługuje się nim 30 tys. osób. 
Katalog Ethnologue wyróżnia dialekty: sondoang, tappalang, botteng. Nie wykształcił piśmiennictwa.

</doc>
<doc id="5326656" url="https://pl.wikipedia.org/wiki?curid=5326656" title="Język ulumanda">
Język ulumanda



</doc>
<doc id="5326657" url="https://pl.wikipedia.org/wiki?curid=5326657" title="Język ulumandak">
Język ulumandak



</doc>
<doc id="5326658" url="https://pl.wikipedia.org/wiki?curid=5326658" title="Język ulunda">
Język ulunda



</doc>
<doc id="5326659" url="https://pl.wikipedia.org/wiki?curid=5326659" title="Język aralle-tabulahan">
Język aralle-tabulahan

Język aralle-tabulahan – język austronezyjski używany w prowincji Celebes Zachodni w Indonezji (kabupaten Mamasa, miejscowości Aralle i Tabulalang). Według danych z 1984 roku posługuje się nim 12 tys. osób. 
Dzieli się na trzy dialekty: aralle, tabulahan, mambi.
Jest zapisywany alfabetem łacińskim.

</doc>
<doc id="5326660" url="https://pl.wikipedia.org/wiki?curid=5326660" title="Język bambam">
Język bambam

Język bambam ("Basa Bambam"), także pitu ulunna salu – język austronezyjski używany w prowincji Celebes Zachodni w Indonezji (kecamatany Mambi i Tabang, kabupaten Mamasa oraz kecamatan Matangnga, kabupaten Polewali Mandar). Według danych z 1987 roku posługuje się nim 22 tys. osób. 
Tworzy złożony zespół odmian dialektalnych. Katalog Ethnologue wyróżnia dialekty: bambam hulu, salu mokanam, bumal, mehalaan, pattae’, matangnga, issilita’, pakkau. Jest używany przez wszystkich członków społeczności.
Sporządzono opis jego gramatyki. Jest zapisywany alfabetem łacińskim.

</doc>
<doc id="5326661" url="https://pl.wikipedia.org/wiki?curid=5326661" title="Język pitu ulunna salu">
Język pitu ulunna salu



</doc>
<doc id="5326662" url="https://pl.wikipedia.org/wiki?curid=5326662" title="Język pitu uluna salu">
Język pitu uluna salu



</doc>
<doc id="5326663" url="https://pl.wikipedia.org/wiki?curid=5326663" title="Dricus Du Plessis">
Dricus Du Plessis



</doc>
<doc id="5326665" url="https://pl.wikipedia.org/wiki?curid=5326665" title="Carl Ferdinand Johannes Hahn">
Carl Ferdinand Johannes Hahn

Carl Ferdinand Johannes Hahn (ur. 29 stycznia 1801 w Braniewie, zm. 23 stycznia 1876 w Dobrym Mieście) – pruski prawnik i sędzia. Był członkiem Zgromadzenia Narodowego we Frankfurcie od 1848 do 1849 i członkiem Drugiej Izby pruskiego Landtagu od 1850 do 1852.
Życiorys.
Urodził się na Warmii w Prusach Wschodnich jako syn pruskiego asesora sądowego Ignaza Hahna i Anny Kathariny z d. Poschmann. Miał młodszego brata Ottona, który także obrał karierę prawniczą – został sędzią okręgowym w Bisztynku.
Carl Ferdinand Johannes uczęszczał do gimnazjum w swoim rodzinnym mieście Braniewie, z którego wyjechał latem 1819 roku po zdaniu matury. Następnie rozpoczął studia prawnicze na Uniwersytecie Albrechta w Królewcu. Uzyskał stopień doktora. W 1832 został sędzią powiatowym i miejskim w Dobrym Mieście. Wraz z bratem Ottonem był także radcą prawnym w III instancji sądu biskupiego we Fromborku – sądu prosynodalnego diecezji warmińskiej.
W 1848 został wybrany posłem z okręgu nr 12 Olsztyn-Reszel posłem do Frankfurckiego Zgromadzenia Narodowego – ogólnoniemieckiego parlamentu zwołanego w konsekwencji Wiosny Ludów w 1848 roku w celu zjednoczenia Niemiec. Nie zaznaczył się na nim jako mówca ani członek komisji, ale był jednym z nielicznych posłów, którzy nigdy nie opuszczali posiedzenia bez usprawiedliwienia. 30 kwietnia 1849 na posiedzeniu Zgromadzenia Narodowego podano, że poseł Hahn zrezygnuje z mandatu z dniem 10 maja. Wkrótce, 14 maja 1849, dekretem królewskim wygaszono wszystkie mandaty posłów z Prus.
W 1850 Carl Hahn został mianowany sędzią okręgowym w Dobrym Mieście. 21 listopada 1850, kiedy rozpoczęła się druga kadencja II izby parlament Królestwa Prus ("Preußischer Landtag"), był na nim posłem posłem reprezentującym Olsztyn, Lidzbark Warmiński i Braniewo. Mandat sprawował do 1852 roku. 18 stycznia 1859 za swoje zasługi został odznaczony Orderem Orła Czerwonego IV klasy. W 1865 otrzymał stanowisko dyrektora sądowego.
Carl Hahn zmarł 23 stycznia 1876 w wieku 74 lat w Dobrym Mieście.
Życie prywatne.
Ożenił się 17 stycznia 1832 w Dobrym Mieście z Johanną Caroline Emilie (ur. 1814 w Dobrym Mieście, zm. 1866), córką burmistrza Dobrego Miasta Antona Kroschewskiego. Małżeństwo miało pięcioro dzieci, trzy córki i dwóch synów. Najmłodszy syn Gustav Adolf Louis Hahn (ur. 1842) został pruskim generałem artylerii.

</doc>
<doc id="5326667" url="https://pl.wikipedia.org/wiki?curid=5326667" title="Friedrich Preuß">
Friedrich Preuß

Friedrich Preuß (ur. 14 listopada 1850 w Jelitkowie, zm. 3 lutego 1914 w Berlinie) – nauczyciel, dyrektor gimnazjum w Nowym Mieście Lubawskim i w Braniewie, poseł Reichstagu.
Życiorys.
Uczęszczał do szkoły średniej (gimnazjum) w Wejherowie w Prusach Zachodnich, które ukończył zdaną maturą 17 lipca 1869 roku. Następnie studiował na Uniwersytecie Albrechta w Królewcu historię i języki starożytne. Zdał egzamin państwowy egzamin nauczycielski (Oberlehrerprüfung) i uzyskał doktorat w 1874 roku. Następnie pracował jako nauczyciel w gimnazjum w Reszlu i Chełmie, w latach 1886–1896 był dyrektorem progimnazjum w Nowym Mieście Lubawskim. W 1896 został dyrektorem gimnazjum w Chełmie, a od Wielkanocy 1901 dyrektorem gimnazjum w Braniewie. Oprócz pracy pedagoga w Nowym mieście Lubawskim był także przewodniczącym rady miejskiej, w Chełmie i w Braniewie radnym miejskim.
Od 1912 został członkiem niemieckiego Reichstagu z okręgu wyborczego nr 6 Braniewo–Lidzbark Warmiński z ramienia Niemieckiej Partii Centrum. Był członkiem Warmińskiego Towarzystwa Historycznego. Został odznaczony Orderem Orła Czerwonego IV Klasy.
Jego polityczna działalność nie trwała długo. 3 lutego 1914 roku zmarł nagle w gmachu parlamentu Rzeszy w Berlinie (Reichstagu) na zawał serca. Pochowany został w Braniewie. Po jego śmierci kierowanie braniewskim gimnazjum powierzono prof. Władysławowi Świtalskiemu.

</doc>
<doc id="5326669" url="https://pl.wikipedia.org/wiki?curid=5326669" title="Cyglin Wielki">
Cyglin Wielki



</doc>
<doc id="5326670" url="https://pl.wikipedia.org/wiki?curid=5326670" title="Cyglin Mały">
Cyglin Mały



</doc>
<doc id="5326671" url="https://pl.wikipedia.org/wiki?curid=5326671" title="Żyglin Mały">
Żyglin Mały



</doc>
<doc id="5326673" url="https://pl.wikipedia.org/wiki?curid=5326673" title="Nitkowatość borówki wysokiej">
Nitkowatość borówki wysokiej

Nitkowatość borówki wysokiej () – wirusowa choroba borówki wysokiej ("Vaccinium corymbosum") wywołana przez wirusa nitkowatości borówki wysokie ("Blueberry shoestring virus", BSSV).
Szkodliwość i objawy.
Po raz pierwszy chorobę zaobserwowano w latach 60. XX wieku w Michigan i New Jersey w USA. W Polsce pojawiła się w 2010 roku. Powoduje duże obniżenie plonu z porażonych krzewów.
Objawy choroby pojawiają się w drugim, trzecim lub czwartym roku od infekcji i przeważnie nie obejmują całego krzewu, lecz tylko część jego pędów. Porażone pędy stają się dłuższe, skręcone i łatwo się łamią. Liście są zielone lub ciemnoczerwone. Mogą być samej wielkości, ale w różnym stopniu zniekształcone, pofałdowane i poskręcane, nieraz nitkowate i ostro zakończone (w języku angielskim „shoestring”). Często ich nerwy są czerwono oblamowane w taki sposób, że tworzą wzór podobny do liścia dębu. Na jednorocznych pędach pojawiają się wydłużone, czerwone plamki o wymiarach 0,4 × 1,2–2,5 cm, latem gorzej widoczne. Objawy u niektórych odmian są tak wyraźnie widoczne, że możliwe jest rozpoznanie tej choroby nawet w stanie bezlistnym. Choroba poraża również kwiaty. Ulegają one zniekształceniu, a na ich płatkach tworzą się różowe lub czerwone paski. Porażone owoce mają barwę od czerwonej do purpurowoczerwonej jeszcze przed osiągnięciem dojrzałości i gotowości do zbioru.
Epidemiologia.
Wirus może być wprowadzony do uprawy wraz z porażonymi sadzonkami, na których objawy choroby nie są jeszcze widoczne. W USA przenoszony jest także przez mszycę "Illinoia pepperi". Mszyce zbierają cząsteczki wirusa, żerując na zainfekowanych roślinach, a następnie przenoszą je podczas żerowania na zdrowe rośliny. Odbywa się to przez cały czas żerowania mszyc, od wiosny do jesieni. Mszyce mogą przelatywać pomiędzy krzewami, mogą też być wzdłuż rzędów mechanicznie transportowane przez kombajny.
Wirus BSSV zimuje w tkankach porażonych krzewów. Oprócz mszyc duże znaczenie w jego rozprzestrzenianiu ma także wegetatywne rozmnażanie borówki.
Ochrona.
Materiał do wykonywania sadzonek należy pobierać tylko ze zdrowych krzewów. Nawet jeśli wydają się zdrowe, warto je sprawdzić testem ELISA, który skutecznie wykrywa ten patogen. Może on być wykryty także testem biologicznym przy użyciu jako rośliny wskaźnikowej odmiany ‘Jersey’. Plantację należy systematycznie monitorować pod kątem objawów chorób. Po zauważeniu krzewów porażonych nitkowatością, należy je od razu usunąć. Należy też zwalczać mszyce będące wektorem chorób wirusowych.

</doc>
<doc id="5326679" url="https://pl.wikipedia.org/wiki?curid=5326679" title="Wachlarzykowate (motyle)">
Wachlarzykowate (motyle)

Wachlarzykowate (Crambidae) – rodzina motyli z nadrodziny , obejmuje ponad 10 000 opisanych gatunków w 1017 rodzajach i 15 podrodzinach. 
Występowanie.
Wachlarzykowate są obecne niemal na całym świecie, zwłaszcza w strefach umiarkowanych. Poza Europą stwierdzono je także w Ameryce Północnej, Australii i Nowej Zelandii. Gąsienica kopalnego gatunku została znaleziona w Rosji, w bursztynie bałtyckim pochodzącym z priabonu.
Morfologia.
Przynależność do rodziny wachlarzykowatych najłatwiej wykazać na podstawie chetotaksji gąsienic (obecność jednej lub dwu szczecinek L na 9. segmencie odwłoka) oraz po budowie narządów tympanalnych u osobników dorosłych. Narządy te są typu „otwartego”, z obecnym praecinctorium. Inną cechą rozpoznawczą jest m.in. wolna żyłka R5 na przednich skrzydłach.
Motyle małe lub średniej wielkości, na ogół o jasnym ubarwieniu, najczęściej w odcieniach brązu, żółci i bieli, czasem z metalicznymi plamkami. Wielu przedstawicieli rodziny wyposażonych w wąskie przednie skrzydła składa je w sposób mogący się kojarzyć ze składaniem wachlarza, gdy tylne skrzydła są szersze niż przednie. U większości gatunków obecne przyoczka, głaszczki wargowe długie i wyprostowane, głaszczki szczękowe dobrze wykształcone. Jaja kształtu melona, żeberkowane bądź gładkie. Gąsienice gładkie, słabo owłosione.
Tryb życia.
Gąsienice są głównie endofagami, tj. żerują wewnątrz roślin. Wachlarzykowate żerują na bardzo wielu gatunkach roślin należących do różnych rodzin, przede wszystkim na wiechlinowatych; greckie słowo "crambos", od którego pochodzi naukowa nazwa rodziny, oznacza „suchy”, „wysuszony”, co nawiązuje zapewne do suchych trawiastych habitatów zamieszkiwanych przez wachlarzykowate. Natomiast np. przedstawiciele podrodziny żerują głównie na kapustowatych i kaparowatych. i żerują na paprociach. Wiele gatunków żeruje blisko korzeni bądź wewnątrz łodyg roślin żywicielskich. Niekiedy powodują poważne szkody w rolnictwie w przypadku żerowania np. na owsie czy kukurydzy. Gąsienice m.in. drążą tunele w łodygach, które wyściełają oprzędem. Poczwarki otoczone kokonem w tychże tunelach. Dorosłe osobniki latają w okolicy zachodu Słońca, ale także w ciągu dnia. Lot często jest krótki i kończy się ukryciem np. na łodydze trawy.
Naturalnymi wrogami wachlarzykowatych są m.in. chrząszcze (np. ), parazytoidalne błonkówki i muchówki, owadożerne ptaki (np. ). Gąsienice żerujące na bambusie są spożywane m.in. w Chinach i Tajlandii. 
Systematyka.
Karol Linneusz umieścił przedstawicieli rodziny w rodzaju , podobnie postąpił . Johan Christian Fabricius opisał rodzaj w 1798 roku. Rodzina została opisana w 1810 roku przez Pierre’a André Latreille’a w dziele pt. "Considérations générales sur l'ordre naturel des animaux composant les classes des crustacés, des arachnides, et des insectes""." Pomimo tego np. uznawał przedstawicieli wachlarzykowatych za molowate.
Rodzina należy do nadrodziny , wykazano monofiletyzm wobec rodziny omacnicowatych. Rodzina obejmuje 10347 gatunków ujętych w 1017 rodzajach (stan na 2021 rok). Najliczniejsze rodziny to: Spilomelinae (4132 gatunki), Crambinae (2066 gatunków), Pyraustinae (1249 gatunków). Rodzajem typowym rodziny jest . W Polsce występują co najmniej 152 gatunki z tej rodziny.
Podział na podrodziny:

</doc>
<doc id="5326680" url="https://pl.wikipedia.org/wiki?curid=5326680" title="Wachlarzykowate (ujednoznacznienie)">
Wachlarzykowate (ujednoznacznienie)



</doc>
<doc id="5326681" url="https://pl.wikipedia.org/wiki?curid=5326681" title="Wachlarzykowate (rodzina motyli)">
Wachlarzykowate (rodzina motyli)



</doc>
<doc id="5326682" url="https://pl.wikipedia.org/wiki?curid=5326682" title="Mount Royalist">
Mount Royalist

Mount Royalist – szczyt Gór Admiralicji na Ziemi Wiktorii w Antarktydzie Wschodniej.
Nazwa.
Nazwany przez antarktyczną ekspedycję New Zealand Geological Survey (1957–1958) – nazwa "Royalist" (tłum. „Rojalista”) nawiązuje do wyglądu góry oraz upamiętnia nowozelandzki statek HMNZS Royalist. Kilka sąsiednich szczytów nosi nazwy na cześć nowozelandzkich statków.
Geografia.
Szczyt Gór Admiralicji na Ziemi Wiktorii w Antarktydzie Wschodniej wznoszący się na wysokość 3640 m n.p.m. Leży ok. 3 km na zachód od Mount Adam i na wschód od Mount Ajax.
Mount Royalist swoim kształtem przypomina piramidę. Wznosi się nad lodowcem Man-O-War Glacier.

</doc>
<doc id="5326683" url="https://pl.wikipedia.org/wiki?curid=5326683" title="Marcel (Radlin)">
Marcel (Radlin)

Marcel () – część miasta Radlin, w jego wschodniej części. Jego główną oś stanowi ulica Korfantego.
Obszar Marcela mniej więcej odpowiada osiedlu robotniczemu Kopalni Węgla Kamiennego Marcel (do 1949 "Emma"):
1945–1950 w gminie Radlin, w 1954 w gromadzie Radlin, 1954–75 w mieście Radlin, 1975–96 w mieście Wodzisław Śląski, od 1997 w mieście Radlin.
Nazwa części miasta wywodzi się od istniejącej w Radlinie kopalni, która nawiązuje do pseudonimu Józefa Kolorza, powstańca śląskiego z Radlina, działacza związków zawodowych w Niemczech i Francji, uczestnika wojny domowej w Hiszpanii. 

</doc>
<doc id="5326684" url="https://pl.wikipedia.org/wiki?curid=5326684" title="Mistrzostwa Czech w Lekkoatletyce 2016">
Mistrzostwa Czech w Lekkoatletyce 2016

47. Mistrzostwa Czech w Lekkoatletyce – zawody lekkoatletyczne, które odbyły się od 17 do 19 czerwca 2016 na stadionie Míru w Taborze.

</doc>
<doc id="5326685" url="https://pl.wikipedia.org/wiki?curid=5326685" title="Wypandów (Wodzisław Śląski)">
Wypandów (Wodzisław Śląski)



</doc>
<doc id="5326688" url="https://pl.wikipedia.org/wiki?curid=5326688" title="Marek Pawlikowski (chemik)">
Marek Pawlikowski (chemik)

Marek Pawlikowski – polski chemik, profesor Zakładu Chemii Teoretycznej im. prof. K. Gumińskiego Wydziału Chemii Uniwersytetu Jagiellońskiego.
Życiorys.
Obronił pracę doktorską, następnie uzyskał stopień doktora habilitowanego. 20 listopada 1997 uzyskał tytuł profesora nauk chemicznych. Został zatrudniony na stanowisku profesora w Zakładzie Chemii Teoretycznej im. prof. K. Gumińskiego na Wydziale Chemii Uniwersytetu Jagiellońskiego.

</doc>
<doc id="5326690" url="https://pl.wikipedia.org/wiki?curid=5326690" title="Radlin Górny">
Radlin Górny



</doc>
<doc id="5326691" url="https://pl.wikipedia.org/wiki?curid=5326691" title="Radlin Dolny">
Radlin Dolny



</doc>
<doc id="5326694" url="https://pl.wikipedia.org/wiki?curid=5326694" title="Magdalena Markowska">
Magdalena Markowska

Magdalena Aleksandra Markowska – polska zoolożka, wykładowczyni Uniwersytetu Warszawskiego.
Życiorys.
Magdalena Markowska w latach 1992–1997 studiowała biologię na Uniwersytecie Warszawskim. Pracę magisterską „Wpływ melatoniny na proliferację in vitro komórek limfoidalnych kurcząt” napisała pod kierunkiem Krystyny Skwarło-Sońta. W 2003 pod jej kierunkiem uzyskała stopień doktorski na podstawie dysertacji „Przekaźnictwo sygnału melatoninowego w limfocytach samców Gallus domesticus L.”. W 2019 otrzymała stopień doktor habilitowanej nauk ścisłych i przyrodniczych w dyscyplinie nauk biologicznych.
W 1998 rozpoczęła pracę w Zakładzie Fizjologii Zwierząt Kręgowych Wydziału Biologii UW. W latach 2004–2005 odbyła staż podoktorski na Northwestern University w Chicago w ramach stypendium dla młodych naukowców Fundacji na rzecz Nauki Polskiej. Pełniła bądź pełni szereg funkcji na uczelni, m.in. prodziekan ds. studenckich (w latach 2011–2012 oraz 2020–2024).

</doc>
<doc id="5326697" url="https://pl.wikipedia.org/wiki?curid=5326697" title="Szok borówki wysokiej">
Szok borówki wysokiej

Szok borówki wysokiej () – wirusowa choroba borówki wysokiej ("Vaccinium corymbosum") wywołana przez ("Blueberry shock virus", BlShV).
Szkodliwość i objawy.
Szok borówki wysokiej jest powszechny w północnoamerykańskich stanach Oregon i Waszyngton oraz w kanadyjskiej Kolumbii Brytyjskiej. Występuje również w Polsce. Objawy są bardzo podobne do objawów oparzeliny borówki wysokiej: w okresie kwitnienia następuje nagłe obumarcie kwiatów i liści. Jednak w przeciwieństwie do oparzeliny, liście ponownie odrastają i rośliny znów wyglądają całkiem normalnie, z wyjątkiem braku owoców. Porażone krzewy często wykazują objawy przez okres od jednego do czterech lat, a następnie stają się bezobjawowe. W USA na północno-zachodnim wybrzeżu Pacyfiku krzewy w końcu odradzają się i na dobrze zarządzanych polach możliwy jest dobry plon.
Szok borówki wysokiej może powodować także obumieranie młodych gałązek o długości do około 10 cm. Obumarłe, sczerniałe kwiaty mogą wyglądać jak zniszczone przez wiosenne przymrozki lub grzyby z rodzajów "Phomopsis" i "Botrytis". Przy ostrym przebiegu choroby całe krzewy obumierają w ciągu 3–5 lat. U niektórych odmian (np. ‘Stanley’) występuje również chloroza brzegów liści. Różne odmiany wykazują różną podatność na tę chorobę. Wszystkie testowane odmiany są podatne, ale u odmian ‘West Coast’ i ‘Jersey’ brak jest objawów, natomiast u ‘Legacy’ i ‘Bluecrop’ jedynymi objawami mogą być bladozielone liście.
Epidemiologia.
Wirus szoku borówki znajduje się w pyłku kwiatowym porażonych kwiatów i jest przenoszony przez pszczoły, co powoduje, że na plantacji szybko się rozprzestrzenia. Infekcja następuje tylko w okresie kwitnienia. Bezobjawowe zakażone rośliny pozostają źródłem wirusa. Objawy choroby mogą pojawić się od roku do dwóch lat po infekcji. Choroba rozprzestrzenia się szybko promieniście i ostatecznie wszystkie krzewy na polu mogą zostać zainfekowane. Wirus łatwo rozprzestrzenia się na sąsiednie pola, ale zwykle nie dalej niż 1 km.
Pojawienie się choroby na obszarze, w którym choroba ta dotąd nie występowała w bliskiej okolicy, zwykle spowodowane jest zainfekowanymi sadzonkami.
Ochrona.
Choroby nie można wyleczyć. Ponieważ przenoszona jest przez pszczoły, nie można jej też zapobiec, jeśli występuje w pobliżu. Podstawowym środkiem zapobiegawczym jest sadzenie tylko zdrowych, wolnych od wirusów sadzonek. Szczególnie ważne jest, aby nie importować materiału nasadzeniowego z obszarów, na których występują wirusy szoku i oparzelizny, chyba że został on przebadany pod kątem wirusów. W 2002 r. Departament Rolnictwa stanu Michigan ustanowił kwarantannę materiału do sadzenia borówki, aby zapobiec wprowadzeniu tych wirusów. Materiał sadzeniowy wysyłany do stanu Michigan musi być zaopatrzony w stanowy certyfikat fitosanitarny lub certyfikat zgodności z kwarantanną, wskazujący miejsce jego pierwotnego rozmnażania lub produkcji oraz oznakowany lub opieczętowany w celu wykazania zgodności z warunkami kwarantanny. Naruszenie przepisów dotyczących kwarantanny jest karalne.

</doc>
<doc id="5326698" url="https://pl.wikipedia.org/wiki?curid=5326698" title="Mistrzostwa Świata w Narciarstwie Alpejskim 1954 – slalom gigant mężczyzn">
Mistrzostwa Świata w Narciarstwie Alpejskim 1954 – slalom gigant mężczyzn

Slalom gigant mężczyzn na 13. Mistrzostwach Świata w Narciarstwie Alpejskim został rozegrany 3 marca 1954 roku. Tytuł sprzed dwóch lat obronił Stein Eriksen z Norwegii. Drugie miejsce zajął Francuz François Bonlieu, a brązowy medal zdobył Austriak Andreas Molterer.
W zawodach wystartowało 65. zawodników, z których 58. ukończyło rywalizację.
Wyniki.
"Lista niepełna."

</doc>
<doc id="5326702" url="https://pl.wikipedia.org/wiki?curid=5326702" title="Kwiryn Grela">
Kwiryn Grela

Kwiryn Grela (ur. 30 marca 1930, zm. 8 kwietnia 2001) – polski dyplomata, ambasador w Etiopii w latach 1976–1980.
Życiorys.
Był przewodniczącym wydziału młodzieży robotniczej KC Związku Młodzieży Socjalistycznej. Sekretarz generalny Polskiego Komitetu Solidarności z Narodami Azji i Afryki i Ameryki Łacińskiej (co najmniej 1969–1975). W latach 1976–1980 pełnił funkcję ambasadora w Etiopii.
Pochowany na Cmentarzu Wojskowym na Powązkach.

</doc>
<doc id="5326707" url="https://pl.wikipedia.org/wiki?curid=5326707" title="Marek Pawlikowski (inżynier)">
Marek Pawlikowski (inżynier)

Marek Pawlikowski – polski inżynier, dr hab. nauk technicznych, profesor uczelni i dyrektor Instytutu Mechaniki i Poligrafii Wydziału Mechanicznego Technologicznego Politechniki Warszawskiej.
Życiorys.
22 czerwca 2004 obronił pracę doktorską "Zagadnienie funkcjonalnej adaptacji kości w procesie projektowania endoprotez", 20 maja 2014 uzyskał stopień doktora habilitowanego. Został zatrudniony na stanowisku profesora uczelni i dyrektora w Instytucie Mechaniki i Poligrafii na Wydziale Mechanicznym i Technologicznym Politechniki Warszawskiej. 
Jest sekretarzem generalnym Polskiego Towarzystwa Biochemicznego i członkiem Rady Dyscypliny Naukowej - Inżynierii Biomedycznej Politechniki Warszawskiej.

</doc>
<doc id="5326708" url="https://pl.wikipedia.org/wiki?curid=5326708" title="Samsung Galaxy A73 5G">
Samsung Galaxy A73 5G

Samsung Galaxy A73 5G – smartfon przedsiębiorstwa telekomunikacyjnego Samsung Electronics z serii Galaxy A. Telefon został ogłoszony wraz z Galaxy A33 i Galaxy A53 na wirtualnym wydarzeniu Samsung Awesome Unpacked w dniu 17 marca 2022 roku. Jest następcą Galaxy A72.
Wygląd zewnętrzny oraz wykonanie.
Ekran wykonany jest ze szkła Corning Gorilla Glass 5. Tylny panel i bok telefonu wykonany jest z matowego tworzywa sztucznego.
Konstrukcja smartfona jest podobna do Galaxy A53 oraz poprzedników (Galaxy A52, Galaxy A52s oraz Galaxy A72).
Galaxy A73 posiada ochronę przed zalaniem i pyłami zgodnie ze standardem IP67.
Na dole urządzenia znajduje się USB-C, głośnik oraz mikrofon. Na górze jest tacka na kartę SIM oraz kartę pamięci.
Smartfon jest sprzedawany w 3 kolorach: szarym (Awesome Gray), białym (Awesome White) i miętowym (Awesome Mint).
Specyfikacja techniczna.
Wyświetlacz i kamera.
Telefon ma wyświetlacz Super AMOLED FHD+ (2400 x 1080 px) 6,7-calowy. Samsung Galaxy A73 posiada aparat główny o rozdzielczości 108 MP z przysłoną f/1.8, szerokokątny 12 MP z przysłoną f/2.2, makro 5 MP i 5 MP do pomiaru głębi. Z przodu telefonu umieszczony jest przedni aparat o rozdzielczości 32 MP z przysłoną f/2.2. Tylne kamery mogą nagrywać wideo do 4K przy 30 fps.
Pamięć.
Telefon jest wyposażony w 6 GB lub 8 GB pamięci RAM (zależnie od wersji) oraz 128 GB lub 256 GB pamięci wewnętrznej, którą można rozszerzyć za pomocą karty microSD o pojemności do 1 TB.
Bateria.
A73 posiada baterię litowo-polimerową z pojemnością 5000 mAh.
Oprogramowanie.
Galaxy A73 jest wyposażony w system Android 12 i One UI 4.1 z zapowiedzianą aktualizacją do Androida 13 i One UI 5.0. Telefon ma również Samsung Knox, który zwiększa bezpieczeństwo systemu i urządzenia.
Procesor.
Qualcomm Snapdragon 778G z zegarem procesora 2,4 GHz. Jest on w 6nm procesie litograficznym. Procesor posiada 8 rdzeni oraz układ graficzny Adreno 642L.
Inne informacje.
A73 posiada czytnik linii papilarnych w ekranie i funkcję rozpoznawania twarzy. Można umieścić w nim dwie karty SIM, w ramach „dual SIM”. Wspiera szybkie ładowanie (Fast Charging) do 25W.

</doc>
<doc id="5326710" url="https://pl.wikipedia.org/wiki?curid=5326710" title="Abdullah Noor Wasughe">
Abdullah Noor Wasughe

Abdullah Noor Wasughe (; ur. 13 grudnia 1947) – somalijski skoczek wzwyż, olimpijczyk, złoty medalista igrzysk afrykańskich.
Kariera.
Wystąpił jako jeden z trzech Somalijczyków podczas Letnich Igrzysk Olimpijskich 1972. Odpadł w eliminacjach, zajmując 33. miejsce wśród 40 startujących zawodników. W pierwszych próbach zaliczył wysokości 180 cm, 190 cm i 200 cm, jednak miał trzy strącenia na wysokości 206 cm. Wasughe jest jedynym Somalijczykiem (stan na 2022 rok), który wystąpił w konkurencjach technicznych podczas igrzysk olimpijskich – pozostali somalijscy lekkoatleci startowali wyłącznie w biegach.
Wasughe zdobył złoty medal Igrzysk Afrykańskich 1973 (204 cm). W latach 1970–1972 trzykrotnie zwyciężył w mistrzostwach Afryki Wschodniej i Centralnej.
Rekordy życiowy w skoku wzwyż: 205 cm (1972). 

</doc>
<doc id="5326711" url="https://pl.wikipedia.org/wiki?curid=5326711" title="Champlain Valley">
Champlain Valley



</doc>
<doc id="5326712" url="https://pl.wikipedia.org/wiki?curid=5326712" title="Krzysztof Borowiak">
Krzysztof Borowiak

Krzysztof Stanisław Borowiak (ur. 7 września 1959 w Poznaniu, zm. 22 lipca 2022) – polski toksykolog kliniczny i sądowy, prof. dr hab. n. med.
Życiorys.
Studiował w Akademii Medycznej w Poznaniu, 16 lutego 1993 obronił pracę doktorską "Aktywność etserazy cholinowej krwinkowej i surowiczej oraz AACo w toksycznym i pozatoksycznym uszkodzeniem wątroby", 18 maja 1999 habilitował się na podstawie pracy zatytułowanej "Lokalizacja zmian w wątrobie szczura wywołanych przez toksyny muchomora sromotnikowego". 23 lipca 2008 uzyskał tytuł profesora nauk medycznych.
Został zatrudniony na stanowisku profesora w Katedrze Medycyny Sądowej na Wydziale Medycyny i Stomatologii Pomorskiego Uniwersytetu Medycznego w Szczecinie.
Był profesorem nadzwyczajnym i kierownikiem w Katedrze Medycyny Sądowej na Wydziale Lekarskim z Oddziałem Nauczania w Języku Angielskim Pomorskiego Uniwersytetu Medycznego w Szczecinie.

</doc>
<doc id="5326715" url="https://pl.wikipedia.org/wiki?curid=5326715" title="Sterniczka argentyńska">
Sterniczka argentyńska

Sterniczka argentyńska ("Oxyura vittata") – gatunek średniej wielkości ptaka z podrodziny sterniczek (Oxyurinae) w obrębie rodziny kaczkowatych (Anatidae). Zamieszkuje jeziora i inne zbiorniki wody stojącej w południowej części Ameryki Południowej. Odżywia się głównie roślinami, a dietę urozmaica także bezkręgowcami wodnymi. Gatunek ten figuruje w "Księdze rekordów Guinnessa" za największy wśród ptaków organ rozrodczy samca – przy długości ciała 36–40 cm, prącie może osiągnąć długość ponad 42 cm. Po godach samica buduje gniazdo, którym jest zwykle duża platforma zbudowana z roślinności wodnej. IUCN uznaje sterniczkę argentyńską za gatunek najmniejszej troski (LC).
Taksonomia.
Gatunek naukowo opisał Rodolfo Amando Philippi w roku 1860 pod nazwą "Erismatura vittata"; jako miejsce typowe holotypu podał Chile. W "Handbook of the Birds of the World" (HBW; tom 1., 1992 r.) podaje się, jakoby "O. vittata" tworzyła nadgatunek ze sterniczką australijską ("O. australis"), natomiast podobnie do obu wyglądająca sterniczka afrykańska ("O. maccoa") jest bliżej spokrewniona ze sterniczką zwyczajną ("O. leucocephala") niż z linią ewolucyjną "O. vittata"+"O. australis". Międzynarodowy Komitet Ornitologiczny (IOC) uznaje ten gatunek za monotypowy i przydziela do rodzaju "Oxyura", podobnie jak HBW oraz autorzy "Kompletnej listy ptaków świata".
Występowanie.
Sterniczka argentyńska jest mieszkańcem nizin chilijskich (HBW wymienia także wyżyny) od Atacamy na południe po wyspę Chiloe. Na wschód od Andów występuje w Argentynie od prowincji La Rioja i San Juan na południe po Ziemię Ognistą. Gatunek ten gniazduje również na wschód od Rocha do Montevideo w Urugwaju. Po okresie lęgowym "O. vittata", podobnie jak inne kaczki z południowej części Ameryki Południowej, migruje zimą, docierając do południowej Brazylii, Paragwaju i Boliwii, jednak susze spowodowały, że ptaki zboczyły ze swoich regularnych tras przelotu na Falklandy i Deception Island. W Brazylii gatunek ten jest uważany za nieregularnego gościa w Rio Grande do Sul.
W dniu 3 lipca 2009 roku jedna samica została zaobserwowana razem z kilkoma płaskonosami jasnogłowymi ("Spatula platalea") w podregionie Nhecolândia regionu Pantanal, w dorzeczu górnego Paragwaju w Brazylii; tym samym, jest to pierwsze stwierdzenie na tym terenie tego ptaka.
Częściowo wędrowny. Ptaki z populacji najbardziej wysuniętych na południe opuszczają lęgowiska i spędzają zimę w regionach o bardziej umiarkowanym klimacie, na północ aż po południową Brazylię, Paragwaj i południowo-wschodnią Boliwię. Inne populacje w dużej mierze osiadłe, z wędrówkami tylko na małą skalę; czasami podczas silnych susz rozpraszają się bardziej.
Morfologia.
Ciało dorosłego ptaka mierzy od 36 do 46 cm; skrzydło długości od 13,7 do 15,5 cm; dziób 2,9 cm, jego szerokość w najszerszym miejscu wynosi 1,9 do 2,3 cm; masa ciała wynosi od 560 do 610 g.
Silny dymorfizm płciowy. Samca cechuje bardzo ciemny, kasztanowaty tułów, który może mieć czerwonawe tony. Upierzeniem przypomina samca sympatrycznie występującej sterniczki peruwiańskiej ("Oxyura jamaicensis ferruginea"; podgatunek sterniczki jamajskiej), ale jest mniejszy od tego drugiego. Brak też u niego bieli na brodzie (aczkolwiek nie jest to reguła i nie każdy samiec jest pozbawiony takiej plamy [na podstawie okazów muzealnych]). Ma również bardziej kwadratową głowę i dłuższy ogon oraz krótszy dziób (szczęka koloru jasnoniebieskiego, a żuchwa różowożółta). Dziób kobaltowoniebieski, z delikatnie różowawożółtymi krawędziami tnącymi. Samica sterniczki argentyńskiej często ma bardziej kontrastowe i jaśniejsze znaczenia z jasnymi pręgami po bokach i wyraźniejszymi paskami na głowie niż samica sterniczki peruwiańskiej. Samica "O. vittata" posiada także pręgowany czerwonawo-płowy grzbiet. Jej dziób jest koloru ciemnego. Młode i samce w szacie spoczynkowej przypominają wyglądem samicę. Nogi są oliwkowe.
Dawniej gatunek przez niektórych był uznawany za nielota, ponieważ poszczególne obserwacje dotyczyły osobników, które w chwili zagrożenia nurkowały. W książce "A Natural History of the Ducks" (1926) zaprzecza się twierdzeniu, by ta kaczka była nielotem, co tłumaczy się tym, że takson ten nie musi odbywać dużych wędrówek, a jeśli już, to mają one miejsce w nocy (podobnie jak w przypadku sterniczki jamajskiej). Twierdzeniu o nielotności zaprzeczył też lord William Percy, który podczas wyprawy do Chile widział osobniki, które za każdym razem uciekały, odlatując.
Zazwyczaj milcząca.
Ekologia.
Sterniczka argentyńska spędza większość dnia, śpiąc. Zamieszkuje duże, płytkie, gęsto zarośnięte jeziora oraz bagna. Poza okresem lęgowym odwiedza także inne zbiorniki wody stojącej, takie jak laguny i zbiorniki wodne określane w języku hiszpańskim jako "salina". Hudson opisuje jednak ten gatunek jako ściśle wodny, podobnie jak w przypadku perkozów (Podicipediformes), z którymi dzieli umiejętność nurkowania, pozostawiając głowę i szyję na powierzchni. Kiedy poczuje się zagrożona, pozostaje w bezruchu.
Żywi się, przesiewając szczątki dna podczas nurkowania. Dieta do końca nie jest poznana, ale przypuszcza się, że opiera się ona na nasionach, częściach roślin wodnych i bezkręgowcach przybrzeżnych.
Rozmnażanie.
Na tle innych ptaków kaczki te wyróżniają się strukturami rozrodczymi podobnymi do prącia ssaków. Sterniczka również posiada twór w kształcie spirali (korkociągu) z drobnymi spiczastymi wyrostkami, który może osiągnąć bardzo duże rozmiary w stosunku do rozmiaru ciała. McCracken w 2000 roku opisał osobnika z organem rodnym długości 20 cm. Jednak już w 2001 czasopismo „Nature” opublikowało zdjęcie McCrackena przedstawiające samca z prąciem długości 42,5 cm. Dla porównania, samce strusi (Struthioniformes; obecnie największe ptaki świata) osiągają wielkość 210–275 cm, a organ rodny samca ma 20 cm. Dzięki temu zdjęciu i takim rekordom ta słabo poznana sterniczka może zostać lepiej poznana.
Sezon lęgowy w Argentynie trwa od października do stycznia, w Chile być może dłużej. Sterniczki argentyńskie gniazdują w parach lub luźnych grupach. Gatunek ten wydaje się bardziej monogamiczny niż inni przedstawiciele rodzaju "Oxyura", choć w populacjach trzymanych w niewoli często mają miejsce kopulacje z osobnikami spoza pary, a samce, choć nie są terytorialne, bronią swych partnerek przed innymi samcami. Samiec podczas toków wydaje wszelkie mechaniczne odgłosy i miękkie, trzaskające "pup-pup-pup-prup". Dodatkowo tokujące samce potrafią specyficznie poruszać szyją (pulsować). W gęstej roślinności samica buduje gniazdo, które jest dużą, płaską platformą. W zniosie jest zwykle od 3 do 5 jaj; obserwacje 12 jaj w gnieździe mogą być przypadkami pasożytnictwa ze strony innych samic. Samica wysiaduje jaja samodzielnie przez 23–24 dni. Pisklęta mają czarnawy tułów, czarną czapeczkę, blade gardło oraz długi, biały pasek oczny. Młode są w pełni opierzone po 56–63 dniach od wyklucia.
Status.
Nie uchodzi za zagrożoną, stąd też w Czerwonej księdze gatunków zagrożonych Międzynarodowej Unii Ochrony Przyrody (IUCN) nieprzerwanie od 1988 roku jest zaliczana do kategorii LC ("Least Concern"). Liczebność populacji szacuje się na 25 000 – 100 000 osobników, a jej trend oceniany jest jako stabilny.
Zazwyczaj występuje tylko lokalnie i dość rzadko; relatywnie często obserwowana jest jedynie w północnej Argentynie; na Ziemi Ognistej lęgi wyprowadza nielicznie. Populacja trudna do oszacowania, ponieważ jest to słabo poznany i skryty gatunek. Najprawdopodobniej nie zagraża mu łowiectwo (choć wg IUCN jest to ptak łowny), a raczej degradacja terenów blisko zbiorników wodnych.

</doc>
<doc id="5326716" url="https://pl.wikipedia.org/wiki?curid=5326716" title="Barbara Małecka">
Barbara Małecka

Barbara Antonina Małecka (ur. 15 czerwca 1953 w Krakowie, zm. 30 lipca 2022 w Marcyporębie) – polska kardiolog, prof. dr hab. n. med., pracownik naukowy Instytutu Kardiologii na Wydziale Lekarskim Collegium Medicum Uniwersytetu Jagiellońskiego.
Życiorys.
W 1978 ukończyła studia medyczne w Akademii Medycznej im. Mikołaja Kopernika w Krakowie. 16 stycznia 1998 obroniła pracę doktorską pt. "Tolerancja wysiłku u pacjentów ze stałą stymulacją serca", przygotowaną pod kierunkiem prof. Ludwika Sędziwego. W 2011 r. habilitowała się na podstawie pracy zatytułowanej "Wpływ zmiany miejsca stymulacji serca u pacjentów z zaawansowaną niewydolnością krążenia i utrwalonym migotaniem przedsionków na wybrane parametry hemodynamiczne, wydolność wysiłkową i jakość życia w zależności od przyczyny tej niewydolności i czasu trwania prawokomorowej stymulacji koniuszkowej". W 2018 r. uzyskała tytuł profesora nauk medycznych. W dniu 26 listopada 1997 roku zostaje członkiem założycielem Stowarzyszenia NE CEDAT ACADEMIA, które stawia sobie za cel kultywowanie pamięci o aresztowaniu profesorów krakowskich uczelni przez Niemców w ramach akcji Sonderaktion Krakau. Jednym z aresztowanych wówczas naukowców był najmłodszy profesor UJ Mieczysław Małecki, dziadek profesor Małeckiej. 15 marca 2014 roku została członkiem założycielem Galicyjskiego Towarzystwa Historycznego, następnie przez dwie kadencje pełniła obowiązki Członka Zarządu.

</doc>
<doc id="5326717" url="https://pl.wikipedia.org/wiki?curid=5326717" title="Centralny Urząd Planowania (1988–1996)">
Centralny Urząd Planowania (1988–1996)

Centralny Urząd Planowania – jednostka organizacyjna rządu istniejąca w latach 1988–1996, która była kolegialnym organem Rady Ministrów w sprawach planowania społeczno-gospodarczego oraz planu zagospodarowania przestrzennego kraju i planów regionalnych. Powstał na podstawie ustawy z 23 grudnia 1988 r. o utworzeniu Centralnego Urzędu Planowania i zastąpił Komisję Planowania przy Radzie Ministrów. Zniesiony na podstawie ustawy z 1996 r. – Przepisy wprowadzające ustawy reformujące funkcjonowanie gospodarki i administracji publicznej zlikwidowano Centralny Urząd Planowania.
Zakres działania Urzędu.
Do zakresu działania Urzędu należało:
Kierownictwo Urzędu.
Zakres zadań.
Urzędem kierował Minister-Kierownik Urzędu i realizował poniższe zadaia:

</doc>
<doc id="5326718" url="https://pl.wikipedia.org/wiki?curid=5326718" title="Mistrzostwa Świata w Narciarstwie Alpejskim 1954 – slalom mężczyzn">
Mistrzostwa Świata w Narciarstwie Alpejskim 1954 – slalom mężczyzn

Slalom mężczyzn na 13. Mistrzostwach Świata w Narciarstwie Alpejskim został rozegrany 1 marca 1954 roku. Tytułu sprzed dwóch lat nie obronił Austriak Othmar Schneider, który tym razem nie startował. Nowym mistrzem świata został Stein Eriksen z Norwegii, drugie miejsce zajął Benedikt Obermüller z RFN, a brązowy medal zdobył Austriak Toni Spiss.
W zawodach wystartowało 67. zawodników, z których 59. ukończyło rywalizację.
Wyniki.
"Lista niepełna."

</doc>
<doc id="5326719" url="https://pl.wikipedia.org/wiki?curid=5326719" title="Feliks Steinhagen">
Feliks Steinhagen

 
Feliks Aleksander Steinhagen (urodzony 22 lipca 1904 w Mijaczowie, zmarły 12 października 1939 we Włocławku) – podporucznik rezerwy piechoty Wojska Polskiego, uczestnik kampanii wrześniowej 1939 r., inżynier, przemysłowiec, współwłaściciel i dyrektor włocławskich fabryk celulozy i papieru.
Życiorys.
Urodził się 22 lipca 1904 r. w Mijaczowie (obecnie dzielnica Myszkowa), jako jeden z czworga synów Artura Fryderyka Wilhelma (1858-1907) - przemysłowca, współtwórcy i współwłaściciela fabryki papieru w Myszkowie pn. „Steinhagen, Wehr i S-ka”, i jego żony Marii z domu Knothe (1868-1965), znanej z działalności charytatywnej. Jego rodzice pochodzili z Westfalii i byli wyznania protestanckiego.
Dzieciństwo spędził w Mijaczowie. W latach 1923-1924 uczył się w Korpusie Kadetów Nr 2 w Modlinie, gdzie zdobył wykształcenie maturalne. Dyplom otrzymał 5 lipca 1924 r. Następnie studiował papiernictwo, uzyskując w 1929 roku dyplom inżyniera niemieckiej politechniki w Köthen. Praktykę zawodową odbywał w austriackiej fabryce celulozy w Weissenhof. W 1930 roku został współudziałowcem i współwłaścicielem spółki pod nazwą „Steinhagen Saenger. Fabryki Papieru i Celulozy Spółka Akcyjna” z siedzibą w Warszawie. W skład koncernu wchodziła myszkowska fabryka papieru Steinhagenów oraz, między innymi, Spółka Akcyjna Pabianickiej Fabryki Papieru „Rob Saenger", posiadająca wówczas fabrykę w Pabianicach, jej oddział we Włocławku przy ulicy Toruńskiej i (od 1920 roku) włocławską fabrykę celulozy przy ulicy Łęgskiej. W roku szkolnym 1930-1931 ukończył XI kurs Batalionu Podchorążych Rezerwy Piechoty Nr 7 w Śremie uzyskując tytuł podchorążego rezerwy (szkolił się w 2 kompanii strzeleckiej). Feliks wraz z rodziną przeniósł się do Włocławka w 1932 roku. Pełniąc różne funkcje w strukturach włocławskich fabryk papieru i celulozy przyczynił się do ich znacznego rozwoju w II połowie lat 30. Dzięki poczynionym inwestycjom włocławska „Celuloza" pod koniec lat 30. XX w. mogła produkować 45 tysięcy ton celulozy rocznie.
Jako żołnierz rezerwy Wojska Polskiego brał udział w ćwiczeniach wojskowych - w roku 1932 szkolił się w 74 pułku piechoty z Lublińca, a w roku 1936 odbył ćwiczenia we włocławskim 14 pułku piechoty. Z dniem 1 stycznia 1933 r. promowany został na stopnień podporucznika rezerwy piechoty. W roku 1934 jako podporucznik rezerwy zajmował 373. lokatę w swoim starszeństwie w korpusie oficerów piechoty (starszeństwo z dnia 1 stycznia 1933 r.). Znajdował się wówczas w ewidencji PKU Włocławek i posiadał przydział mobilizacyjny do 14 pułku piechoty.
W 1937 r. wszedł w skład zarządu Włocławskiej Ochotniczej Straży Pożarnej. W roku 1939 posiadał także udziały w „Fabryce Wyrobów Ziemniaczanych S.A.” w Złotym Potoku i w firmie „Steinhagen i Stransky” w Warszawie. Dzięki jego poparciu i staraniom pracownicy włocławskiej fabryki celulozy przekazali 7500 zł na zakup broni maszynowej dla 14 pp. Za przekazaną kwotę zakupiono 4 ckm-y z biedkami i końmi, które zarząd zakładów wraz z pracownikami wręczyli uroczyście w dniu 7 maja 1939 r. delegacji 14 pułku piechoty, której przewodniczył II zastępca dowódcy pułku.
Wojna obronna 1939 roku.
Zmobilizowany został latem 1939 r. i początkowo otrzymał przydział na stanowisko adiutanta I batalionu 14 pp, którym dowodził mjr Piotr Kunda. Brał udział w walkach toczonych nad rzeką Ossą i jeziorem Mełno. Funkcję adiutanta I batalionu sprawował do dnia 3 września. W dniu następnym objął dowództwo nad 1 kompanią strzelecką, której dowódca (ppor. Kazimierz Załęski) został ciężko ranny.
Podczas odwrotu pułku za Wisłę, wraz z kpt. Józefem Kozińskim i kpt. Antonim Bergerem udali się, w dniu 6 września, do Włocławka celem sprawdzenia stanu ewakuacji rodzin wojskowych. Tutaj spotkali zastępcę kwatermistrza 14 pp, kpt. Ignacego Alejskiego, od którego otrzymali informacje na temat przebiegu ewakuacji. Od dnia 8 września dowodził III plutonem 3 kompanii strzeleckiej, którego dotychczasowy dowódca, ppor. rez. Władysław Wiktor Dłutek, zmarł z ran odniesionych pod Mełnem.
Feliks Steinhagen wziął udział w bitwie nad Bzurą. Wyróżnił się szczególnie 13 września 1939 r., kiedy to podczas przegrupowania pułku pozostał, jako dowódca grupy ubezpieczenia, nad Bzurą i pomimo nalotu nie opuścił swych pozycji. Ze swoim oddziałem dołączył 15 września w Bogorii Dolnej do I batalionu 14 pp. I batalion, już w pełnym składzie, obsadził odcinek Stara Wieś - Maurzyce, luzując jednocześnie batalion z 63 pułku piechoty i przedłużając lewe skrzydło macierzystego pułku. W dniu 16 września ppor. Steinhagen został ciężko ranny pod Maurzycami i przetransportowany do szpitala polowego w Sochaczewie, gdzie odnalazła go żona. Po udzieleniu pomocy medycznej został przewieziony do Włocławka.
Dnia 11 października 1939 r. w swym domu przy ulicy Bechiego 2 we Włocławku spisał testament, w którym rozdysponował swój majątek i umorzył długi osób trzecich wobec siebie. Zmarł w domu 12 października 1939 r. z odniesionych ran. Pochowany został w mundurze oficera Wojska Polskiego. Spoczął w części ewangelickiej włocławskiego cmentarza komunalnego. Pogrzeb Feliksa Steinhagena przekształcił się w patriotyczną manifestację. W roku 1948 jego ciało ekshumowano i pochowano 22 lutego 1948 r. w rodzinnej kaplicy Steihagenów na cmentarzu ewangelicko-augsburskim św. Rocha w Częstochowie. W 1999 roku został odznaczony przez Prezydenta RP Aleksandra Kwaśniewskiego medalem „Za udział w wojnie obronnej 1939”.
Rodzina.
Feliks Steinhagen miał trzech starszych braci: Stefana (1892-1939), Adolfa (1894-1939) i Karola Edwarda (1902-1981). W dniu 4 października 1931 r. zawarł, w warszawskim kościele Wizytek na Krakowskim Przedmieściu, małżeństwo z Haliną Polaską (ur. 3 marca 1909 r., zm. 27 października 1967 r.), katoliczką, córką Kazimierza – dyrektora i współwłaściciela koncernu „Steinhagen i Saenger Fabryki Papieru i Celulozy S.A.” oraz Wandy z domu Zakrzewskiej. W 1932 roku narodziła im się w Warszawie córka Bibianna (zmarła w tym samym roku). W dniu 27 lipca 1935 r., również w Warszawie, przyszła na świat córka Magdalena. Jej chrzest odbył się 31 maja 1936 r. w kościele św. Jana we Włocławku. Jego żona Halina wyszła w roku 1940 po raz drugi za mąż – za Romana Rogowskiego. Zmarła w Nieborowie.

</doc>
<doc id="5326724" url="https://pl.wikipedia.org/wiki?curid=5326724" title="Talerz rybny">
Talerz rybny

Talerz rybny () – rodzaj starożytnego naczynia greckiego, forma płaskiego półmiska służącego do serwowania potraw rybnych.
W opracowaniach archeologicznych naczynia tego typu nazywane są talerzami rybnymi, ze względu na motywy dekoracyjne, którymi były ozdabiane, tzn. ryby i zwierzęta morskie. Talerze rybne charakteryzowały się spłaszczonym, okrągłym kształtem i zagłębieniem w środku, w którym zapewne zbierał się sos lub inny płynny dodatek. Miały wywinięty na zewnątrz pod katem prostym i opadający do dołu brzeg. Posiadały niską stopkę. Forma attycka w technice czarnopokostowej pojawiła się pod koniec V w. p.n.e. i była wytwarzana aż do II–I w. p.n.e. Formy południowoitalskie różniły się od pierwowzorów attyckich.
Ryby w dekoracjach na attyckich talerzach mają brzuchy skierowane na zewnątrz naczynia, podczas gdy na talerzach południowoitalskich z IV w. p.n.e. – apulijskich i kampańskich – mają brzuchy do środka. Średnica talerzy rybnych wahała się od 20 do 26 cm.

</doc>
<doc id="5326725" url="https://pl.wikipedia.org/wiki?curid=5326725" title="Ligota – Ligocka Kuźnia">
Ligota – Ligocka Kuźnia



</doc>
<doc id="5326727" url="https://pl.wikipedia.org/wiki?curid=5326727" title="Ligota (Rybnik)">
Ligota (Rybnik)

 Ligota (; dawn. Ligota Górna, Ligota Rybnicka) – część miasta Rybnika położona na wschód od centrum miasta. Jej główną osią jest ulica Żorska. Do 1926 samodzielna wieś i gmina.
Obecnie wraz z Kuźnią Ligocką i Raszowcem tworzy dzielnicę Ligota-Ligocka Kuźnia.
Historia.
Ligota do XVIII wieku była osadą rolniczą. Jej nazwa wywodzi się najprawdopodobniej od słowa "lgota", czyli wolnizna – chłopi zakładający osadę byli na pewien okres zwolnieni ze świadczeń na rzecz pana. W 1740 roku założone zostały tutaj dwa pierwsze piece hutnicze przez Franciszka Karola Węgierskiego. W latach 1821–1822 wybudowano nowoczesną hutę z młotami napędzanymi przez wodę z rzeki Ruda, której koryto zostało przesunięte specjalnie do tego celu. Pod koniec XIX wieku w wyniku nieopłacalnej działalności huta została zamknięta. 
Od XIX wieku Ligota stanowiła odrębną gminę jednostkową w powiecie Rybnik; w 1871 roku gmina Ellguth liczyła 972 mieszkańców.
Od 1922 w Polsce i województwie śląskim, w powiecie rybnickim. 1 sierpnia 1924 zniesiono obszar dworski Ligota Rybnicka, włączając go do gminy. 15 października 1926 gminę Ligota Rybnicka zniesiono, włączając ją do Rybnika.

</doc>
<doc id="5326728" url="https://pl.wikipedia.org/wiki?curid=5326728" title="Ligota Rybnicka">
Ligota Rybnicka



</doc>
<doc id="5326729" url="https://pl.wikipedia.org/wiki?curid=5326729" title="Mistrzostwa Świata w Narciarstwie Alpejskim 1954 – zjazd mężczyzn">
Mistrzostwa Świata w Narciarstwie Alpejskim 1954 – zjazd mężczyzn

Zjazd mężczyzn na 13. Mistrzostwach Świata w Narciarstwie Alpejskim został rozegrany 7 marca 1954 roku. Tytułu sprzed dwóch lat nie obronił Włoch Zeno Colò, który oficjalnie nie startował, po utracie statusu amatora. Colò wykonał przejazd próbny przed zawodami, który został zmierzony. W zestawieniu z oficjalnymi wynikami zawodów Włoch uzyskał najlepszy czas. Nowym mistrzem świata został Austriak Christian Pravda, drugie miejsce zajął jego rodak - Martin Strolz, a brązowy medal zdobył kolejny reprezentant Austrii, Ernst Oberaigner.
W zawodach wystartowało 60. zawodników, z których 54. ukończyło rywalizację.

</doc>
<doc id="5326733" url="https://pl.wikipedia.org/wiki?curid=5326733" title="Przylądek Lisburne’a">
Przylądek Lisburne’a

Przylądek Lisburne’a () – przylądek w północno-zachodniej Alasce (Stany Zjednoczone), w okręgu North Slope, położony na północno-zachodnim krańcu półwyspu Lisburne, nad Morzem Czukockim, około 65 km na północny wschód od miejscowości Point Hope.
W 1778 roku jako pierwszy Europejczyk przylądek dostrzegł James Cook, który nadał mu nazwę na cześć Wilmota Vaughana, hrabiego Lisburne.
W pobliżu przylądka znajduje się stacja radarowa i lądowisko US Air Force.

</doc>
<doc id="5326734" url="https://pl.wikipedia.org/wiki?curid=5326734" title="Cape Lisburne">
Cape Lisburne



</doc>
<doc id="5326735" url="https://pl.wikipedia.org/wiki?curid=5326735" title="Kuźnia Ligocka">
Kuźnia Ligocka

Kuźnia Ligocka () – część miasta Rybnika położona na wschód od centrum miasta. Jej główną osią jest ulica Wolna.
Obecnie wraz z Ligotą i Raszowcem tworzy dzielnicę Ligota-Ligocka Kuźnia.
Historia.
Miejscowość historycznie związana z wsią Ligotą Górną. W XIX wieku powstała tu huta Karstenhütte, a osiedle liczyło 23 budynki dla 33 rodzin, łącznie 168 mieszkańców. 15 października 1926, jako składowa gminy Ligota Rybnicka, włączona została do Rybnika.
Zabytki.
Znajduje się tu Drewniany kościół św. Wawrzyńca pochodzący z 1717 roku, przeniesiony w 1975 roku z pobliskich Boguszowic.

</doc>
<doc id="5326736" url="https://pl.wikipedia.org/wiki?curid=5326736" title="Ligocka Kuźnia">
Ligocka Kuźnia



</doc>
<doc id="5326737" url="https://pl.wikipedia.org/wiki?curid=5326737" title="Said Rouani">
Said Rouani

Said Rouani (arab. سعيد الرواني, ur. 27 czerwca 1986) – marokański piłkarz, grający jako lewy obrońca. Od 2015 roku wolny zawodnik.
Klub.
KAC Kénitra.
Zaczynał karierę w KAC Kénitra. W tym zespole zadebiutował 22 sierpnia 2011 roku w meczu przeciwko Raja Casablanca (1:0 dla KAC). Na boisko wszedł w 79. minucie, zastępując Rachida Berrouasa. Pierwszego gola strzelił 17 lutego 2012 roku w meczu przeciwko IZK Khémisset (0:1). Do bramki rywali trafił w 51. minucie. Pierwszą asystę zaliczył 2 grudnia 2012 roku w meczu przeciwko Wydad Casablanca (1:1). Asystował przy golu Bilala Biata w 62. minucie. Łącznie zagrał 34 mecze, strzelił dwa gole i miał dwie asysty.
Kawkab Marrakesz.
15 czerwca 2013 roku trafił do Kawkab Marrakesz, lecz 20 września wrócił do KAC, nie zagrawszy żadnego meczu.
Powrót do KAC.
Podczas swojego drugiego pobytu, Rouani zagrał 20 spotkań i zaliczył jedną asystę.
Chabab Rif Al Hoceima.
1 sierpnia 2014 roku został zawodnikiem Chabab Rif Al Hoceima. W tym klubie zadebiutował 13 września 2014 roku w meczu przeciwko Hassania Agadir (2:2). Zagrał cały mecz Pierwszego gola strzelił 30 listopada 2014 roku w meczu przeciwko Renaissance Berkane (1:0) Jedynego gola strzelił w 48. minucie. Łącznie zagrał 9 meczów i strzelił jednego gola.
Hassania Agadir.
12 stycznia 2015 roku dołączył od Hassania Agadir. W tym zespole zadebiutował 7 marca 2015 roku w meczu przeciwko FAR Rabat (1:0 dla Hassanii). Zagrał cały mecz i dostał żółtą kartkę. Łącznie zagrał 8 spotkań.

</doc>
<doc id="5326739" url="https://pl.wikipedia.org/wiki?curid=5326739" title="Raszowiec">
Raszowiec

Raszowiec – część miasta Rybnika położona na południowy wschód od centrum miasta. Jej główną osią jest ulica Boguszowicka.
Obecnie wraz z Ligotą i Kuźnią Ligocką tworzy dzielnicę Ligota-Ligocka Kuźnia.
Historia.
Po raz pierwszy wymieniony w księgach parafii św. Wawrzyńca w Boguszowicach w 1788 roku. Nazwa miejscowości prawdopodobnie pochodzi od ptaków nazywanych „raszkami”, lub od imienia pierwszego osadnika, „Raszki”. Mieszkańcy Raszowca, trudnili się uprawą roli, hodowlą zwierząt i ryb w stawach, a także drobnym rzemiosłem i bartnictwem. Pracowali też na folwarku „Kałużowiec” w Ligocie lub w okolicznych kuźniach. Na Raszowcu znajdował się młyn, cegielnia i sklep
15 października 1926, jako składowa gminy Ligota Rybnicka, włączona została do Rybnika.

</doc>
<doc id="5326741" url="https://pl.wikipedia.org/wiki?curid=5326741" title="Rada Wojskowa (URL)">
Rada Wojskowa (URL)

Rada Wojskowa – organ władzy wojskowej umocowany w strukturze Ministerstwa Spraw Wojskowych Ukraińskiej Republiki Ludowej.
Powołanie Rady i zadania.
Rada Wojskowa powołana została w strukturach MSWojsk. w styczniu 1920 w zajętym przez wojska polskie Kamieńcu Podolskim. Do jej głównych zadań statutowych należało:
16 marca zatwierdzona została "Tymczasowa instrukcja o podziale pracy w Ministerstwie Spraw Wojskowych". Na jej podstawie Rada zobowiązana była do opiniowania wszelkich projektów ustaw, które dotyczyły „ustroju i życia wojska oraz wydatków na jego utrzymanie”.&lt;br&gt;Rozkazem Naczelnego Dowództwa Sił Zbrojnych Ukraińskiej Republiki Ludowej nr 8 z 13 lutego 1921 Rada Wojskowa została przeorganizowana w Wysoką Radę Wojskową, a na jej czele stanął gen. por. Mykoła Junakiw.
Skład Rady.
W skład rady wchodzili też wszyscy naczelnicy wydziałów głównych ministerstwa. 20 kwietnia jej skład został uzupełniony o Głównego Prokuratora Wojskowego i naczelnika Wydziału Wojenno-Morskiego. 8 lipca w skład rady dodatkowo włączono trzech generałów-kwatermistrzów Sztabu Generalnego i zastępcę naczelnika Głównego Wydziału Personalnego. Funkcję sekretarza rady pełnił naczelnik Wydziału Prawnego.

</doc>
<doc id="5326742" url="https://pl.wikipedia.org/wiki?curid=5326742" title="Paskowana mozaika pszenicy">
Paskowana mozaika pszenicy

Paskowana mozaika pszenicy – wirusowa choroba pszenicy ("Triticum") wywołana przez wirusa pasiastej mozaiki pszenicy ("Wheat streak mosaic virus", WSMV).
Występowanie i szkodliwość.
Jest to choroba z grupy mozaik. Po raz pierwszy opisano ją w Nebrasce w USA w 1922 roku, ale obecnie występuje już w różnych stanach USA, Kanadzie, Meksyku, Europie Wschodniej, Azji Zachodniej i Australii. Poraża zarówno pszenicę ozimą, jak i jarą. W Kansas straty plonów wahały się od 7 do 13%. Podczas epidemii wirusa WSMV w Alberta w Kanadzie w 1963 r. odnotowano spadek plonów o 18%. Choroba ta jest uważana za główny czynnik ograniczający produkcję pszenicy w Teksasie. W zależności od warunków środowiskowych (mokra, sucha, chłodna lub upalna pogoda) utrata plonów z powodu infekcji wirusem mozaiki pasemek pszenicy może przekroczyć 60%. Choroba występuje także na innych gatunkach roślin uprawnych: kukurydza ("Zea mays"), jęczmień ("Hordeum vulgare"), żyto ("Secale cereale"), owies ("Avena sativa"), proso ("Pennisetum glaucum") i sorgo ("Sorghum bicolor"). Wirus infekuje także dzikie trawy, takie jak wyczyniec ("Setaria"), ostnica ("Stipa"), egilops ("Aegilops"), palusznik ("Digitaria"), życica ("Lolium"), stokłosa ("Bromus"), włosówka ("Eriochloa") i inne trawy. Nie znaleziono żadnych roślin dwuliściennych, które byłyby gospodarzem wirusa paskowanej mozaiki pszenicy.
Paskowana mozaika pszenicy zmniejsza biomasę korzeni i efektywność wykorzystania wody, co stanowi poważny problem w regionach o ograniczonej dostępności wody. Chloroza i nekroza liści z powodu infekcji wirusem WSMN zmniejszają zdolność fotosyntezy rośliny. i mogą powodować karłowatość roślin, zmniejszoną masę ziarna oraz zmniejszoną liczbę nasion. Ziarna produkowane przez pszenicę zakażoną wirusem mają wyższą zawartość białka, ale dają mąkę o niższej absorpcji wody w porównaniu ze zdrową pszenicą. Utrata plonów z powodu zakażenia wirusem WSMW jest skorelowana z czasem zakażenia. Infekcja we wczesnych stadiach rośliny powoduje większą utratę plonów.
W pszenicy wirus WSMV często występuje razem z dwoma innymi wirusami pszenicy: wirusem mozaiki pszenicy ozimej i wirusem High Plains.
Objawy.
Pierwsze objawy paskowanej mozaiki pszenicy to małe, chlorotyczne pasemka na liściach W miarę rozwoju choroby pasemka te wydłużają się, tworząc nieciągłe, żółte do jasnozielonych smugi, tworzące na liściach mozaikę. W ciężkich przypadkach smugi mogą się zlewać, tworząc duże, chlorozy, co często prowadzi do obumierania liści, a nawet całych roślin. Innym widocznym objawem porażenia roślin jest ich karłowatość.
Zazwyczaj najwcześniej zainfekowane zostają rośliny na obrzeżach pól, gdzie przenoszące go zpeciele migrują z obszarów trawiastych i sąsiadujących upraw. Pola pszenicy zakażone wirusem mozaiki smug pszenicy wykazują żółknięcie i karłowatość na nieregularnych obszarach, często na obrzeżach pól lub w pobliżu chwastów. W miarę upływu sezonu infekcja może się rozprzestrzeniać, a objawy mogą pojawić się na polu. Szpeciele szczególnie kolonizują pszenicę samosiewną wyrosłą z nasion wyrzuconych przez grad lub ulewny deszcz. Takie silnie porażone pola stają się źródłem infekcji wtórnych. Na polach silnie porażonej pszenicy z samosiewu objawy niekoniecznie muszą wystąpić na obrzeżach pola, ale mogą być rozproszone po całym polu wokół kęp samosiewnej pszenicy.
Epidemiologia.
Wirus WSMV przenoszony jest przez pasożytującego na pszenicy szpeciela "Aceria tosichella". Jest to bardzo drobny, gołym okiem niewidoczny roztocz o długości poniżej 0,3 mm. Szpeciel ten pasożytuje również na innych roślinach porażanych przez tego wirusa. Nie potrafi latać, przenoszony jest głównie za pomocą wiatru, ale może się w ten sposób rozprzestrzeniać na duże odległości. Czasami może też być przenoszony na ciele latających owadów. Gdy rośliny żywicielskie zanikają, szpeciele wypełzają w dużych ilościach na wierzchołki roślin. Czasami układają się jeden na drugim i tworzą łańcuchy, gotowe na kolejny przelatujący wiatr, który je poniesie.
Ochrona.
Eliminacja potencjalnych źródeł roztoczy i wirusa mozaiki smug pszenicy przed sadzeniem ogranicza ryzyko infekcji wirusem paskowanej mozaiki pszenicy. Wykazano, że zniszczenie samosiewów pszenicy i dzikich traw na polu na dwa tygodnie przed sadzeniem poprzez konwencjonalną uprawę lub stosowanie herbicydów hamuje wielkość kolejnych populacji roztoczy migrujących do pszenicy. Podczas suchej pogody lepsze wyniki w zwalczaniu samosiewów pszenicy i kolejnych populacji roztoczy uzyskano dzięki uprawie, w porównaniu ze stosowaniem herbicydu glifosatowego. Przy deszczowej pogodzie herbicyd glifosatowy i uprawa były równie skuteczne. Ponieważ wiele nieselektywnych herbicydów może wymagać kilku dni lub tygodni do zniszczenia wszystkich tkanek zielonych liści, zaleca się zniszczenie chwastów i samosiewów pszenicy co najmniej trzy tygodnie przed sadzeniem.
Na obszarach, na których sezony pszenicy jarej i ozimej pokrywają się, wczesne sadzenie pszenicy jarej zmniejsza, ale nie eliminuje ryzyka inwazji roztoczy, wprowadzenia wirusa i późniejszego zakażenia wirusem WSMW. Optymalny okres do siewu pszenicy różni się w zależności od regionu. Lokalne zasoby dotyczące rozszerzenia współpracy powinny być w stanie zidentyfikować lokalny zakres dat siewu. Pszenicy jarej nie należy wysiewać w pobliżu zainfekowanych pól pszenicy ozimej, aby uniknąć narażenia sadzonek pszenicy jarej na wczesną infekcję wirusem WSMW. Pszenicy jarej nie należy również wysiewać z pszenicą ozimą, aby ograniczyć przenoszenie roztoczy i wirusów z dojrzewającej pszenicy ozimej do siewek pszenicy jarej.
Zwalczanie wirusa WSMV przez chemiczną kontrolę wektora "Aceria tosichella" okazało się nieskuteczne. W niektórych przypadkach, po początkowym zmniejszeniu liczebności, populacja roztoczy powróciła do poziomów wyższych niż na polach nie poddanych chemicznym opryskom. Również zaprawianie nasion generalnie nie powodowało zmniejszenia częstości występowania wirusa.

</doc>
<doc id="5326743" url="https://pl.wikipedia.org/wiki?curid=5326743" title="Masiuki">
Masiuki



</doc>
<doc id="5326744" url="https://pl.wikipedia.org/wiki?curid=5326744" title="Masiuki (obwód witebski)">
Masiuki (obwód witebski)

Masiuki (; ; pol. hist. "Masiuki") – wieś na Białorusi, w obwodzie witebskim, w rejonie orszańskim, w sielsowiecie Smolany, przy linii kolejowej Orsza – Lepel.
W pobliżu znajduje się przystanek kolejowy Szybieki, położony na linii Orsza – Lepel.
Historia.
W XIX i w początkach XX w. położone były w Rosji, w guberni mohylewskiej, w powiecie sieńskim, w gminie Rasna. Do 1865 własność Krasowskich.
Następnie w granicach Związku Sowieckiego. Od 1991 w niepodległej Białorusi.

</doc>
<doc id="5326745" url="https://pl.wikipedia.org/wiki?curid=5326745" title="Niewiadom Dolny">
Niewiadom Dolny

 Niewiadom Dolny () – część miasta Rybnika położona na południowo-wschodnich rubieżach miasta. Do 1929 samodzielna wieś i gmina.
Obecnie wraz z Niewiadomiem Górnym tworzy dzielnicę Niewiadom.
Historia.
Od XIX wieku Niewiadom Dolny stanowił odrębną gminę jednostkową i obszar dworski w powiecie Rybnik; w 1871 roku gmina "Nieder-Niewiadom" liczyła 164 mieszkańców. 22 stycznia 1908 nazwę gminy zmieniono na "Nieder-Birkenau", a obszaru dworskiego na "Birkenau" .
Od 1922 w Polsce i województwie śląskim, w powiecie rybnickim. 1 sierpnia 1924 zniesiono obszar dworski Niewiadom Dolny, włączając go do gmin Niewiadom Dolny i Niewiadom Górny. Gminę Niewiadom Dolny zniesiono 1 kwietnia 1929, włączając ją do gminy Niewiadom Górny, której to 11 sierpnia 1931 zmieniono nazwę "Niewiadom". Niewiadom Górny włączono z kolei do nowo utworzonej gminy Niedobczyce 1 grudnia 1945, przekształconą w 1954 w efemeryczną gromadę Niedobczyce. 13 listopada 1954 gromadę Niedobczyce zniesiono w związku z nadaniem jej statusu miasta, przez co Niewiadom stał się integralną częścią miasta Niedobczyce. 27 maja 1975 miasto Niedobczyce włączono do miasta Rybnika, przez co Niewiadom stał się integralną częścią Rybnika.

</doc>
<doc id="5326747" url="https://pl.wikipedia.org/wiki?curid=5326747" title="Niewiadom Górny">
Niewiadom Górny

 Niewiadom Górny () – część miasta Rybnika położona na południowo-wschodnich rubieżach miasta. Jej główną osią jest ulica Racławicka, a także ulica Sportowa, biegnąca równolegle do rydułtowskich Radoszów. Do 1945 samodzielna wieś i gmina.
Obecnie wraz z Niewiadomiem Dolnym tworzy dzielnicę Niewiadom.
Historia.
Od XIX wieku Niewiadom Górny stanowił odrębną gminę jednostkową w powiecie Rybnik; w 1871 roku gmina Ober-Niewiadom liczyła 220 mieszkańców. W 1916 roku nazwę gminy zmieniono na "Lentzberg".
Od 1922 w Polsce i województwie śląskim, w powiecie rybnickim. 1 sierpnia 1924 zniesiono obszar dworski Niewiadom Dolny, włączając go do gmin Niewiadom Dolny i Niewiadom Górny. 1 kwietnia 1929 zniesiono gminę Niewiadom Dolny, włączając ją do gminy Niewiadom Górny, której to 11 sierpnia 1931 zmieniono nazwę "Niewiadom". Niewiadom Górny włączono z kolei do nowo utworzonej gminy Niedobczyce 1 grudnia 1945, przekształconą w 1954 w efemeryczną gromadę Niedobczyce. 13 listopada 1954 gromadę Niedobczyce zniesiono w związku z nadaniem jej statusu miasta, przez co Niewiadom stał się integralną częścią miasta Niedobczyce. 27 maja 1975 miasto Niedobczyce włączono do miasta Rybnika, przez co Niewiadom stał się integralną częścią Rybnika.
Niewiadom Górny zwyczajowo nazywany jest „Hoymą” lub „Ignacym” – nazwy te pochodzą od nazw kopalni.

</doc>
<doc id="5326749" url="https://pl.wikipedia.org/wiki?curid=5326749" title="Dub-Bor">
Dub-Bor

Dub-Bor () – wieś w Rosji, w obwodzie pskowskim, w rejonie pskowskim, nad Jeziorem Pskowskim. Według danych z 2010 roku zamieszkiwana przez 17 osób.

</doc>
<doc id="5326753" url="https://pl.wikipedia.org/wiki?curid=5326753" title="Zjazd Pracowników Kultury w Obronie Wolności i Postępu">
Zjazd Pracowników Kultury w Obronie Wolności i Postępu

Zjazd Pracowników Kultury w Obronie Wolności i Postępu – kongres inteligencji polskiej, ukraińskiej i żydowskiej, który odbył się w dniach 16-17 maja 1936 we Lwowie.
Inicjatorką zjazdu była Komunistyczna Partia Polski i Komunistyczna Partia Zachodniej Ukrainy; współorganizowali go jednolitofrontowi działacze Okręgowego Komitetu Robotniczego Polskiej Partii Socjalistycznej we Lwowie oraz Liga Obrony Praw Człowieka i Obywatela. W obradach wzięło udział wielu komunistycznych, socjalistycznych, demokratycznych i bezpartyjnych działaczy kultury i nauki. Zjazd wezwał wszystkich postępowych pracowników kultury do walki przeciw wojnie. Potępił ucisk narodowościowy oraz faszyzację życia politycznego w Polsce, omówił zagadnienia zacofania szkolnictwa i problem analfabetyzmu oraz kwestię bezrobocia wśród pracowników umysłowych. Wyraził solidarność inteligencji demokratycznej z dążeniami do utworzenia Frontu Ludowego. Domagał się likwidacji obozu w Berezie Kartuskiej.
W kongresie uczestniczyli m. in: Emil Zegadłowicz, Leon Kruczkowski, Władysław Broniewski, Wanda Wasilewska, Antoni Olcha, Anna Kowalska, Halina Górska, Jarosław Hałan, Aleksander Dan, Wincenty Rzymowski, Halina Krahelska, Stanisław Jerzy Lec, Kazimiera Muszałówna, Zofia Lissa, Andrzej Pronaszko, Dezydery Szymkiewicz, Karol Kuryluk, Henryk Dembiński, Bronisław Dąbrowski, Stepan Tudor, Ołeksandr Hawryluk, Jan Szczyrek, Marian Naszkowski.

</doc>
<doc id="5326755" url="https://pl.wikipedia.org/wiki?curid=5326755" title="Sanktuarium Matki Boskiej Płaczącej w Treviglio">
Sanktuarium Matki Boskiej Płaczącej w Treviglio

Sanktuarium Matki Boskiej Płaczącej w Treviglio (wł. "Santuario della Madonna delle Lacrime") – rzymskokatolicki kościół i sanktuarium we włoskim Treviglio (region Lombardia).
Historia i architektura.
Zespół został zbudowany w latach 1594–1619 z inicjatywy mieszkańców miasta. 28 lutego 1522, gdy wojska francuskie planowały zniszczenie Treviglio, obraz Madonny z Dzieciątkiem namalowany na ścianie klasztoru Sant'Agostino zaczął łzawić. Francuski marszałek Odet de Foix, cechujący się silnym kultem maryjnym, oszczędził w wyniku tego miasto przed grabieżą. Proces uwierzytelnienia cudu rozpoczął w 1583 św. Karol Boromeusz. Zakończył się on w 1591, kiedy to podjęto decyzję o budowie sanktuarium. Rada gminy zdecydowała w 1591 o wyborze czterech superintendentów, którzy zapewnią wzniesienie zespołu budowli i 25 marca 1594 rozpoczęto prace. Całość zaprojektował architekt Tolomeo Rinaldi. Poświęcenia kościoła dokonał kardynał Federico Borromeo podczas uroczystości w dniach 15–16 czerwca 1619. 
21 lutego 1658 zawaliła się dzwonnica kościoła. W 1668 podjęto decyzję o budowie nowego, marmurowego ołtarza. W 1705 oddano do użytku nową fasadę. W 1719 powstał fresk autorstwa Gianluca i Carlo Molinariego. W 1835 wzniesiono nową dzwonnicę. 28 lutego 1899 kardynał Andrea Ferrari położył kamień węgielny pod rozbudowę sanktuarium według projektu architekta Cesarego Navy. 25 kwietnia 1902 cudowny obraz został przeniesiony do zrekonstruowanego ołtarza w nowym prezbiterium. Konsekracji nowego obiektu dokonał kardynał Ferrari podczas uroczystości w dniach 9-12 sierpnia 1902. W 1913 malarz z Brescii, Gaetano Cresseri przedstawił szkice dekoracji wnętrz. Po jego śmierci prace dekoracyjne kontynuował Giovanni Bevilacqua (od 1933). Ukończył je w 1941.
Od 1970 prowadzono w zespole prace konserwatorskie. W 2017 przeprowadzono renowację dachu i zewnętrznych elewacji bocznych. W latach 2018–2020 prace renowacyjne dotyczyły wnętrz obiektu.

</doc>
<doc id="5326759" url="https://pl.wikipedia.org/wiki?curid=5326759" title="Świat bez słońca">
Świat bez słońca

Świat bez słońca (fr. "Le monde sans soleil") - francuski film dokumentalny z 1964 roku w reżyserii Jacques-Yves'a Cousteau.

</doc>
<doc id="5326765" url="https://pl.wikipedia.org/wiki?curid=5326765" title="Florian Jesionowski">
Florian Jesionowski

Florian Jesionowski (ur. 9 stycznia 1926 w Bydgoszczy, zm. 31 maja 2005) – polski architekt.
W 1955 roku ukończył studia na Wydziale Architektury Politechniki Gdańskiej, po czym przyjechał do Opola. W latach 1960-1970 był architektem wojewódzkim w Opolu. 
W Opolu zaprojektował m.in. fontannę oraz charakterystyczne zadaszenie przystanku autobusowego na Placu Wolności. Był wykonawcą budowy amfiteatru opolskiego oraz otoczenia Pomnika Bojownikom o Polskość Śląska Opolskiego zaprojektowanego przez Jana Borowczaka
W 1983 roku przeszedł na emeryturę, zmarł 31 maja 2005 roku, został pochowany na Cmentarzu Komunalnym w Opolu

</doc>
<doc id="5326766" url="https://pl.wikipedia.org/wiki?curid=5326766" title="Język geser">
Język geser



</doc>
<doc id="5326767" url="https://pl.wikipedia.org/wiki?curid=5326767" title="Język goram">
Język goram



</doc>
<doc id="5326768" url="https://pl.wikipedia.org/wiki?curid=5326768" title="Język gorong">
Język gorong



</doc>
<doc id="5326770" url="https://pl.wikipedia.org/wiki?curid=5326770" title="Język mandar">
Język mandar



</doc>
<doc id="5326771" url="https://pl.wikipedia.org/wiki?curid=5326771" title="Język holontalo">
Język holontalo



</doc>
<doc id="5326773" url="https://pl.wikipedia.org/wiki?curid=5326773" title="Biady">
Biady

Biady – ludowa forma zapasów, kultywowana w Polsce m.in. na Kurpiowszczyźnie oraz pod Łomżą. Opierała się na mocowaniu się, z uchwytem za pas, bądź chwytając ciało przeciwnika.

</doc>
<doc id="5326774" url="https://pl.wikipedia.org/wiki?curid=5326774" title="Halowe Mistrzostwa Czech w Lekkoatletyce 2016">
Halowe Mistrzostwa Czech w Lekkoatletyce 2016

Halowe Mistrzostwa Czech w Lekkoatletyce w 2016 – halowe zawody lekkoatletyczne organizowane przez Český atletický svaz, które odbyły się 27 i 28 lutego w Ostrawie.

</doc>
<doc id="5326775" url="https://pl.wikipedia.org/wiki?curid=5326775" title="Pałac Sanguszków w Tarnowie">
Pałac Sanguszków w Tarnowie

Pałac Sanguszków w Tarnowie (Budynek Starostwa Tarnowskiego, Dom Książęcy) – pałac znajdujący się przy placu Jana Sobieskiego w Tarnowie. Został wzniesiony pod koniec XVIII wieku; jego obecną formę nadano mu w I poł. XX wieku. Na przestrzeni wieków pełnił różne funkcje, w tym mieszkalne i biurowe m.in. mieścił siedziby urzędów, m.in. austriackiego i polskiego starostwa powiatowego oraz urzędu wojewódzkiego województwa tarnowskiego. W czasie rabacji galicyjskiej przed budynkiem składano ofiary rzezi, a ówczesny starosta tarnowski wypłacił tu chłopom „nagrodę”, w zamian za dochowanie wierności austriackiemu cesarzowi. Od pełnionej funkcji administracyjnej nazywany budynkiem starostwa.
Lokalizacja.
Budynek znajduje się w centrum Tarnowa, poza murami miejskimi, za dawną bramą Krakowską, w miejscu zwanym dawniej Przedmieściem Krakowskim lub Wielkim Przedmieściem, po południowej stronie placu Jana Sobieskiego, pod numerem 5.
Historia.
Pierwotnie na działce lokacyjnej nr 5 znajdowała się drewniana karczma należąca do książąt Sanguszków. Barokowy budynek pałacowy został wzniesiony w latach 1785–1796 lub do 1799 roku z inicjatywy ówczesnego właściciela miasta, Hieronima Sanguszki. Nieco cofnięty względem drogi, był dwuskrzydłowy, a w obrębie działki znajdowały się wolnostojące zabudowania gospodarcze i prawdopodobnie stajnie. Na planie miasta z 1796 roku budynek oznaczono jako „Dom Książęcy” (niem. „Fürst Haus”), a w inwentarzu hrabstwa tarnowskiego umieszczono go pod nazwą „kamienica nowa na Przedmieściu Krakowskim zmurowana z facjatą takąż i cyfrą Jaśnie Oświeconego Pana”.
Budynek był siedzibą magnacką. Książę Hieronim Sanguszko zamieszkał w nim na stałe od 1798 roku. Na początku XIX wieku syn Hieronima, książę Eustachy Sanguszko, sprzedał budynek władzom austriackim, które umieściły w nim w 1825 roku siedzibę cyrkułu, obwodu, a od 1867 roku powiatu.
W 1836 w pałacu zamieszkał starosta tarnowski (kreishauptmann) Józef Breinl von Wallerstern. W lutym 1846 roku, wiedząc o przygotowaniach do powstania krakowskiego, Breinl zwołał w pałacu wójtów wzywając ich do przeciwstawienia się szlachcie i wszelkim wrogom cesarstwa. W czasie rzezi galicyjskiej na plac obok budynku chłopi zwozili ofiary rabacji (złożono ich tam ok. 150), a także przyprowadzali pojmanych powstańców krakowskich celem oddania ich władzom austriackim. W pałacu starosta Breinl spotkał się także z przywódcą chłopskim, Jakubem Szelą, oraz w ramach „nagrody za wierność cesarzowi” wypłacił chłopom 4000 złotych reńskich.
W XIX wieku budynek co najmniej dwukrotnie przebudowywano. Po raz pierwszy przed 1831 rokiem, kiedy to budynkiem zarządzało Starostwo Tarnowskie. Nadano mu formy klasycystyczne, o wieloosiowej fasadzie z obszerną sienią pośrodku. Podczas przebudowy w 1870 roku, formy klasycystyczne zostały zaburzone. Około 1900 lub 1901 roku budowla po raz kolejny została przebudowana, uwzględniając przede wszystkim fasadę, której nadano neobarokowy wygląd. W XX wieku na polecenie władz austriackich, na podstawie projektu Szczęsnego Zaręby, dyrektora budownictwa miejskiego Tarnowa, ujednolicono charakter budynku na zbieżny z ówczesną estetyką.
W czasach austriackich budynek był jednym z najważniejszych obiektów publicznych w mieście, spotykali się w nim z mieszkańcami np. namiestnicy guberni i arcyksiążęta.
31 października 1918 roku pałac został zajęty przez członków Komitetu Samoobrony, którzy zmusili starostę austriackiego do złożenia przysięgi wierności wobec polskiego rządu. W latach 1918–1939 w budynku mieściło się starostwo powiatowe, a czasie II wojny światowej stał się jedną z siedzib niemieckich władz okupacyjnych. Od zakończenia wojny do 1975 roku budynek ponownie mieścił władze powiatowe – Powiatową Radę Narodową, a następnie do roku 1990 był siedzibą wydziałów urzędu wojewódzkiego województwa tarnowskiego. W latach 1990–1998 znajdował się w nim urząd rejonowy. Od 2004 lub 2005 roku budynek jest własnością prywatną i nie jest użytkowany.
W 2003 roku budynek został wpisany do rejestru zabytków nieruchomych województwa małopolskiego (nr rejestru A-12/M z dnia 12 grudnia 2003 roku).
Architektura.
Budynek główny.
Budynek został wzniesiony na planie prostokąta z ryzalitami zewnętrznymi w elewacji tylnej i prostokątnym skrzydłem bocznym od strony wschodniej. Trzykondygnacyjny korpus oraz dwukondygnacyjne skrzydło tylne pokryte zostało dachem siodłowym. Pomiędzy korpusem a skrzydłem tylnym znajduje się dwukondygnacyjna przewiązka. Budowla wzniesiona jest z cegły, tynkowana, umiejscowiona na cokole z piaskowca pokrytego cementem, jest częściowo podpiwniczona. Układ wnętrz jest dwutraktowy.
Fasada budynku jest dziesięcioosiowa z trzema lekko zaakcentowanymi ryzalitami, znajdującymi się w centralnej oraz skrajnych częściach budowli. Środkowy trzyosiowy ryzalit ozdobiony jest zbliżonymi w kształcie do kwadratu blendami zamkniętymi łukami segmentowymi. Wewnątrz łuku umieszczone zostały prostokątne okna. Ściana parterowa razem z bocznymi ryzalitami pokryta została pozornym boniowaniem; bonie na narożach jednoosiowych ryzalitów są bardziej wydatne i sięgają drugiej kondygnacji. Pomiędzy parterem a I piętrem znajduje się gzyms kordonowy, gierowany nad zwornikami bram oraz w środkowym ryzalicie. Na wysokości pierwszej kondygnacji, na osi elewacji jest półkolisty balkon z kamiennymi tralkami. Nad balkonem, na wysokości 2. i 3. piętra ulokowano półkolumny w wielkim porządku, mające stanowić wizualną podporę dla tympanonu. W ryzalitach bocznych znajdują się otwory wejściowe: w zachodnim wejście do sieni przejazdowej oraz do piwnic i bocznych schodów, a we wschodnim wejście do klatki schodowej i holu. 
Fasada tylna budynku jest również dziesięcioosiowa, artykułowana wydatnymi zewnętrznymi ryzalitami. Na drugiej i trzeciej kondygnacji umieszczone zostały długie balkony z przęsłowymi, żelaznymi balustradami wspartymi na wspornikach z żelaznych elementów. Ściana w przewiązce pomiędzy korpusem a oficyną jest wypełniona częściowo luksferami.
Pomieszczenia w części parterowej pokryte są sklepieniem kolebkowym z lunetami (z widocznymi śladami modyfikacji), kolebkowym oraz sklepieniem krzyżowym. Na gurtach w przedsionku zastosowano sklepienie segmentowe, a nad schodami znajdują się stropy Kleina z wysklepkami. Na wyższych kondygnacjach stropy są drewniane, belkowe z podsufitką. Więźba dachowa jest stolcowa, a dach dwuspadowy, nakryty dachówką oraz (w skrzydle tylnym) blachą. Wzdłuż kalenicy znajduje się szereg podwójnych kominów. Podłogi są parkietowe, a w pomieszczeniach pomocniczych betonowe. W sieni posadzka wyłożona jest kostką dębową, a w holu wejściowym znajdują się ozdobne płytki ceramiczne z podpisem firmy „Michał Mikoś // Tarnów”, przejazd bramny wyłożony jest drewnianą kostką.
Budynek wyposażony jest w instalację wodno-kanalizacyjną, elektryczną, odgromową, telefoniczną oraz w centralne ogrzewanie. Pałac ma powierzchnię użytkową 1560 m², a kubaturę 15600 m³.
Oficyna.
Pałac ma parterową murowaną oficynę, jednotraktową, sześcioosiową, zaprojektowaną na rzucie prostokąta z ukośnie ściętą południową ścianą szczytową. Budowla wyposażona jest w małą piwnicę, o sklepieniu kolebkowym. W jej frontowej elewacji, niesymetrycznie pośrodku, umiejscowiono oszklony ganek, którego ściany są pionowo pokryte deskami w konstrukcji szkieletowej. Elewacja jest gładka, z prostokątnymi drzwiami w jej południowej części. Ścianę zamyka skromny gzyms.
Podłogi są parkietowe oraz białe z desek, w ganku wyłożone płytkami ceramicznymi z kolorowym szkłem. Okna w oficynie są skrzynkowe, prostokątne. Więźba dachowa jest stolcowa, wzmocniona osadzonymi nisko mieczami. Dach pulpitowy ze ścianą kolankową, nakryty eternitem, natomiast ganek ma dach siodłowy dwuspadowy.
Oficyna ma powierzchnię użytkową 120 m², a kubaturę 350 m³.

</doc>
<doc id="5326777" url="https://pl.wikipedia.org/wiki?curid=5326777" title="Marta Krajewska (siatkarka)">
Marta Krajewska (siatkarka)



</doc>
<doc id="5326779" url="https://pl.wikipedia.org/wiki?curid=5326779" title="Metkel Eyob">
Metkel Eyob

Metkel Eyob (ur. 4 września 1993 w Asmarze) – erytrejski kolarz szosowy.
Osiągnięcia.
Opracowano na podstawie:

</doc>
<doc id="5326780" url="https://pl.wikipedia.org/wiki?curid=5326780" title="Slayyyter">
Slayyyter

Slayyyter, właściwie Catherine Grace Garner (ur. 17 września 1996 w St. Louis) – amerykańska piosenkarka i autorka tekstów.
Życiorys.
Wczesne Życie.
Slayyyter pochodzi z Kirkwood, które jest w sąsiedztwie St. Louis w stanie Missouri, gdzie „mieszkała przez prawie całe życie”. Chodziła do prywatnych szkół podstawowych, a później kontynuowała naukę w szkole publicznej, gdzie „po raz pierwszy zaproponowano jej świetne zajęcia muzyczne”.
2017–2018: Wczesne podejścia do muzyki i pierwsze wydane single.
Slayyyter spędziła rok w college’u, studiując na Uniwersytecie Missouri. Ten czas był „kosztownym eksperymentem”, w którym rozpoczęła karierę muzyczną, pisząc „lo-fi pop z lat 80.”, który sama produkowała i redagowała, ale którego nigdy nie opublikowała. Później zrezygnowała ze studiów i całkowicie poświęciła się swojej muzycznej karierze. Jej najczęstsza kolaborator, Ayesha Erotica, pochodzi z południowej Kalifornii. Artystki poznały się za pośrednictwem Twittera, gdzie Slayyyter po raz pierwszy zyskała fanów. Artystka przypisuje że społeczność Stan Twitter przedstawiła ją Ayeshy. Oprócz debiutanckiego singla Slayyyter „BFF”, pojawiły się również single „Ghost”, „Candy”, „Alone”, „Hello Kitty” (wyprodukowane przez Boy Sim, ale napisane/sprzedane przez Ayeshę) oraz „All I Want for XXXmas” ze współpracy obu artystów. Wśród wydanych w 2018 roku singli Slayyytera znalazły się „I’m High” (produkowane przez GhostHaus) i „Platform Shoes” (produkowane przez Boy Sim).
2019–2020: Single, The Mini Tour, "Slayyyter".
Po 14-sekundowym fragmencie utworu, który przyciągnął uwagę na Twitterze zdobywając ponad 200 000 wyświetleń, singiel „Mine” został wydany w Walentynki i w niecałe 24 godziny osiągnął 38 pozycję na liście przebojów iTunes w Stanach Zjednoczonych. W czerwcu 2019 roku Slayyyter wyruszyła w swoją wyprzedaną, debiutancką trasę koncertową zatytułowaną „The Mini Tour”. Trasa rozpoczęła się 24 czerwca w Nowym Jorku, a zakończyła 27 lipca w jej rodzinnym St. Louis. 17 września 2019 Slayyyter wydała swój własny mixtape "Slayyyter" na iTunes. Mixtape zajął 4. miejsce na amerykańskiej liście pop "iTunes" i 14. miejsce na amerykańskiej liście albumów iTunes. Wydała remiks „Gimme More” Britney Spears na swoim SoundCloud w kwietniu 2020 roku. W październiku i listopadzie wydała single „Self Destruct” i „Throatzillaaa”.
2021–obecnie: "Troubled Paradise" i "Troubled Paradise Tour".
Debiutancki album studyjny Slayyyter, "Troubled Paradise", został wydany 11 czerwca 2021 przez Fader Label. Tytułowy utwór i jego teledysk zostały wydane 22 stycznia. 26 stycznia Heidi Montag potwierdziła na Twitterze, że będzie współpracować ze Slayyyter. 26 lutego wydała piosenkę „Clouds”. 9 kwietnia wydała singiel „Cowboys”, a 7 maja wydała kolejny singiel „Over This!”. 5 listopada 2021 wspólnie z Big Freddią wydała singiel „Stupid Boy”.
Styl Muzyczny.
Jej styl muzyczny został porównany do Britney Spears, Lindsay Lohan i Paris Hilton, a także brzmiący nieco jak Charli XCX. Slayyyter wymienia Spears, Fergie, Timbalanda, Nelly Furtado, Lady Gagę, Taylor Swift, Justina Timberlake’a, Madonnę, Heidi Montag, Janet Jackson i Whitney Houston jako niektórych artystów, których słuchała najczęściej dorastając i którzy ostatecznie wpłynęli na jej styl muzyczny. Styl wizualny Slayyyter został zdefiniowany jako „odrębna era MySpace”. Często współpracuje z brytyjskim artystą Glitchmood.
Życie Prywatne.
Jest biseksualna. Slayyyter wcześniej próbowała zachować swoje prawdziwe nazwisko w tajemnicy, używając pseudonimu Catherine Slater, który był wymieniany w mediach jako jej prawdziwe nazwisko, próbując trzymać fanów i prasę z dala od swojej rodziny.

</doc>
<doc id="5326786" url="https://pl.wikipedia.org/wiki?curid=5326786" title="Mistrzostwa Świata w Narciarstwie Alpejskim 1954 – kombinacja mężczyzn">
Mistrzostwa Świata w Narciarstwie Alpejskim 1954 – kombinacja mężczyzn

Kombinacja mężczyzn na 13. Mistrzostwach Świata w Narciarstwie Alpejskim została rozegrana w dniach 1 - 7 maca 1954 roku. Był to debiut tej konkurencji w programie mistrzostw; pierwszym w historii mistrzem świata został Stein Eriksen z Norwegii. Drugie miejsce zajął Austriak Christian Pravda, a brązowy medal zdobył Stig Sollander ze Szwecji.
Kombinację ukończyło 27. zawodników. Żeby zostać sklasyfikowanym zawodnik musiał ukończyć trzy pozostałe konkurencje: zjazd, giganta i slalom. 

</doc>
<doc id="5326789" url="https://pl.wikipedia.org/wiki?curid=5326789" title="Bastard Disco">
Bastard Disco

Bastard Disco – to polski alternatywny zespół rockowy z Warszawy.
Historia.
Bastard Disco zostało założone w 2015 roku w Warszawie przez Kamila Fejfera (gitara) i Pawła Cholewę (bas), później dołączył do nich Marek Lorent-Kamiński (perkusja) i Iurii Kasianenko (wokal), zastępując dotychczasowego wokalistę i gitarzystę Karola Kruczka. Zespół nagrał demo w listopadzie 2015 roku i w tymże roku zagrał swoje pierwsze koncerty w Warszawie.
Zespół nagrał swój debiutancki album Warsaw Wasted Youth w 2017 roku z Marcinem Klimczakiem w Mustache Ministry Studio. Album został wydany przez polską indie wytwórnię Antena Krzyku i zebrał liczne pochlebne recenzje w mediach i prasie. Ich debiutancki album został opisany jako intensywny rock alternatywny, wywodzący się z dziewiętnastej waszyngtońskiej sceny indie i post-hardcore. Zespół koncertował promując swój debiutancki LP zakończony występem na OFF Festival 2017 w Katowicach.
Następnie, w 2018 roku zespół nagrał z Guiding Lights split na kasecie i rozpoczął pracę nad drugim albumem. Album zatytułowany „China Shipping” został wydany w maju 2019 roku przez wytwórnię Antena Krzyku. Podobnie jak debiutancki album, album został nagrany przez Marcina Klimczaka w Mustache Ministry Studio. Materiał z drugiego albumu pokazał więcej emo zespołu. Album zebrał liczne pochlebne recenzje. Po wydaniu albumu odbyły się liczne koncerty w Polsce i na Ukrainie. Jesienią 2019 roku zespół zagrał na żywo program „Scena Alternatywna” na antenie TVP Kultura.
Zespół rozpoczął pracę nad swoim trzecim LP w 2020 roku podczas pierwszej fali pandemii COVID-19, a nagrał w listopadzie 2021 roku w warszawskim Wieloślad Studio i zmiksował przez Zack Weeks w God City Studio w Salem. Album zatytułowany „Satality” ukazał się w kwietniu 2022 roku.
Styl muzyczny i wpływy.
Bastard disco jest uważany za zespół post-hardcore z wpływami emo, post-punk i noise rocka. Niektóre z wpływów Bastard Disco to Quicksand, Fugazi, Pixies, Sonic Youth, The Smashing Pumpkins i Jawbox.

</doc>
<doc id="5326790" url="https://pl.wikipedia.org/wiki?curid=5326790" title="Cmentarz w Ołtarzewie">
Cmentarz w Ołtarzewie

Cmentarz w Ołtarzewie – cmentarz parafialny w Ołtarzewie.
Historia.
Cmentarz powstał w 1940 jako cmentarz wojenny. Pochowanych zostało na nim 982 oficerów i żołnierzy poległych w bitwie pod Ożarowem i Ołtarzewem w dniach 12 i 13 września 1939.
Cmentarz zaprojektował architekt krajobrazu i ogrodnik Zygmunt Hellwig. Wytyczony został na planie krzyża i w centralnym punkcie umieszczono 12-metrowy brzozowy krzyż. Krzyże na grobach żołnierzy były również brzozowe. W latach późniejszych krzyże drewniane zostały zastąpione krzyżami betonowymi. W czasie okupacji w latach 1942, 1943 i 1944 na Dzień Zaduszny przygotowywana była specjalne dekoracja, której autorem był przebywający na tym terenie scenograf teatralny Marian Jasielski. Na ramionach 12 metrowego krzyża zarzucano czarną szarfę, zawieszano orła i Krzyż Virtuti Militari, z dwóch stron ustawiano pylony na których umieszczano płonące znicze.
Pochowani na cmentarzu.
Na cmentarzu w Ołtarzewie zostali pochowani m.in.:

</doc>
<doc id="5326791" url="https://pl.wikipedia.org/wiki?curid=5326791" title="Dawit Yemane">
Dawit Yemane

Dawit Yemane (ur. 1 stycznia 1998) – erytrejski kolarz szosowy.
Osiągnięcia.
Opracowano na podstawie:

</doc>
<doc id="5326794" url="https://pl.wikipedia.org/wiki?curid=5326794" title="Cindy Ofili">
Cindy Ofili



</doc>
<doc id="5326796" url="https://pl.wikipedia.org/wiki?curid=5326796" title="Labolare">
Labolare

Labolare – polski zespół muzyczny z nurtu ballady, piosenki turystycznej i kabaretowej, powstały w 1974 roku pod egidą Uczelnianego Klubu Turystycznego Akademii Rolniczej "Labolare" w Szczecinie. Znany jest ze swojego charakterystycznego, eterycznego brzmienia.
Historia.
Zespół wywodzi się z kręgu studenckiego. Powstał z inicjatywy: Jacka Małeckiego, Zenona Akińczy i Zbigniewa Żdanowicza. Przed szerszą publicznością zadebiutował w 1976 roku na Bazunie w Krynicy Morskiej, wykonując piosenki "Lunatyczne wyznania" i "Wędrowna melodyjka". W następnych latach jego skład uzupełniali m.in.: Stanisław Janiak, Jerzy Terlikowski, Włodzimierz Malec i Roman Starkowski. Rolę lidera grupy pełni od początku Jacek Małecki, autor większości utworów grupy. Zespół zafascynowany śpiewaniem piosenek turystycznych i kabaretowych, występował w latach 1975-1981 na festiwalach spod znaku piosenki turystycznej i studenckiej zdobywając wiele nagród i wyróżnień. W 2008 roku nagrał autorską płytę pt. "Spotkanie po latach".
Od końca 2012 do 2016 roku Labolare koncertowało z powstałym w tym samym roku zespołem Byle do Góry pod wspólnym szyldem Labolare &amp; Byle do Góry (albo Byle do Góry &amp; Labolare). We wrześniu 2014 r. podczas koncertu w Polskim Radiu Gdańsk muzycy nagrali album.
18 października 2019 roku z okazji jubileuszu swojego 45-lecia grupa wystąpiła w szczecińskim DK 13 Muz, prezentując utwory ze wszystkich okresów swojej działalności. Zespół wystąpił w składzie: Jacek Małecki (śpiew, gitara klasyczna), Stanisław Janiak (śpiew, cajón), Przemysław Kluczkowski (gitara) i Roman Soroko (gitara basowa).
Nagrody i wyróżnienia.
Wśród nich należy wymienić:
Dyskografia.
Albumy.
Pod nazwą Labolare &amp; Byle do Góry:

</doc>
<doc id="5326798" url="https://pl.wikipedia.org/wiki?curid=5326798" title="Mistrzostwa Polski w Szermierce 2022">
Mistrzostwa Polski w Szermierce 2022

Mistrzostwa Polski w Szermierce 2022 – 93. edycja indywidualnie i 82. edycja drużynowych mistrzostw Polski odbyła się w dniach 7-8 maja w Gdańsku (floret), 14-15 maja w Warszawie (szabla) i 21-22 maja w Trzebnicy (szpada).

</doc>
<doc id="5326800" url="https://pl.wikipedia.org/wiki?curid=5326800" title="Ulica Marszałkowska w Zawierciu">
Ulica Marszałkowska w Zawierciu

Ulica Marszałkowska – ulica znajdująca się w Zawierciu w dzielnicy Stary Rynek. Ma długość 450 m.
Historia.
Ulica ukształtowała się przed I wojną światową; widniała już na prawdopodobnie pierwszym planie geometrycznym Zawiercia z zaznaczonymi ulicami z 1909 roku. Została wybudowana na wzór ulicy Długiej w Gdańsku. Pierwotnie nosiła nazwę "Dworcowa", od pobliskiego dworca kolejowego. W 1880 roku przy ulicy wzniesiono synagogę, przy synagodze funkcjonował również dom kahalny. Od momentu powstania placu targowego w mieście w 1904 roku ulica Marszałkowska była jego przedłużeniem. W momencie nadania ulicy nazwy "Marszałkowska" krzyżowała się ona z ulicą Hożą, identycznie jak w Warszawie (jest to jedyny taki przypadek w Polsce).
Przed II wojną światową ulica Marszałkowska była w przeważającej części skupiskiem Żydów, którzy napłynęli do Zawiercia na początku XX wieku. 26 lipca 1921 Rada Miejska podjęła uchwałę w sprawie ułożenia trotuarów i płyt betonowych na ulicy Marszałkowskiej. Przed 1925 rokiem ulica Marszałkowska stała się dzielnicą handlową Zawiercia, czemu sprzyjała jej zabudowa i układ. Funkcjonowało przy niej kilkadziesiąt sklepów, w tym herbaciarnie, cukiernie i sklepy kolonialne; działała tu także szkoła i biblioteka. W 1932 roku ulica Marszałkowska stała się pierwszą ulicą w Zawierciu podłączoną do sieci wodociągowej.
Po wybuchu II wojny światowej zmieniono nazwę ulicy na "Alte Markt-Straße". W latach 1941–1943 ulica Marszałkowska była wschodnią granicą zawierciańskiego getta. Handel na ulicy zaniknął, a żydowskie sklepy, podobnie jak synagoga, zostały zlikwidowane.
Po zakończeniu II wojny światowej miejsce sklepów żydowskich zajęły placówki państwowe, a ulica Marszałkowska była głównym miejscem koncentracji sklepów w Zawierciu. Pod koniec lat 40. przy ulicy przez krótki okres istniał pawilon handlowy zrzeszający jedenaście sklepów, jednak został on zburzony. W 1952 roku zmieniono nazwę ulicy na "Teodora Duracza". Do 1970 roku była najbardziej uczęszczaną ulicą Zawiercia. W 1970 roku nad ulicą zamontowano wiadukt, co spowodowało zmniejszenie zainteresowania mieszkańców robieniem zakupów na tej ulicy. W 1990 roku powrócono do nazwy "Marszałkowska". Od 1990 roku za sprawą prywatnych firm następowało ponownie ożywienie handlu, dokonywano także remontów budynków.
Na początku XXI wieku zaczął następować proces upadku ulicy Marszałkowskiej i zamykania sklepów, m.in. z powodu dużej liczby supermarketów w Zawierciu i wysokiego wskaźnika przestępstw w okolicy.
Ulicy Marszałkowskiej poświęciła rozdział książki „Ziemia jałowa” Magdalena Okraska. Autorka opisuje Marszałkowską jako ulicę wyniszczoną i nielubianą przez mieszkańców Zawiercia.
Zabytki.
Do gminnej ewidencji zabytków przy ulicy Marszałkowskiej wpisane są:

</doc>
<doc id="5326801" url="https://pl.wikipedia.org/wiki?curid=5326801" title="Lubiana">
Lubiana



</doc>
<doc id="5326802" url="https://pl.wikipedia.org/wiki?curid=5326802" title="Język konjo pesisir">
Język konjo pesisir

Język konjo pesisir (), także: kondjo, tiro – język austronezyjski używany w prowincji Celebes Południowy w Indonezji (kabupateny Bantaeng, Bulukumba i Sinjai). Według danych z 1990 roku posługuje się nim 125 tys. osób.
Jeden z dwóch języków bądź dialektów konjo (drugim z nich jest konjo pegunungan – konjo górski). Na podstawie kryterium zrozumiałości i leksykostatystyki chodzi o dwa odrębne języki, jednakże cechy ich fonologii są prawie identyczne. Na płaszczyźnie morfologii, składni i morfofonemiki widoczne są niewielkie różnice (największe dotyczą słownictwa). Języki konjo bywają określane jako dialekt blisko spokrewnionego języka makasarskiego, który dominuje pod względem socjopolitycznym (wraz z bugijskim).
Tworzy złożony zespół odmian dialektalnych. Katalog Ethnologue wyróżnia dialekty: konjo pesisir (ara, bira), tana toa (black konjo, kadjang, kajang, tana towa), bantaeng (bonthain). Terytorium dialektu tana toa jest odrębne kulturowo.
Młodsze pokolenie w coraz większym stopniu używa języka indonezyjskiego.
Jest zapisywany alfabetem łacińskim.

</doc>
<doc id="5326807" url="https://pl.wikipedia.org/wiki?curid=5326807" title="Misja Wojskowa Ukraińskiej Republiki Ludowej w Polsce">
Misja Wojskowa Ukraińskiej Republiki Ludowej w Polsce

Misja Wojskowa Ukraińskiej Republiki Ludowej w Polsce – komórka organizacyjna umocowana w strukturze Ministerstwa Spraw Wojskowych Ukraińskiej Republiki Ludowej.
Powołanie i zmiany organizacyjne.
Rozkazem Przewodniczącego Dyrektoriatu URL i Atamana Głównego nr 862 z 12 grudnia 1919 przy Ukraińskiej Misji Dyplomatycznej w Polsce utworzono Sekcję Wojskową. Sekcja miała kierować wszystkimi sprawami dotyczącymi formowania z ukraińskich jeńców wojennych regularnych jednostek Armii URL, organizować materialne i moralne wsparcie dla internowanych w Polsce ukraińskich żołnierzy, brać udział w opracowywaniu projektów umów między rządami Ukrainy i Polski, dokonywać ekspertyz wojskowych na potrzeby Misji Dyplomatycznej URL. W istocie stała się ona organem roboczym Atamana Głównego i ministra spraw wojskowych, którzy w owym czasie przebywali w Warszawie.
W skład sekcji weszło 8 oficerów i 7 urzędników wojskowych. 8 lutego 1920 etaty zwiększono do 24 pracowników, a od 19 lutego sekcja podzielona została na referaty: gospodarczy, organizacyjny, polityczny i jeńców wojennych. Oprócz tego przy sekcji funkcjonowało Biuro Informacji. Na biuro wynajęto dwa pokoje w hotelu „Saskim” przy ulicy Koziej.&lt;br&gt;15 lipca, na bazie Sekcji Wojskowej, zorganizowano Misję Wojskową URL w Rzeczypospolitej Polskiej. Szef misji otrzymał uprawnieninia dowódcy korpusu, etat instytucji został zwiększony, a wynagrodzenia pracowników wzrosły dwukrotnie. Misja otrzymała prawo dokonywania zakupów za granicą i posiadała dużo większe kompetencje w zakresie prowadzenia rozmów z przedstawicielami innych państw. Jednak tragiczna sytuacja na froncie przeciwbolszewickim wymusiła redukcję etatów do 18 osób, a w sierpniu zwolnionych pracowników skierowano do służby w Armii Czynnej. Struktura misji pozostała jednak niezmieniona.&lt;br&gt;12 października 1920 zawarto polsko-sowieckie zawieszenie broni. Naczelne Dowództwo Wojska Polskiego wydało rozporządzenie, na mocy którego wszystkie ukraińskie formacje wojskowe do 2 listopada miały opuścić terytorium Polski. Aby obejść postanowienia umowy rozejmowej, Misję przemianowano na „cywilną” Ukraińską Wojskową Komisję Likwidacyjną w Rzeczypospolitej Polskiej. Rozwiązano też referat organizacyjny. Rozkazem Naczelnego Dowództwa Sił Zbrojnych Ukraińskiej Republiki Ludowej nr 108 z 10 listopada "z uwagi na aktualną sytuację polityczną i zredukowanie funkcji [...], a także ze względów finansowych" liczbę etatowych pracowników dawnej misji zmniejszono do 4 (5) osób. Mienie Misji miało zostać przekazane do dyspozycji Ministerstwa Spraw Wojskowych. Jednak gen. Wiktor Zelinski zignorował rozkaz i pozostawił w swojej dyspozycji większość pracowników byłej Misji. Nowo powstała Komisja Likwidacyjna miała dalej dostarczać Armii Czynnej "wszystko, co potrzebne", podtrzymywać stały kontakt z przedstawicielami zagranicznych misji wojskowych i troszczyć się o los chorych i rannych żołnierzy ukraińskich. 12 grudnia Symon Petlura zatwierdził dokonane przez gen. Zelinskiego prace reorganizacyjne.
17 marca 1921 Polska zawarła z Sowietami traktat w Rydze. Zobowiązała się w nim między innymi nie wspierać działalności rządu URL i zakazać mu prowadzenia na swoim terytorium jakiejkolwiek pracy o charakterze wojskowym. 28 kwietnia Ukraińska Wojskowa Komisja Likwidacyjna wstrzymała swoją działalność, ale 21 czerwca na jej bazie utworzono Ukraińską Komisję Likwidacyjną ds. jeńców i internowanych w Rzeczypospolitej Polskiej z gen. Zelinskim na czele. Instytucja ta weszła w skład Ukraińskiego Komitetu Centralnego. Nadal organizowała materialne, medyczne i moralne wsparcie dla internowanych Ukraińców i prowadziła wśród nich pracę kulturalno-oświatową. W jej skład wchodziły: kancelaria i oddziały − opieki materialno-sanitarnej płk. Mychajło Bondariwskyja i opieki moralno-kulturalno-oświatowej sot. Herasyma Draczenki. W sumie komisja liczyła 12 osób. Wobec nacisków sowieckiej Rosji, 20 października gen. Zelinski zmuszony był opuścić Polskę i przeniósł się do Wolnego Miasta Gdańska, a jego stanowisko zajął płk Ołeksandr Danylczuk.
Struktura i zadania.
Struktura Sekcji Wojskowej z 19 lutego 1920.

</doc>
<doc id="5326808" url="https://pl.wikipedia.org/wiki?curid=5326808" title="Język konjo pegunungan">
Język konjo pegunungan

Język konjo pegunungan (), także konyo – język austronezyjski używany w prowincji Celebes Południowy w Indonezji (kabupateny Bone, Bulukumba, Gowa i Sinjai; rejon góry Lompobatang). Według danych z 1991 roku posługuje się nim 150 tys. osób.
Jeden z dwóch języków bądź dialektów konjo (drugim z nich jest konjo pesisir). Różnią się przede wszystkim na poziomie słownictwa (na podstawie kryterium zrozumiałości i leksykostatystyki chodzi o dwa odrębne języki). Ich systemy fonologii są prawie identyczne, a różnice w zakresie gramatyki są minimalne. Języki konjo bywają określane jako dialekt języka makasarskiego, który dominuje pod względem socjopolitycznym.

</doc>
<doc id="5326815" url="https://pl.wikipedia.org/wiki?curid=5326815" title="Yassine El Had">
Yassine El Had

Yassine El Had (arab. ياسين الحظ, ur. 5 marca 1984 w Casablance) – marokański piłkarz, grający na pozycji bramkarza.
Klub.
Raja Casablanca.
Zaczynał karierę w Raja Casablanca. Z tym zespołem trzykrotnie zdobył mistrzostwo Maroka, a raz puchar kraju.
Chabab Rif Al Hoceima.
1 lipca 2014 roku przeniósł się do Chabab Rif Al Hoceima. W tym klubie zadebiutował 24 sierpnia 2014 roku w meczu przeciwko OC Safi (3:1 dla Chahab). Zagrał cały mecz i otrzymał żółtą kartkę. Łącznie zagrał 45 meczów, w których 12-krotnie zachowywał czyste konto.
FAR Rabat.
1 lipca 2017 roku dołączył do FAR Rabat. W stołecznym zespole zadebiutował 2 grudnia 2017 roku w meczu przeciwko OC Safi (1:1). Zagrał całe spotkanie. Łącznie w zespole z Rabatu zagrał 14 spotkań, w których trzykrotnie zachował czyste konto.
Chabab Mohammédia.
7 sierpnia 2019 roku dołączył do Chabab Mohammédia. 12 października 2020 ogłosił zakończenie kariery.

</doc>
<doc id="5326816" url="https://pl.wikipedia.org/wiki?curid=5326816" title="Magdalena Pawłowska">
Magdalena Pawłowska

Magdalena Pawłowska (ur. 11 lutego 1994 w Warszawie) – polska szpadzistka, medalistka mistrzostw świata (2022).
Życiorys.
Jest zawodniczką AZS AWF Warszawa.
W 2015 zdobyła brązowy medal mistrzostw Europy do lat 23 w turnieju drużynowym (z Kamila Pytką, Martyną Swatowską i Anną Mroszczak). W 2022 debiutowała jako reprezentantka Polski na mistrzostwach Europy i mistrzostwach świata seniorek. Na mistrzostwach Europy seniorek w 2022 zajęła 51. miejsce indywidualnie). Jej największym sukcesem w karierze jest brązowy medal mistrzostw świata seniorek w 2022 w turnieju drużynowym (z Renatą Knapik-Miazgą, Martyną Swatowską-Wenglarczyk i Kamilą Pytką) (indywidualnie zajęła na tych mistrzostwach 64. miejsce). 
Siedmiokrotnie zdobywała medale mistrzostw Polski seniorek w turnieju drużynowym (2017, 2018, 2019 - złoty, 2020 - srebrny, 2012, 2015, 2022 - brązowy).

</doc>
<doc id="5326817" url="https://pl.wikipedia.org/wiki?curid=5326817" title="Język tai khao">
Język tai khao



</doc>
<doc id="5326819" url="https://pl.wikipedia.org/wiki?curid=5326819" title="Kamila Pytka">
Kamila Pytka

Kamila Pytka (ur. 12 czerwca 1994 ) – polska szpadzistka, medalistka mistrzostw świata (2022), medalistka letniej Uniwersjady w 2017 i 2019
Życiorys.
Jest zawodniczką AZS AWF Warszawa.
W 2014 zdobyła brązowy medal indywidualnie i złoty medal w turnieju drużynowym (z Anną Mroszczak, Jagodą Zagałą i Aleksandrą Zamachowską) na mistrzostwach Europy do lat 20, brązowy medal mistrzostw świata juniorów w turnieju drużynowym (z Aleksandrą Zamachowską, Jagodą Zagałą i Martyną Swatowską) oraz brązowy indywidualnie i srebrny w turnieju drużynowym (z Blanką Błach, Jagodą Zagałą i Aleksandrą Zamachowską) na mistrzostwach Europy do lat 23. Ponadto w 2015 i 2016 zdobyła brązowe medale w turnieju drużynowym mistrzostw Europy do lat 23 (w 2015 z Magdaleną Pawłowską, Martyną Swatowską i Anną Mroszczak, w 2016 z Barbarą Rutz, Martyną Swatowską i Aleksandrą Zamachowską). Jej największym sukcesem w karierze jest brązowy medal mistrzostw świata seniorek w 2022 w turnieju drużynowym (z Renatą Knapik-Miazgą, Martyną Swatowską-Wenglarczyk i Magdaleną Pawłowską) (indywidualnie zajęła na tych mistrzostwach 76. miejsce). 
Trzykrotnie zdobywała medale letniej uniwersjady: w 2017 srebrny indywidualnie i brązowy drużynowo (z Aleksandrą Zamachowską, Barbarą Rutz i Martyną Swatowską), w 2019 brązowy medal w turnieju drużynowym (z Anną Mroszczak, Martyną Swatowską i Jagodą Zapałą).
Reprezentowała też Polskę na mistrzostwach świata seniorek w 2017 (35. miejsce indywidualnie) oraz mistrzostwach Europy seniorek w 2022 (7. miejsce w turnieju drużynowym i 33. miejsce w turnieju indywidualnym).
W 2022 zdobyła brązowy medal mistrzostw Polski seniorek w turnieju indywidualnym, ośmiokrotnie zdobywała medale mistrzostw Polski seniorek w turnieju drużynowym (2017, 2018, 2019 - złoty, 2016, 2020 - srebrny, 2015, 2021, 2022 - brązowy).
Szpadzistką jest także jej siostra, Sara Pytka

</doc>
<doc id="5326830" url="https://pl.wikipedia.org/wiki?curid=5326830" title="Hunggu Tadjuddin Usup">
Hunggu Tadjuddin Usup

Hunggu Tadjuddin Usup (ur. 23 grudnia 1940, zm. 3 lipca 2010 w Bolangitang) – indonezyjski językoznawca, specjalista od języków północnego Sulawesi.
Licencjat i magisterium uzyskał w Institut Keguruan dan Ilmu Pendidikan Manado (IKIP Manado). Doktoryzował się w 1986 r. w IKIP Jakarta, na podstawie rozprawy pt. "Rekonstruksi Protobahasa Gorontalo-Mongondow". Praca ta stanowi jego fundamentalny wkład w badania nad językami gorontalo-mongondow.
Od 1974 r. pracował jako adiunkt w IKIP Manado, a w 1980 r. objął stanowisko profesora zwyczajnego, które piastował aż do śmierci.
Współpracował przy projekcie Proyek Pengembangan Ilmu Bahasa Indonesia. W ostatnich dekadach życia prowadził centrum językowe w Manado (Balai Bahasa). W zasobach jego biblioteki znalazły się zbiory literatury związanej z językoznawstwem wyspy Sulawesi.

</doc>
<doc id="5326834" url="https://pl.wikipedia.org/wiki?curid=5326834" title="Alojzy Wojtowicz">
Alojzy Wojtowicz

Alojzy Wojtowicz ps. „Jurand”, „Głowacki” (ur. 27 grudnia 1918 w Hanaczowie, zm. 13 grudnia 1992 w Nowej Soli) – porucznik Armii Krajowej, członek WiN, uczestniczył w obronie Hanaczowa, Sprawiedliwy wśród Narodów Świata. Po drugiej wojnie światowej został dyrektorem szkoły w Mirocinie Górnym.
Dzieciństwo i młodość.
Urodził się 27.12.1918 roku w Hanaczowie (powiat Przemyślany). Syn Szczepana i Katarzyny (z domu Prochera), miał dwóch braci: Antoniego i Kazimierza. W młodości uczęszczał do III Państwowego Gimnazjum imienia Stefana Batorego we Lwowie, w którym uzyskał świadectwo maturalne, następnie studiował weterynarię na Uniwersytecie Lwowskim.
Po wybuchu drugiej wojny światowej.
W związku z wybuchem wojny Alojzy Wojtowicz przerwał naukę na Uniwersytecie Lwowskim podczas pierwszego roku studiów (nigdy ich nie ukończył) i został powołany do Obrony Narodowej jako dowódca drużyny do walki z dywersją niemiecką. Po kampanii wrześniowej pomagał w tworzeniu się organizacji wojskowej „Służba Zwycięstwu Polski”. Został zaprzysiężony w listopadzie 1939 roku i powołany na zastępcę komendanta rejonu SPZ w Hanaczowie. We wrześniu 1939 roku ukrywał w gospodarstwie swoich rodziców dwóch oficerów policji i jednego oficera WP.
Zajmował się organizacją pomocy dla rodzin oficerów i inteligencji polskiej którym groziła wywózka do ZSRR. W połowie 1940 roku dostarczał wiadomości i żywność żołnierzom polskim internowanym w obozie w Podsosnowie. Po wybuchu wojny niemiecko-radzieckiej Alojzy Wojtowicz przygotował przeprowadzoną 26.06.1941 roku akcję na straż NKWD konwojującą polskich jeńców wojskowych w głąb ZSRR. Niektórym żołnierzom WP udało się zbiec.
Na jesieni 1941 roku współtworzył Rejon ZWZ Hanaczów. W połowie 1942 ukrywał Żydów z Hanaczowa przeznaczonych przez Niemców do wywózki do gett. Na początku 1943 roku brał udział w szeregu akcji dywersyjnych m.in. w ataku na niemiecką i ukraińską komendzie policji w Podhoryszczach, gdzie zdobyto duże ilości broni, czy w podpalaniu niemieckich stert zboża w powiecie Przemyślany. Kilka dni po podpaleniu zboża w rejonie Przemyślany zjawiły się oddziały SS, co spowodowało wycofanie oddziału partyzanckiego w lasy romanowsko-kocurowskie. W związku z tym Alojzy Wojtowicz musiał ukryć w Hanaczowie ponad 80 Żydów. Gdy 2.09.1943 roku oddziały SS przeprowadziły pacyfikacje lasów hanaczowsko-świrskich, nie udało im się odnaleźć ani partyzantów ani większej ilości ludności żydowskiej. Prawdopodobnie znaleziono około 8 Żydów, którzy nie zdążyli uciec z lasu. 
Uczestniczył w pierwszej obronie Hanaczowa, kierował wraz z S. Dietriechem obroną plebanii jak i udzielał pierwszej pomocy rannym. Był częścią sztabu obrony Hanaczowa. W listopadzie 1944 roku dowodził oddziałem atakującym konwój wojsk niemieckich pod Słowitą. Alojzy Wojtowicz pomagał także grupie dywersyjnej Nikołaja Kuzniecowa która dokonała nzamachu na wicegubernatora Bauera we Lwowie.
Podczas drugiego napadu na Hanaczów Alojzy zbierał rannych z pola walki i opatrywał ich. Dnia 11.04.1944 konwojował ciężko rannych żołnierzy z Hanaczowa do Lwowa. Po ataku na oddział SS 20.04.1944 roku zachorował na tyfus i został powołany przez majora Anatola Sawickiego na oficera informacyjnego oddziału dywersyjnego. Na wniosek majora Anatola Sawickiego dnia 16.04.1945 został odznaczony Srebrnym Krzyżem Orderu Virtutti Militari. W czerwcu 1945 ukończył szkołę podchorążych ze stopniem podporucznika.
Podczas akcji „Burza” po 2-tygodniowej współpracy z oddziałami Armii Czerwonej w wyzwalaniu terenów położonych na południowy wschód od Lwowa jego oddział został rozbrojony, a Alojzy zaczął używać fałszywego nazwiska Jan Brzoza, którym posługiwał się w czasie okupacji niemieckiej.
Po wojnie.
W grudniu 1945 roku uczestniczył w zorganizowaniu Eksterytorialnego Okręgu WiN Lwów stworzonego w celu wspomaganiu aliantów zachodnich w wypadku wybuchu wojny między nimi a ZSRR. Pod koniec grudnia 1945 został powołany na szefa informacji i propagandy Eksterytorialnego Dolnośląskiego Inspektoratu Okręgu WiN z siedzibą we Wrocławiu. Współtworzył siatkę wywiadowczą w województwie Wrocławskim jak i w części województwa poznańskiego. Niektóre zdobyte informacje przekazywał do Rządu Polskiego na Emigracji. W latach 1946–1951 studiował historię i filologię na Uniwersytecie Wrocławskim i od 1946 roku był współredaktorem nielegalnego pisma „Niezależność” tworzonego we Wrocławiu. Po ujawnieniu się pracował początkowo jako nauczyciel, a potem jako dyrektor Szkoły Podstawowej i Rolniczej w Mirocinie Górnym i Kożuchowie. W roku 1960 uzyskał kwalifikacje zawodowe nauczycielskie zdając uproszczony egzamin z zakresu programu studium nauczycielskiego.
W roku 1948 ożenił się z Teresą Wojtowicz (z domu Kirmałow), łączniczką II pułku i I brygady Kadrowej V Dywizji Lwowskiej. Miał z nią trójkę dzieci: Barbarę (ur. 12.04.1949), Grzegorza (ur. 08.03.1953) i Tadeusza (ur. 30.03.1960).
W 1976 roku dołączył do Związku Bojowników o Wolność i Demokrację, posiadał status kombatanta. W marcu 1992 roku dołączył do Światowego Związku Żołnierzy Armii Krajowej. 1991 roku został awansowany do stopnia porucznika. Wraz z bratem Antonim Wojtowiczem napisał książkę „Kronika Małej Ojczyzny w Lwowskim Okręgu” (wydana w 1992 roku).
Zmarł 13 grudnia 1992 roku. Został pochowany z honorami wojskowymi na cmentarzu w Mirocinie Górnym.
Odznaczenia.
Alojzy Wojtowicz został uhonorowany następującymi odznaczeniami:

</doc>
<doc id="5326836" url="https://pl.wikipedia.org/wiki?curid=5326836" title="Józef Birencwajg">
Józef Birencwajg

Józef Birencwajg, także Józef Birenzweig (ur. ok. 1876, zm. 2 maja 1904 w Warszawie) – działacz SDKPiL i Bundu pochodzenia żydowskiego.
Życiorys.
Józef Birencwajg był uczniem Szkoły Handlowej w Zgierzu. Początkowo działał na terenie Łodzi i Zgierza w ramach Bundu. Po raz pierwszy został aresztowany w 1901, w okresie gdy uczęszczał do 5 klasy Szkoły Handlowej, po znalezieniu u niego rewolucyjnych publikacji z kraju i zagranicy. W więzieniu wówczas spędził 8 miesięcy, zostając uwolnionym ze względu na stan zdrowia. Wypuszczony na wolność zaangażował się w działalność w SDKPiL. W 1903 został skazany na 3 lata zesłania na Wschodnią Syberię, co było motywowane tym, iż zbuntował znaczną liczbę uczniów szkoły, do której uczęszczał. Policja znalazła wówczas u niego nowe materiały wskazujące na działalność rewolucyjną i po wznowieniu śledztwa osadzono go w X Pawilonie Cytadeli Warszawskiej, gdzie po 14-miesięcznym pobycie zachorował na gruźlicę i został przeniesiony na 3 dni przed śmiercią do Szpitala Klinicznego Dzieciątka Jezus, gdzie pilnowany przez żandarmów – zmarł.
Jego śmierć stała się pretekstem do manifestacji politycznej. Podczas pogrzebu 4 maja 1904 w Warszawie doszło do zamieszek, które rozpoczęły się po tym jak Henryk Ehrlich próbował położyć bukiet czerwonych kwiatów na karawanie, przed czym powstrzymał go kapitan Razstiegajew. Następnie doszło do śpiewu pieśni rewolucyjnych wznoszonych przez zebrany tłum, a także wezwania Jan Byka wezwał tłum do ataku na komisarza. Kondukt pogrzebowy został otoczony przez kordony policji przy ul. Żelaznej 37 w Warszawie, odprowadzając zebranych do cmentarza żydowskiego na Woli, gdzie pochowano zmarłego. W efekcie zamieszek aresztowano 56 osób, w tym studentów, felczerki i szwaczki.
Nagrobek Birencwajga znajduje się w sektorze 46, rzędzie 7 pod numerem 19.

</doc>
<doc id="5326837" url="https://pl.wikipedia.org/wiki?curid=5326837" title="Fundacja Kultura Obrazu">
Fundacja Kultura Obrazu

Fundacja Kultura Obrazu – polskie stowarzyszenie fotograficzne utworzone w 2010, w celu upowszechniania fotografii oraz sztuk wizualnych, upowszechniania i promocji twórczości fotograficznej.
Historia.
Fundacja została zarejestrowana 13 października 2010, jej założycielami byli śląscy fotografowie – Anna Sielska, Michał Łuczak, Krzysztof Szewczyk. Głównym celem założenia fundacji było utworzenia płaszczyzny do integracji fotografii z socjologią, etnografią, antropologią i innymi humanistycznymi dziedzinami nauki.
Działalność.
Celem Fundacji Kultura Obrazu jest promowanie, propagowanie fotografii, szczególnie fotografii artystycznej w Polsce oraz za granicą. Fundacja ma na celu integrację fotografów, środowisk fotograficznych oraz stowarzyszeń, organizacji zajmujących się fotografią. Fundacja Kultura Obrazu współpracuje z instytucjami artystycznymi, wydawniczymi, instytucjami upowszechniania kultury oraz muzeami (Muzeum w Tychach, Akademią Sztuk Pięknych w Katowicach, Miastem Ogrodów – Instytucją Kultury im. Krystyny Bochenek).
Fundacja prowadzi aktywną działalność wystawienniczą, wydawniczą. Propaguje twórczość fotografów, zajmuje się edukacją fotograficzną. Jest organizatorem, współorganizatorem seminariów, sympozjów, szkoleń, warsztatów. Zajmuje się digitalizacją powierzonych materiałów fotograficznych. Prowadzi archiwum społeczne dotyczące losów śląskich rodzin i kulturowej specyfiki regionu. Współpracuje z władzami państwowymi oraz samorządowymi. Z fundacją współpracują: Jan Piechota – projektant oraz Katarzyna Wolny – absolwenci Akademii Sztuk Pięknych w Katowicach. 
Fundacja Kultura Obrazu ma swoją siedzibę w Katowicach.
Zarząd Fundacji Kultura Obrazu.
Źródło.

</doc>
<doc id="5326841" url="https://pl.wikipedia.org/wiki?curid=5326841" title="Ice Bucket Challenge">
Ice Bucket Challenge

Ice Bucket Challenge, znane również jako ALS Ice Bucket Challenge – spopularyzowana przez środki masowego przekazu zabawa w postaci wyzwania, polegająca na wysypaniu na siebie kostek lodu lub wylaniu zimnej wody (lub przez inną towarzyszącą osobę) oraz nominacji do wyzwania kolejne osoby, które miałyby to zrobić, najczęściej w ciągu 24 godzin od nominacji – na przykład w postaci krótkiego filmu opublikowanego w mediach społecznościowych. Akcja ma na celu zwiększenie świadomości dotyczącej rzadkiej choroby neurodegeneracyjnej – stwardnienia zanikowego bocznego oraz zachęcać do wpłacania pieniędzy na rzecz badań prowadzonych nad tą chorobą. Szczyt popularności zabawy przypadł na połowę 2014 roku.
Wyzwanie spopularyzował Pat Quinn, kanadyjski hokeista oraz jego przyjaciel Pete Frates – amerykański bejsbolista, który pomógł spopularyzować to wyzwanie. Obaj chorowali i zmarli z powodu stwardnienia zanikowego bocznego.
Organizacja ALS Association ocenia, że "Ice Bucket Challenge" w ciągu kilku lat pozwoliło na całym świecie zebrać łącznie ponad 220 milionów dolarów amerykańskich na cele badań prowadzonych nad stwardnieniem zanikowym bocznym, co wywarło ogromny wpływ na ich postęp.
Historia.
Przed akcją.
Od około 1991 roku do 2014, w północnym regionie Stanów Zjednoczonych oraz północnym regionie Norwegii popularna była zabawa "Cold Water Challenge" nieznanego pochodzenia. Polegała ona na nominowaniu do wyzwania ludzi (na przykład swoich znajomych) do wpłacenia datku na cele charytatywne. Według gazety The Wall Street Journal, pionierami tej zabawy byli profesjonalni golfiści, zachęcając do wpłacania datków na cele charytatywne związane ze zwierzętami.
"Ice Bucket Challenge".
Inspiracją do wymyślenia przedsięwzięcia "Ice Bucket Challenge" było wyzwanie golfisty z Arizony – Chrisa Kennedy’ego, który w 2014 roku wylał na siebie kubeł zimnej wody, by dodać otuchy jednemu z członków swojej rodziny, który cierpiał na stwardnienie zanikowe boczne, a następnie nominował żonę tej osoby do podjęcia się wyzwania. Informacja o zapoczątkowanej zabawie dotarła do Pata Quinna. Informację przekazał swojemu przyjacielowi, Pete Fratesowi, który na przekazaną wieść postanowił przyłączyć się do zabawy. Wyzwanie zwróciło uwagę mediów w połowie 2014, kiedy osobistości występujące w programie telewizyjnym „"Morning Drive"” na kanale Golf Channel na żywo podjęły wyzwanie wylania na siebie kubła zimnej wody.
Do zabawy dołączyło się wielu celebrytów, m.in.: Justin Bieber, Bill Gates, Steven Spielberg, Lady Gaga, Britney Spears, Justin Timberlake, Taylor Swift, Jennifer Lopez czy Jon Bon Jovi.
Sukces przedsięwzięcia.
Szacuje się, że zabawa pozwoliła zebrać łącznie ponad 220 milionów dolarów amerykańskich na całym świecie z około 2,4 miliona filmów opublikowanych w serwisie społecznościowym Facebook.
Dzięki rozgłosowi zabawy, organizacja Muscular Dystrophy Association, która również zbiera pieniądze na walkę ze stwardnieniem zanikowym bocznym, przerwała serię cyklicznie odbywających się teletonów charytatywnych po 2014 roku, uważając "Ice Bucket Challenge" za znacznie łatwiejszy sposób realizacji swojego celu przez organizowane akcje charytatywne.
W roku 2017 Frates opublikował książkę „"Pete Frates and the Fight against ALS: The Ice Bucket Challenge"” o samym sobie, swojej chorobie oraz zabawie, którą pomógł spopularyzować. Połowa dochodów ze sprzedaży książki trafiła do jego rodziny, by wspomóc ją finansowo w związku z wydatkami na jego leczenie.
Zasady wyzwania.
Nominowana osoba do wyzwania w ciągu 24 godzin zobowiązuje się nagrać i opublikować w mediach społecznościowych własny film, na którym wysypuje na siebie kostki lodu lub wylewa zimną wodę. Na nagraniu powinni ogłosić przyjęcie wyzwania oraz przygotować wiadro z lodem lub wodą, a następnie wysypać lub wylać jego zawartość na siebie, lub poprosić o to osobę towarzyszącą. Po ukończeniu wyzwania taka osoba powinna nominować przynajmniej 3 kolejne osoby do wzięcia udziału w zabawie.
W przypadku niepodjęcia się wyzwania, osoba nominowana zobowiązuje się do wpłacenia stu dolarów na dowolną lub wskazaną przez nominującego organizację prowadzącą działalność związaną ze stwardnieniem zanikowym bocznym. Wpłaty można dokonać również przy dołączeniu do zabawy i ukończeniu wyzwania.
Krytyka.
Przedsięwzięcie spotkało się z szeroką krytyką: zabawie zarzucano m.in. przesłonięcie uczestnikom jej celu przez rozrywkę płynącą z wyzwania. Zarzucono jej także problem zjawiska nazwanego sygnalizowaniem cnoty.
W sierpniu 2014 ALS Association zakomunikowało o złożeniu wniosku o udzieleniu prawa ochronnego na znak towarowy w związku z popularyzowaną wtedy akcją "Ice Bucket Challenge". Organizacja składająca wniosek wycofała go po spotkaniu się z dezaprobatą wobec tego pomysłu.
Znaczenie celu zbiórki.
Jak dostrzega serwis "vox.com", łączna wysokość zbiórki jest nieproporcjonalna do rzadkości choroby, której jest celem. Według redaktorki Julii Belluz większe znaczenie w dziedzinie medycyny miałaby zbiórka na leczenie w krajach rozwijających się, niż na rozwój badań nad rzadkimi chorobami. Podobną opinię wyraził William MacSkill, wiceprezes altruistycznej organizacji Giving What We Can.
Przeznaczenie zebranych pieniędzy.
Emerytowany obecnie zapaśnik dwukrotnie odrzucił nominację do wyzwania oraz na swojej stronie internetowej opublikował notkę ze stwierdzeniem, że pieniądze przekazane Stowarzyszeniu ALS w większości przekazywane są na promocję stowarzyszenia, a reszta trafia do tzw. spisku "Big Pharma", która już prowadzi badania nad stwardnieniem zanikowym bocznym i dlatego „zawyża swoje i tak wystarczająco wysokie zyski”. Dodał również, że lepiej byłoby przekazać te pieniądze bezpośrednio pacjentom cierpiącym na ALS, niż przekazywać je organizacjom. Niedługo później ALS Association odpowiedziało na tego typu i podobną krytykę, przedstawiając fakty dotyczące działania organizacji.
Członkowie ruchów antyaborcyjnych, takich jak sprzeciwiają się darowiznom na rzecz ALS Association, ponieważ do badań nad stwardnieniem zanikowym bocznym wykorzystywane są zarodkowe komórki macierzyste. Natomiast grupy aktywistów takie jak zarekomendowały, aby uczestnicy zabawy przekazywali darowizny na rzecz organizacji takich jak Midwest Stem Cell Therapy Center, Mayo Clinic czy John Paul II Medical Research Institute, które prowadzą badania kliniczne z użyciem dorosłych komórek macierzystych.
Organizacja PETA poddała krytyce ALS Association twierdząc, że pieniądze zebrane dzięki zabawie zostaną wykorzystane do finansowania „archaicznych i bolesnych testów na zwierzętach”. Ponadto celebryci tacy jak , Pamela Anderson czy Grimes skrytykowali organizację z podobnego powodu.
Właściwy cel wyzwania.
Osobowość telewizyjna Steve-O zwątpił w przedsięwzięcie kiedy zauważył, że w filmach celebrytów podejmujących wyzwanie zabrakło informacji o przekazaniu darowizny na badania związane ze stwardnieniem zanikowym bocznym oraz przekazana kwota była zbyt mała w stosunku do majątków, jakie posiadają. Zauważył również, że z grona ludzi znanych o właściwym celu podejmowanego wyzwania wspomnieli wyłącznie Bill Gates oraz Charlie Sheen. Podobną krytykę podjęły redakcje czasopism Time oraz Vice.
Marnotrawstwo wody.
Metereolog Jason Samenow oszacował, że w szczytowym momencie popularności zabawy w 2014 roku, wyłącznie na jej cele zużyto około 5 milionów galonów wody, zakładając, że na każdy z około 1,2 miliona nagranych filmów z podjętym wyzwaniem, średnio zużyto 4 galony wody na film.
W styczniu 2014 ówczesny gubernator Kalifornii, Jerry Brown ogłosił, że Kalifornia znajduje się w stanie suszy, prosząc mieszkańców o oszczędzanie wody w miarę możliwości. Susza trwała w czasie największej popularności wyzwania, przez co jego podejmowanie było krytykowane przez krajowe media, m.in. The Atlantic Monthly. W tym samym czasie w wielu regionach Chin, m.in. w prowincji Henan – ważnego regionu rolniczego, również panowała susza, i podobnie władze prowincji sprzeciwiały się propagowaniu podejmowania się wyzwania.
Mając świadomość marnotrawstwa wody zdatnej do picia, celebryci tacy jak Carole King wykorzystali strumień wody, zwracając ją naturze lub wodę opadową.
Zagrożenie dla zdrowia i życia.
W szczytowym momencie popularności wyzwania w 2014 roku, lekarz Brian O'Neill wystosował publiczne ostrzeżenie o zagrożeniach płynących z udziału w zabawie, m.in. utratę przytomności przez nieprawidłową reakcję nerwu błędnego (zwłaszcza u ludzi zażywających leki na nadciśnienie tętnicze).
Wielu uczestników zabawy doznało obrażeń ciała w wyniku nieostrożności podczas trzymania naczynia z wodą lub lodem, a w skrajnych przypadkach zdarzyły się wypadki śmiertelne, w tym z powodu wstrząsu termicznego.

</doc>
<doc id="5326843" url="https://pl.wikipedia.org/wiki?curid=5326843" title="Wirus chlorozy nerwów maliny">
Wirus chlorozy nerwów maliny

Wirus chlorozy nerwów maliny ("Raspberry vein chlorosis virus", RVCV) – wirus z rodziny rabdowirusów, wywołujący choroby roślin. Wśród roślin użytkowych w Polsce powoduje chlorozę nerwów liści maliny.
RVCV ma kształt pałeczek z poprzecznymi prążkami na powierzchni, zaokrąglonymi końcami i wymiarami 506×83 nm lub 430×65 nm (według innych pomiarów). Przenoszony jest przez mszycę malinową ("Aphis idaei"). Wykryto go w cytoplazmie komórki i przestrzeni okołojądrowej mszyc malinowych, ale nie w jądrze, co sugeruje, że RVCV jest cytorhabdowirusem. Eksperymenty z transmisją wykazały, że mszyce potrzebowały co najmniej 1 dnia na pozyskanie RVCV, przy czym dłuższe okresy pozyskiwania zwiększały częstotliwość transmisji. RVCV ma jednoniciowy genom RNA o ujemnej polarności i wielkości do około 15 kb.

</doc>
<doc id="5326844" url="https://pl.wikipedia.org/wiki?curid=5326844" title="Sonila Qato">
Sonila Qato

Sonila Qato (ur. 19 września 1977 w Tiranie) - albańska minister stanu ds. ochrony przedsiębiorców w latach 2017-2018.
Życiorys.
Od 17 września 2017 do 28 grudnia 2018 była ministrem stanu ds. ochrony przedsiębiorców. Podczas pełniania tej funkcji angażowała się w spotkania z zarządcami przedsiębiorstw w Tiranie, Szkodrze, Fierze i Beracie.

</doc>
<doc id="5326845" url="https://pl.wikipedia.org/wiki?curid=5326845" title="IRB Sevens World Series (2006/2007)">
IRB Sevens World Series (2006/2007)

IRB Sevens World Series (2006/2007) – ósma edycja IRB Sevens World Series, organizowanej przez IRB corocznej serii turniejów dla męskich reprezentacji narodowych w rugby 7. Składała się z ośmiu turniejów rozegranych pomiędzy grudniem 2006 a czerwcem 2007 roku, w których startowało szesnaście bądź dwadzieścia cztery zespoły. Cztery zespoły zwyciężały poszczególne zawody – triumfatorzy cyklu, Nowozelandczycy, okazali się najlepsi w trzech z nich i jako jedyni byli w czołowej czwórce każdego z nich, kolejni w klasyfikacji generalnej Fidżyjczycy i Samoańczycy wygrali po dwa turnieje, w jednym najlepsi byli zaś reprezentanci RPA.
Informacje ogólne.
Z uwagi na fakt, iż poprzednie umowy z gospodarzami turniejów zostały podpisane w roku 2003 na trzy lata ponownie odbyło się przyznawanie praw do organizacji przez IRB. Pewne miejsce miały Hongkong, Wellington, Dubaj oraz Londyn, a spośród związków nie goszczących zawodów w poprzednim cyklu zainteresowanie wyraził Australian Rugby Union (gdzie poprzednia edycja odbyła się w 2003), a także po raz pierwszy Scottish Rugby Union z planami organizacji zawodów w kolebce tego sportu – Melrose. Ostatecznie takie prawo otrzymały Adelaide i Edynburg, zastępując tym samym turnieje w Singapurze i Paryżu, zawody w Stanach Zjednoczonych zostały natomiast przesunięte do San Diego.
Pod koniec września 2006 roku ogłoszono obsadę sędziowską zawodów, spośród dziewiętnastu wyznaczonych arbitrów we wszystkich turniejach sezonu sędziować miał jedynie Taizō Hirabayashi.
Podobnie jak w edycji 2003/2004 cztery rozpoczynające sezon turnieje miały czterech różnych triumfatorów. Najlepiej w sezon weszli reprezentanci RPA i Nowej Zelandii, którzy docierając wspólnie do finałów w Dubaju i George podzielili się w nich zwycięstwami, a dla podopiecznych Gordona Tietjensa był to pięćdziesiąty turniejowy triumf w światowym cyklu. Środkowa część sezonu była jednak popisem wyspiarzy z południowego Pacyfiku, reprezentacje Samoa i Fidżi rozegrały bowiem między sobą finały kolejnych czterech turniejów. W Wellington Samoańczycy odnieśli pierwszy w historii cyklu triumf w zawodach, Fidżyjczycy zrewanżowali się im tydzień później w San Diego. Następnie z uwagi na pierwsze zwycięstwo w wyżej punktowanym turnieju Hong Kong Sevens od roku 1993, samoański rząd ogłosił półdniowe święto narodowe, w Adelaide jednak ponownie lepsi byli reprezentanci Fidżi. Przed dwuturniejową europejską częścią sezonu szanse na końcowy triumf miały zatem jedynie trzy czołowe drużyny klasyfikacji generalnej. W Londynie triumfowali reprezentanci Nowej Zelandii w finale pokonując Fidżi i zmniejszając tym samym stratę do nich w klasyfikacji generalnej do dziesięciu punktów. Przed szkockim turniejem szansę na wyprzedzenie Fidżyjczyków w klasyfikacji generalnej cyklu mieli jeszcze Nowozelandczycy – jednak musieliby wygrać te zawody i liczyć, by ich rywale nie awansowali do półfinału – oraz Samoańczycy, których strata wynosiła czternaście punktów. W ćwierćfinale Walijczycy sensacyjnie pokonali Fidżyjczyków otwierając tym samym Nowozelandczykom drogę do triumfu w całym sezonie. Reprezentacja Fidżi zajęła ostatecznie piąte miejsce w zawodach zyskując osiem punktów, jednak reprezentanci Nowej Zelandii łatwo wygrali w finale z zespołem Samoa zdobywając dwadzieścia punktów i tym samym wyprzedzając o dwa punkty Fidżyjczyków w klasyfikacji generalnej. Z dużą stratą czwartą lokatę zajęli Południowoafrykańczycy, którzy po finałowych występach w pierwszych dwóch turniejach, w kolejnych sześciu tylko raz awansowali do półfinałów.
Najwięcej punktów w sezonie zdobył Fidżyjczyk William Ryder, zaś w klasyfikacji przyłożeń zwyciężył Samoańczyk Mikaele Pesamino. IRB opublikowała następnie podsumowanie statystyczno-analityczne tej edycji. Nominację do nagrody dla najlepszego zawodnika sezonu otrzymali DJ Forbes, Afeleke Pelenise (obaj Nowa Zelandia) i Mikaele Pesamino (Samoa), a wyróżnienie to na gali IRB Awards otrzymał Pelenise.
Cały sezon ponownie pobił wszelkie rekordy. Transmisje telewizyjne na żywo osiągnęły łącznie liczbę 911 godzin, co oznaczało wzrost z poprzednim sezonem o 72%, potencjalnie docierając do 213 milionów gospodarstw domowych (ponad 530 milionów widzów) w 137 terytoriach. Zaangażowane w to były trzydzieści dwie stacje nadające w jedenastu językach. Dodatkowo zwiększyła się również frekwencja na stadionach, a połowa z zawodów miała całkowicie wyprzedane bilety.
System rozgrywek.
W poszczególnych turniejach brało udział szesnaście zespołów, z wyjątkiem Hong Kong Sevens, skupiającego dwadzieścia cztery drużyny, a każda z nich mogła liczyć maksymalnie dwunastu graczy.
W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. W przypadku turnieju w Hongkongu po zakończeniu fazy grupowej ustalany był ranking – pierwsze osiem zespołów awansowały do ćwierćfinałów, kolejna ósemka do turnieju "Plate", a pozostałe do "Bowl". W pozostałych turniejach czołowa dwójka z każdej grupy awansowała do ćwierćfinałów, pozostałe zaś walczyły o "Bowl". W przypadku tej samej liczby punktów ich lokaty były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci". Jedynie mecze finałowe składały się z dwóch dziesięciominutowych części, w pozostałych zaś spotkaniach połowa meczu obejmowała siedem minut.
Punkty liczone do klasyfikacji generalnej przyznawane były zespołom walczącym o "Cup", finalistom i półfinalistom "Plate" oraz zwycięzcy "Bowl", przy czym zawody w Hongkongu były wyżej punktowane. W przypadku tej samej liczby punktów w klasyfikacji generalnej lokaty zainteresowanych drużyn były ustalane kolejno na podstawie:

</doc>
<doc id="5326846" url="https://pl.wikipedia.org/wiki?curid=5326846" title="Język nage">
Język nage

Język nage (a. nagé) – język austronezyjski używany w prowincji Małe Wyspy Sundajskie Wschodnie w Indonezji, w środkowej części wyspy Flores, przez grupę etniczną Nage. Publikacja Ethnologue podaje, że posługuje się nim 50 tys. osób (1993).
Jest blisko spokrewniony z językiem kéo. Oba języki są określane zbiorczą nazwą „nage-kéo”.
Został zaliczony do zaproponowanej grupy języków centralnego Flores.

</doc>
<doc id="5326851" url="https://pl.wikipedia.org/wiki?curid=5326851" title="Kamienica Pod Złotą Kotwicą na pl. Solnym we Wrocławiu">
Kamienica Pod Złotą Kotwicą na pl. Solnym we Wrocławiu

Kamienica Pod Złotą Kotwicą przy pl. Solnym 8 – zabytkowa kamienica znajdująca się w zachodniej pierzei Placu Solnego we Wrocławiu.
Historia i architektura kamienicy.
Kamienica ma średniowieczny rodowód i była modernizowana w pierwszej tercji XVIII wieku (Czechowicz podaje datę ok. 1700). Nadano jej wówczas barokowe formy. Była to trzykondygnacyjna kamienica, 5-osiowa (na drugiej i trzeciej kondygnacji) z dwukondygnacyjnym i dwuosiowym szczytem otoczonym wolutowymi spływami. U góry znajdował się szczyt w formie aediculi z trójkątnym tympanonem wspartym na dwóch toskańskich pilastrach. W osi elewacji znajduje się portal wejściowy, a po obu jego stronach prostokątne okna wystawowe. 
W drugiej połowie XIX wieku kamienica została przebudowana a fasadzie nadano formy klasycystyczne. Zlikwidowano szczyt w jego miejsce dobudowano kolejną kondygnację pokrytą spłaszczonym dachem kalenicowym. W części parterowej, pod koniec lat 70. XIX wieku umieszczono witrynę z oknami międzypiętra, tzw. witrynę szafkową wypełniającą całą szerokość kondygnacji. Witryna składała się z duch dużych okien wystawowych i dwoje nieco cofniętych drzwi prowadzących do sklepu i do budynku. Nad oknami i drzwiami znajdowały się okna doświetlające. Pomiędzy oknami i drzwiami umieszczono pionowe, wysmukłe kanelowane pilastry o klasycznych kapitelach. Podtrzymywały one ramę umieszczoną nad oknami doświetlającymi na której po obu stronach znajdował się numer budynku. Pod koniec XIX wieku w budynku znajdował się sklep niemieckiego kupca żydowskiego pochodzenia Marcusa Kantera, Galanterie oraz Kurz und Spielwaren-Lager.
Po 1945 roku.
Podczas działań wojennych budynek uległ zniszczeniu. Został odbudowany wraz z pozostałymi kamienicami z zachodniej pierzei w latach 1955–1958. Autorem projektu był Emil Kaliski, a następnie Karol Ferdynand Skomorowski. Podstawą odbudowy kamienicy nr 8, jak i kamienic nr 7 i 6 były ikonograficzne materiały pochodzące z połowy XVIII wieku oraz inne materiały historyczne, które nadały renesansowy charakter dwóch skrajnych kamienic w pierzei zachodniej. Odtworzenie większej liczby kamienic, niż w rzeczywistości znajdowało się przed 1945 rokiem, skomplikowało numerację budynków.

</doc>
<doc id="5326852" url="https://pl.wikipedia.org/wiki?curid=5326852" title="Halowe mistrzostwa Czech w lekkoatletyce">
Halowe mistrzostwa Czech w lekkoatletyce

Halowe mistrzostwa Czech w lekkoatletyce – najważniejsze krajowe zawody halowe rozgrywane corocznie w zimowym sezonie lekkoatletycznym mające na celu wyłonienie najlepszych lekkoatletów Czech. 
Pierwsza edycja odbyła się w Pradze w 1993 (poprzednio odbywały się halowe mistrzostwa Czechosłowacji od 1969, a także halowe mistrzostwa Czech od 1975).
Rekordy mistrzostw.
Stan na rok 2022 (bez uwzględnienia wyników sprzed 1993).

</doc>
<doc id="5326855" url="https://pl.wikipedia.org/wiki?curid=5326855" title="Mistrzostwa Świata w Narciarstwie Alpejskim 1954 – slalom gigant kobiet">
Mistrzostwa Świata w Narciarstwie Alpejskim 1954 – slalom gigant kobiet

Slalom gigant kobiet na 13. Mistrzostwach Świata w Narciarstwie Alpejskim został rozegrany 4 marca 1954 roku. Tytułu sprzed dwóch lat nie obroniła Andrea Mead-Lawrence z USA, która tym razem nie startowała. Nową mistrzynią świata została Francuzka Lucienne Schmith, drugie miejsce zajęła Madeleine Berthod ze Szwajcarii, a brązowy medal zdobyła kolejna reprezentantka USA - Jannette Burr.
W zawodach wystartowało 40. zawodniczek, z których 38 ukończyło rywalizację.

</doc>
<doc id="5326856" url="https://pl.wikipedia.org/wiki?curid=5326856" title="Rajpole I">
Rajpole I

Rajpole I – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5326859" url="https://pl.wikipedia.org/wiki?curid=5326859" title="Rajpole II">
Rajpole II

Rajpole II – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 7 osób, 4 były wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali białoruską przynależność narodową. Był tu 1 budynek mieszkalny. W 1931 w 1 domu zamieszkiwało 11 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5326860" url="https://pl.wikipedia.org/wiki?curid=5326860" title="Sara Thomasson">
Sara Thomasson



</doc>
<doc id="5326864" url="https://pl.wikipedia.org/wiki?curid=5326864" title="Rajpole Dębowe">
Rajpole Dębowe

Rajpole Dębowe – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 8 osób, 1 była wyznania rzymskokatolickiego a 7 prawosławnego. Jednocześnie wszyscy mieszkańcy zadeklarowali białoruską przynależność narodową. Był tu 1 budynek mieszkalny. W 1931 w 2 domach zamieszkiwało 17 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5326866" url="https://pl.wikipedia.org/wiki?curid=5326866" title="Franciszek Szymański (inżynier)">
Franciszek Szymański (inżynier)

Franciszek Szymański – polski inżynier, pierwszy polski burmistrz Zawiercia.
Życiorys.
Był inżynierem, pracował w TAZ. Od 1915 roku pełnił funkcję ławnika rady miejskiej, w 1917 roku został radnym. 20 lutego 1918 roku naczelnik powiatu będzińskiego Büchting mianował go burmistrzem Zawiercia. Szymański tym samym został pierwszym polskim burmistrzem miasta. 5 marca był jednym z sygnatariuszy protestu przeciwko traktatowi brzeskiemu. W trakcie urzędowania usunął język niemiecki z posiedzeń rady miejskiej i wprowadził do urzędów wyłącznie język polski. Po odzyskaniu niepodległości Komisarz Rządu Polskiego na powiat będziński Stefan Falkowski mianował go burmistrzem Zawiercia. Jeszcze w 1918 roku następcą Szymańskiego został Ignacy Banachiewicz.
Upamiętnienie.
1 stycznia 1991 roku dawną ulicę Marcelego Nowotki na osiedlu Szymańskiego przemianowano na ulicę Franciszka Szymańskiego.

</doc>
<doc id="5326867" url="https://pl.wikipedia.org/wiki?curid=5326867" title="Wirus mozaiki lucerny">
Wirus mozaiki lucerny

Wirus mozaiki lucerny ("Alfaalfa mozaic virus", AlMV) – wirus z rodziny bromowirusów, wywołujący choroby roślin. Wśród roślin użytkowych w Polsce powoduje mozaikę lucerny i jasną plamistość ziemniaka.
Po raz pierwszy opisany został w 1931 r. przez J.L. Weimera na lucernie siewnej ("Medicago sativa"). Bywa opisywany także jako AMV. Jest rozprzestrzeniony na całym świecie i ma szeroki zakres żywicieli, ale liczba upraw polowych poważnie uszkodzonych przez tego wirusa w warunkach naturalnych jest stosunkowo niewielka. W naturze poraża około 150 gatunków roślin należących do wielu rodzin, w tym rośliny uprawowe o znaczeniu gospodarczym, takie jak lucerna, sałata ("Lactuca sativa"), ziemniak ("Solanum tuberosum") i pomidor ("Lycopersicon esculentum"). Doświadczalnie udało się zainfekować wirusem AlMV około 430 gatunków należących do 51 rodzin dwuliściennych.
Znanych jest wiele szczepów AlMV, które są blisko spokrewnione pod względem serologicznym i podobieństwa sekwencji nukleotydowych. Wszystkie charakteryzują się posiadaniem wirionów o unikalnym kształcie pałeczkowatym. W 1971 stało się jasne, że białko płaszcza odgrywa kluczową rolę w inicjacji infekcji AlMV. Kilka lat później stwierdzono, że białka płaszcza ilarwirusów odgrywają podobną rolę w inicjacji infekcji. Obserwacja, że białka płaszcza AlMV i ilarwirusów były wymienne w tej wczesnej funkcji, sugeruje bliski związek między rodzajami "Alfamovirus" i "Ilarvirus".
AlMV ma kształt pałeczki o stałej średnicy 18–26 nm i długości od 30 do 85 nm. Jest to wirion o symetrii dwudziestościennej. Jego genom ma długość około 8 kb i składa się z trzech liniowych, dodatnio sensownych ssRNA z 5'-końcowymi strukturami. RNA-1, -2 i -3 mogą działać jako mRNA, a każdy genomowy RNA-1 i -2 koduje pojedynczą dużą ORF. Wiriony gromadzą się w cytoplazmie, a cykl życiowy wirusa odbywa się głównie w cytoplazmie. Natywne wiriony są ogólnie słabymi immunogenami i wymagają stabilizacji formaldehydem przed użyciem jako antygeny.
AlMV może być przenoszony mechanicznie przez sok roślin, poprzez szczepienie i w sposób nietrwały, przez kilka gatunków mszyc. Może być również przenoszony przez nasiona papryki.

</doc>
<doc id="5326871" url="https://pl.wikipedia.org/wiki?curid=5326871" title="Fenylopropen">
Fenylopropen

Fenylopropen, allilobenzen, 2-propenylobenzen – organiczny związek chemiczny, pochodna benzenu zawierająca grupę allilową. Pochodne fenylopropenu stanowią ważne substancje zapachowe stosowane w przemyśle perfumeryjnym.
Otrzymywanie.
Fenylopropen można otrzymać w dwuetapowym procesie z aldehydu cynamonowego. W pierwszym kroku jest on kondensowany z tosylohydrazydem, dając półprodukt – tosylohydrazon. W następnym kroku powstałą substancję redukuje się za pomocą borowodorku sodu w środowisku kwaśnym.
Reakcje.
Allilobenzen izomeryzuje w obecności katalizatora do 1-propenylobenzenu (β-metylostyrenu). Katalizatorami tej reakcji mogą być zasady lub związki metali takich jak rod, platyna, pallad, iryd, ruten, żelazo czy kobalt. W przypadku użycia zasady przemianę rozpoczyna deprotonowanie pozycji benzylowej. Powstały karboanion jest w równowadze ze swoim odpowiednikiem, którego ładunek ujemny znajduje się na terminalnym atomie węgla. Po przyłączeniu jonu wodorowego do tego analogu powstaje produkt. Przy użyciu odpowiednich rozpuszczalników i katalizatorów możliwa jest selektywna synteza izomerów "cis" i "trans" 1-propenylobenzenu. Podobne przemiany są możliwe dla pochodnych fenylopropenu.
Pochodne.
Pochodne fenylopropenu (nazywane fenylopropenoidami) występują powszechnie w naturze. Niektóre są wytwarzane przez pewne rośliny w związku ze zmianą warunków takich jak naświetlenie czy skład chemiczny gleby. Przykładem fenylopropenoidu może być eugenol – substancja zapachowa występująca w goździkach, jest to 3-hydroksy-4-metoksy pochodna allilobenzenu. Niektóre hydroksypochodne fenylopropenu takie jak tymol i wcześniej wspomniany eugenol mają właściwości anestetyczne i antyseptyczne. W związku z tym są czasem stosowane w medycynie (zwykle stomatologii) do uśmierzania bólu. Dodatkowo te związki są powiązane strukturalnie z anestetykami.

</doc>
<doc id="5326872" url="https://pl.wikipedia.org/wiki?curid=5326872" title="Cmentarz w Bulinie">
Cmentarz w Bulinie

Cmentarz w Bulinie - przedwojenny, ewangelicki cmentarz za miejscowością Bulin w gminie Kożuchów (powiecie Nowosolskim). Cmentarz jest nieczynny, a na terenie dawnej nekropolii znajdują się pozostałości dawnych nagrobków.

</doc>
<doc id="5326873" url="https://pl.wikipedia.org/wiki?curid=5326873" title="Mistrzostwa Świata w Narciarstwie Alpejskim 1954 – slalom kobiet">
Mistrzostwa Świata w Narciarstwie Alpejskim 1954 – slalom kobiet

Slalom kobiet na 13. Mistrzostwach Świata w Narciarstwie Alpejskim został rozegrany 6 marca 1954 roku. Tytułu sprzed dwóch lat nie obroniła Andrea Mead-Lawrence z USA, która tym razem nie startowała. Nową mistrzynią świata została Austriaczka Trude Klecker, drugie miejsce zajęła Ida Schöpfer ze Szwajcarii, a brązowy medal zdobyła Szwedka Sarah Thomasson.
W zawodach wystartowało 38 zawodniczek, z których 34 ukończyły rywalizację.

</doc>
<doc id="5326875" url="https://pl.wikipedia.org/wiki?curid=5326875" title="Terraform">
Terraform

Terraform – otwartoźródłowe oprogramowanie umożliwiające zarządzanie infrastrukturą komputerową na modelu infrastruktura jako kod (ang. ), stworzone przez Mitchella Hashimoto i rozwijana przez jego firmę HashiCorp. Używane do definiowania zasobów zarówno w chmurze, jak i on-premise w czytelnych dla człowieka plikach konfiguracyjnych, które można wersjonować, używać ponownie i udostępniać. 
Według badania przeprowadzonego przez serwis Stack Overflow w 2022 roku, "Terraform" było jednym z najczęściej używanych narzędzi związanych z programowaniem komputerów.
Funkcjonalność.
"Terraform" zapewnia integrację z popularnymi technologiami od dostawców m.in. Cisco, Cloudflare, GitHub, GitLab, MongoDB, a także publicznymi platformami chmurowymi, takimi jak Amazon Web Services, Microsoft Azure, Google Cloud Platform, Oracle Cloud czy VMware Cloud.
Konfiguracja aplikacji zapisywana jest w plikach tekstowych w dedykowanym formacie "HashiCorp Configuration Language" oraz w dokumentach typu JSON.
Oprogramowanie posiada dedykowany rejestr modułów, który zapewnia gotowe konfiguracje zarządzania infrastrukturą komputerową.

</doc>
<doc id="5326878" url="https://pl.wikipedia.org/wiki?curid=5326878" title="Vue.js">
Vue.js

Vue.js (znany również jako Vue, IPA: ) – otwartoźródłowy framework do aplikacji webowych typu front-end, oparty na języku JavaScript oraz modelu Model-View-Controller. Został stworzony przez programistę Evan You i obecnie jest rozwijany przez utworzony przez niego zespół programistów.
Według badań przeprowadzonych przez serwis Stack Overflow w latach 2021 i 2022, "Vue.js" było jednym z najczęściej używanych frameworków do aplikacji webowych przez programistów.
Funkcjonalność.
Podstawowa funkcjonalność "Vue" opiera się wyłącznie na warstwie prezentacji witryny (widoku). Rozszerzona funkcjonalność jak m.in. trasowanie, zarządzanie stanem, czy narzędzia automatyzacji transpilacji oferowane są przez oficjalne lub zewnętrzne biblioteki.

</doc>
<doc id="5326879" url="https://pl.wikipedia.org/wiki?curid=5326879" title="Rabii Houbri">
Rabii Houbri

Rabii Houbri (ur. 1 stycznia 1986) – marokański piłkarz, grający na pozycji środkowego obrońcy.
Klub.
Początki.
Zaczynał karierę w Chabab Rif Al Hoceima, gdzie grał do 2011 roku.
Raja Casablanca.
1 sierpnia 2011 roku przeszedł do Raja Casablanca. W tym zespole zadebiutował 22 sierpnia 2011 roku w meczu przeciwko KAC Kénitra (1:0 dla KAC). Na boisku spędził 59 minut. Pierwszego gola strzelił 18 lutego 2012 roku w meczu przeciwko FAR Rabat (3:1 dla Raja). Strzelił gola w 36. minucie. Łącznie zagrał 12 meczów, w których strzelił jednego gola.
Emiraty Arabskie i powrót do kraju.
1 października 2012 roku został zawodnikiem emirackiego Khor Fakkan Club.
2 stycznia 2013 roku wrócił do kraju, zostając piłkarzem Wydad Casablanca.
Chabab Rif Al Hoceima.
1 sierpnia 2013 roku ponownie został graczem Chabab Rif Al Hoceima. W GNF 1 z tym zespołem zadebiutował 31 sierpnia 2013 roku w meczu przeciwko Moghreb Tétouan (1:0 dla Moghrebu). Zagrał całą drugą połowę. Łącznie zagrał 3 spotkania
AS Salé.
1 grudnia 2013 roku dołączył do AS Salé. W tym klubie zadebiutował 23 marca 2014 roku w meczu przeciwko Raja Casablanca (1:0 dla AS). Zagrał cały mecz. Łącznie zagrał 5 spotkań.
Chabab Atlas Khénifra.
1 grudnia 2014 roku został zawodnikiem Chabab Atlas Khénifra. W tym zespole debiut zaliczył 28 grudnia 2014 roku w meczu przeciwko Moghreb Tétouan (2:4 dla rywali Chabab). W debiucie strzelił gola – do bramki trafił w 76. minucie.
CODM Méknes i koniec kariery.
11 września 2015 roku trafił do CODM Meknès. Data zakończenia kariery jest nieznana.

</doc>
<doc id="5326882" url="https://pl.wikipedia.org/wiki?curid=5326882" title="Mistrzostwa Świata w Narciarstwie Alpejskim 1954 – zjazd kobiet">
Mistrzostwa Świata w Narciarstwie Alpejskim 1954 – zjazd kobiet

Zjazd kobiet na 13. Mistrzostwach Świata w Narciarstwie Alpejskim został rozegrany 2 marca 1954 roku. Tytułu sprzed dwóch lat nie obroniła Austriaczka Trude Jochum-Beiser, która wcześniej zakończyła karierę. Nową mistrzynią świata została Ida Schöpfer ze Szwajcarii, drugie miejsce zajęła Austriaczka Trude Klecker, a brązowy medal zdobyła Francuzka Lucienne Schmith.
W zawodach wystartowało 38 zawodniczek, z których 36 ukończyło rywalizację.
Wyniki.
"Lista niepełna."

</doc>
<doc id="5326884" url="https://pl.wikipedia.org/wiki?curid=5326884" title="Wolne Terytorium">
Wolne Terytorium



</doc>
<doc id="5326886" url="https://pl.wikipedia.org/wiki?curid=5326886" title="Rakowce (rejon szarkowszczyński)">
Rakowce (rejon szarkowszczyński)

Rakowce – dawniej majątek. Obecnie część Szarkowszczyzny na Białorusi, w obwodzie witebskim, w rejonie szarkowszczyńskim.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 17 osób, 1 była wyznania rzymskokatolickiego, 16 staroobrzędowego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 28 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5326888" url="https://pl.wikipedia.org/wiki?curid=5326888" title="Jô Soares">
Jô Soares

Jô Soares wł. José Eugênio Soares (ur. 16 stycznia 1938 w Rio de Janeiro, zm. 5 sierpnia 2022 w São Paulo) – brazylijski dziennikarz, prezenter telewizyjny, gospodarz talk-show, autor i muzyk.
Wczesne życie.
Soares urodził się w Rio de Janeiro. Początkowo pełniąc służbę dyplomatyczną, pod wpływem swojego pradziadka, Soares wrócił do Brazylii na lekcje aktorstwa i rozpoczął karierę w Rio de Janeiro w 1958 roku.
Kariera.
Kariera Soaresa rozpoczęła się w "TV Rio" w 1958 roku, gdzie występował w programach komediowych. W 1970 rozpoczął pracę w "Rede Globo". Soares przeniósł się do "SBT" w 1988 roku, jako gospodarz "Jô Soares Onze e Meia", który był emitowany do 1999 roku. W 2000 roku przyjął nowy format swojego programu (bardzo podobny do Davida Lettermana) z powrotem do "Rede Globo", który nosił wówczas nazwę "Programa do Jô", format działał do 2016 roku.
Pierwsza powieść Jô, "O Xangô de Baker Street", została opublikowana w 1995 roku i została przetłumaczona na kilka języków; później został nakręcony w 2001 roku w filmie "O Xangô de Baker Street". Wydał różne jazzowe płyty CD. Wyprodukował także wiele sztuk, w tym najnowszą wersję Ryszarda III.
Życie prywatne.
Jô Soares był katolikiem. Wyraził oddanie Rycie z Cascii. Był trzykrotnie żonaty, miał jedno dziecko. Zmarł 5 sierpnia 2022 w São Paulo w wieku 84 lat.

</doc>
<doc id="5326890" url="https://pl.wikipedia.org/wiki?curid=5326890" title="Ultrasonografia transrektalna">
Ultrasonografia transrektalna



</doc>
<doc id="5326891" url="https://pl.wikipedia.org/wiki?curid=5326891" title="Miodowa">
Miodowa

Miodowa – osiedle Zawiercia znajdujące się w południowo-zachodniej części miasta. Jest osiedlem o charakterze jednorodzinnym. W 2015 roku liczyło 1439 mieszkańców.
Historia.
Przed I wojną światową główną ulicą na terenie osiedla była ulica Siewierska, przedłużająca w kierunku zachodnim drogę z Pilicy do Poręby. W 1845 roku przy obecnej ulicy Pogorzelskiej funkcjonowała fabryka pokostu, olejów i smarów. W 1875 roku przy obecnej ulicy Wojska Polskiego Karl Brauss założył przędzalnię i tkalnię sztucznej wełny; w 1880 roku przędzalnię przejął Zussman, a w 1886 roku po pożarze Jerzy Birkner, który uruchomił przędzalnię wigoniową, zatrudniającą 189 osób. Następnie zakłady przejęli bracia Berndt, którzy uruchomili przędzalnię bawełny odpadkowej. W 1927 roku Henryk Berndt zawarł spółkę z Teodorem Siberzweigiem. Zakłady funkcjonowały do 1932 roku. W okresie II wojny światowej właścicielem zakładów był Hans Günther Müller i produkowały one części do samolotów wojskowych. W 1933 roku uruchomiono Państwowe Gimnazjum Koedukacyjne. W 1962 roku oddano do użytku nowy szpital miejski, znajdujący się przy ulicy Miodowej.
Osiedle zostało wyodrębnione uchwałą rady miasta w 1990 roku.
Ulice.
Do osiedla należą następujące ulice: Daleka, Działkowców, Graniczna, Górnośląska, Hutnicza, Jałowcowa, Kresowa, Kręta, Miodowa, Murarska, Nektarowa, Osiedlowa, Podkądzielowa, Pogorzelska, Polna, Rzemieślnicza, Uskok, Willowa, Wojska Polskiego, Woskowa oraz część ulic: Obrońców Poczty Gdańskiej, Towarowej i Żabiej.

</doc>
<doc id="5326893" url="https://pl.wikipedia.org/wiki?curid=5326893" title="Reczki I">
Reczki I

Reczki I – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Dawniej używana nazwa – Rzeczki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania prawosławnego i zadeklarowały białoruską przynależność narodową. Były tu 3 budynki mieszkalne. W 1931 w 4 domach zamieszkiwało 28 osób.
Wierni należeli do parafii prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5326895" url="https://pl.wikipedia.org/wiki?curid=5326895" title="Mistrzostwa Świata w Narciarstwie Alpejskim 1954 – kombinacja kobiet">
Mistrzostwa Świata w Narciarstwie Alpejskim 1954 – kombinacja kobiet

Kombinacja kobiet na 13. Mistrzostwach Świata w Narciarstwie Alpejskim została rozegrana w dniach 2 - 6 marca 1954 roku. Był to debiut tej konkurencji w programie mistrzostw; pierwszą w historii mistrzynią świata została Ida Schöpfer ze Szwajcarii. Drugie miejsce zajęła jej rodaczka - Madeleine Berthod, a brązowy medal zdobyła Austriaczka Josefa Frandl.
Kombinację ukończyło 29. zawodniczek. Żeby zostać sklasyfikowaną zawodniczka musiała ukończyć trzy pozostałe konkurencje: zjazd, giganta i slalom. 

</doc>
<doc id="5326896" url="https://pl.wikipedia.org/wiki?curid=5326896" title="Reczki II">
Reczki II

Reczki II – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Dawniej używana nazwa – Rzeczki.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 5 osób, 1 była wyznania prawosławnego a 4 staroobrzędowego. Jednocześnie wszyscy mieszkańcy zadeklarowali białoruską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5326898" url="https://pl.wikipedia.org/wiki?curid=5326898" title="Harib Al-Maazmi">
Harib Al-Maazmi

Harib Abdalla Suhail Al Musharrkh Al-Maazmi (arab. حارب عبد الله سهيل المازمي; ur. 26 listopada 2002 w Szardży) – emiracki piłkarz grający na pozycji skrzydłowego w klubie Shabab Al-Ahli Dubaj oraz reprezentacji Zjednoczonych Emiratów Arabskich. 
Kariera.
Al-Maazmi jest wychowankiem Shabab Al-Ahli Dubaj. W 2019 zadebiutował w seniorskiej drużynie. Z klubem wygrał Puchar Prezydenta ZEA, Puchar Ligi ZEA oraz Superpuchar ZEA.
W reprezentacji Zjednoczonych Emiratów Arabskich zadebiutował 12 października 2020 w meczu z Uzbekistanem. Pierwszą bramkę strzelił 29 marca 2022 w wygranym 1:0 starciu z Koreą Południową.

</doc>
<doc id="5326904" url="https://pl.wikipedia.org/wiki?curid=5326904" title="The Scavengers">
The Scavengers

The Scavengers – nowozelandzki zespół punk rockowy, działający w latach 1977–1980. Jednym z jego członków był Brendan Perry, późniejszy muzyk Dead Can Dance.
Zespół The Scavengers był, wraz z Suburban Reptiles, pierwszym zespołem punk rockowym w Nowej Zelandii.
Historia i kariera muzyczna.
The 1B Darlings (1975–1977).
Pod koniec 1975 roku czterej studenci wydziału grafiki Auckland University of Technology: Marlon Hart, Simon Monroe, Michael Simons oraz Ken Cooke założyli zespół The 1B Darlings. Wkrótce przybrali pseudonimy pod którymi zaczęli być rozpoznawalni: Mal Licious, Des Truction, Mike Lesbian i Johnny Volume. Przez cały 1976 rok The 1B Darlings grał na salach i imprezach poszukując własnego stylu. Gdy latem muzycy obejrzeli w telewizji program o Sex Pistols, Johnny stwierdził, iż zespół powinien wykonywać muzykę punk rockową.
The Scavengers.
1977.
Zespół The Scavengers został założony w 1977 roku na bazie The 1B Darlings. Nowa nazwa została przyjęta po koncercie w Albert Park, kiedy Johnny Volume i Des Truction poszukiwali wyrzuconych papierosów, a Volume odezwał się do Des Tructiona: „you scavenger” („ty śmieciarzu”).
Zespół rozpoczął próby w opuszczonym magazynie. Jego wczesny repertuar stanowiły covery takich wykonawców jak: Iggy Pop, New York Dolls, Kiss i ówczesnych zespołów punkowych. Wkrótce nagrał złożone z 12 piosenek demo, które przyniosło w efekcie pierwszy występ zespołu na żywo w czerwcu 1977 roku. Z czasem zespół zyskał zainteresowanie mediów i publiczności. 1 października 1977 roku z zespołu odszedł Marlon Hart. Zastąpił go basista Brendan Perry (przyjął pseudonim Ronnie Recent).
1978.
W styczniu 1978 roku z zespołu odszedł Michael Simons. Głównym wokalistą został Brendan Perry. W tym samym miesiącu zespół nagrał dwie piosenki: „Routine” i „Supported By The State” na planowany singel, który jednak nie został wydany. Pod koniec lutego The Scavengers był pierwszym zespołem rezydującym w punkowym klubie Zwines w Auckland. Często występował w The Globe Tavern i Windsor Castle. Nagrał piosenkę „Money In The Bank”, a w czerwcu 1978 roku w studiach Mascot w Auckland – swoje ostatnie utwory – „True Love” i „Mysterex”. Wystąpił w nowozelandzkiej telewizji w dokumentalnym programie poświęconym scenie punkowej w tym kraju. 18 czerwca dał koncert w ratuszu w Wellington. Był to okres, kiedy nowozelandzki punk był u szczytu popularności. Później zainteresowanie mediów tym gatunkiem zaczęło słabnąć. Zbiór nagrań The Scavengers z 1978 roku został wydany przez Zerox Records / FMR w 2003 roku.
Wyjazd do Australii.
Zespół planował przeprowadzkę do Londynu. Aby sfinansować ten zamiar, udał się w trasę koncertową, jednak funduszy nie udało się zebrać. Ostatecznie koncertował w Nowej Zelandii. Na początku listopada 1978 roku udał się do Sydney, a w 1979 roku – do Melbourne, gdzie występował pod nazwą Marching Girls. Nie zdobył jednak większej popularności. Piosenki „True Love” i „Mysterex” znalazły się na punkowej składance "AK79", która została wydana w Nowej Zelandii pod koniec stycznia 1980 roku. Brendan Perry wkrótce dał się poznać jako członek zespołu Dead Can Dance. 
Nagrania.
W 2003 roku nakładem nowozelandzkiej wytwórni Zerox ukazała się składanka największych przebojów zespołu, w tym „Mysterex” (w dwóch wersjach) i „True Love”. Wszystkie utwory (oprócz pierwszej wersji „Mysterex”) zostały zarejestrowane w 1978 roku w składzie: Ronnie Recent – gitara basowa, śpiew, Johnny Volume – gitara, śpiew i Des Truction – perkusja.

</doc>
<doc id="5326905" url="https://pl.wikipedia.org/wiki?curid=5326905" title="Język makian">
Język makian



</doc>
<doc id="5326906" url="https://pl.wikipedia.org/wiki?curid=5326906" title="Canadian Open 2022 (kobiety)">
Canadian Open 2022 (kobiety)

Canadian Open 2022, właśc. National Bank Open presented by Rogers 2022 – tenisowy turniej WTA kategorii WTA 1000 w sezonie 2022 z cyklu Canadian Open rozgrywany w dniach 8–14 sierpnia 2022 roku w Toronto na kortach twardych o puli nagród wynoszącej 2 527 250 dolarów amerykańskich.

</doc>
<doc id="5326908" url="https://pl.wikipedia.org/wiki?curid=5326908" title="Eike Christian Hirsch">
Eike Christian Hirsch

Eike Christian Hirsch (ur. 6 kwietnia 1937 w Bilthoven, zm. 7 sierpnia 2022 w Hanowerze) – niemiecki dziennikarz, pisarz.
Życiorys.
Hirsch urodził się w 6 kwietnia 1937 roku w Bilthoven w Holandii, a dorastał w Getyndze. Studiował teologię i filozofię w Getyndze, Heidelbergu i Bazylei. Ukończył studia teologiczne z tytułem doktora z pracą nad Immanuelem Kantem. Do 1996 roku był redaktorem w audycji dźwiękowej w NDR, a później był niezależnym dziennikarzem. W latach 80. był gospodarzem talk show "3 po 9". Pisał książki na temat wiary i języka niemieckiego. Napisał także serię humorystycznych definicji słów "„Deutsch für Besserwisser”", które zostały po raz pierwszy opublikowane w tygodniku "Stern", a później zebrane w formie książkowej. W 2000 roku napisał swoje opus magnum "Słynny Herr Leibniz" o niemieckim erudycie Gottfriedzie Wilhelmie Leibniz. Mieszkał w Hanowerze. Zmarł 7 sierpnia 2022 roku tamże w wieku 85 lat.
Nagrody.
W 1986 roku Hirsch otrzymał Nagrodę Literacką Kassel za groteskowy humor za zabawną interpretację („Der Witzableiter oder die Schule des Lachens”, 1985).
W 1992 roku otrzymał Nagrodę Dziennikarską Dolnej Saksonii.
W 2006 roku otrzymał Nagrodę Literacką Kurta Morawietza ufundowaną przez "Sparkasse Hannover".

</doc>
<doc id="5326915" url="https://pl.wikipedia.org/wiki?curid=5326915" title="Ruczaj (rejon szarkowszczyński)">
Ruczaj (rejon szarkowszczyński)

Ruczaj (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w okręgu wiejskim Sebastianów, w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Sebastianowo, własność Zdrojewskich.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 165 osób, 63 było wyznania rzymskokatolickiego, 94 prawosławnego a 8 staroobrzędowego. Jednocześnie 15 mieszkańców zadeklarowało polską, 94 białoruską a 11 litewską przynależność narodową. Były tu 32 budynki mieszkalne. W 1931 w 39 domach zamieszkiwało 217 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2004 roku w stolica sielsowietu Ruczaj.

</doc>
<doc id="5326917" url="https://pl.wikipedia.org/wiki?curid=5326917" title="Kościół Narodzenia Najświętszej Maryi Panny w Zamartem">
Kościół Narodzenia Najświętszej Maryi Panny w Zamartem

Kościoł Narodzenia Najświętszej Maryi Panny w Zamartem – rzymskokatolicki kościół parafialny należący do parafii pod tym samym wezwaniem (dekanat kamieński diecezji pelplińskiej. Stanowi część zespołu klasztornego karmelitów bosych.
W 1766 roku został położony kamień węgielny pod budowę świątyni. Ponownie został położony kamień węgielny i rozpoczęto budowę krypty w 1769 roku. Prace murarskie przy korpusie nawowym i prezbiterium zostały zakończone w 1772 
roku. Wieża została wybudowana w latach 1776-1779. Nakryta została blachą do 1783 roku. Kościół został konsekrowany w 1780 roku.
Jest to budowla orientowana, trzynawowa, halowo-emporowa z wieżą od strony zachodniej. Od strony północnej przylegają do niej trzy skrzydła klasztorne z prostokątnym wirydarzem. Bryła zespołu jest zdominowana przez trzykondygnacyjną wieżę. Korpus nawowy nakrywa wysoki dwuspadowy dach. Prezbiterium wysokością murów obwodowych jest równe korpusowi, jednakże nakryte jest sporo niższym dachem. Zamknięte jest od strony wschodniej wydatnym wielobocznym ryzalitem, nakrytym własnym dachem trójpołaciowym. Skrzydła klasztorne są podpiwniczone, dwukondygnacyjne i posiadają użytkowe poddasze. Nakrywają je dachy dwuspadowe z lukarnami, sięgające kalenicą do 
gzymsu koronującego świątyni. Prezbiterium kościoła jest dwuprzęsłowe, od wewnątrz prostokątne ze ściętymi narożnikami, na zewnątrz wieloboczne. Wschodnie przęsło jest węższe, oddzielone ołtarzem głównym, pełni funkcję zakrystii, nad którą znajduje się pomieszczenie chóru zakonnego. Przęsło zachodnie jest skomunikowane od strony północnej ze skrzydłem klasztornym i małą dobudówką mieszczącą schody prowadzące na empory. Korpus świątyni jest dwuprzęsłowy z bocznymi kaplicami skomunikowanymi przejściami w filarach. Nad kaplicami znajdują się empory. Na przedłużeniu naw bocznych są umieszczone małe aneksy na planie kwadratów. W aneksie południowym znajduje się klatka schodowa prowadząca na emporę i chór muzyczny. Od strony zachodniej jest usytuowana wieża na rzucie kwadratu, która mieści w przęśle podwieżowym kruchtę, skomunikowaną z nawą główną oraz z zachodnim skrzydłem klasztoru. Na piętrze wieży znajduje się empora muzyczna oraz pomieszczenie dawnej biblioteki. Pod świątynią umieszczone są krypty w układzie amfiladowym. Nawy i prezbiterium zamknięte są sklepieniami żaglastymi, opartymi na gurtach, które pomiędzy przęsłami nawy głównej są zdwojone. Elewacje usytuowane są na cokole i zwieńcza je gzyms koronujący. Fasada kościoła jest zdominowana wieżą ujętą trójkątnymi półszczytami korpusu nawowego. Po stronie północnej znajduje się elewacja korpusu odpowiadająca szerokością nawy bocznej, artykułuje ją para pilastrów z jońskimi kapitelami nad którymi umieszczone są imposty, podpierające profilowany gzyms koronujący. Wieża jest podzielona na dwie strefy profilowanym gzymsem kordonowym stanowiącym kontynuację gzymsu koronującego korpusu. Narożniki każdej ze stref są ujęte parami pilastrów. Górna strefa jest zwieńczona z każdej strony gzymsem koronującym z łukiem nadwieszonym na środku. Elewacje wieży są jednoosiowe. W elewacji zachodniej, w dolnej strefie, umieszczone są dwa otwory okienne zamknięte odcinkowo obwiedzione tynkowymi opaskami z kluczem. Dolny otwór, posiada wykrój zbliżony do kwadratu i doświetla kruchtę, górny jest znacznie wyższy i doświetla pomieszczenie dawnej biblioteki. W dolnej strefie elewacji północnej umieszczony jest portal z otworem drzwiowym o łuku koszowym, ujętym dwoma pilastrami nad którym znajduje się zwieńczenie w kształcie szerokiego fryzu z koszowym łukiem flankowanym lizenami. Na górnym gzymsie fryzu są umieszczone ramiona opaski tynkowej obiegającej zamknięty odcinkowo otwór okienny. W górnej strefie są umieszczone wolne elewacje z wysokimi zamkniętymi odcinkowo otworami dzwonnymi. Elewacja północna jest czteroosiowa. Na osiach, w dwóch strefach są umieszczone otwory okienne zamknięte odcinkowo, usytuowane w tynkowych opaskach z kluczami. W dolnej kondygnacji osadzone są w obwiedzionych opaskami polach. Między oknami znajdują się pilastry, na krańcu zachodnim są podwojone. Północna elewacja prezbiterium artykułowana jest przez trzy pilastry. W części zachodniej znajduje się wysoki, zamknięty odcinkowo otwór okienny, umieszczony w opasce z kluczem. Elewacja wschodnia prezbiterium jest ozdobiona wydatnym jednoosiowym, wielokątnym ryzalitem sięgającym gzymsu koronującego. Nad nim znajduje się krzywolinijny szczyt z segmentowym naczółkiem. Na osi ryzalitu znajdują się dwa zamknięte odcinkowo otwory okienne, umieszczone w tynkowych przepaskach z kluczami: dolny posiada wykrój zbliżony do kwadratu, górny ma kształt wysokiego prostokąta.

</doc>
<doc id="5326920" url="https://pl.wikipedia.org/wiki?curid=5326920" title="Fabryka Majoliki i Fajansu Delikatnego Richarda Maxa Krausego w Świdnicy">
Fabryka Majoliki i Fajansu Delikatnego Richarda Maxa Krausego w Świdnicy

Fabryka Majoliki i Fajansu Delikatnego Richarda Maxa Krausego w Świdnicy (niem. Kunst-Terrakotta-Waren Fabrik R.M. Krause) – fabryka produkująca wyroby ceramiczne, działająca w latach 1882–1932 w Świdnicy.
Fabrykę założył w roku 1882 Richard Max Krause celem produkcji naczyń z terakoty. Na przełomie lat 80/90 XIX w., po uzyskaniu dostępu do kopalni glinki ceramicznej w Ujeździe, przedsiębiorstwo zaczęło specjalizować się w wytwórstwie przedmiotów, głównie dekoracyjnych, w mniejszej mierze typowo użytkowych, z majoliki oraz
fajansu delikatnego. Oprócz sprzedaży na rynku krajowym, produkcję eksportowano do innych krajów Europy, Australii, Ameryki Północnej i Południowej. Od 1902 r., w związku ze zgonem R. Krausego, fabrykę prowadzili jego spadkobiercy aż do Wielkiego kryzysu, w efekcie którego firma upadła w 1932.
Wyroby fabryki są w kolekcjach m.in. Muzeum Narodowego we Wrocławiu, Muzeum Dawnego Kupiectwa w Świdnicy i Muzeum Ceramiki w Bolesławcu.

</doc>
<doc id="5326925" url="https://pl.wikipedia.org/wiki?curid=5326925" title="RB-531B Infauna">
RB-531B Infauna

RB-531B Infauna () – rosyjski system walki elektronicznej służący do wykrywania i blokowania łączności nieprzyjaciela oraz zwalczania broni precyzyjnej.
Historia.
W latach 2005–2009 koncern Sozwiezdie (ros. Созвездие) w Tambowie opracował system R-531B, jego głównym projektantem był Michaił L. Artiemow. W pracach badawczych i konstrukcyjnych brały również udział przedsiębiorstwa z Moskwy, Woroneża i Petersburga. Testy państwowe zakończone zostały jesienią 2010 r., a w 2011 r. przeprowadzono pierwsze szkolenia personelu. Wprowadzenie go do użycia w jednostkach armii rosyjskiej nastąpiło w styczniu 2012 r. System RB-531B został zaprezentowany publicznie 9 maja 2015 r. podczas parady zwycięstwa w Pskowie. Oficjalna prezentacja systemu miała miejsce w październiku 2015 r. podczas Dnia Innowacji Południowego Okręgu Wojskowego. Odbiorcy zagraniczni mogli po raz pierwszy zapoznać się z systemem w 2016 r. podczas IV Międzynarodowej Wystawy Uzbrojenia i Wyposażenia Wojskowego w Kazachstanie. Kolejna prezentacja miała miejsce podczas Międzynarodowego Forum Wojskowo-Technicznego ARMY-2017 w Kubince.
Przeznaczenie.
System został opracowany na potrzeby ochrony rosyjskich wojsk powietrznodesantowych na poziomie batalionu, do jego zbudowania wykorzystano zmodyfikowane podwozie transportera BTR-80. Jego głównymi zadaniami jest ochrona dróg, sprzętu i siły żywej przed atakami z wykorzystaniem improwizowanych ładunków wybuchowych (IED) sterowanych radiowo oraz zagłuszanie systemów łączności radiowej przeciwnika w zakresie częstotliwości VHF. Promień skutecznego zasięgu zagłuszania ładunków IED, z prawdopodobieństwem 90%, wynosi 25 m, prawdopodobieństwo blokowania łączności nieprzyjaciela jest szacowane na 70%. System może również służyć do ochrony sprzętu i jednostek przed rażeniem bronią precyzyjną o naprowadzaniu laserowym i wideo, w tym celu ma możliwość postawiania zasłony dymnej o zasięgu 130 m. Elementy obronne systemu działają zarówno podczas postoju jak i marszu, dzięki czemu może być wykorzystywany do zadań osłony konwojów.
Służba.
W 2012 r. system trafił na wyposażenie 98 Gwardyjskiej Dywizji Powietrznodesantowej i 7 Gwardyjskiej Dywizji Desantowo-Szturmowej. W 2019 r. wszedł na wyposażenie jednostek 201 Bazy Wojskowej znajdującej się w Tadżykistanie.
Konstrukcja.
Podstawą konstrukcji jest zmodyfikowane podwozie transportera BTR-80, które jest oznaczone jako K1Sz1 (ros. К1Ш1). W porównaniu z oryginałem poszerzono kadłub, aby pomieścić dodatkowe wyposażenie. Załoga pojazdu składa się z trzech osób: kierowcy, dowódcy i operatora systemów elektronicznych. Dwaj pierwsi zajmują miejsca w przedziale kierowania, operator ma stanowisko pracy w zaadaptowanym przedziale transportowym. Pojazd ma pancerz chroniący go przed ostrzałem z przodu (z odległości 200 m) pociskami kal. 12,7 mm oraz pociskami kal. 7,62 mm z boków. Grubość pancerza nie przekracza 10 mm, dla zwiększenia efektywności ochrony, płyty pancerza są nachylone. Na bokach pojazdu znajdują się czujniki optoelektroniczne i wyrzutnie granatów dymnych służące automatycznemu postawieniu zasłony dymnej w przypadku wykrycia opromieniowania laserowego. Na dachu pojazdu, w wielobocznej osłonie, umieszczona jest główna antena systemu. Jej podnoszenie odbywa się z wykorzystaniem teleskopowego masztu.

</doc>
<doc id="5326928" url="https://pl.wikipedia.org/wiki?curid=5326928" title="Dawit Fekadu">
Dawit Fekadu

Dawit Fekadu Demessie (amh. ዳዊት ፍቃዱ; ur. 29 kwietnia 1986 w Auasie) – etiopski piłkarz grający na pozycji napastnika w klubie Jimma Aba Jifar F.C.
Kariera klubowa.
2006–2010.
Fekadu w sezonie 2006/2007 grał w Air Force F.C.. W sezonach 2008/2009 i 2009/2010 występował Ethiopian Coffee S.C. dla którego w pierwszym roku gry zdobył 8 bramek.
Dedebit F.C..
Fekadu przeszedł do Dedebit F.C. 1 lipca 2010. W sezonie 2010/2011 rozegrał 3 mecze w Afrykańskim Pucharze Konfederacji, strzelając 2 gole. W sezonie 2012/2013 zdobył z nimi Mistrzostwo Etiopii. 9 lutego 2014 wystąpił w spotkaniu Afrykańskiej Ligi Mistrzów przeciwko KMKM FC, zdobywając jedną bramkę. 2 marca 2014 zagrał 90 minut w starciu z Club Sportif Sfaxien, strzelając gola. W sezonie 2015/2016 zdobył 14 bramek dla Dedebit F.C..
2017–2021.
Fekadu w sezonie 2017/2018 grał w Hawassa City S.C.. W latach 2018–2021 występował w Welwalo Adigrat University F.C..
Jimma Aba Jifar F.C..
W 2021 Fekadu przeszedł do Jimma Aba Jifar F.C. W sezonie 2021/2022 rozegrał dla nich 23 mecze, strzelając 2 gole.
Kariera reprezentacyjna.
Etiopia.
Fekadu zadebiutował w reprezentacji Etiopii 12 listopada 2011 w meczu eliminacji do Mistrzostw Świata 2014 z Somalią. Pierwszą bramkę zawodnik ten zdobył 11 października 2015 w wygranym 3:0 spotkaniu eliminacji do Mistrzostw Świata 2018 przeciwko reprezentacji Wysp Świętego Tomasza i Książęcej. Kolejnego gola strzelił w tych samych rozgrywkach 14 listopada 2015 w starciu z Kongiem. Trafił do siatki także 29 marca 2016 w meczu przeciwko reprezentacji Algierii w kwalifikacjach do Pucharu Narodów Afryki 2017 (3:3).
Sukcesy.
Sukcesy w karierze klubowej:

</doc>
<doc id="5326937" url="https://pl.wikipedia.org/wiki?curid=5326937" title="Zjednoczona Lista (Łotwa)">
Zjednoczona Lista (Łotwa)

Zjednoczona Lista (łot. "Apvienotais saraksts", AS; pełna nazwa "Apvienotais saraksts – Latvijas Zaļā partija, Latvijas Reģionu apvienība, Liepājas partija") – łotewska koalicja polityczna założona w czerwcu 2022 roku przez trzy ugrupowania polityczne: Łotewską Partię Zielonych, Łotewskie Zjednoczenie Regionów oraz Partię Lipawską. Jest reprezentowana w Sejmie XIV kadencji, zaś jeden z jej liderów Edvards Smiltēns jest jego przewodniczącym. 
Historia.
Koalicja powstała na bazie stowarzyszenia Zjednoczona Lista Łotewska kierowanego przez architekta i przedsiębiorcę związanego z Lipawą Uldisa Pīlēnsa. W skład koalicji weszły Łotewska Partia Zielonych, Łotewskie Zjednoczenie Regionów oraz Partia Lipawska . Koalicja została oficjalnie zarejestrowana 8 lipca. Jej współprzewodniczącymi zostali Edvards Smiltēns i Edgars Tavars, w zarządzie znaleźli się również m.in. były premier Māris Kučinskis, były mer Lipawy Uldis Sesks oraz były minister obrony Raimonds Bergmanis. Jako kandydata na premiera wysunięto Uldisa Pīlēnsa, który jednak zapowiedział, że nie będzie startować w wyborach jesienią 2022 roku.
Ostatecznie koalicja uzyskała 11,01% głosów, wprowadzając do Sejmu 15 posłów. Wśród nich znaleźli się m.in. Raimonds Bergmanis, Māris Kučinskis, Ingmārs Līdaka, Edvards Smiltēns, Edgars Tavars oraz Juris Viļums.
1 listopada 2022 lider Zjednoczonej Listy Edvards Smiltēns został przewodniczącym Sejmu XIV kadencji. 

</doc>
<doc id="5326939" url="https://pl.wikipedia.org/wiki?curid=5326939" title="District du Lac">
District du Lac



</doc>
<doc id="5326940" url="https://pl.wikipedia.org/wiki?curid=5326940" title="Seebezirk">
Seebezirk



</doc>
<doc id="5326941" url="https://pl.wikipedia.org/wiki?curid=5326941" title="Dolina Potoku Oruńskiego">
Dolina Potoku Oruńskiego

Dolina Potoku Oruńskiego – zespół przyrodniczo-krajobrazowy w Gdańsku o powierzchni 90 hektarów. Przepływa przez niego Potok Oruński. Na terenie zespołu znajduje się zabytkowy Park Oruński, użytek ekologiczny „Murawy kserotermiczne w dolinie Potoku Oruńskiego” oraz obszar siedliskowy Natura 2000 „Zbiornik na Oruni”, będący siedliskiem nietoperzy.
Położenie.
Obszar znajduje się w południowej części Gdańska, na granicy dzielnic Orunia-Św. Wojciech-Lipce, Orunia Górna-Gdańsk Południe oraz Ujeścisko-Łostowice. Od północy ponad doliną wznosi się Orunia Górna i Ptaszniki, od wschodu leży Orunia, od południa Maćkowy, a od zachodu Łostowice. 
Wschodnia granica zespołu leży nieopodal Kanału Raduni, do którego uchodzi Potok Oruński.
Przedmiot ochrony.
Zespół przyrodniczo-krajobrazowy został powołany 29 kwietnia 1999 r. do ochrony doliny Potoku Oruńskiego wraz z przyległymi skarpami, dla zachowania unikatowego charakteru przyrodniczo-krajobrazowego doliny erozyjnej w strefie krawędziowej Wysoczyzny Gdańskiej, a zwłaszcza zachowania w niezmienionej formie jej elementów, takich jak: ciek, starasowane zbocza po dawnej uprawie rolniczej oraz specyficzna szata roślinna. Zespół miał wtedy powierzchnię 82,83 ha.
Od 2015 r. obowiązuje nowa uchwała w sprawie funkcjonowania zespołu przyrodniczo-krajobrazowego. Powiększyła ona obszar chroniony do 90 ha, za główny cel ochrony określa zachowanie walorów widokowo-estetycznych doliny. W odróżnieniu od poprzedniego aktu prawnego, obecna uchwała nie przewiduje likwidacji ogrodów działkowych leżących na obszarze zespołu.
Występują tu rzadkie rośliny takie jak np. pajęcznica gałęzista oraz chronione ściśle: obrazki plamiste, dzwonek szerokolistny i przylaszczka pospolita, zawilec gajowy i żółty, złoć żółta i łąkowa oraz kokorycz wątła. Z fauny napotkać można liczne gatunki ptaków, np. dzięcioły: duży, zielony, dzięciołek; z innych gatunków ptaków: modraszka zwyczajna, bogatka zwyczajna, kowalik, pleszka.
W zachodnim krańcu zespołu przyrodniczego, na Potoku Oruńskim znajduje się zbiornik retencyjny „Augustowska”, będący siedliskiem ptactwa wodnego, np. łabędzi niemych, perkozów dwuczubych, kląsawek. Zimują tutaj mewy: śmieszki i siwe.
Użytek ekologiczny „Murawy Kserotermiczne w Dolinie Potoku Oruńskiego”.
Użytek ekologiczny powołany 1999 r. razem z zespołem przyrodniczo-krajobrazowym. Znajduje się we wschodniej części zespołu. Jego powierzchnia wynosi 2,9 ha. Celem powołania było zabezpieczenie istnienia płatów muraw kserotermicznych wraz z ich florą i fauną, zwłaszcza dalszego występowania rzadkich gatunków roślin ciepłolubnych. Występowanie muraw kserotermicznych w tej części Polski jest rzadkością, na murawach tych stwierdzono występowanie 232 gatunków roślin naczyniowych, w tym rośliny ciepłolubne. Rośnie tutaj także głóg, śliwa tarnina, róża dzika, trzmielina pospolita. Z ptaków występują np. łozówka, kwiczoł, świstun, myszołowy, krogulec zwyczajny. Bytują tutaj ciepłolubne owady oraz ciepłolubne gatunki ślmiaków.
Obszar siedliskowy „Zbiornik na Oruni”.
W południowo-wschodnim krańcu zespołu przyrodniczo-krajobrazowego, we wnętrzu jednego ze wzgórz znajduje się wzniesiony w 1869 r. ceglany rezerwuar wody pitnej dla Gdańska, wyłączony z eksploatacji w latach 70. XX wieku. Jest on jednym z największych siedlisk nietoperzy w województwie pomorskim. Został zrewitalizowany w latach 2016-2018 i jest udostępniany do zwiedzania czasowo (poza okresami hibernacji nietoperzy). Od 2021 r. siedlisko Natura 2000 "PLH220106 Zbiornik na Oruni".
Miejsce zimowania nocków: zagrożonego wyginięciem łydkowłosego, a także: rudego, Natterera, dużego. Występuje tu również gacek brunatny. Liczba nietoperzy zimujących w obiekcie wahała się od początków obserwacji od 100 do 800 osobników. 
Pomniki przyrody.
Prawnie chronione twory przyrody znajdujące się na terenie zespołu:
Park Oruński.
Wschodnią część zespołu przyrodniczo-krajobrazowego (w szczególności obszar użytku ekologicznego "Murawy kserotermiczne") zajmuje historyczny, zabytkowy park miejski - Park Oruński im. Emilii Hoene, o powierzchni 19 ha. Znajdują się w nim dwa stawy zasilane wodami Potoku Oruńskiego.
Wzgórza.
Wzniesienia na terenie zespołu przyrodniczo-krajobrazowego.

</doc>
<doc id="5326942" url="https://pl.wikipedia.org/wiki?curid=5326942" title="August Zawisza">
August Zawisza

August Zawisza, także August Czarny-Zawisza i August Zawisza Czarny, właśc. August Władysław Emil Czarny-Zawisza z Soboty herbu Przerowa (ur. 4 czerwca 1814 w Kopcu koło Soboty, zm. 20 czerwca 1889 w Krakowie) – szlachcic, ziemianin, właściciel dóbr ziemskich – Sobota, Marysin, Arturówek, Bałuty Nowe i Łagiewniki Nowe, członek Towarzystwa Rolniczego w Królestwie Polskim.
Życiorys.
Zawisza był synem Cypriana Jana Józefa Antoniego Czarnego-Zawiszy z Soboty h. Przerowa (1776–1827) i jego żony Marianny Karnkowskiej z Karnkowa herbu Junosza (1786–1853). Jego dziadkiem był Wincenty Zawisza – właściciel dóbr sobockich, szambelan króla Stanisława Augusta Poniatowskiego. Dobra Sobockie przeszły następnie na ojca Augusta Zawiszy – Cypriana, który następnie przekazał je swojemu synowi bratu Augusta – Arturowi Zawiszy, straconemu za działalność patriotyczną i uczestnictwo w powstaniu listopadowym, któremu władze carskie skonfiskowały majątek. August Zawisza wykupił majątek, który na fundamentach starych zabudowań wybudował neogotycki pałacyk.
Powstanie Marysina i Arturówka i Łagiewnik.
W 1845 August Zawisza podjął się parcelacji dóbr swojej matki – Łagiewnik i Bałut. Rozpoczął wycinkę lasu w sąsiedztwie miejscowości poszerzając grunty rolne. Od strony miejscowości Bałuty utworzył folwark Nowiny (obszar obecnie znajdujący się w kwartale ulic: Inflanckiej, Marysińskiej, Kolińskiego i Gibalskiego), później nazywając ten obszar Marysinem od imienia swojej córki Marii Zawiszy, zwanej Marysią (ur. 1859). Z części północnej rozparcelowanego obszaru powstał folwark Arturów (późn. Arturówek), którego nazwa została nadana w celu upamiętnienia zmarłego brata. W 1854 po śmierci matki Zawisza odziedziczył Łagiewniki, w 1864 zakładając w nich kolonię czynszową Łagiewniki Nowe.
Powstanie Bałut Nowych.
W latach 50. XIX w. Zawisza podjął się założenia osady fabrycznej – Bałuty Nowe, wzorem okolicznych miejscowości, takich jak Konstantynów, Ozorków czy Aleksandrów. Upoważnił on Macieja Jarmolińskiego, Nadleśnego Lasów Rządowych Leśnictwa Wyszków, do rozkolonizowania osadnikom swoich terenów, który 22 października 1857 roku zawarł z Ickiem Bławatem i Ickiem Birencwajgiem, handlarzami i właścicielami domów na Starym Mieście, akt kolonizacyjny, czyniąc ich administratorami ziem. Centralnym punktem osady został Rynek Bałucki. Sprzedaż gruntów postępowała dynamicznie, a rozwój osady przypieczętowało utworzenie wsi Bałuty Nowe 18 czerwca 1875.
Utrata majątku.
W związku z zaangażowaniem Zawiszy w powstanie styczniowe władze carskie nałożyły na niego kontrybucje, co zmusiło go do poszukiwania nowych dochodów. W związku z brakiem możliwości opłacenia zaciągniętych kredytów Towarzystwo Kredytowe wystawiło część jego majątku na licytację. W związku z powyższym Zawisza w latach 80. XIX w. wyprzedał prawa pierwokupu resztek ziem, które dwór zachowywał dla siebie, oraz pozwolenie na wykup nieruchomości wieczystowo-czynszowych na własność, co jednak nie pozwoliło na spłatę jego długów, zaciągniętych na bałuckiej hipotece. Bałuty Nowe zostały zlicytowane przez sąd okręgowy, a ich nabywcami zostali jego córka: hrabina Helena Narzymska z Zawiszów oraz Aleksander Małachowski. W 1888 część majątku Zawiszy została zlicytowana i sprzedana Juliuszowi Heinzelowi, w tym m.in. Arturówek i Marysin, który m.in. rozwinął folwark Marysin w wielkoobszarowe gospodarstwo rolne, z czasem rozparcelowane i przekształcone w osiedle.
W 1890, po śmierci Zawiszy pałacyk w Sobocie nabył Artur Stokowski wraz z żoną, zakładając w jego otoczeniu park w stylu angielskim. W 1927 majątek został kupiony przez Wiktora i Bognę Przegalińskich, którzy utworzyli hodowlę koni arabskich, a po II wojnie światowej majątek podzielono pomiędzy PGR a stadninę koni, pałacyk przekształcając w dom mieszkalny.
Życie prywatne.
Żoną Augusta Zawiszy była Honorata Zalewska (1826–1883), córka urzędnika Królestwa Polskiego – Tomasza Zalewskiego oraz Heleny z d. Borzęckiej.
August Zawisza miał 4 dzieci:
Zawisza zmarł 20 czerwca 1889 w Krakowie, gdzie został pochowany na Cmentarzu Rakowickim.
Upamiętnienie.
Do 1920 na Bałutach istniała ul. Zawiszy – była jedną z pierwszych pięciu ulic wytyczonych przy zakładaniu osady fabrycznej Bałuty Nowe i nadana na cześć jej właściciela Augusta Zawiszy. Z czasem przez mieszkańców została przekształcona w ulicę Zawiską, następnie Zawadzką, do czego miało przyczynić się skojarzenie z nazwą ulicy w ówczesnym centrum Łodzi. Jednocześnie w dokumentach sprzedaży ulica funkcjonowała pod każdą z powyższych nazw, a dodatkowo w dokumentach żydowskich jako "Zawisze gass", a w rosyjskich "Zawisskaja". Uchwałą Rady Miejskiej w Łodzi z 18 maja 1920 jako patrona ulicy przyjęto Zawiszę Czarnego.

</doc>
<doc id="5326943" url="https://pl.wikipedia.org/wiki?curid=5326943" title="Ita Gertner">
Ita Gertner

Ita Gertner (hebr. איטה גרטנר) (ur. 8 kwietnia 1932 w Kaliszu) – izraelska malarka i rzeźbiarka pochodzenia polskiego.
Życiorys.
Ita Gertner urodziła się w Kaliszu, w wieku dwóch lat wyemigrowała z rodziną do mandatu Palestyny. Dorastała w religijnej rodzinie w Tel Awiwie, wcześnie zmarła jej matka, w 1950 wyszła za mąż. Ukończyła seminarium nauczycielskie w zawodzie opiekun przedszkolny z elementami nauczania sztuk pięknych. Studiowała w Instytucie Avni, wśród jej nauczycieli byli Moshe Sternshus, Yehezkel Streichman, Moshe Profes i Yaakov Wechsler. W 1963 ukończyła naukę z wyróżnieniem, od tego czasu wystawiała swoje prace w galeriach i muzeach w Izraelu i zagranicą. W 1969 ukończyła studia w seminarium artystycznym Ramat Hasharon, w 1970 rozwiodła się. W 1998 ukończyła studia kulturoznawcze w Camera Obscura, a w 2004 studia kuratorskie w warsztatach kibucu.
Na przestrzeni lat zaprezentowała około 21 wystaw indywidualnych oraz uczestniczyła w kilkudziesięciu wystawach zbiorowych w muzeach, galeriach i przestrzeniach wystawienniczych w Izraelu i za granicą. Przez lata swojej pracy Ita Gardner współpracowała z wieloma kuratorami, m.in. Adamem Baruchem, Dannym Dotanem, Meirem Aharonsonem, Peyotą Vitkin Onger, Hanze Tille, Iną Hervati, Efi Gan, Anat Getanio, Drorą Dekel, Ireną Gordon, Rachel Sukman, Michalem Szamir, Tali Tamir i Katsią Alon.

</doc>
<doc id="5326945" url="https://pl.wikipedia.org/wiki?curid=5326945" title="Wilje">
Wilje

Wilje (; ) – przystanek kolejowy w pobliżu miejscowości Barabanowo, w rejonie pieczorskim, w obwodzie pskowskim, w Rosji. Położony jest na linii Psków - Valga - Ryga.
Historia.
Przystanek powstał w latach 30 XX w., gdy tereny te należały do Estonii i przez okres międzywojenny nosił estońską nazwę "Vilo". Nazwa ta w rusyfikowanej formie zachowała się do dziś.

</doc>
<doc id="5326948" url="https://pl.wikipedia.org/wiki?curid=5326948" title="Edgars Tavars">
Edgars Tavars

Edgars Tavars (ur. 12 sierpnia 1982 w Rydze) – łotewski przedsiębiorca i polityk, wiceminister, poseł na Sejm, przewodniczący Łotewskiej Partii Zielonych.
Życiorys.
W 2010 ukończył studia z dziedziny ekonomii w ryskiej akademii pedagogicznej RPIVA). Dwa lata później został absolwentem szkoły biznesowej Banku Augstskola. Zawodowo związany z sektorem prywatnym, został współwłaścicielem przedsiębiorstwa Spulgas.
W 2011 wybrano go na przewodniczącego Łotewskiej Partii Zielonych. W 2014 został parlamentarnym sekretarzem w ministerstwie ochrony środowiska i rozwoju regionalnego. Dwa lata później objął funkcję parlamentarnego sekretarza w ministerstwie komunikacji.
W 2019 został przewodniczącym Związku Zielonych i Rolników. W styczniu 2021 objął mandat posła na Sejm XIII kadencji z ramienia ZZS, zasiadł w komisjach prawa i spraw europejskich. W lipcu 2022 wybrano go na współprzewodniczącego nowej koalicji politycznej pod nazwą Zjednoczona Lista. W tym samym roku utrzymał mandat deputowanego na XIV kadencję parlamentu.
Życie prywatne.
Jest żonaty, ma dwóch synów.

</doc>
<doc id="5326950" url="https://pl.wikipedia.org/wiki?curid=5326950" title="Nowoizborsk">
Nowoizborsk

Nowoizborsk () – stacja kolejowa w miejscowości Nowyj Izborsk, w rejonie pieczorskim, w obwodzie pskowskim, w Rosji. Położona jest na linii Psków - Valga - Ryga.
Historia.
Stacja powstała w czasach carskich na Kolei Pskowsko-Ryskiej. Początkowo nosiła nazwę Nowo-Izborsk (), następnie Izborsk (). W 1920 znalazła się na terytorium Estonii i zmieniła nazwę na "Irboska". Przez okres międzywojenny była estońską stacją graniczną na granicy ze Związkiem Sowieckim.
Po włączeniu Estonii w skład ZSRS, tereny na których położona była stacja przyłączono do Rosyjskiej FSRR. Sama stacja zachowała jednak estońskojęzyczną nazwę "Irboska" () aż do lat 70., gdy zmieniono ją na obecną. Po rozpadzie ZSRR stacja znalazła się w Rosji.

</doc>
<doc id="5326951" url="https://pl.wikipedia.org/wiki?curid=5326951" title="Dacza (obwód doniecki)">
Dacza (obwód doniecki)

Dacza () – wieś na Ukrainie, w obwodzie donieckim, w rejonie bachmuckim. W 2001 liczyła 39 mieszkańców, spośród których 25 posługiwało się językiem ukraińskim, a 14 rosyjskim.

</doc>
<doc id="5326966" url="https://pl.wikipedia.org/wiki?curid=5326966" title="Arthur Motzki">
Arthur Motzki

Arthur Motzki (ur. 10 października 1879 w Olsztynie, zm. 26 marca 1967) – nauczyciel gimnazjum w Braniewie i Olsztynie, doktor filozofii, autor książek i publikacji historycznych.
Życiorys.
Urodził się 10 października 1879 w Olsztynie jako syn Antona, kupca z Królewca. Uczęszczał do w Królewcu, najstarszej szkoły w Prusach Wschodnich. W 1899 uzyskał maturę. Następnie studiował teologię i filozofię na uczelniach w Braniewie oraz w Królewcu. 10 grudnia 1903 uzyskał na Uniwersytecie w Królewcu stopień doktora na podstawie pracy "Eubulos von Probalinthos und seine Finanzpolitik".
14 lipca 1904 roku zdał egzamin nauczycielski ("wissenschaftliche Prüfung") z przedmiotów historia, geografia i język angielski. W 1904 rozpoczął pracę w gimnazjum w Braniewie jako nauczyciel stażysta ("Seminarkandidat"). W latach 1905–1906 wyjechał na studia z archiwistyki do Rzymu. 1 sierpnia 1906 rozpoczął pracę w gimnazjum w Giżycku, od 1 października 1906 w gimnazjum w Braniewie. W 1907 otrzymał tytuł Oberlehrer (starszy nauczyciel). W latach 1905–1906 kontynuował studia w Watykanie z zakresu archiwistyki. Od 1914 roku był żołnierzem w I wojnie światowej, w latach 1915–1916 przebywał w niewoli rosyjskiej na Syberii. W 1920 uzyskał stopień nauczyciela mianowanego (Studienrat) w gimnazjum w Braniewie. Po przejęciu rządów przez narodowych socjalistów został karnie przeniesiony, ze względów politycznych, do gimnazjum w Olsztynie. W latach 1945–1947 był internowany w Danii, od 1947 mieszkał w Saarbrücken, następnie w Lüdinghausen.
Jest autorem wielu opracowań historycznych w języku niemieckim, publikował też po łacinie i w języku angielskim. Był członkiem Warmińskiego Towarzystwa Historycznego, publikował na łamach "Zeitschrift für die Geschichte und Altertumskunde Ermlands".
Był żonaty z Ellą Haub. 

</doc>
<doc id="5326968" url="https://pl.wikipedia.org/wiki?curid=5326968" title="Bitwa w zatoce Awa">
Bitwa w zatoce Awa



</doc>
<doc id="5326970" url="https://pl.wikipedia.org/wiki?curid=5326970" title="Zaroślak czarnobrody">
Zaroślak czarnobrody

Zaroślak czarnobrody ("Atlapetes melanolaemus") – gatunek małego ptaka z rodziny pasówek (Passerellidae). Endemit o niewielkim zasięgu występowania w południowo-wschodnim Peru i zachodniej Boliwii. Jest uznawany za gatunek najmniejszej troski.
Systematyka.
Gatunek po raz pierwszy zgodnie z zasadami nazewnictwa binominalnego opisali Philip Lutley Sclater i Osbert Salvin, nadając mu nazwę "Buarremon melanolaemus". Opis ukazał się w 1879 roku w czasopiśmie „Ibis”. Jako miejsce typowe autorzy wskazali Khachupata, Cuzco, Peru. IOC nie wyróżnia podgatunków.
Morfologia.
Nieduży ptak ze średniej wielkości, grubym u nasady dziobem w kolorze czarnym. Szczęka i żuchwa są lekko zakrzywione. Tęczówki w kolorze ciemnym czerwonobrązowym. Nogi czarniawe. Na głowie ruda czapeczka rozciągająca się od czoła do karku. Reszta głowy, podgardle i gardło czarne. Górna część ciała czarniawa, kuper czarniawy z lekkim oliwkowym odcieniem. Ogon czarniawy. Sterówki czarniawe z ciemnooliwkowymi brzegami. Pokrywy skrzydeł czarne, lotki także z nieco jaśniejszym odcieniem krawędzi. Pierś, dolna część brzucha i boki żółte z szarawymi odcieniami. Brak dymorfizmu płciowego. Długość ciała z ogonem 17 cm; masa ciała 27,5–30,3 g.
Zasięg występowania.
Zaroślak czarnobrody występuje w południowo-wschodnim Peru we wschodniej części regionu Cuzco i sąsiadującym z nim regionem Puno oraz w sąsiadującym z Puno departamentem La Paz w zachodniej Boliwii. Jest gatunkiem osiadłym. Jego zasięg występowania według szacunków organizacji BirdLife International obejmuje 186 tys. km².
Ekologia.
Zaroślak czarnobrody jest gatunkiem endemicznym. Jego głównym habitatem jest wilgotny las górski i zakrzewione stoki wschodniej części Andów. Występuje na wysokościach od 1400 do 3200 m n.p.m. (BirdLife International podaje przedział wysokości 1500–3000 m n.p.m.). Jest najprawdopodobniej gatunkiem wszystkożernym. Żeruje na ziemi lub tuż nad jej powierzchnią.
Rozmnażanie.
Sezon rozrodczy trwa od późnego lipca do początku grudnia. Gniazdo w postaci niewielkiej miseczki, wykonane głównie z grubej trawy i liści bambusa "Chusquea" jest wyścielone cienkimi, suchymi źdźbłami traw. Gniazda są umieszczone średnio 0,9 m (od 0 do 3 m) nad ziemią, dobrze ukryte wśród gęstych traw, paproci lub krzewów. W lęgu 2 jaja o średnich wymiarach 23,2×16,8 mm. Jaja mają kremoworóżowy kolor z rdzawymi i/lub brązowymi plamkami, skoncentrowanymi w okolicy grubszego końca. Okres inkubacji 14–15 dni, młode opuszczają gniazdo po 13–14 dniach od wyklucia.
Status.
W Czerwonej księdze gatunków zagrożonych IUCN zaroślak czarnobrody klasyfikowany jest jako gatunek najmniejszej troski (LC – "Least Concern"). Liczebność populacji nie jest określona, zaś jej trend oceniany jest jako spadkowy ze względu na wylesianie Amazonii. Gatunek opisywany jest jako lokalnie pospolity lub dość pospolity.

</doc>
<doc id="5326971" url="https://pl.wikipedia.org/wiki?curid=5326971" title="Bacillochilus xenostridulans">
Bacillochilus xenostridulans

Bacillochilus xenostridulans – gatunek pająka z rodziny ptasznikowatych. Jedyny z monotypowego rodzaju Bacillochilus. Zamieszkuje Angolę.
Taksonomia.
Gatunek ten opisany został po raz pierwszy w 2010 roku przez Richarda C. Gallona na podstawie dwóch samic odłowionych w 1905 roku. Jako miejsce typowe wskazano Catumbellę w angolskiej prowincji Benguela. 
Morfologia.
Samice osiągają od 21,6 do 24,5 mm długości ciała przy karapaksie długości od 8,4 do 10 mm i szerokości od 6,8 do 7,7 mm oraz opistosomie (odwłoku) długości od 10 do 10,5 mm i szerokości od 6,4 do 6,8 mm. Ubarwienie ciała u okazów przechowywanych w alkoholu jest jednolicie żółtobrązowe z jaśniejszymi obrączkami na odnóżach, siateczkowanym wierzchem opistosomy i ciemną linią podłużną na jej spodzie. Samiec pozostaje nieznany nauce. Część głowowa karapaksu jest słabo wyniesiona, a jego jamki mają postać głębokich, poprzecznych dołków. Oczy pary przednio-bocznej są największe, a tylno-środkowej najmniejsze. Szczękoczułki mają 8 lub 9 ząbków na przednich krawędziach rowków. Odznaczają się obecnością w częściach tylno-bocznych skopul zbudowanych z pałeczkowatych szczecinek pierzastych, przy jednoczesnym braku skopul w częściach przednio-bocznych. Liczba kuspuli na szczękach wynosi 165–190, a na wardze dolnej 48–63. Nogogłaszczki mają na powierzchniach przednio-bocznych grupę rozseparowanych szczecin kolcowatych liczniejszą niż u większości Harpactirinae. Sternum ma trzy pary owalnych sigilli położonych przykrawędziowo. Odnóża zwieńczone są parą nieząbkowanych pazurków. Samicze genitalia mają szereg długich i pozakrzywianych do wewnątrz szczecin na tylnej krawędzi tarczki epigastrycznej oraz parę spermatek zwieńczonych pojedynczym, okrągłym w przekroju płatkiem każda.
Występowanie.
Gatunek afrotropikalny, znany wyłącznie z lokalizacji typowej w Angoli.

</doc>
<doc id="5326972" url="https://pl.wikipedia.org/wiki?curid=5326972" title="Bacillochilus">
Bacillochilus



</doc>
<doc id="5326973" url="https://pl.wikipedia.org/wiki?curid=5326973" title="Munduruku bicoloratum">
Munduruku bicoloratum

Munduruku bicoloratum – gatunek pająka z rodziny ptasznikowatych. Jedyny z monotypowego rodzaju Munduruku. Zamieszkuje brazylijską Amazonię.
Taksonomia.
Gatunek ten opisany został po raz pierwszy w 2013 roku przez Laurę T. Miglio, Alexandra B. Bonaldo i Fernanada Péreza-Milesa. Jako lokalizację typową autorzy wskazali Mutum w brazylijskim stania Pará. Nazwa rodzajowa pochodzi od własnej nazwy plemienia posługującego się językiem z grupy tupi i zamieszkującej okolice Juruti, gdzie odłowiono materiał typowy. Epitet gatunkowy oznacza po łacinie „dwubarwne”. 
Morfologia.
Obie płcie mają rudobrązowe prosomę, szczękoczułki, nogogłaszczki i odnóża oraz jasnobrązową opistosomę (odwłok) z ciemnobrązowym szewronem po stronie grzbietowej. U holotypowego samca długość ciała wyniosła 25,4 mm, z czego 12 przypadało na karapaks, a u paratypowej samicy 22 mm, z czego 8,6 przypadało na karapaks. Oczy pary przednio-bocznej leżą nieco bardziej z przodu niż przednio-środkowej, a pary tylno-środkowej bardziej z przodu niż tylno-bocznej. Jamki karapaksu są poprzeczne. Szczękoczułki mają 11 lub 12 zębów na przednich krawędziach rowków i grupę około 30 ząbków nasadowych za tymi krawędziami. Kuspuli na wardze dolnej jest u samca około 70, a u samicy około 90, tych na szczękach jest około 240 u samca i około 270 u samicy. Nadstopia ostatniej pary odnóży pozbawione są skopuli, zaś par pozostałych mają skopule w częściach odsiebnych. Wszystkie stopy mają gęste skopule, u samic podzielone, u samca niepodzielone na pierwszej i drugiej parze i podzielone na pozostałych. U samca odnóża pierwszej pary mają na goleniach po dwie apofizy (haki) goleniowe zlane podstawami i o zbieżnych gałęziach. Opistosoma u samca ma włoski parzące typu III, a u samicy typów III i IV. Nogogłaszczki samca mają gruszkowaty bulbus zaopatrzony w prolateralny kil górny, prolateralny kil dolny oraz wyraźnie wyodrębniony kil subapikalny. Genitalia samicy mają parę spermatek z kulistymi zbiornikami nasiennymi, z których odchodzą lejkowate szyjki łączące się na szerokiej, zesklerotyzowanej podstawie.
Ekologia i występowanie.
Gatunek neotropikalny, endemiczny dla Brazylii, znany wyłącznie z okolic Juruti w stanie Pará. Zamieszkuje wilgotne lasy równikowe wschodniej Amazonii.

</doc>
<doc id="5326974" url="https://pl.wikipedia.org/wiki?curid=5326974" title="Munduruku">
Munduruku



</doc>
<doc id="5326975" url="https://pl.wikipedia.org/wiki?curid=5326975" title="Harmonicon oiapoqueae">
Harmonicon oiapoqueae

Harmonicon oiapoqueae – gatunek pająka z infrarzędu ptaszników i rodziny Dipluridae. Zamieszkuje Gujanę Francuską.
Taksonomia.
Gatunek ten opisali jako pierwsi Bastian Drolshagen i Christian M. Bäckstam w 2011 roku. Opisu dokonali na podstawie parki okazów odłowionych w Saint-Georges w Gujanie Francuskiej. Epitet gatunkowy nawiązuje do płynącej w pobliżu lokalizacji typowej rzeki Oiapoque.
Morfologia.
Pająki te osiągają do około 50 mm długości ciała i 13–15 cm rozstawu odnóży w przypadku samic. U holotypowego samca karapaks miał 11,7 mm długości i 10,4 mm szerokości, a opistosoma (odwłok) 12,3 mm długości i 7,2 mm szerokości. U paratypowej samicy wymiary karapaksu wynosiły 13,3 mm długości i 12,6 mm szerokości, a opistosomy 17,4 mm długości i 7,6 mm szerokości. Ubarwienie karapaksu jest jaskrawoczerwone, szczękoczułków czerwone do mahoniowego, opistosomy czerwonawoszare, zaś reszty ciała granatowoczarne. Owłosienie stanowią delikatniejsze szczecinki szare do srebrnych i długie szczecinki czarne. Jamki karapaksu są szczeliniaste, odwrotnie U-kształtne. Nadustek jest wąski. Na szczękoczułkach występują dwa tylno-boczne i jedno grzbietowe pasmo szczecinek pierzastych, to ostatnie w części odsiebnej rozszerzone na całą ich szerokość. Przednia krawędź rowka szczękoczułka ma u samca 9, a u samicy 11 zębów. Szczęki mają przednio-boczną lirę z siedmiu zakrzywionych szczecinek. Kształt wargi dolnej jest trapezowaty. Sternum ma trzy pary sigilli, z których dwie pierwsze są okrągłe, a trzecia, największa, jest owalna, wyróżniając się kształtem na tle całego rodzaju. Odnóża są długie i smukłe, o nibyczłonowanych, pokrytych gęstymi i całkowitymi skopulami stopach. Nogogłaszczki zwieńczone są pazurkami z pojedynczym szeregiem ząbków. U samca pierwsza para odnóży ma guzek w nasadowej części nadstopia. Nogogłaszczki samca mają gruszkowaty, krótszy niż u "H. audeae" bulbus z długim i niemal prostym embolusem. Genitalia samicy mają dwie Y-kształtne spermateki z nieregularnym zewnętrznym wierzchołkiem.
Ekologia i występowanie.
Gatunek neotropikalny, znany tylko z Gujany Francuskiej. Aktywny jest nocą, kiedy to oczekuje ofiary u wylotu oprzędu. Buduje rozległe, osiągające około 2 m², płachtowate sieci łowne rozczepione między gałęziami drzew i krzewów. Sieci takie przechodzą w lejkowate ujście, które prowadzi do długiego na około 20 cm rurkowatego oprzędu, a ten do norki, która najpierw biegnie pionowo, a potem zakrzywia się pod kątem 45°.

</doc>
<doc id="5326979" url="https://pl.wikipedia.org/wiki?curid=5326979" title="Wiroza S ziemniaka">
Wiroza S ziemniaka

Wiroza S ziemniaka – wirusowa choroba ziemniaka wywoływana przez wirus S ziemniaka ("Potato virus S", PVS).
Występowanie i szkodliwość.
Wiroza S ziemniaka jest szeroko rozprzestrzeniona na świecie. Ziemniaki zainfekowane wirusem PVS są znacznie bardziej podatne na zarazę ziemniaka i mniej podatne na infekcję innymi wirusami, np. PVY i PVX. Jeżeli jednak te trzy wirusy występują razem, to powoduje to wzmocnienie objawów porażenia.
W Polsce wiroza S ziemniaka występuje bardzo często, ale ma niewielkie znaczenie gospodarcze. U odmian bardzo podatnych na tę chorobę spadki plonów nie przekraczają 10%, ale odmian tych w Polsce praktycznie nie uprawia się. Według nowszych zagranicznych opracowanń naukowych spadek plonu raczej nie przekracza 5–8%. Istnieją przepisy prawne określające dopuszczalne maksymalne porażenie sadzeniaków wirusami dla różnych stopni kwalifikacji. W Polsce najwyższy dopuszczalny udział bulw porażonych wirusami, w tym PVS, nie może przekraczać 10% dla klasy B.
Objawy.
Rośliny porażone wirozą S ziemniaka są nieco słabiej ubarwione, ich nerwy są nieco wgłębione, a brzegi górnych liści są nieco zniekształcone. Na liściach dolnych występują chlorozy lub słabe nekrozy, liście te przedwcześnie żółkną, czasami pojawiają się na nich miedziane odcienie. Na ich blaszkach pojawia się chlorotyczna mozaika lub zielone plamki na żóltym tle. Wizualnie jednak bardzo trudno jest zidentyfikować tę chorobę, gdyż jej objawy są mało widoczne, a często choroba jest bezobjawowa. Łatwiej można tego dokonać w warunkach polowych przez porównanie roślin chorych ze zdrowymi, gdy rosną obok siebie. Jedyną pewną metodą identyfikacji wirusa PVS jest test DAS Elisa i jeszcze bardziej czuły test PCR.
Ochrona.
Brak skutecznych metod zwalczania choroby, można jej jedynie zapobiegać. W praktyce najskuteczniejsze jest stosowanie jak największej odległości pomiędzy uprawami ziemniaków. Z pól należy usuwać rośliny porażone wraz z bulwami. Zwalczanie mszyc przenoszących wirus PVS jest skuteczne przy liściozwoju ziemniaka, w przypadku PVS oraz wirusów PVY, PVM i PVA jest mało skuteczne, a jeśli w bliskim sąsiedztwie plantacji rosną ziemniaki porażone tymi wirusami – w ogóle nieskuteczne. Skuteczne jest natomiast cotygodniowe opryskiwanie roślin olejem mineralnym (np. Olemix 84 EC, Sunspray 850 EC). Należy je rozpocząć, gdy wzeszło już 80–90% ziemniaków. Zalecana dawka 7 l/ha. Metoda ta została uznana za najbardziej skuteczną w zwalczaniu wirozy S ziemniaka na plantacjach nasiennych. Na plantacjach towarowych tańszą metodą jest wymiana co 2–4 lata sadzeniaków na zdrowe, kwalifikowane.
Jedną z najskuteczniejszych metod jest sadzenie odmian odpornych. Ponieważ jednak w Polsce choroba ma niewielkie znaczenie, nie prowadzi się badań stopnia odporności poszczególnych odmian na wirozę S ziemniaka. W IHAR-PIB w Młochowie wyprodukowano odmiany odporne z genem NS.
Bardzo skutecznie ogranicza spływanie wirusów z naci do bulw wczesne niszczenie naci. Zabieg ten powszechnie wykonuje się na plantacjach nasiennych, na plantacjach towarowych dużo rzadziej. Można tego dokonać trzema metodami: mechanicznie, chemicznie lub metodą kombinowaną, mechaniczno-chemiczną.

</doc>
<doc id="5326981" url="https://pl.wikipedia.org/wiki?curid=5326981" title="Harmonicon">
Harmonicon

Harmonicon – rodzaj pająków z infrarzędu ptaszników i rodziny Dipluridae. Obejmuje 4 opisane gatunki. Zamieszkują północną Amerykę Południową.
Morfologia i zasięg.
Szczęki tych pająków mają lirę położoną przednio-bocznie, zbudowaną z jednego szeregu szczecinek o spłaszczonych i haczykowato zakrzywionych wierzchołkach, mniej licznych niż u "Trechona"; w szczególności charakterystyczna jest obecność dodatkowych, sztywnych, trochę pogrubionych szczecinek w odsiebnej części liry. Odnóża są dłuższe i cieńsze niż u rodzaju "Diplura". Kolejność odnóży od najdłuższego do najkrótszego to: I, IV, II, III, lub: IV, I, II, III. Nadstopia większości odnóży mają skopule w odsiebnej ⅓ długości. Stopy są nibyczłonowane. Skopule na stopach pierwszej i drugiej pary odnóży są gęściejsze niż u rodzaju "Diplura", a te na stopach pary trzeciej i czwartej rzadsze niż u rodzaju "Trechona". Nogogłaszczki samca mają golenie dłuższe niż u rodzaju "Diplura" i zaopatrzone są bulbus o nabrzmiałej podstawie i wydłużonym embolusie, podobnie jak u rodzaju "Trechona". Gęste skopule zajmują ponad wierzchołkową ⅓ długości stopy nogogłaszczka.
Rodzaj neotropikalny, znany z Gujany Francuskiej i północnej Brazylii.
Taksonomia.
Takson ten wprowadzony został w 1896 roku przez Fredericka Octaviusa Pickarda-Cambridge’a. Autor ów zaliczył do niego tylko jeden opisany na podstawie niedorosłego okazu gatunek, "H. rufescens". Robert Raven w 1985 roku zsynonimizował ten rodzaj z rodzajem "Diplura", jednak już w 1998 roku Patrick Maréchal i Christian Marty usunęli go z synonimów i opisali nowy jego gatunek. Dwa kolejne gatunki opisane zostały w drugiej dekadzie XXI wieku.
Do rodzaju tego należą 4 opisane gatunki:

</doc>
<doc id="5326982" url="https://pl.wikipedia.org/wiki?curid=5326982" title="Irena Pietrzykowska">
Irena Pietrzykowska

Irena Pietrzykowska (ur. 1929, zm. 2 czerwca 2016) – polska biolog, prof. dr hab.
Życiorys.
W 1953 ukończyła studia na Uniwersytecie Warszawskim. W 1987 uzyskała tytuł profesora nauk przyrodniczych. Pracowała w Instytucie Biochemii i Biofizyki Polskiej Akademii Nauk.

</doc>
<doc id="5326985" url="https://pl.wikipedia.org/wiki?curid=5326985" title="Guyruita">
Guyruita

Guyruita – rodzaj pająków z infrarzędu ptaszników i rodziny ptasznikowatych. Obejmuje 6 opisanych gatunków. Zamieszkują Amerykę Południową.
Morfologia.
Pająki te osiągają od 10 do 30 mm długości ciała, co stanowi niewielkie do przeciętnych rozmiary jak na ptasznikowate. Ubarwienie mają jednolite lub z ciemnym znakiem pośrodku grzbietowej strony opistosomy (odwłoka). Karapaks ma słabo wyniesioną część głowową z lekko wyniesionym, szerszym niż dłuższym wzgórkiem ocznym. Szczękoczułki pozbawione są rastellum. Szczęki mają ponad 80 kuspuli, natomiast na kwadratowej wardze dolnej jest ich ponad 100. Odnóża zwieńczone są parą nieząbkowanych pazurków górnych i dobrze wykształconymi przypazurkowymi kępkami włosków, brak jest natomiast pazurka dolnego. Na stopach pierwszej pary skopule są pełne, na tych drugiej pary pełne z linią rzadkich szczecinek, a na pozostałych parach podzielone pasmem grubych szczecin. Odnóża pierwszej pary u samców mają na goleniach apofizy (haki) zbudowane ze stosunkowo krótkich gałęzi, z których tylno-boczna jest dłuższa od przednio-bocznej. Nadstopia tejże pary odnóży przy zginaniu wchodzą w kontakt z owymi apofizami. Nogogłaszczki samca dysponują długim i cienkim, pozbawionym kilów embolusem. Genitalia samic cechują się spermatekami o szerokiej podstawie i dobrze zesklerotyzowanych płatach.
Ekologia i występowanie.
Rodzaj neotropikalny, znany z Gujany, Gujany Francuskiej oraz dużej części Brazylii, w tym stanów: Pará, Maranhão, Piauí, Tocantins, Goiás i Dystryktu Federalnego, Rio Grande do Norte, Paraíba, Alagoas, Bahia, Sergipe i Espírito Santo.
Większość gatunków zamieszkuje lasy atlantyckie, jeden związany jest z ekoregionem cerrado, a jeden jest troglofilem.
Taksonomia.
Takson ten wprowadzony został w 2007 roku przez José P.L. Guadanucciego, Sylvię M. Lucas, Rafaela P. Indicattiego i Flávio U. Yamamoto na łamach "Revista Brasileira de Zoologia". Nadana nazwa rodzajowa oznacza w języku z grupy tupi „wchodzić pod skałę” i nawiązuje do zachowania niektórych gatunków. Gatunkiem typowym autorzy wyznaczyli opisanego w tej samej publikacji "G. cerrado".
Do 2022 roku opisano 6 gatunków z tego rodzaju:
Guadanucci w publikacji z 2020 roku zaznaczyli jednak, że materiał zdeponowany w muzeach i fotografie osobników w hodowlach wskazują na znacznie większą różnorodność rodzaju, przekraczającą 15 gatunków. Stąd takson ten będzie wymagał kolejnych rewizji.

</doc>
<doc id="5326987" url="https://pl.wikipedia.org/wiki?curid=5326987" title="Guyruita atlantica">
Guyruita atlantica

Guyruita atlantica – gatunek pająka z rodziny ptasznikowatych. Zamieszkuje Brazylię.
Taksonomia.
Gatunek ten opisany został po raz pierwszy w 2007 roku przez José P.L. Guadanucciego, Sylvię M. Lucas, Rafaela P. Indicattiego i Flávio U. Yamamoto. Jako lokalizację typową autorzy wskazali stację ekologiczną w Murici w na terenie brazylijskiego stanu Alagoas. Epitet gatunkowy pochodzi od Mata Atlântica – formacji roślinnej zasiedlanej przez ten gatunek.
Morfologia.
Samice osiągają od 10,5 do 20 mm, a samce od 8,6 do 18,6 mm długości ciała. Barwa prosomy i odnóży jest brązowa, wierzchu opistosomy (odwłoka) ciemnobrązowa bez żadnych wzorów, a spodu opistosomy jasnobrązowa. Karapaks ma słabo wyniesioną część głowową z lekko wyniesionym, szerszym niż dłuższym wzgórkiem ocznym. Oczy pary przednio-bocznej leżą nieco bardziej z przodu niż przednio-środkowej, a pary tylno-środkowej w przypadku samca równo z tymi pary tylno-bocznej, zaś u samicy nieco za nimi. Jamka karapaksu jest prosta. Szczękoczułki mają człon nasadowy z 8 lub 9 ząbkami. Szczęki mają ponad 80 kuspuli, natomiast na kwadratowej wardze dolnej jest ich około 150 u samic i około 130 u samców. Owalne sternum ma tylną parę sigillów oddaloną od krawędzi na odległość równą ich średnicy. Skopule na nadstopiach pierwszej i drugiej pary zajmują ponad połowę ich długości, na tych trzeciej pary połowę długości, a na tych czwartej pary mniej niż połowę długości. Na stopach pierwszej pary skopule są pełne, na tych drugiej pary pełne z linią rzadkich szczecinek, a na pozostałych parach podzielone pasmem grubych szczecin. Trichobotria maczugowate rozmieszczone są na stopach w dwóch równoległych szeregach. Samiec ma na goleniach pierwszej pary odnóży stosunkowo krótkie apofizy (haki) goleniowe, składające się z dwóch gałęzi, z których tylna jest dłuższa i ma dwa kolce na szczycie, a przednia jest krótsza i zaopatrzona w jeden kolec. Nogogłaszczki samca mają długi i cienki, lekko zakrzywiony, pozbawiony kilów bulbus oraz długi i cienki embolus. Genitalia samicy zawierają dwa wielopłatowe zbiorniki.
Ekologia i występowanie.
Gatunek neotropikalny, znany wyłącznie z północnej i środkowo-wschodniej części Brazylii. Podawany jest ze stanów Paraíba, Alagoas, Bahia, Sergipe i Espírito Santo. Zamieszkuje lasy atlantyckie.

</doc>
<doc id="5326988" url="https://pl.wikipedia.org/wiki?curid=5326988" title="Guyruita cerrado">
Guyruita cerrado

Guyruita cerrado – gatunek pająka z rodziny ptasznikowatych. Zamieszkuje Brazylię.
Taksonomia.
Gatunek ten opisany został po raz pierwszy w 2007 roku przez José P.L. Guadanucciego, Sylvię M. Lucas, Rafaela P. Indicattiego i Flávio U. Yamamoto. Jako lokalizację typową autorzy wskazali Serra da Mesa w Colinas do Sul na terenie brazylijskiego stanu Goiás. Epitet gatunkowy pochodzi od cerrado – formacji roślinnej zasiedlanej przez ten gatunek.
Morfologia.
Samice osiągają od 20 do 28 mm, a samce od 11 do 24 mm długości ciała. Ubarwienie jest ciemnoczerwonawe z ciemnymi szewronami na grzbietowej stronie opistosomy (odwłoka). Karapaks ma słabo wyniesioną część głowową z lekko wyniesionym, szerszym niż dłuższym wzgórkiem ocznym. Oczy pary przednio-bocznej leżą nieco bardziej z przodu niż przednio-środkowej, a pary tylno-środkowej bardziej z przodu niż tylno-bocznej. Jamki karapaksu są proste. Szczękoczułki mają człon nasadowy z 9 lub 10 ząbkami. Szczęki mają ponad 100 kuspuli, natomiast na kwadratowej wardze dolnej jest ich około 180 u samic i około 200 u samców. Owalne sternum ma tylną parę sigillów oddaloną od krawędzi na odległość większą niż jej średnica. Skopule na nadstopiach pierwszej i drugiej pary zajmują ponad połowę ich długości, a na pozostałych parach połowę długości. Na stopach pierwszej pary skopule są pełne, na tych drugiej pary pełne z linią rzadkich szczecinek, a na pozostałych parach podzielone pasmem grubych szczecin. Trichobotria maczugowate rozmieszczone są na stopach w dwóch równoległych szeregach. Samiec ma na goleniach pierwszej pary odnóży stosunkowo krótkie apofizy (haki) goleniowe, składające się z dwóch gałęzi, z których tylna jest dłuższa i ma dwa małe kolce na szczycie, a przednia krótsza i zaopatrzona w jeden kolec tych samych rozmiarów. Nogogłaszczki samca mają długi i zwężający się ku końcowi bulbus pozbawiony kilów oraz długi i cienki embolus. Genitalia samicy zawierają dwa wielopłatowe zbiorniki.
Ekologia i występowanie.
Gatunek neotropikalny, znany wyłącznie z północnej i środkowej części Brazylii. Podawany jest ze stanów Pará, Maranhão, Piauí, Tocantins, Goiás i Dystryktu Federalnego. Zamieszkuje ekoregion cerrado.

</doc>
<doc id="5326989" url="https://pl.wikipedia.org/wiki?curid=5326989" title="Guyruita guadanuccii">
Guyruita guadanuccii

Guyruita guadanuccii – gatunek pająka z rodziny ptasznikowatych. Zamieszkuje Gujanę Francuską.
Taksonomia.
Gatunek ten opisany został po raz pierwszy w 2021 roku przez Danniellę Sherwood i Raya Gabriela. Opisu dokonano na podstawie pojedynczej samicy odłowionej w 1972 roku. Jako lokalizację typową autorzy wskazali leśną stację badawczą nad Inimem na południe od Maripasouli w Gujanie Francuskiej. Epitet gatunkowy nadano na cześć arachnologa Joségo P.L. Guadanucciego
Morfologia.
Holotypowa samica ma 26 mm długości ciała przy karapaksie długości 12,3 mm oraz szerokości 8,2 mm. Ubarwienie jest brązowe z czarniawym wzorem na wierzchu opistosomy (odwłoka), na który składa się pięć poprzecznych, niepołączonych przepasek zachodzących na jej boki. Karapaks ma wyniesioną część głowową z niskim wzgórkiem ocznym. Oczy pary przednio-bocznej leżą nieco bardziej z przodu niż przednio-środkowej, a pary tylno-środkowej bardziej z przodu niż tylno-bocznej. Jamki karapaksu są głębokie i odgięte. Szczęki mają 100–120 kuspuli, natomiast na wardze dolnej jest ich około 90–100. Cechą wyróżniającą gatunek na tle rodzaju jest obecność u samic spermatek z trzema zbiornikami po każdej stronie, z których każdy kończy się pojedynczym, dobrze zesklerotyzowanym płatem wierzchołkowym.

</doc>
<doc id="5326990" url="https://pl.wikipedia.org/wiki?curid=5326990" title="Guyruita giupponii">
Guyruita giupponii

Guyruita giupponii – gatunek pająka z rodziny ptasznikowatych. Zamieszkuje Brazylię.
Taksonomia.
Gatunek ten opisany został po raz pierwszy w 2018 roku przez Caroline Sayuri Fukushimę i Rogéira Bertaniego na podstawie dwóch samców. Jako lokalizację typową autorzy wskazali Reserva Biológica de Sooretama w brazylijskim stanie Espírito Santo. Epitet gatunkowy nadano na cześć arachnologa, Alessandra Giupponiego.
Morfologia.
Holotypowy samiec ma karapaks długości 6,3 mm i szerokości 5,4 mm oraz opistosomę (odwłok) długości 6,4 mm i szerokości 3,8 mm. Barwa karapaksu jest rudobrązowa z szarawymi szczecinkami. Część głowowa karapaksu jest słabo wyniesiona. Oczy pary przednio-bocznej leżą nieco bardziej z przodu niż przednio-środkowej, a pary tylno-środkowej równo z tymi pary tylno-bocznej. Jamka karapaksu jest prosta i głęboka. Szczękoczułki mają człon nasadowy z 9 zębami i kilkoma drobnymi ząbkami na przedniej krawędzi rowka. Szczęki mają około 130 kuspuli, natomiast na wardze dolnej jest ich około 180. Sternum ma trzy pary sigilli oddalonych od krawędzi o swoje średnice; te przedniej i środkowej są okrągłe, tylnej zaś duże i wrzecionowate. Barwa szczęk, wargi, sternum, bioder i spodu ud jest brązowa, zaś reszta odnóży i nogogłaszczków jest szarawa ze złocistymi szczecinkami. Opistosoma jest jasnobrązowa z nieregularną, podłużną plamą pośrodku strony grzbietowej. Samiec ma na goleniach pierwszej pary odnóży apofizy (haki) goleniowe, składające się z dwóch gałęzi, z których tylno-boczna jest dłuższa, zakrzywiona do wewnątrz i wyposażona w krótki kolec wierzchołkowy, a przednio-boczna krótsza i zaopatrzona w kolec tych samych rozmiarów. Nogogłaszczki samca mają prostokątne cymbium złożone z dwóch podobnych rozmiarów płatów oraz kulistawy bulbus z małym subtegulum i długim, niespłaszczonym, pozbawionym kilów embolusem o długości mniejzej niż dwukrotność długości tegulum.
Ekologia i występowanie.
Gatunek neotropikalny, endemiczny dla Brazylii, znany wyłącznie z północnej części stanu Espírito Santo. Zamieszkuje las atlantycki nazywany Hiléia Baiana i przypominający puszczę amazońską.

</doc>
<doc id="5326991" url="https://pl.wikipedia.org/wiki?curid=5326991" title="Guyruita isae">
Guyruita isae

Guyruita isae – gatunek pająka z rodziny ptasznikowatych. Zamieszkuje Brazylię.
Taksonomia.
Gatunek ten opisany został po raz pierwszy w 2018 roku przez Caroline Sayuri Fukushimę i Rogéira Bertaniego na podstawie dwóch samców. Jako lokalizację typową autorzy wskazali Martins w brazylijskim stanie Rio Grande do Norte. Epitet gatunkowy nadano na cześć matki współautorki opisu.
Morfologia.
Holotypowy samiec miał karapaks długości 6,8 mm i szerokości 5,7 mm oraz opistosomę (odwłok) długości 7,3 mm i szerokości 4,3 mm. U jednej z samic karapaks miał 7,8 mm długości i 6,3 mm szerokości, a opistosoma 10 mm długości i 6,2 mm szerokości. Ubarwienie karapaksu u samca jest brązowe, a u samicy ciemnobrązowe, u obu płci ze złocistymi szczecinkami, u samicy na brzegach także ze szczecinkami jasnobrązowymi. Barwa szczęk, wargi, sternum, bioder i spodu ud jest brązowa. Odnóża i nogogłaszczki porośnięte są krótkimi szczecinkami ciemnobrązowymi, u samców złoto połyskującymi, i długimi jasnobrązowymi. Opistosoma jest jasnobrązowa z nieregularną, podłużną plamą pośrodku strony grzbietowej. Oczy pary przednio-bocznej leżą nieco bardziej z przodu niż przednio-środkowej, a pary tylno-środkowej w przypadku samca równo z tymi pary tylno-bocznej, zaś u samicy nieco za nimi. Jamka karapaksu jest prosta i głęboka. Szczękoczułki mają człon nasadowy z 8 zębami i kilkoma drobnymi ząbkami na przedniej krawędzi rowka. Szczęki mają około 130–140 kuspuli, natomiast na kwadratowej wardze dolnej jest ich między 170 a 190. Sternum ma trzy pary sigilli, z których przednia jest słabo zaznaczona, druga okrągła, a trzecia wrzecionowata. Nadstopia dwóch początkowych par odnóży mają skopule w odsiebnych ⅔, a dwóch pozostałych par w odsiebnych połowach długości. Stopy mają całkowite skopule, te na pierwszej i drugiej parze są niepodzielone, na trzeciej podzielone wąskim paskiem szczecinek, a na ostatniej podzielone szerokim ich pasmem.
Samiec ma na goleniach pierwszej pary odnóży apofizy (haki) goleniowe, składające się z dwóch gałęzi, z których tylno-boczna jest dłuższa, zakrzywiona do wewnątrz i wyposażona w krótki kolec wierzchołkowy, a przednio-boczna krótsza i zaopatrzona w kolec tych samych rozmiarów. Nogogłaszczki samca mają prostokątne cymbium złożone z dwóch podobnych rozmiarów płatów oraz kulistawy bulbus z małym subtegulum i długim, niespłaszczonym, pozbawionym kilów embolusem o długości trzykrotnie większej od długości tegulum. Genitalia samic cechują się dwiema całkowicie odseparowanymi, trójkątnymi spermatekami z 3–4 dobrze zesklerotyzowanymi płatami na krawędzi końcowej.
Ekologia i występowanie.
Gatunek neotropikalny, endemiczny dla Brazylii, znany wyłącznie ze stanu Rio Grande do Norte. Zamieszkuje tam dwa odizolowane pozostałości deszczowych lasów atlantyckich, z których jedna otoczona jest katingą. Tereny te są górzyste, wznosząc się powyżej 500 m n.p.m. Pająki bytują w wąwozach, w ściółce i pod korą drzew.

</doc>
<doc id="5326992" url="https://pl.wikipedia.org/wiki?curid=5326992" title="Harbuzynka">
Harbuzynka



</doc>
<doc id="5326993" url="https://pl.wikipedia.org/wiki?curid=5326993" title="Pachnephorus crocodilinus">
Pachnephorus crocodilinus

Pachnephorus crocodilinus – gatunek chrząszcza z rodziny stonkowatych i podrodziny Eumolpinae.
Taksonomia.
Gatunek ten opisany został po raz pierwszy w 2007 roku przez Stefana Zoię. Jako lokalizację typową wskazano hodowlę krokodyli Mfuwe w Parku Narodowym Południowej Luangwy w Zambii.
Morfologia.
Chrząszcz o ciele długości od 2,4 do 3,4 mm. Ubarwienie ma błyszczące, ciemnobrązowe z lekkim połyskiem metalicznym oraz z rudobrązowymi odnóżami, głaszczkami i czułkami. Głowa ma na regularnie wypukłym i odsiebnie spłaszczonym czole białawe, rozdwojone szczecinki oraz białe, a w dwóch kropkach jasnobrązowe łuski o długości do czterech razy większej niż szerokość, rozdwojone maksymalnie do ⅓ długości. Powierzchnia czoła jest punktowana i mikrosiateczkowana. Nadustek jest pośrodku niepunktowany, a po bokach opatrzony kilkoma szczecinkami. Tak szerokie jak długie przedplecze ma umiarkowanie grubo punktowaną powierzchnię oraz nabrzmiałe w odsiebnych ⅓ boki. Na bokach przedplecza występują białe i jasnobrązowe, od 3 do 4 razy dłuższe niż szerokie łuski, rozdwojone do ⅓ swej długości. Na dysku przedplecza łuski są jasnobrązowe, od 4 do 5 razy dłuższe niż szerokie. Pokrywy są półtora raza dłuższe niż szerokie, w nasadowej ⅓ delikatnie wciśnięte, o bokach w początkowych ⅔ słabo zakrzywionych, a dalej równomiernie zakrzywionych ku wierzchołkom. Rzędy są grubo punktowane, po bokach pokryw opatrzone białymi szczecinkami. Międzyrzędy są wypukłe, węższe niż punkty rzędów, zaopatrzone w brązowe i miejscami białe łuski o długości od 4 do 5 razy większej niż szerokość, rozwidlone maksymalnie do ⅓ długości. Podgięcia pokryw są szerokie, zaopatrzone w szereg białych szczecinek. Epimery przedtułowia są silnie punktowane, w odsiebnych narożach mające kilka białawych szczecinek lub są całkiem nagie. Epimery śródtułowia są całkiem nagie. Epimery zatułowia są wąskie, zaopatrzone w pojedynczy, a na końcach podwojony szereg punktów, z których każdy ma jedną białawą szczecinkę. Zapiersie porastają po bokach białe, rozdwojone szczecinki, a pośrodku białe włoski. Na odnóżach występują białawe, rozdwojone łuski. U samców przednia para odnóży ma stopy zwieńczone dwoma pazurkami, z których wewnętrzny jest rozdwojony, a zewnętrzny pojedynczy.
Występowanie.
Gatunek afrotropikalny, znany z Sudanu, Etiopii, Nigerii, Kamerunu, Demokratycznej Republiki Konga, Tanzanii, Namibii, Zambii, Malawi, Mozambiku i Południowej Afryki. Występuje w pobliżu wody.

</doc>
<doc id="5326995" url="https://pl.wikipedia.org/wiki?curid=5326995" title="Pachnephorus moseykoi">
Pachnephorus moseykoi

Pachnephorus moseykoi – gatunek chrząszcza z rodziny stonkowatych i podrodziny Eumolpinae.
Taksonomia.
Gatunek ten opisany został po raz pierwszy w 2007 roku przez Stefana Zoię. Jako lokalizację typową wskazano Sarh w regionie Region Szari Środkowe na południu Czadu. Epitet gatunkowy nadany został na cześć koleopterologa, Aleksieja Mosejki.
Morfologia.
Chrząszcz o ciele długości od 2,3 do 3,3 mm. Ubarwienie ma błyszczące, niemetaliczne, ciemnobrązowe z rudobrązowymi głaszczkami i czułkami. Głowa ma na regularnie wypukłym czole płytką bruzdkę podłużną. Powierzchnia czoła jest punktowana, miejscami delikatnie mikrosiateczkowana, porośnięta białymi, a w dwóch kropkach jasnobrązowymi łuskami o długości od 3 do 4 razy większej niż szerokość i wcięciu sięgającym do ⅓ długości. Nadustek ma delikatne punkty, a po bokach opatrzony jest kilkoma szczecinkami. Niewiele szersze niż długie przedplecze ma umiarkowanie grubo i gęsto punktowaną powierzchnię oraz nabrzmiałe w odsiebnych ⅓ boki. Na bokach przedplecza występują białe i brązowe, od 2,5 do 3 razy dłuższe niż szerokie łuski, rozdwojone do ⅓ swej długości. Na dysku przedplecza łuski są co najmniej 4 razy dłuższe niż szerokie. Pokrywy są półtora raza dłuższe niż szerokie, w nasadowej ⅓ wciśnięte, o bokach w początkowych ⅔ równoległych do słabo zakrzywionych, a dalej równomiernie zakrzywionych ku wierzchołkom. Rzędy są grubo punktowane, opatrzone białymi szczecinkami. Międzyrzędy są wypukłe, węższe niż punkty rzędów, zaopatrzone w czterokrotnie dłuższe niż szerokie, rozdwojone maksymalnie do ⅓ długości łuski. Podgięcia pokryw są szerokie i mają pojedynczy szereg białawych szczecinek. Epimery przedtułowia są silnie punktowane, w odsiebnych narożach mające kilka białawych szczecinek. Epimery śródtułowia są całkiem nagie. Epimery zatułowia są wąskie, zaopatrzone w pojedynczy szereg punktów, z których każdy ma jedną białawą szczecinkę. Zapiersie porastają po bokach białe, rozdwojone szczecinki, a pośrodku białe włoski. Na odnóżach występują białawe, rozdwojone szczecinki. U samców przednia para odnóży ma stopy zwieńczone dwoma pazurkami, z których wewnętrzny jest rozdwojony, a zewnętrzny pojedynczy.
Występowanie.
Gatunek afrotropikalny, znany z Senegalu, Gambii, Gwinei Bissau, Sierra Leone, Mali, Czadu, Sudanu, Etiopii, Ghany i Konga.

</doc>
<doc id="5326996" url="https://pl.wikipedia.org/wiki?curid=5326996" title="Pachnephorus aethiopicus">
Pachnephorus aethiopicus

Pachnephorus aethiopicus – gatunek chrząszcza z rodziny stonkowatych i podrodziny Eumolpinae.
Taksonomia.
Gatunek ten opisany został po raz pierwszy w 2007 roku przez Stefana Zoię. Opisu dokonano na podstawie pojedynczego samca odłowionego w 1974 roku. Jako lokalizację typową wskazano Bongę w prowincji Kaffa na południowym zachodzie Etiopii. Epitet gatunkowy oznacza po łacinie „etiopski”.
Morfologia.
Chrząszcz o ciele długości 2,6 mm. Ubarwienie ma błyszczące, ciemnobrązowe do czarnego z metalicznym połyskiem na przedpleczu oraz rudobrązowymi głaszczkami, czułkami, odnóżami i pokrywami. Głowa ma na regularnie wypukłym czole podłużny rowek środkowy oraz poprzeczną, płytką bruzdkę dystalną połączoną ze szwami nadocznymi. Czoło porastają małe, trzykrotnie dłuższe niż szersze łuski o o barwie białej, a w dwóch kropkach jasnobrązowej. Powierzchnia czoła jest silnie punktowana. Punkty na błyszczącym nadustku są nieliczne. Niewiele szersze niż dłuższe przedplecze ma silnie i dość gęsto punktowaną powierzchnię oraz nabrzmiałe w odsiebnych ćwiartkach boki. Na bokach przedplecza występują od 2,5 do 3 razy dłuższe niż szerokie pasma z białych i jasnobrązowych łusek. Pokrywy są półtora raza dłuższe niż szerokie, w nasadowej ⅓ mocno wciśnięte, o bokach w początkowych ⅔ słabo zakrzywionych, a dalej równomiernie zakrzywionych ku wierzchołkom. Rzędy są grubo punktowane, po bokach pokryw opatrzone białawymi szczecinkami. Międzyrzędy są wypukłe, węższe niż punkty rzędów, w pobliżu barków i w dwóch plamkach za środkiem pokryw opatrzone białawymi łuskami. Podgięcia pokryw są szerokie i nagie. Epimery przedtułowia są silnie punktowane, w odsiebnej połowie porośnięte białawymi, rozdwojonymi szczecinkami. Epimery śródtułowia są całkiem nagie. Epimery zatułowia są wąskie, zaopatrzone w pojedynczy szereg punktów, z których każdy ma jedną białawą szczecinkę. Zapiersie porastają białe, rozdwojone szczecinki, a pośrodku białe włoski. Na odnóżach występują białawe, rozdwojone łuski. Stopy wieńczą dwa pazurki, z których wewnętrzny rozdwojony jest na dwa różnej długości ząbki, a a zewnętrzny jest przydatkowaty z silnym ząbkiem nasadowym.
Występowanie.
Gatunek afrotropikalny, endemiczny dla Etiopii, znany tylko z lokalizacji typowej.

</doc>
<doc id="5326997" url="https://pl.wikipedia.org/wiki?curid=5326997" title="Pachnephorus gardinii">
Pachnephorus gardinii

Pachnephorus gardinii – gatunek chrząszcza z rodziny stonkowatych i podrodziny Eumolpinae.
Taksonomia.
Gatunek ten opisany został po raz pierwszy w 2007 roku przez Stefana Zoię. Jako lokalizację typową wskazano Anderaccię w prowincji Kaffa na południowym zachodzie Etiopii.
Morfologia.
Chrząszcz o ciele długości od 2,4 do 3,1 mm. Ubarwienie ma błyszczące, niemetaliczne, ciemnobrązowe do czarniawego z rudobrązowymi odnóżami, głaszczkami i nasadowymi częściami czułków. Głowa ma na regularnie wypukłym czole umiarkowanie mocny wcisk między oczami. Powierzchnia czoła jest punktowana, delikatnie mikrosiateczkowana, porośnięta białymi, a w dwóch kropkach jasnobrązowymi łuskami o długości od 3 do 4 razy większej niż szerokość i wcięciu sięgającym co najmniej połowy długości. Nadustek ma nieliczne punkty, a po bokach opatrzony jest kilkoma szczecinkami. Tak szerokie jak długie przedplecze ma umiarkowanie grubo i głęboko punktowaną powierzchnię oraz nabrzmiałe w odsiebnych ⅓ i lekko zafalowane u podstawy boki. Na bokach przedplecza występują białe i jasnobrązowe, od 2 do 3 razy dłuższe niż szerokie łuski, rozdwojone do ⅓–½ swej długości. Na dysku przedplecza łuski są od 3 do 4 razy dłuższe niż szerokie i silniej rozszczepione. Pokrywy są półtora raza dłuższe niż szerokie, w nasadowej ⅓ silnie wciśnięte, o bokach w początkowych ⅔ słabo zakrzywionych, a dalej równomiernie zakrzywionych ku wierzchołkom. Rzędy są grubo punktowane, po bokach pokryw opatrzone białymi szczecinkami. Międzyrzędy są wypukłe, węższe niż punkty rzędów, zaopatrzone w czterokrotnie dłuższe niż szerokie łuski brązowe i ułożone w paski, od 2 do 3 razy dłuższe niż szerokie łuski białe. Podgięcia pokryw są szerokie i nagie. Epimery przedtułowia są silnie punktowane, mikrosiateczkowane, w odsiebnych narożach mające kilka białawych szczecinek. Epimery śródtułowia są całkiem nagie. Epimery zatułowia są wąskie, zaopatrzone w pojedynczy szereg punktów, z których każdy ma jedną białawą szczecinkę. Zapiersie porastają po bokach białe, rozdwojone szczecinki, a pośrodku białe włoski. Na odnóżach występują białawe, rozdwojone łuski.
Występowanie.
Gatunek afrotropikalny, znany z Senegalu, Gambii, Gwinei Bissau, Mali, Wybrzeża Kości Słoniowej, Nigerii, Czadu, Kamerunu, Sudanu, Etiopii, Kenii, Konga, Demokratycznej Republiki Konga, Rwandy i Tanzanii.

</doc>
<doc id="5326998" url="https://pl.wikipedia.org/wiki?curid=5326998" title="Pachnephorus beharui">
Pachnephorus beharui

Pachnephorus beharui – gatunek chrząszcza z rodziny stonkowatych i podrodziny Eumolpinae.
Taksonomia.
Gatunek ten opisany został po raz pierwszy w 2007 roku przez Stefana Zoię. Opisu dokonano na podstawie pojedynczego samca odłowionego w 1954 roku. Jako lokalizację typową wskazano Asselę w Oromii w środkowej Etiopii.
Morfologia.
Chrząszcz o ciele długości 2,8 mm. Ubarwienie ma błyszczące, ciemnobrązowe do czarnego bez metalicznego połysku, z ciemnobrązowymi odnóżami i pokrywami oraz rudobrązowymi głaszczkami i nasadowymi częściami czułków. Głowa ma na regularnie wypukłym czole płytki podłużny rowek środkowy oraz poprzeczny wcisk między oczami. Czoło porastają białawe szczecinki oraz białe i jasnobrązowe, do czterech razy dłuższe niż szersze łuski rozdwojone maksymalnie do połowy długości. Powierzchnia czoła jest silnie punktowana. Nadustek jest niepunktowany. Tak szerokie jak długie przedplecze ma silnie i dość gęsto punktowaną powierzchnię oraz nabrzmiałe w odsiebnych ⅓ boki. Na bokach przedplecza występują białe i jasnobrązowe, od 2,5 do 4 razy dłuższe niż szerokie łuski, rozdwojone przynajmniej do ⅓ swej długości. Pokrywy są półtora raza dłuższe niż szerokie, w nasadowej ⅓ delikatnie wciśnięte, o bokach w początkowych ⅔ słabo zakrzywionych, a dalej równomiernie zakrzywionych ku wierzchołkom. Rzędy są grubo punktowane, po bokach pokryw i u ich podstawy opatrzone białymi szczecinkami. Międzyrzędy są wypukłe, węższe niż punkty rzędów, zaopatrzone w brązowe i miejscami białe łuski o długości od 3 do 4 razy większej niż szerokość, rozwidlone maksymalnie do połowy długości. Podgięcia pokryw są szerokie i nagie. Epimery przedtułowia są silnie punktowane, w odsiebnych narożach mające kilka białawych, rozdwojonych szczecinek. Epimery śródtułowia są całkiem nagie. Epimery zatułowia są wąskie, zaopatrzone w pojedynczy szereg punktów, z których każdy ma jedną białawą szczecinkę. Zapiersie porastają po bokach białe, rozdwojone szczecinki, a pośrodku białe włoski. Na odnóżach występują białawe, rozdwojone łuski.
Występowanie.
Gatunek afrotropikalny, endemiczny dla Etiopii, znany tylko z lokalizacji typowej.

</doc>
<doc id="5326999" url="https://pl.wikipedia.org/wiki?curid=5326999" title="Kolonia Emma w Radlinie">
Kolonia Emma w Radlinie



</doc>
<doc id="5327002" url="https://pl.wikipedia.org/wiki?curid=5327002" title="Mistrzostwa Czech w Lekkoatletyce 2017">
Mistrzostwa Czech w Lekkoatletyce 2017

48. Mistrzostwa Czech w Lekkoatletyce – zawody lekkoatletyczne, które odbyły się od 9 do 11 czerwca 2017 na stadionie na Lesní w Trzyńcu.

</doc>
<doc id="5327005" url="https://pl.wikipedia.org/wiki?curid=5327005" title="Rajd Cypru 1973">
Rajd Cypru 1973

Rajd Cypru 1973 (3. Cyprus International Rally) – 3 edycja rajdu samochodowego Rajd Cypru rozgrywanego na Cyprze. Rozgrywany był od 29 do 30 września 1973 roku. Była to dwudziesta runda Rajdowych Mistrzostw Europy w roku 1973 oraz szósta runda Rajdowych Mistrzostw Grecji.

</doc>
<doc id="5327006" url="https://pl.wikipedia.org/wiki?curid=5327006" title="Ford Escort RS 1600 MkI">
Ford Escort RS 1600 MkI



</doc>
<doc id="5327008" url="https://pl.wikipedia.org/wiki?curid=5327008" title="Mitsubishi Colt Galant">
Mitsubishi Colt Galant



</doc>
<doc id="5327009" url="https://pl.wikipedia.org/wiki?curid=5327009" title="Audi 80 GL">
Audi 80 GL



</doc>
<doc id="5327011" url="https://pl.wikipedia.org/wiki?curid=5327011" title="Samsung Galaxy A53 5G">
Samsung Galaxy A53 5G

Samsung Galaxy A53 5G – smartfon przedsiębiorstwa telekomunikacyjnego Samsung Electronics z serii Galaxy A. Telefon został ogłoszony wraz z Galaxy A33 i Galaxy A73 na wydarzeniu Samsung Unpacked w dniu 17 marca 2022 roku. Jest następcą Galaxy A52s.
Wygląd zewnętrzny oraz wykonanie.
Ekran wykonany jest ze szkła Corning Gorilla Glass 5. Tylny panel i bok telefonu wykonany jest z matowego tworzywa sztucznego.
Konstrukcja smartfona jest podobna do Galaxy A53 oraz poprzedników (Galaxy A52, Galaxy A52s oraz Galaxy A72).
Galaxy A53 posiada ochronę przed zalaniem i pyłami zgodnie ze standardem IP67.
Na dole urządzenia znajduje się USB-C, głośnik oraz mikrofon. Na górze jest tacka na kartę SIM oraz kartę pamięci.
Smartfon jest sprzedawany w 4 kolorach: czarnym (Awesome Black), białym (Awesome White), niebieskim (Awesome Blue) i brzoskwiniowym (Awesome Peach).
Specyfikacja techniczna.
Wyświetlacz i kamera.
Telefon ma wyświetlacz Super AMOLED FHD+ (2400 x 1080 px) 6,46-calowy. Samsung Galaxy A53 posiada aparat główny o rozdzielczości 64 MP z przysłoną f/1.8, szerokokątny 12 MP z przysłoną f/2.2, makro 5 MP i 5 MP do pomiaru głębi. Z przodu telefonu umieszczony jest przedni aparat o rozdzielczości 32 MP z przysłoną f/2.2. Tylne kamery mogą nagrywać wideo do 4K przy 30 fps.
Pamięć.
Telefon jest wyposażony w 6 GB lub 8 GB pamięci RAM (zależnie od wersji) oraz 128 GB lub 256 GB pamięci wewnętrznej, którą można rozszerzyć za pomocą karty microSD o pojemności do 1 TB.
Bateria.
A53 posiada baterię litowo-polimerową z pojemnością 5000 mAh.
Oprogramowanie.
Galaxy A53 jest wyposażony w system Android 12 i One UI 4.1 z zapowiedzianą aktualizacją do Androida 13 i One UI 5.0. Telefon ma również Samsung Knox, który zwiększa bezpieczeństwo systemu i urządzenia.
Procesor.
Samsung Exynos 1280 z zegarem procesora 2,4 GHz. Jest on w 5nm procesie litograficznym. Procesor posiada 8 rdzeni oraz układ graficzny Mali-G68.
Inne informacje.
A53 posiada czytnik linii papilarnych w ekranie i funkcję rozpoznawania twarzy. Można umieścić w nim dwie karty SIM, w ramach „dual SIM”. Wspiera szybkie ładowanie (Fast Charging) do 25W. Brak adaptera do ładowania w zestawie. Telefon posiada akcelerometr, czujnik światła, wirtualny czujnik zbliżeniowy, magnetometr, efekt Halla.

</doc>
<doc id="5327012" url="https://pl.wikipedia.org/wiki?curid=5327012" title="Produkt47">
Produkt47

Produkt47 – album muzyczny polskiego rapera Okiego. Został wydany 10 czerwca 2022 roku przez wytwórnię 2020 a dystrybuowany przez Universal Music Polska. Osiągnął 2. pozycję na liście OLiS i uzyskał certyfikat dwukrotnie platynowej płyty w Polsce.
Na płycie udzielili się znani raperzy tacy jak: Taco Hemingway, Sobel, Young Igi czy Paluch.

</doc>
<doc id="5327014" url="https://pl.wikipedia.org/wiki?curid=5327014" title="Luchia Yishak">
Luchia Yishak

Luchia Yishak (ur. 8 kwietnia 1973) – etiopska lekkoatletka specjalizująca się w biegach długodystansowych, trzykrotna medalistka mistrzostw Afryki, olimpijka z Barcelony i Atlanty.
Przebieg kariery.
Zadebiutowała w 1989 roku, startując w rozgrywanych w norweskim Stavanger mistrzostwach świata w biegach przełajowych, gdzie zajęła 11. pozycję w konkurencji biegu kobiet. W tym samym roku została też brązową medalistką mistrzostw Afryki w konkurencji biegu na 3000 m. Rok później wywalczyła drugi medal mistrzostw Afryki, na czempionacie w Kairze zdobyła tytuł wicemistrzyni w konkurencji biegu na 3000 m. W 1991 zadebiutowała na lekkoatletycznych mistrzostwach świata, gdzie wystąpiła w konkurencji biegu na dystansie 10 000 m – zakwalifikowała się do finału, w którym ostatecznie zajęła 10. pozycję.
Na igrzyskach olimpijskich w Barcelonie wystąpiła w konkurencji biegu na 10 000 m. Nie zakwalifikowała się do finału, w eliminacjach zajęła 21. pozycję z czasem 34:12,16.
Jej karierę zwieńczył występ na igrzyskach olimpijskich w Atlancie. Zawodniczka wystartowała w konkurencji biegu na 5000 m, w której również odpadła w eliminacjach – w tejże fazie uzyskała czas 16:04,29, z którym uplasowała się na 13. pozycji w tabeli wyników.
Jest trzykrotną medalistką mistrzostw świata w biegach przełajowych, tytuły te wywalczyła w konkurencji drużynowego biegu kobiet podczas czempionatów w 1990 (srebro), 1991 (srebro) i 1992 (brąz).
Rekordy życiowe.
Źródło: 

</doc>
<doc id="5327020" url="https://pl.wikipedia.org/wiki?curid=5327020" title="Mistrzostwa Polski w Tenisie Stołowym 1974">
Mistrzostwa Polski w Tenisie Stołowym 1974

Mistrzostwa Polski w Tenisie Stołowym 1974 – 42. edycja mistrzostw, która odbyła się w 1974 roku w Lublinie.

</doc>
<doc id="5327021" url="https://pl.wikipedia.org/wiki?curid=5327021" title="Mistrzostwa Polski w Tenisie Stołowym 1973">
Mistrzostwa Polski w Tenisie Stołowym 1973

Mistrzostwa Polski w Tenisie Stołowym 1973 – 41. edycja mistrzostw, która odbyła się w 1973 roku w Rzeszowie.

</doc>
<doc id="5327022" url="https://pl.wikipedia.org/wiki?curid=5327022" title="Carskie Sieło">
Carskie Sieło



</doc>
<doc id="5327024" url="https://pl.wikipedia.org/wiki?curid=5327024" title="Carskie Sieło (stacja kolejowa)">
Carskie Sieło (stacja kolejowa)



</doc>
<doc id="5327026" url="https://pl.wikipedia.org/wiki?curid=5327026" title="Ed Litzenberger">
Ed Litzenberger

Edward Charles John "Eddie" Litzenberger (ur. 15 lipca 1932 w Neudorf, zm. 1 listopada 2010 w Etobicoke) – kanadyjski hokeista grający na pozycji napastnika (centra lub prawoskrzydłowego).
Jeden z najbardziej utytułowanych hokeistów w historii hokeja na lodzie. Reprezentował barwy: Regina Pats, Montreal Canadiens, Montreal Royals, Chicago Blackhawks (zdobywca Pucharu Stanleya), Detroit Red Wings, Toronto Maple Leafs (trzykrotny zdobywca Pucharu Stanleya), trzykrotnie Rochester Americans (dwukrotny zdobywca Pucharu Caldera) oraz Victorii Maple Leafs. Jest wraz z wieloletnim klubowym kolegą, Alem Arbourem, jednym z 11 zawodników, którzy zdobyli dwukrotnie z rzędu Puchar Stanleya z dwoma różnymi klubami. W czasie gry w Chicago Blackhawks, klub zmagał się z problemami organizacyjnymi i finansowymi, walcząc tym samym o przetrwanie. Jest pierwszym zawodnikiem w Ameryce Północnej, który 6-krotnie z rzędu wygrał profesjonalne rozgrywki ligowe hokeja na lodzie: czterokrotnie Puchar Stanleya (1961, 1962, 1963, 1964) oraz dwukrotnie Puchar Caldera (1965, 1966).
Był także nagradzany indywidualnie: zdobywca Calder Memorial Trophy, 6-krotny uczestnik Meczu Gwiazd NHL, król strzelców fazy zasadniczej i play-off WCJHL, Debiutant QMHL, dwukrotnie wybrany do Drużyny Dublerów QMHL/QHL, Drużyna Dublerów NHL.
Kariera.
Ed Litzenberger karierę sportową rozpoczął w 1949 roku w występującym w lidze WCJHL Regina Pats, w którym grał do 1952 roku (w sezonie 1950/1951 w 44 golami w 40 meczach był najlepszym strzelcem w fazie zasadniczej oraz z 14 golami w 12 meczach najlepszym strzelcem fazy play-off). W latach 1952–1954 występował w dwóch klubach z Montrealu: Montreal Canadiens, w barwach którego zadebiutował w lidze NHL oraz w występującym w lidze QMHL/QHL Montreal Royals (Debiutant QMHL w sezonie 1952/1953, dwukrotnie wybierany do "Drużyny Dublerów QMHL/QHL" (1953, 1954)).
Po świetnym początku sezonu 1954/1955 w barwach Montreal Canadiens, zwrócił na siebie uwagę działaczy Chicago Blackhawks, z którymi wkrótce podpisał kontrakt. W barwach drużyny "Czarnych Jastrzębi" zdobył 40 punktów (16 goli, 24 asysty) w 44 meczach oraz spędził 28 minut na ławce kar w fazie zasadniczej, zadebiutował w Meczu Gwiazd NHL, jednak nie udało mu się awansować do fazy play-off, pomimo tego został nagrodzony Calder Memorial Trophy – nagrodą dla najlepszego debiutanta w lidze NHL. W 1958 roku, po czterech w sezonach w klubie, w których aż w dwóch (1956/1957, 1957/1958), po dwóch Meczach Gwiazd NHL (1957, 1958), wybraniu do "Drużyny Dublerów NHL" w sezonie 1956/1957, został wybrany kapitanem drużyny "Czarnych Jastrzębi" (wystąpił w Meczu Gwiazd NHL 1959), do której wkrótce przybyli przyszli członkowie Hockey Hall of Fame: Bobby Hull, Glenn Hall, Stan Mikita, Pierre Pilote, z którymi Litzenberger z znacznym stopniu przyczynił się do zdobyciu przez Chicago Blackhawks pierwszego od sezonu 1960/1961 Pucharu Stanleya.
Po tym sukcesie, Litzenberger został zawodnikiem Detroit Red Wings, jednak w połowie sezonu 1961/1962 przeniósł się do Toronto Maple Leafs, w którym dwukrotnie występował w latach 1962–1964 (krótkie wypożyczenie do występującego w lidze AHL Rochester Americans w sezonie 1963/1964) oraz w barwach którego dwukrotnie wystąpił w Meczu Gwiazd NHL (1962, 1963) oraz trzykrotnie zdobył Puchar Stanleya (1962, 1963, 1964).
Następnie wrócił do Rochester Americans (krótkie wypożyczenie do występującego w lidze WHL Victorii Maple Leafs w sezonie 1965/1966), z którym dwukrotnie zdobył Puchar Caldera (1965, 1966), a po sezonie 1965/1966 zakończył karierę sportową.
Łącznie w lidze WCJHL, w fazie zasadniczej rozegrał 121 meczów, w których zdobył 194 punkty (111 goli, 83 asysty) oraz spędził 114 minut na ławce kar, natomiast w fazie play-off rozegrał 29 meczów, w których zdobył 58 punktów (25 goli, 33 asysty) oraz spędził 18 minut na ławce kar, w Memorial Cup rozegrał 45 meczów, w których zdobył 70 punktów (38 goli, 32 asysty) oraz spędził 28 minut na ławce kar, w lidze NHL, w fazie zasadniczej rozegrał 618 meczów, w których zdobył 416 punktów (178 goli, 238 asyst) oraz spędził 283 minuty na ławce kar, natomiast w fazie play-off rozegrał 40 meczów, w których zdobył 18 punktów (5 goli, 13 asysty) oraz spędził 34 minuty na ławce kar, w lidze QMHL/QHL, w fazie zasadniczej rozegrał 126 meczów, w których zdobył 120 punktów (57 goli, 63 asysty) oraz spędził 86 minut na ławce kar, natomiast w fazie play-off rozegrał 27 meczów, w których zdobył 21 punktów (12 goli, 9 asyst) oraz spędził 21 minut na ławce kar, w lidze AHL, w fazie zasadniczej rozegrał 152 mecze, w których zdobył 137 punktów (47 goli, 90 asyst) oraz spędził 70 minut na ławce kar, natomiast w fazie play-off rozegrał 24 mecze, w których zdobył 12 punktów (3 gole, 9 asyst) oraz spędził 16 minut na ławce kar, w lidze WHL, w fazie zasadniczej rozegrał 23 mecze, w których zdobył 24 punkty (7 goli, 17 asyst) oraz spędził 26 minut na ławce kar.
Życie prywatne.
Ed Litzenberger ostatnie lata swojego życia spędził w Etobicoke w prowincji Ontario, gdzie zmarł 1 listopada 2010 roku.

</doc>
<doc id="5327028" url="https://pl.wikipedia.org/wiki?curid=5327028" title="Trechona">
Trechona

Trechona – rodzaj pająków z infrarzędu ptaszników i rodziny Dipluridae. Obejmuje 7 opisanych gatunków. Zamieszkują Amerykę Południową.
Morfologia.
Pająki te osiągają od 20 do 50 mm długości ciała. Ubarwienie mają od rudego przez brązowe do czarniawego, zawsze z jasnymi, kontrastującymi przepaskami poprzecznymi na opistosomie (odwłoku). Charakterystyczną cechą rodzaju jest budowa narządu strydulacyjnego na szczękach czyli liry. Ma ona postać płytkowatą z wieloma szeregami sztywnych szczecinek. Te w głównym szeregu są długie, tęgie, o wierzchołkach maczugowatych, a czasem nitkowatych. Te w pozostałych szeregach są krótsze, cieńsze, ostro zakończone i umieszczone przed głównymi, częściowo je zasłaniające. Ponadto poniżej nasadowej części szwu szczękowego obecne jest poletko szczecinek kolcowatych, a między lirą i nasadą owego szwu palisada długich, cienkich i gęsto rozmieszczonych szczecinek. U osobników bardzo młodych cechy liry mogą być jednak słabo rozwinięte. Stopy pary trzeciej i czwartej mają skopule gęstsze niż u rodzaju "Harmonicon".
Ekologia i występowanie.
Rodzaj neotropikalny, endemiczny dla wschodniej i południowej Brazylii. Wszystkie gatunki występują w lasach atlantyckich oraz siedliskach przejściowych pomiędzy nimi a cerrado.
Taksonomia.
Takson ten wprowadzony został w 1850 roku przez Carla Ludwiga Kocha.
Do rodzaju tego należy 7 opisanych gatunków:

</doc>
<doc id="5327029" url="https://pl.wikipedia.org/wiki?curid=5327029" title="Lubiana (osada sołecka)">
Lubiana (osada sołecka)



</doc>
<doc id="5327030" url="https://pl.wikipedia.org/wiki?curid=5327030" title="Vuelta a España 2022">
Vuelta a España 2022

Vuelta a España 2022 – 77. edycja wyścigu kolarskiego Vuelta a España, która odbyła się w dniach od 19 sierpnia do 11 września 2022 na liczącej ponad 3381 kilometrów trasie składającej się z 21 etapów i biegnącej z Utrechtu do Madrytu. Impreza kategorii 2.UWT była częścią UCI World Tour 2022.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="5327031" url="https://pl.wikipedia.org/wiki?curid=5327031" title="Udo Kießling">
Udo Kießling

Udo Kießling (ur. 21 maja 1955 w Crimmitschau) – niemiecki hokeista grający na pozycji obrońcy, reprezentant kraju, olimpijczyk.
Jeden z najlepszych hokeistów w historii niemieckiego hokeja na lodzie. Reprezentował barwy: SC Riessersee, Augsburgera EV, EV Rosenheim (awans do Bundesligi), dwukrotnie Kölner EC (6-krotny mistrz Niemiec), dwukrotnie Düsseldorfer EG, Minnesota North Stars, EV Füssen oraz EV Landshut. Z reprezentacją RFN/Niemiec 5-krotnie uczestniczył w zimowych igrzyskach olimpijskich (1976 – brązowy medal, 1980, 1984, 1988, 1992), 15-krotnie uczestniczył w mistrzostwach świata oraz w Canada Cup 1984.
Był także nagradzany indywidualnie: czterokrotny zdobywca Trofeum Leonharda Waitla – dla najlepszego obrońcy w Bundeslidze, trzykrotny Hokeista Roku, 15-krotnie wybierany do Drużyny Gwiazd Bundesligi, wybrany do Drużyny Gwiazd mistrzostw świata, członek Galerii Sławy IIHF (1997) – jako jeden z trzynastu niemieckich hokeistów (2000), członek Galerii Sławy Niemieckiego Hokeja na Lodzie. Ma także w reprezentacji Niemiec zastrzeżony numer (numer 4).
Wczesne życie.
Udo Kießling urodził się w Crimmitschau (ówczesne NRD), jako syn Gerharda (1922–2017), reprezentanta NRD, potem selekcjonera reprezentacji NRD i reprezentacji RFN. W 1957 roku uciekł wraz z rodziną do Berlina Zachodniego, jednak naukę jazdy na łyżwach (ojciec przywiózł je z Kanady) rozpoczął w 1958 roku w Krefeld, gdzie jego ojciec trenował Preussen Krefeld. W młodości grał w tym klubie, nawet, gdy ojciec został trenerem Eintrachtu Frankfurt.
Kariera.
Udo Kießling karierę sportową rozpoczął w 1972 roku w SC Riessersee wraz z Ignazem Berndanerem, z którym w 1973 roku zadebiutował na mistrzostwach świata 1973, kiedy wówczas selekcjonerem reprezentacji RFN był ojciec Kießlinga, Gerhard. Po sezonie 1972/1973 przeniósł się do Augsburgera EV, jednak po sezonie 1973/1974 przeniósł się wraz z ojcem do występującego w 2. Bundeslidze EV Rosenheim, z którym w sezonie 1974/1975 wywalczyli awans do Bundesligi.
Po sezonie 1975/1976, przenieśli się do Kölner EC, z którym dwukrotnie zdobył mistrzostwo Niemiec (1977, 1979), zajął 3. miejsce w Bundeslidze w sezonie 1977/1978 (Gerhard Kießling w sezonie 1977/1978 trenował Berliner SC), dwukrotnie zdobył Trofeum Leonharda Waitla (1977, 1979) oraz trzykrotnie został wybierany do Drużyny Gwiazd Bundesligi (1977–1979), a w 1977 roku został wybrany Hokeistą Roku. Następnie przenieśli się do Düsseldorfer EG, w którym przebywali do końca sezonu 1981/1982. W tym okresie dwukrotnie zdobył wicemistrzostwo Niemiec (1980, 1981) w sezonie 1979/1980 zdobył Trofeum Leonharda Waitla oraz dwukrotnie był wybierany do "Drużyny Gwiazd Bundesligi" (1980–1982).
Wkrótce został zauważony przez działaczy klubu ligi NHL, Minnesota North Stars, w barwach którego 13 marca 1982 roku, w wygranym 3:2 meczu wyjazdowym z St. Louis Blues rozegrał swój jedyny mecz w lidze NHL, w którym spędził 2 minuty na ławce kar, będąc tym samym pierwszym niemieckim zawodnikiem występującym w tej lidze.
Potem wraz z ojcem przeniósł się do EV Füssen, którego zawodnikami byli również dwaj Polacy: Justyn Denisiuk oraz Bogusław Maj. W sezonie 1982/1983 został wybrany do "Drużyny Gwiazd Bundesligi", jednak klub w rundzie zasadniczej zajął ostatnie, 10. miejsce w tabeli ligowej, w związku z czym przystąpił do rundy spadkowej, w której zajęli 3. miejsce, tym samym spadając do 2. Bundesligi, po czym Kießling wrócił do Kölner EC, z którym czterokrotnie zdobył mistrzostwo Niemiec (1984, 1986–1988), wicemistrzostwo Niemiec w sezonie 1990/1991, trzykrotnie zajął 3. miejsce w Bundeslidze (1985, 1989, 1990), zdobył Trofeum Leonharda Waitla w sezonie 1984/1985, dwukrotnie został wybrany Hokeistą Roku (1984, 1986) oraz 8-krotnie był wybierany do "Drużyny Gwiazd Bundesligi" (1984–1991). Z klubu odszedł po sezonie 1991/1992.
Następnie został zawodnikiem EV Landshut, z którym w 1995 (pierwszy sezon nowo utworzonej ligi DEL) zdobył Wicemistrzostwo Niemiec. 7 stycznia 1996 roku, w wygranym 5:2 meczu domowym z Schwenninger Wild Wings rozegrał swój 1000. mecz w najwyższej klasie rozgrywkowej w Niemczech, a po sezonie 1995/1996 z powodu kontuzji zakończył karierę sportową.
Łącznie Bundeslidze/lidze DEL, w fazie zasadniczej rozegrał 898 meczów, w których zdobył 781 punktów (308 goli, 473 asysty) oraz spędził 1339 minut na ławce kar, natomiast w fazie play-off rozegrał 139 meczów, w których zdobył 106 punktów (40 goli, 66 asyst) oraz spędził 202 minuty na ławce kar, w 2. Bundeslidze, w fazie zasadniczej rozegrał 34 mecze, w których zdobył 38 punktów (20 goli, 18 asyst) oraz spędził 73 minuty na ławce kar, w lidze NHL, w fazie zasadniczej rozegrał 1 mecz, w którym spędził 2 minuty na ławce kar.
Kariera reprezentacyjna.
Udo Kießling w latach 1973–1992 w reprezentacji RFN/Niemiec rozegrał 321 meczów (rekord, do 2003 roku rekord świata, 7 lutego 2020 roku Andrea Lanzl w kobiecej reprezentacji Niemiec rozegrała 322. mecz), w których zdobył 113 punkty (45 goli, 68 asyst) oraz spędził 289 minut na ławce kar. 5-krotnie uczestniczył w zimowych igrzyskach olimpijskich (1976, 1980, 1984, 1988, 1992). Na turnieju olimpijskim 1976 w Innsbrucku z reprezentacją RFN pod wodzą selekcjonera Xavera Unsinna zdobył pierwszy od 44 lat medal olimpijski – brązowy medal.
Ponadto 15-krotnie uczestniczył w mistrzostwach świata (1973 – spadek do Grupy B, 1974, 1975 – awans do Grupy A, 1976, 1977, 1978, 1979, 1982, 1983, 1985, 1986, 1987, 1989, 1990, 1991). Na mistrzostwach świata 1987 w Wiedniu rozegrał 10 meczów, w których zdobył 8 punktów (5 goli, 3 punkty) oraz spędził 18 minut na ławce kar, dzięki czemu został wybrany do "Drużyny Gwiazd".
Uczestniczył także w Canada Cup 1984 w Kanadzie, w którym reprezentacja RFN zajęła ostatnie, 6. miejsce.
Jest jedynym zawodnikiem ze składu zimowych igrzysk olimpijskich 1976 w Innsbrucku, który występował w drużynie narodowej po zjednoczeniu Niemiec w 1990 roku.
Życie prywatne.
Udo Kießling obecnie mieszka w Kolonii.

</doc>
<doc id="5327032" url="https://pl.wikipedia.org/wiki?curid=5327032" title="Worku Bikila">
Worku Bikila

Worku Bikila (ur. 6 maja 1968 w Arsi) – etiopski lekkoatleta specjalizujący się w biegach długodystansowych, dwukrotny medalista mistrzostw Afryki, trzykrotny uczestnik mistrzostw świata, olimpijczyk z Barcelony i Atlanty.
Przebieg kariery.
Zadebiutował w 1992 roku, startując w mistrzostwach świata w biegach przełajowych, na których wystąpił w konkurencji biegu seniorów i zajął 96. pozycję. Na mistrzostwach Afryki, które zostały rozegrane w Belle Vue Maurel, otrzymał srebrny medal w konkurencji biegu na 5000 m.
Brał udział na igrzyskach olimpijskich w Barcelonie, na których wystąpił w konkurencji biegu na 5000 m. Tam awansował do finału, gdzie ostatecznie zajął w tabeli wyników 6. pozycję z czasem 13:23,52.
W 1993 po raz drugi został medalistą mistrzostw Afryki, tym razem podczas czempionatu w Durbanie wywalczył brązowy medal w konkurencji biegu na 5000 m. Trzy razy w karierze był uczestnikiem lekkoatletycznych mistrzostw świata, każdorazowo startując w konkurencji biegu na 5000 m – w Stuttgarcie zajął 4. pozycję, w Göteborgu zajął 6. pozycję, natomiast na mistrzostwach w Atenach uplasował się na 12. pozycji w tabeli wyników.
Na igrzyskach olimpijskich w Atlancie wystąpił w konkurencji biegu na dystansie 10 000 metrów. Zawodnik zajął wprawdzie 1. pozycję w fazie eliminacji, ale w finale uplasował się dopiero na 17. pozycji z czasem 28:59,15.
Jest medalistą mistrzostw świata w biegach przełajowych, w 1993 został wicemistrzem świata w konkurencji biegu seniorów w drużynie.
Rekordy życiowe.
Źródło: 

</doc>
<doc id="5327034" url="https://pl.wikipedia.org/wiki?curid=5327034" title="Gerhard Kießling">
Gerhard Kießling

Gerhard Kießling (ur. 16 czerwca 1922 w Meerane, zm. 7 kwietnia 2017 w Mittenwald) – niemiecki hokeista grający na pozycji obrońcy, reprezentant NRD, trener, działacz hokejowy. Ojciec Udo.
Kariera.
Gerhard Kießling karierę sportową rozpoczął w 1937 roku w juniorach TV Frankenhausen, w których grał do 1938 roku. Dalszy rozwój kariery uniemożliwił mu wybuch II wojny światowej, a po jej zakończeniu w 1945 roku, Kießling wznowił karierę sportową w SG Frankenhausen, w którym również kapitanem oraz grającym trenerem, a także grał do zakończenia kariery sportowej w 1952 roku oraz odnosił sukcesy: mistrzostwo Saksonii i Strefy Wschodniej 1949, mistrzostwo NRD 1950 oraz dwukrotne wicemistrzostwo NRD (1951, 1952).
Kariera reprezentacyjna.
Gerhard Kießling w 1951 roku rozegrał 1 mecz w reprezentacji NRD, w którym był kapitanem.
Kariera trenerska.
Gerhard Kießling jeszcze w trakcie kariery sportowej rozpoczął karierę trenerską. W latach 1946–1952 był grającym trenerem SG Frankenhausen, z którym zdobył mistrzostwo Saksonii i Strefy Wschodniej 1949, mistrzostwo NRD 1950 oraz dwukrotne wicemistrzostwo NRD (1951, 1952), równocześnie prowadząc w latach 1947–1952 reprezentację RFN. Po ukończeniu studiów na Deutsche Hochschule für Körperkultur w Lipsku, w 1952 roku został trenerem reprezentacji NRD, którą trenował do 1957 roku, którą prowadził na dwóch mistrzostwach świata (1956 – awans do Grupy A, 1957).
Następnie uciekł wraz z rodziną do Berlina Zachodniego, jednak ostatecznie osiedlił się w Krefeld, gdzie został trenerem występującego w Oberlidze Preussen Krefeld oraz w którym uczył się jeździć na łyżwach jego syn Udo. W klubie pracował do 1959 roku, w którym w sezonie 1957/1958 awansował do Bundesligi. W 1958 roku ponownie został selekcjonerem reprezentacji RFN, którą prowadził na mistrzostwach świata 1959 w Moskwie, na których drużyna "Noszących Orła" zajęła 5. miejsce oraz awansował na igrzyska olimpijskie 1960 w Squaw Valley, jednak z powodów politycznych nie prowadził drużyny "Noszących Orła" na tym turnieju, po czym przez kilka lat trenował drużynę hokeja na rolkach.
Potem w latach 1960–1965 prowadził Eintracht Frankfurt, z którym w sezonie 1960/1961 awansował do Oberligi. Następnie w latach 1966–1970 trenował reprezentacji RFN U-18, po czym w 1971 roku po raz trzeci został selekcjonerem reprezentacji RFN, którym był do 1974 roku oraz prowadził na igrzyskach olimpijskich 1972 w Sapporo, na których drużyna "Noszących Orła" zajęła 7. miejsce oraz na czterech mistrzostwach świata (1971, 1972, 1973 – spadek do Grupy B, 1974).
Następnie wraz z synem Udo przeniósł się do występującego w 2. Bundeslidze EV Rosenheim, z którym w sezonie 1974/1975 wywalczyli awans do Bundesligi. Po sezonie 1975/1976, przenieśli się do Kölner EC, z którym w sezonie 1976/1977 zdobyli mistrzostwo Niemiec. Kießling w sezonie 1977/1978 trenował Berliner SC, po czym wrócił do Kölner EC, z którym w sezonie 1978/1979 ponownie wraz z synem zdobył mistrzostwo Niemiec.
Następnie przenieśli się do Düsseldorfer EG, w którym przebywali do końca sezonu 1981/1982. W tym okresie dwukrotnie zdobył wicemistrzostwo Niemiec (1980, 1981), a po sezonie 1981/1982, wraz z synem przeniósł się do EV Füssen, którego zawodnikami byli również dwaj Polacy: Justyn Denisiuk oraz Bogusław Maj. W sezonie 1982/1983, klub w rundzie zasadniczej zajął ostatnie, 10. miejsce w tabeli ligowej, w związku z czym przystąpił do rundy spadkowej, w której zajęli 3. miejsce, tym samym spadając do 2. Bundesligi, po czym wraz z polskimi zawodnikami przeniósł się do ECD Iserlohn, w którym po sezonie 1983/1984 został zwolniony.
Potem wyjechał do Austrii, gdzie został trenerem EHC Lustenau, z którym w sezonie 1984/1985 dotarł do półfinału Bundesligi austriackiej, w którym przegrał 2:1 rywalizację z późniejszym triumfatorem rozgrywek, EC KAC. Następnie trenował Innsbrucker EV, z którego odszedł w grudniu 1985 roku, po czym w styczniu 1986 roku wrócił do EHC Lustenau, którego trenował do 1987 roku, po czym wrócił do RFN, gdzie do końca sezonu 1986/1987 prowadził SC Riessersee, który pod wodzą Kießlinga w rundzie zasadniczej zajął ostatnie, 10. miejsce w tabeli ligowej, w związku z czym przystąpił do rundy spadkowej, w której zajęli 3. miejsce, tym samym spadając do 2. Bundesligi. Sezon 1987/1988 rozpoczął jako menedżer klub, potem wrócił na stanowisko trenera klubu, którym był do końca sezonu 1987/1988.
Po upadku Muru Berlińskiego 9 listopada 1989 roku, pracował w ETC Crimmitschau, następnie wrócił Austrii, gdzie w 1990–1991 ponownie trenował Innsbrucker EV, potem wrócił do Niemiec, gdzie został trenerem broniącego się przed spadkiem z Bundesligi Dynama Berlin, jednak klubowi nie udało się utrzymać w Bundeslidze, po przegranych decydujących rywalizacjach po 3:0: najpierw z PEV Weißwasser, potem z EV Landshut. Po sezonie 1990/1991 przeszedł na emeryturę.
Za swoje zasługi został dołączony do Galerii Sław Niemieckiego Hokeja na Lodzie.
Śmierć.
Gerhard Kießling zmarł 7 kwietnia 2017 roku w Mittenwald.

</doc>
<doc id="5327037" url="https://pl.wikipedia.org/wiki?curid=5327037" title="Xaver Unsinn">
Xaver Unsinn

Xaver Unsinn (ur. 29 listopada 1929 w Füssen, zm. 4 stycznia 2012 tamże) – niemiecki hokeista grający na pozycji napastnika, reprezentant kraju, olimpijczyk, trener.
Jeden z najbardziej utytułowanych ludzi w historii niemieckiego hokeja na lodzie. Reprezentował barwy EV Füssen (8-krotny mistrz Niemiec, zdobywca Pucharu Spenglera oraz ESV Kaufbeuren (awans do Bundesligi). Z reprezentacją RFN trzykrotnie uczestniczył w zimowych igrzyskach olimpijskich (1952, 1960) oraz 5-krotnie uczestniczył w mistrzostwach świata (wicemistrzostwo świata 1953).
Jako trener prowadził ESV Kaufbeuren (awans do Bundesligi), trzykrotnie reprezentację RFN (brązowy medal igrzysk olimpijskich 1976), Preussen Krefeld, Augsburger EV, Düsseldorfer EG (mistrz Niemiec), BSC Berlin (dwukrotny mistrz Niemiec), EV Rosenheim oraz SC Bern (mistrz Szwajcarii).
Był także nagradzany indywidualnie: członek Galerii Sławy IIHF (1998) w kategorii "Twórca", członek Galerii Sławy Niemieckiego Hokeja na Lodzie oraz laureat Bawarskiej Nagrody Sportowej w kategorii "Praca Sportowego Życia" (2003). Odznaczony Orderem Zasługi Republiki Federalnej Niemiec (1996).
W trakcie kariery zyskał pseudonimy: "Mister Eishockai", "Mr. Eishockai" oraz "Xari", natomiast znakiem rozpoznawczym Unsinna był kapelusz w pepitkę.
Kariera.
Xaver Unsinn w młodości uprawiał różne sporty, takie jak m.in.: piłka nożna, skoki narciarskie, tenis ziemny. Ostatecznie postanowił na hokej na lodzie, w której karierę sportową rozpoczął w 1946 roku EV Füssen, w którym grał do końca sezonu 1959/1960. W tym okresie 8-krotnie zdobył mistrzostwo Niemiec (1949, 1953, 1954, 1955, 1956, 1957, 1958, 1959), dwukrotnie wicemistrzostwo Niemiec (1951, 1960), dwukrotnie zajął 3. miejsce w mistrzostwach Niemiec (1948, 1950) oraz Puchar Spenglera 1952 po wygranej 5:4 po dogrywce z Zürcher SC w finale, rozegranym 31 grudnia 1952 roku na Eisstadion Davos w Davos, a w latach 1956–1959 był kapitanem klubu. Następnie został zawodnikiem ESV Kaufbeuren, w którym był grającym trenerem, a w 1962 roku zakończył karierę sportową.
Kariera reprezentacyjna.
Xaver Unsinn w latach 1952–1960 w reprezentacji RFN rozegrał 72 mecze, w których zdobył 24 gole. Dwukrotnie uczestniczył w zimowych igrzyskach olimpijskich (1952, 1960) oraz 5-krotnie uczestniczył w mistrzostwach świata (1952, 1953 – wicemistrzostwo świata, 1954, 1959, 1960).
Kariera trenerska.
Xaver Unsinn jeszcze w trakcie kariery sportowej rozpoczął karierę trenerską. W 1960 roku został grającym trenerem ESV Kaufbeuren, którego trenował do 1966 roku oraz z którym w sezonie 1960/1961 awansował do Bundesligi. Następnymi klubami w karierze trenerskiej Unsinna były: Preussen Krefeld (1967–1968) oraz Augsburger EV (1968–1970). Następnie w latach 1970–1972 trenował Düsseldorfer EG, z którym zdobył mistrzostwo Niemiec (1972) i wicemistrzostwo Niemiec (1971). W 1972–1977 był trenerem BSC Berlin, z którym dwukrotnie zdobył mistrzostwo Niemiec (1974, 1976) oraz wicemistrzostwo Niemiec w sezonie 1974/1975.
W sezonie 1977/1978 trenował EV Rosenheim, a w latach 1978–1981 szwajcarski SC Bern, z którym zdobył mistrzostwo (1979) oraz wicemistrzostwo Szwajcarii (1980).
Reprezentacja RFN.
Xaver Unsinn w karierze trenerskiej trzykrotnie prowadził reprezentację RFN. Pierwszy raz prowadził w latach 1963–1965 wraz z Markusem Egenem oraz Engelbertem Holderiedem na dwóch międzynarodowych turniejach: mistrzostwach świata 1963 w Sztokholmie (7. miejsce) oraz na zimowych igrzyskach olimpijskich 1964 w Innsbrucku jako Wspólną Reprezentację Niemiec, która zakończyła turniej na 7. miejscu.
Po raz drugi był trenerem drużyny "Noszących Orły" w 1975–1977. Na turnieju olimpijskim 1976 w Innsbrucku, reprezentacja RFN pod wodzą Unsinna zdobyła pierwszy od 44 lat medal olimpijski – brązowy medal. Ponadto prowadził drużynę "Noszących Orłów" na trzech mistrzostwach świata (1975 – awans do Grupy A, 1976, 1977).
Po raz trzeci selekcjonerem reprezentacji RFN był w latach 1981–1990. Prowadził ją na dwóch zimowych igrzyskach olimpijskich (1984, 1988 – na obu turniejach 5. miejsce), na siedmiu mistrzostwach świata (1982, 1983, 1985, 1986, 1987, 1989, 1990), Canada Cup 1984 w Kanadzie, w którym reprezentacja RFN zajęła ostatnie, 6. miejsce oraz dwukrotnie w Turnieju Izwiestii (1982, 1984).
Po mistrzostwach świata 1990 w Szwajcarii, z powodu problemów zdrowotnych musiał odejść z funkcji selekcjonera reprezentacji RFN, na której zastąpli go dotychczasowy asystent, w przeszłości najlepszy zawodnik w drużynie "Noszących Orły", Erich Kühnhackl oraz Ladislav Olejník.
Śmierć.
Xaver Unsinn zmarł po ciężkiej chorobie 4 stycznia 2012 roku w dzielnicy Füssen, Hopfen am See. Został pochowany na cmentarzu Waldfriedhof w Füssen.

</doc>
<doc id="5327039" url="https://pl.wikipedia.org/wiki?curid=5327039" title="Dimitar Mitrovski">
Dimitar Mitrovski



</doc>
<doc id="5327040" url="https://pl.wikipedia.org/wiki?curid=5327040" title="Tobias Abstreiter">
Tobias Abstreiter

Tobias Abstreiter (ur. 6 lipca 1970 w Landshut) – niemiecki hokeista grający na pozycji napastnika (centra), reprezentant kraju, olimpijczyk, trener.
Kariera.
Tobias Abstreiter karierę sportową rozpoczął w 1986 roku w EV Landshut, w którym grał do 1993 roku (w sezonie 1987/1988 grał również w drużynie U-20). Następnie został zawodnikiem Hedosu Monachium, z którym w sezonie 1993/1994 (ostatnim sezonie Bundesligi) zdobyli mistrzostwo Niemiec po wygranej rywalizacji w finale 3:0 (4:2, 3:2, 4:1) z byłym klubem, Düsseldorfer EG. Następnie, po utworzeniu ligi DEL został zawodnikiem kontynuatora tradycji monachijskiego klubu, Maddogsu Monachium, jednak w trakcie sezonu 1994/1995 klub zbankrutował, w związku z czym przeszedł do Kölner Haie, z którym zdobył mistrzostwo Niemiec po wygranej rywalizacji w finale 3:2 ze swoim byłym klubem, EV Landshut natomiast w sezonu 1995/1996, po przegranej rywalizacji w finale 3:1 z Düsseldorfer EG zdobył wicemistrzostwo Niemiec. Po sezonie 1996/1997 przeniósł się do występującego w Oberlidze TSV Erding, po czym latem 1998 roku podpisał kontrakt z Kassel Huskies, w którym grał do spadku klubu z ligi DEL w sezonie 2005/2006, po czym przeszedł do beniaminka ligi DEL, Straubing Tigers, w którym po sezonie 2007/2008 zakończył karierę sportową.
Łącznie Bundeslidze/lidze DEL, w fazie zasadniczej rozegrał 861 meczów, w których zdobył 459 punktów (152 gole, 307 asyst) oraz spędził 912 minut na ławce kar, natomiast w fazie play-off rozegrał 112 meczów, w których zdobył 76 punktów (24 gole, 52 asysty) oraz spędził 104 minuty na ławce kar, w Oberlidze, w fazie zasadniczej rozegrał 56 meczów, w których zdobył 65 punktów (27 goli, 38 asyst) oraz spędził 81 minuty na ławce kar.
Kariera reprezentacyjna.
Tobias Abstreiter w 1986 roku rozegrał 2 mecze w reprezentacji RFN U-17, w latach 1987–1988 w reprezentacji RFN U-18 dwukrotnie uczestniczył w mistrzostwach Europy U-18 (1987 – spadek do Grupy B, 1988 – awans do Grupy A), na których łącznie rozegrał 14 meczów, w których zdobył 8 punktów (4 gole, 4 asysty) oraz spędził 10 minut na ławce kar, natomiast w latach 1987–1990 w reprezentacji RFN U-20 trzykrotnie uczestniczył w mistrzostwach świata juniorów (1988, 1989 – spadek do Grupy B, 1990 – awans do Grupy A), na których łącznie rozegrał 21 meczów, w których zdobył 6 punktów (2 gole, 4 asysty) oraz spędził 18 minut na ławce kar.
Tobias Abstreiter w latach 1990–2004 w seniorskiej reprezentacji RFN/Niemiec rozegrał 120 meczów, w których zdobył 43 punkty (10 goli, 33 asysty) oraz spędził 62 minuty na ławce kar. Uczestniczył w turnieju olimpijskim 2002 w Salt Lake City, w którym drużyna "Noszących Orła" dotarła do ćwierćfinału, w którym 20 lutego 2002 roku na E Center w West Valley City przegrała 5:0 z późniejszym wicemistrzem olimpijskim, reprezentacją Stanów Zjednoczonych, natomiast Abstreiter rozegrał 7 meczów, w których zaliczył 2 punkty (2 asysty).
Ponadto 6-krotnie uczestniczył w mistrzostwach świata (1994, 1999, 2000 – awans do Grupy A, 2001, 2002, 2003, 2004).
Uczestniczył także w Pucharze Świata 2004 (drużyna "Noszących Orła" dotarła do ćwierćfinału, w którym 6 września 2004 roku na Hartwall Areena w Helsinkach przegrała 1:2 z późniejszym finalistą turnieju, reprezentacją Finlandii, natomiast Abstreiter rozegrał 4 mecze, w których spędził 2 minuty na ławce kar), pięciokrotnie w Deutschland Cup (1992 – 2. miejsce, 1993, 2000 – 3. miejsce, 2002 – 2. miejsce, 2003), igrzyskach dobrej woli 1990 w Seattle (drużyna "Noszących Orła" zajęła 7. miejsce, natomiast Abstreiter rozegrał 5 meczów, w których zdobył 1 punkt (1 gol)) oraz w Turnieju Izwiestii 1992 w Moskwie, Nissan Cup 1994 w Niemczech oraz w Skoda Cup (2003, 2004).
Kariera trenerska.
Tobias Abstreiter po zakończeniu kariery sportowej rozpoczął karierę trenerską. W latach 2008–2009 był menedżerem w ERC Ingolstadt, a w latach 2009–2011 był trenerem Landshut Cannibals. Następnie był ekspertem w programie pt. "Servus Hockey Night" na stacji ServusTV, po czym na początku sezonu 2014/2015 dostał zatrudnienie w Düsseldorfer EG, w którym w latach 2014–2017 był asystentem trenera Christofa Kreutzera, a w sezonie 2017/2018 był asystentem trenera Mike'a Pellegrimsa, którego 27 stycznia 2018 roku zastąpił go stanowisku trenera klubu, którym był do końca sezonu 2017/2018, po czym w sezonie 2018/2019 był asystentem trenera Harolda Kreisa. W międzyczasie w latach 2015–2019 był asystentem, najpierw trenera Marco Sturma w latach 2015–2018, potem w latach 2018–2019 trenera Toniego Söderholma w reprezentacji Niemiec.
Następnie trenował w latach 2019–2020 reprezentację Niemiec U-19, w 2019 roku został trenerem reprezentacji Niemiec U-20, w 2020 roku został asystentem trenera Steffena Ziesche, a po jego odejściu w 2021 roku Alexandra Dücka w reprezentacji Niemiec U-18. W 2020 roku prowadził reprezentację Niemiec B, zwaną również jako "Top Team Peking" podczas Deutschland Cup 2020 w König Palast w Krefeld, na którym jego drużyna zajęła ostatnie, 3. miejsce, tuż za reprezentacją Niemiec oraz reprezentacją Łotwy. W 2021 roku ponownie został asystentem trenera Toniego Söderholma w reprezentacji Niemiec.
Życie prywatne.
Brat Tobiasa Abstreitera, Peter (ur. 1980) oraz syn Leon (ur. 1997) również są hokeistami.

</doc>
<doc id="5327043" url="https://pl.wikipedia.org/wiki?curid=5327043" title="EV Duisburg">
EV Duisburg



</doc>
<doc id="5327044" url="https://pl.wikipedia.org/wiki?curid=5327044" title="EHC Straubing">
EHC Straubing



</doc>
<doc id="5327045" url="https://pl.wikipedia.org/wiki?curid=5327045" title="Arctic Race of Norway 2022">
Arctic Race of Norway 2022

Arctic Race of Norway 2022 – 9. edycja wyścigu kolarskiego Arctic Race of Norway, która odbyła się w dniach od 11 do 14 sierpnia 2022 na liczącej 680 kilometrów trasie składającej się z 4 etapów i biegnącej z Mo i Rana do Trondheim. Impreza kategorii 2.Pro była częścią UCI ProSeries 2022.

</doc>
<doc id="5327046" url="https://pl.wikipedia.org/wiki?curid=5327046" title="Augsburger EV">
Augsburger EV



</doc>
<doc id="5327047" url="https://pl.wikipedia.org/wiki?curid=5327047" title="EV Rosenheim">
EV Rosenheim



</doc>
<doc id="5327050" url="https://pl.wikipedia.org/wiki?curid=5327050" title="Danmark Rundt 2022">
Danmark Rundt 2022

Danmark Rundt 2022, ze względów sponsorskich znany również jako PostNord Danmark Rundt 2022 – 31. edycja wyścigu kolarskiego Danmark Rundt, która odbyła się w dniach od 16 do 20 sierpnia 2022 na liczącej ponad 767 kilometrów trasie składającej się z 5 etapów i biegnącej z Lillerød do Vejle. Impreza kategorii 2.Pro była częścią UCI ProSeries 2022.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="5327051" url="https://pl.wikipedia.org/wiki?curid=5327051" title="&quot;Świat bez słońca&quot;">
&quot;Świat bez słońca&quot;



</doc>
<doc id="5327055" url="https://pl.wikipedia.org/wiki?curid=5327055" title="Góra Gliniana (Gdańsk)">
Góra Gliniana (Gdańsk)

Góra Gliniana (niem. "Leimberg") – wzniesienie w Gdańsku o wysokości 35 m n.p.m.
W trakcie potopu szwedzkiego na szczycie wzgórza Szwedzi wznieśli tzw. szaniec szwedzki. Jego pozostałości nie przetrwały do dzisiejszych czasów.
Położenie.
Gliniana Góra położona jest w południowej części Gdańska, na pograniczu dzielnic Orunia-Św. Wojciech-Lipce oraz Orunia Górna-Gdańsk Południe. Przylega do historycznej podjednostki Ptaszniki. Od północy graniczy z Orunią Górną, od wschodu z Orunią. U południowego podnóża wzgórza Potok Oruński uchodzi do Kanału Raduni. Jest częścią historycznego, zabytkowego Parku Oruńskiego. Położona jest w zespole przyrodniczo-krajobrazowym Dolina Potoku Oruńskiego. Leży nieopodal użytku ekologicznego „Murawy Kserotermiczne w Dolinie Potoku Oruńskiego”.
Jest jednym z trzech wzgórz Parku Oruńskiego i Doliny Potoku Oruńskiego, obok przeciwległej Góry Pięciu Braci i położonej nieopodal na zachód Góry Łez.

</doc>
<doc id="5327059" url="https://pl.wikipedia.org/wiki?curid=5327059" title="Ilona Kopocińska">
Ilona Kopocińska

Ilona Kopocińska (ur. 1938 w Ostrzeszowie, zm. 3 sierpnia 2016) – polska matematyczka, prof. dr hab.
Życiorys.
Obroniła pracę doktorską, następnie uzyskała stopień doktora habilitowanego. W 1988 uzyskała tytuł profesora nauk matematycznych. Została zatrudniona w Instytucie Matematycznym na Wydziale Matematyki i Informatyki Uniwersytetu Wrocławskiego.

</doc>
<doc id="5327062" url="https://pl.wikipedia.org/wiki?curid=5327062" title="Crambidae">
Crambidae



</doc>
<doc id="5327064" url="https://pl.wikipedia.org/wiki?curid=5327064" title="Pałac Komisji Rządowej Przychodów i Skarbu w Warszawie">
Pałac Komisji Rządowej Przychodów i Skarbu w Warszawie



</doc>
<doc id="5327070" url="https://pl.wikipedia.org/wiki?curid=5327070" title="Ja’akow Liwna">
Ja’akow Liwna



</doc>
<doc id="5327071" url="https://pl.wikipedia.org/wiki?curid=5327071" title="Gyulai István Memorial 2022">
Gyulai István Memorial 2022

12. Gyulai István Memorial – międzynarodowy mityng lekkoatletyczny, który odbył się 8 sierpnia 2022 na Bregyó közi Regionális Atlétikai Központ w węgierskim Székesfehérvár. Zawody zaliczane były do cyklu World Athletics Continental Tour Gold w sezonie 2022.

</doc>
<doc id="5327073" url="https://pl.wikipedia.org/wiki?curid=5327073" title="Pałac Ministra Skarbu w Warszawie">
Pałac Ministra Skarbu w Warszawie



</doc>
<doc id="5327076" url="https://pl.wikipedia.org/wiki?curid=5327076" title="Pałac Komisji Województwa Kaliskiego w Kaliszu">
Pałac Komisji Województwa Kaliskiego w Kaliszu



</doc>
<doc id="5327077" url="https://pl.wikipedia.org/wiki?curid=5327077" title="Konstantyn III (król Szkocji)">
Konstantyn III (król Szkocji)

Konstantyn III, zwany łysym (średn. gael. "Causantín mac Cuiléin") (ur. ok. 970, zm. 997 w Rathinveramond) - król Szkocji (Alby) od 995 do śmierci. 
Był synem Cuilena, króla Szkocji w latach 967–971 i nieznanej z imienia kobiety. Tron objął w 995 roku po śmierci swojego poprzednika Kennetha II. Według Jana z Fordun, który pisał w XIV wieku, to Konstantyn III zlecił zabójstwo Kennetha II, jednak informacja ta jest bardzo niepewna. Według "roczników Tigernacha" Konstantyn III, po 18 miesiącach panowania, zginął podczas bitwy w Rathinveramond.

</doc>
<doc id="5327078" url="https://pl.wikipedia.org/wiki?curid=5327078" title="Jakow Liwne">
Jakow Liwne



</doc>
<doc id="5327079" url="https://pl.wikipedia.org/wiki?curid=5327079" title="Allilobenzen">
Allilobenzen



</doc>
<doc id="5327080" url="https://pl.wikipedia.org/wiki?curid=5327080" title="2-Propenylobenzen">
2-Propenylobenzen



</doc>
<doc id="5327081" url="https://pl.wikipedia.org/wiki?curid=5327081" title="Deepak Nehra">
Deepak Nehra

 
Deepak Nehra (ur. 1 stycznia 2003) – indyjski zapaśnik walczący w stylu wolnym. 
Brązowy medalista igrzysk wspólnoty narodów w 2022. Mistrz Azji U-23 w 2022 roku.

</doc>
<doc id="5327082" url="https://pl.wikipedia.org/wiki?curid=5327082" title="Andrzej Mrożewski">
Andrzej Mrożewski

Andrzej Mrożewski (ur. 3 stycznia 1940 w Krakowie) – polski aktor teatralny i filmowy, dyrektor teatru. Syn aktora Zdzisława Mrożewskiego.
Życiorys.
Absolwent Wydziału Aktorskiego Państwowej Wyższej Szkoły Teatralnej w Krakowie (1961). Był członkiem zespołów teatrów: Śląskiego im. Stanisława Wyspiańskiego w Katowicach (1991-1984), Starego im. Heleny Modrzejewskiej w Krakowie (1982-1984) oraz Polskiego w Szczecinie (1995-1997), Ponadto, w latach 1985-1995 był związany z Teatrem Satyry „Maszkaron” w Krakowie jako aktor oraz dyrektor naczelny i artystyczny (od 1990). Wystąpił także w dwudziestu siedmiu spektaklach Teatru Telewizji (1963-2008) oraz dziewięciu audycjach Teatru Polskiego Radia (1968-1980).

</doc>
<doc id="5327086" url="https://pl.wikipedia.org/wiki?curid=5327086" title="Mohit Grewal">
Mohit Grewal

 
Mohit Grewal (ur. 20 grudnia 1999) – indyjski zapaśnik walczący w stylu wolnym. 
Brązowy medalista igrzysk wspólnoty narodów w 2022. Trzeci na mistrzostwach Azji U-23 w 2022 i juniorów w 2018 roku.

</doc>
<doc id="5327088" url="https://pl.wikipedia.org/wiki?curid=5327088" title="Martin Svrček">
Martin Svrček

Martin Svrček (ur. 17 lutego 2003 w Neslušy) – słowacki kolarz szosowy.
Osiągnięcia.
Opracowano na podstawie:

</doc>
<doc id="5327091" url="https://pl.wikipedia.org/wiki?curid=5327091" title="Pooja Gehlot">
Pooja Gehlot

 
Pooja Gehlot (ur. 15 marca 1997) – indyjska zapaśniczka walcząca w stylu wolnym.
Brązowa medalistka igrzysk wspólnoty narodów w 2022. Druga na MŚ U-23 w 2019. Mistrzyni Azji juniorów w 2017 i trzecia w 2019 roku.

</doc>
<doc id="5327096" url="https://pl.wikipedia.org/wiki?curid=5327096" title="Gliniana Góra">
Gliniana Góra



</doc>
<doc id="5327100" url="https://pl.wikipedia.org/wiki?curid=5327100" title="Unbreakable Machine-Doll">
Unbreakable Machine-Doll

 – seria light novel napisana przez Reijiego Kaitō i zilustrowana przez Ruroo, publikowana od listopada 2009 do lipca 2017 pod imprintem MF Bunko J wydawnictwa Media Factory.
Adaptacja w formie mangi autorstwa Hakaru Takagiego ukazuje się na łamach magazynu „Gekkan Comic Alive” wydawnictwa Media Factory od 2010.
Na podstawie powieści studio Lerche wyprodukowało serial anime, który emitowany był od października do grudnia 2013.
Fabuła.
W alternatywnej wersji dwudziestowiecznej Wielkiej Brytanii, naukowcy stworzyli nową dziedzinę znaną jako mechanosztuka, będącą połączeniem technologii oraz magii. Powstałe przy jej użyciu mechaniczne automaty zostały opracowane jako broń wojskowa i rozprzestrzeniły się na całym świecie, zaś ludzie za nie odpowiedzialni znani są jako lalkarze.
Lalkarz o imieniu Raishin Akabane przybywa z Japonii do Liverpoolu, aby uczyć się w Królewskiej Akademii Mechanosztuki im. Walpurgii, wraz ze swoim automatem Yayą. Raz na cztery lata, Akademia organizuje konkurs, w którym lalkarze wykorzystują swoje automaty do walki w nadziei na zdobycie tytułu Mędrca. Raishin, dołącza jednak do szkoły i zawodów, aby zemścić się na tajemniczym geniuszu, który zabił pozostałych członków jego rodziny.
Light novel.
Pierwszy tom został wydany 21 listopada 2009 nakładem wydawnictwa Media Factory pod imprintem MF Bunko J, zaś premiera ostatniego, siedemnastego tomu miała miejsce 25 lipca 2017. Do specjalnego wydania 4. tomu została dołączona drama CD. W czerwcu 2017 Kadokawa wydała reklamę promującą zakończenie serii.
Manga.
Adaptacja w formie mangi autorstwa Hakaru Takagiego rozpoczęła publikację 27 kwietnia 2010 w magazynie „Gekkan Comic Alive” wydawnictwa Media Factory. Jej pierwszy tom tankōbon został wydany 22 listopada 2010, a do 23 marca 2016 ukazało się łącznie 9 tomów. Do specjalnego wydania 1. tomu. została dołączona drama CD.
W Polsce prawa do dystrybucji mangi wykupiło Studio JG.
Spin-off autorstwa Misato Kamady, zatytułowany , ukazywał się na łamach magazynu „Gekkan Comic Gene” między 15 kwietnia 2013 a 15 kwietnia 2014. Manga została również wydana w dwóch tankōbonach.
Anime.
Adaptacja w formie telewizyjnego serialu anime była emitowana od 7 października do 23 grudnia 2013 w stacji AT-X, a później również w Tokyo MX, ytv, TV Aichi i BS11. Za produkcję odpowiada studio Lerche, zaś za reżyserię Kinji Yoshimoto. Scenariusz napisała Yūko Kakihara, postacie zaprojektowała Atsuko Watanabe, a muzykę skomponował Masaru Yokoyama. Seria adaptuje pierwsze trzy tomy powieści. Motywem otwierającym jest „Anicca” autorstwa Hitomi Harady, zaś kończącym w wykonaniu Hitomi Harady, Ai Kayano i Yui Ogury. Między 25 grudnia 2013 a 28 maja 2014 zostało również wydanych sześć odcinków OVA na Blu-ray i DVD.

</doc>
<doc id="5327102" url="https://pl.wikipedia.org/wiki?curid=5327102" title="Pierre de Tonquédec">
Pierre de Tonquédec

Pierre de Tonquédec, właściwie Pierre Edmond Marie de Quengo de Tonquédec (ur. 27 października 1929 we Flers) – francuski generał broni i działacz społeczny.
Życiorys.
Zawodowo związany z wojskiem, będąc inspektorem marynarki wojennej i dowódcą III Okręgu Wojskowego w Rennes. Wielokrotnie odznaczany, między innymi orderem Legii Honorowej, Krzyżem Wielkim Orderu Narodowego Zasługi oraz Krzyżem Komandorskim z Gwiazdą Orderu Zasługi Rzeczypospolitej Polskiej.
Od momentu założenia związany ze Stowarzyszeniem Ille-et-Vilaine / Pologne w Rennes, któremu przewodniczył w latach 1990–1994. Działalność organizacji obejmowała pomoc dla polskich społeczności lokalnych, kształcenie kadr, a także rozwój kontaktów gospodarczych i kulturalnych. Stowarzyszenie w szczególności skupiało się na wsparciu Poznania i Wielkopolski w zakresie intensyfikacji kontaktów ekonomicznych, handlowych, edukacyjnych i kulturalnych z Bretanią, o co prócz Tonquédeca zabiegali także Edmond Hervé oraz Pierre Méhaignerie.
W 1993, „w uznaniu szczególnych zasług oraz ogromu podjętych obowiązków i wykonanej pracy w konsekwentnym budowaniu pozytywnego obrazu Polski, Wielkopolski i naszego Miasta w umysłach nowych generacji Francuzów, w wyniku czego zostały nawiązane trwałe relacje wzajemnej współpracy i przyjaźni”, Rada Miasta Poznania przyznała mu odznaczenie „Zasłużony dla Miasta Poznania”.
Od 1994 roku publikuje artykuły poświęcone Polsce w dzienniku "Ouest-France". W tym samym roku został uhonorowany medalem "Ad perpetuam rei memoriam".
W lipcu 2002 nagrodzony został przez poznański Dom Bretanii medalem św. Iwona.

</doc>
<doc id="5327104" url="https://pl.wikipedia.org/wiki?curid=5327104" title="George Ramm">
George Ramm

 
George Anthony Ramm (ur. 1 sierpnia 1996) – brytyjski zapaśnik walczący w stylu wolnym. 
Zajął 22. miejsce na mistrzostwach świata w 2021. Czternasty na mistrzostwach Europy w 2020. Brązowy medalista igrzysk wspólnoty narodów w 2022 i piąty w 2018, gdzie reprezentował Anglię.

</doc>
<doc id="5327105" url="https://pl.wikipedia.org/wiki?curid=5327105" title="Centralny Urząd Geodezji i Kartografii">
Centralny Urząd Geodezji i Kartografii

Centralny Urząd Geodezji i Kartografii – jednostka organizacyjna rządu istniejąca w latach 1952–1985, powołana do planowania, wykonywania, koordynowania i kontrolowania robót geodezyjnych i kartograficznych.
Powołanie Urzędu.
Na podstawie dekretu z 1952 r. o państwowej służbie geodezyjnej i kartograficznej powołano Urząd, który podlegał Prezesowi Rady Ministrów.
Zakres działania Urzędu.
Do zakresu działania Urzędu należało:
Organy Urzędu.
Na czele Urzędu stał prezes mianowany przez Prezesa Rady Ministrów. Wiceprezesów mianował i odwoływał Prezes Rady Ministrów na wniosek prezesa Centralnego Urzędu.
Organami Urzędu były delegatury Urzędu dla m. st. Warszawa i m. Łodzi oraz w miarę potrzeby w siedzibach wojewódzkich rad narodowych.
Zakres działania Urzędu z 1956 r..
Na podstawie dekretu z 1956 r. o państwowej służbie geodezyjnej i kartograficznej doprecyzowano regulacje dotyczące geodezji i kartografii.
Centralny Urząd został powołany do:
Przekształcenie urzędu.
Na podstawie ustawy z 1985 r. o zmianach w organizacji oraz zakresie działania niektórych naczelnych i centralnych organów administracji państwowej sprawy geodezji i kartografii podporządkowano Ministrowi Budownictwa, Gospodarki Przestrzennej i Komunalnej, który wykonywał zadania poprzez Główny Urząd Geodezji i Kartografii.

</doc>
<doc id="5327108" url="https://pl.wikipedia.org/wiki?curid=5327108" title="Mandhir Kooner">
Mandhir Kooner

 
Mandhir Kooner (ur. 27 września 1996) – brytyjski zapaśnik walczący w stylu wolnym.
Brązowy medalista igrzysk wspólnoty narodów w 2022, gdzie reprezentował Anglię.

</doc>
<doc id="5327109" url="https://pl.wikipedia.org/wiki?curid=5327109" title="Diplura (rodzaj)">
Diplura (rodzaj)

Diplura – rodzaj pająków z infrarzędu ptaszników i rodziny Dipluridae. Obejmuje 18 opisanych gatunków. Zamieszkują Amerykę Południową.
Morfologia i zasięg.
Pająki brązowe do czarnych z jaśniejszym karapaksem i zwykle z jasnym wzorem na opistosomie (odwłoku), na który składać się mogą poprzeczne przepaski, plamki lub kropki. Położony na wewnętrznej powierzchni szczęk narząd strydulacyjny (lira) ma postać pojedynczego szeregu sztywnych szczecinek liczącego od 1 do 18 sztuk. Za lirą leży poprzeczny szew, a rejon poniżej jego nasadowego odcinka jest gładki lub zaopatrzony w kilka drobnych i cienkich szczecinek; brak tam występującego u "Harmonicon" i "Trechona" poletka szczecinek kolcowatych. W przeciwieństwie do innych Diplurinae stopy przedstawicieli rodzaju pozbawione są nibyczłonowania i mają tylko kilka pęknięć oskórka po brzusznej stronie. Skopule na stopach są krótkie i cienkie, a na nadstopiach bywają wręcz nieobecne. Nogogłaszczki samca mają golenie grubsze i krótsze niż inne Diplurinae, o stosunku długości do szerokości nieprzekraczającym 3,6. Samice mają zbiornik nasienny w formie dość krótkiej i szerokiej szypułki zwieńczonej grupą kulistych lub jajowatych płatów różnych rozmiarów; wyjątkiem jest "D. mapingurai", u którego to szypułka jest dłuższa i cieńsza, a grupy płatów są dwie.
Rodzaj neotropikalny. 12 z 18 gatunków występuje endemicznie w Brazylii. Pozostałe znane są z Wenezueli, Ekwadoru, Boliwii, Paragwaju i Argentyny.
Taksonomia.
Takson ten wprowadzony został w 1850 roku przez Carla Ludwiga Kocha.
Do rodzaju tego należy 18 opisanych gatunków:

</doc>
<doc id="5327110" url="https://pl.wikipedia.org/wiki?curid=5327110" title="FC Barcelona w sezonie 2022/2023">
FC Barcelona w sezonie 2022/2023

Sezon 2022/23 to 123. sezon w historii klubu FC Barcelona i 92. z rzędu sezon tego klubu w najwyższej klasie hiszpańskiego futbolu. Obejmuje on okres od 1 lipca 2022 do 30 czerwca 2023.
Przebieg sezonu.
Przed sezonem 2022/23, FC Barcelona dokonała kilku zmian w drużynie. Do klubu dołączyli, w ramach wolnych transferów: Andreas Christensen z Chelsea, Franck Kessié z AC Milanu, Héctora Bellerína z Arsenalu oraz Marcosa Alonso z Chelsea. Klub kupił także trzech nowych piłkarzy: Roberta Lewandowskiego z Bayernu Monachium z 45 mln euro, przez co Lewandowski stał się pierwszym Polakiem grającym dla Dumy Katalonii, Julesa Koundé z Sevilli z 50 mln euro oraz Raphinhę z Leeds United za 58 mln euro. Zespół definitywnie opuścili natomiast: Philippe Coutinho który przeszedł do Aston Villi już na zasadzie transferu po wygaścięciu umowy wypożyczenia za 20 milionów euro oraz Pierre-Emerick Aubameyang którego pozyskała Chelsea za 12 mln euro. Ośmiu zawodników opuściło klub na zasadzie transferu bez kwoty odstępnej: Riqui Puig który przeszedł do Los Angeles Galaxy, Óscar Mingueza który przeszedł do Celty Vigo, Neto który odszedł do A.F.C. Bournemouth po tym jak klub rozwiązał kontrakt z nim, Rey Manaj który odszedł do Watfordu F.C., Moussa Wagué który przeszedł do chorwackiego klubu HNK Gorica, Dani Alves który zasilił szeregi meksykańskiego klubu Pumas UNAM, Martin Braithwaite który przeszedł do RCD Espanyolu po rozwiązaniu przez klub kontraktu oraz Miralem Pjanić który odszedł do Nadi asz-Szarika po tym jak klub rozwiązał z nim kontrakt. Na roczne wypożyczenia udali się natomiast: Clément Lenglet do Tottenhamu Hotspur, Francisco Trincão do Sportingu CP z dodatkową opłatą którą Sporting zapłaciło za wypożyczenie zawodnika wynoszącą 3 mln euro, Nico González do Valencii CF, Álex Collado do Elche CF, Samuel Umtiti do US Lecce, Sergiño Dest do A.C. Milanu oraz Abde Ezzalzouli do Chelsea. W zimowym okienku transferowym klub opuścili Memphis Depay którzy przeszedł do Atlético Madryt za 3 mln euro oraz Héctor Bellerín do Sportingu CP za 1 mln euro.
Sezon FC Barcelona rozpoczęła od gry w kilku meczach towarzyskich w których zmierzyła się z UE Olot (remis 1:1), Inter Miami (wygrana 6:0), Realem Madryt (wygrana 1:0), Juventusem (remis 2:2) oraz z New York Red Bulls (wygrana 2:0). Barca zagrała także w corocznym meczu o Trofeu Joan Gamper. Tym razem jej rywalem był Pumas UNAM, którego pokonała 6:0. 24 sierpnia, Barcelona rozegrała jeszcze jeden mecz towarzyski z Manchesterem City zakończony wynikiem 3:3.
Sezon ligowy Barcelona rozpoczęła od bezbramkowego remisu z Rayo Vallecano, następnie padło pewne zwycięstwo 4:1 z Realem Sociedad. Sierpień podopieczni Xaviego zakończyli zwycięstwem 4:0 nad Realem Valladolid. Wrzesień Blaugrana rozpoczęła od wyjazdowego zwycięstwa z Sevillą FC 3:0. 7 września 2022 roku Barcelona rozegrała pierwszy mecz fazy grupowej Ligi Mistrzów, przeciwko Viktorii Pilzno, który zakończył się zwycięstwem 5:1. 3 dni później Barcelona wygrała czwarty mecz ligowy z rzędu pokonując Cádiz CF 4:0. Po tym Barcelona rozegrała mecz drugiej kolejki fazy grupowej Ligi Mistrzów, przeciwko Bayernowi Monachium który zakończył się wynikiem porażką 0:2 i była to pierwsza porażka Barçy w tym sezonie. Po porażce Duma Katalonii pokonała Elche CF 3:0. Po przerwie reprezentacyjnej, 1 października Barcelona pokonała 1:0 RCD Mallorca. Następnie Barcelona przegrała z Interem Mediolan 0:1, po czym w lidze tym samym wynikiem pokonała Celtę Vigo. W rewanżowym meczu ligi mistrzów z Interem Mediolan padł remis 3:3. 16 października roku miało miejsce pierwsze w sezonie El Clásico. Barcelona przegrała w tym meczu z Realem Madryt 1:3. Później Barcelona wygrała trzy mecze ligowe z rzędu pokunując Villarreal CF 3:0, Athletic Bilbao 4:0 oraz Valencię CF 1:0, a pomiędzy tymi meczami ligowymi Barcelona przegrała mecz w fazie grupowej Ligi Mistrzów z Bayernem Monachium 0:3 tym samym stało się pewne, że Barcelona na wiosnę będzie grała w Lidze Europy. W ostatnim meczu fazy grupowej Ligi Mistrzów Barcelona pokonała Viktorię Pilzno 4:2. 3 listopada obrońca Barcelony Gerard Piqué ogłosił na swoim Twitterze w formie nagrania, ze zakończy swoją karierę piłkarską, a w jego ostatnim meczu w barwach Barçy, Duma Katalonii pokonała UD Almería 2:0. W ostatnim meczu przed przerwą reprezentacyjną, Barcelona pokonała 2:1 CA Osasuna. W pierwszym meczu po przerwie reprezentacyjnej, Barcelona zremisowała w derbowym starciu z RCD Espanyol 1:1. W pierwszym meczu w nowym roku, Barcelona w starciu pucharowym pokonała CF Intercity po dogrywce 4:3, a cztery dni później Duma Katalonii pokonała Atlético Madryt 1:0. W połfinałowym meczu Superpucharu Hiszpanii, Blaugrana pokonała Real Betis w serii rzutów karnych 4:2, gdzie po 120 minutach był remis 2:2, a w finale Barcelona pokonała Real Madryt 3:1, zdobywając pierwsze trofeum w tym sezonie. 19 stycznia, Barcelona pokonała AD Ceuta FC w meczu pucharowym 5:0, a trzy dni później Duma Katalonii pokonała Getafe CF 1:0. 26 stycznia, Blaugrana awansowała do półfinału Pucharu Króla pokonując Real Sociedad 1:0, a następnie Katalończycy pokonali inną drużynę z Katalonii Gironę FC 1:0. W zaległym meczu 17 kolejki Barcelona pokonała Real Betis 2:1. W pierwszym meczu lutego Barcelona pokonała Sevillę FC 3:0. Tydzień później Barcelona pokonała Villarreal CF 1:0, wygrywając tym samym 11 mecz z rzędu. W pierwszym meczu play-offów Ligi Europy, Barcelona zremisowała z Manchesterem United 2:2, a w tym samym tygodniu Barcelona pokonała Cádiz CF 2:0. W następnym tygodniu Barcelona odniosła dwie porażki. Pierwszą w rewanżowym meczu z Manchesterem United 1:2, a drugą z UD Almería 0:1. W pierwszym meczu półfinału Pucharu Króla, Barcelona pokonała Real Madryt 1:0, a trzy dni później Barcelona pokonała Valencię CF 1:0. Tydzień później Duma Katalonii pokonała Athletic Bilbao 1:0. W trzecim El Clásico w tym roku, Barcelona wygrrała z Realem Madryt 2:1.
Transfery.
Do klubu.
Źródło:
Bilans meczów oficjalnych.
Statystyki meczów.
Źródło:
Tabele.
Liga Mistrzów UEFA.
Grupa C:

</doc>
<doc id="5327119" url="https://pl.wikipedia.org/wiki?curid=5327119" title="Język kajeli">
Język kajeli



</doc>
<doc id="5327120" url="https://pl.wikipedia.org/wiki?curid=5327120" title="Liściozwój ziemniaka">
Liściozwój ziemniaka

Liściozwój ziemniaka – wirusowa choroba ziemniaka wywoływana przez wirusa liściozwoju ziemniaka ("Potato leaf roll virus", PLRV).
Objawy i szkodliwość.
Liściozwój ziemniaka jest szeroko rozprzestrzeniony na świecie, od dawna znany i przynoszący duże szkody. W wielu rejonach Polski jest jedną z najgroźniejszych chorób ziemniaka. Może zmniejszyć plony o 20–90%. Wraz ze smugowatością ziemniaka są głównymi czynnikami powodującymi tzw. degenerację ziemniaka.
W pierwszym roku po infekcji objawy porażenia roślin są niewielkie. Liście, głównie górne, są jasnozielone lub żółtawe (chloroza), a listki zwijają się wzdłuż głównego nerwu, lub ich brzegi zaginają się ku górze, na kształt łyżki. Liście wyrastają pod ostrym kątem i pionowo sterczą ku górze. Później liście stają się kruche i trzeszczą przy zgniataniu. Następuje osłabienie wzrostu porażonych roślin, a całe rośliny stają się jaśniejsze od zdrowych i mają charakterystyczny, miotlasty pokrój.
W drugim roku od infekcji, rośliny, które wyrosną z bulw porażonych liściozwojem, wytwarzają mniej pędów, są wyraźnie żółtawe, lub żółte, a ich liście są zwinięte ku górze. Ich dolna strona ma barwę fioletoworóżową wskutek nagromadzenia antocyjanów. Następuje nekroza floemu, widoczna na poprzecznym przekroju ogonków liściowych w postaci brunatnych przebarwień. Gdyby bulwy tak porażonych roślin znów zasadzić, w kolejnych latach uprawy rośliny będą jeszcze silniej porażone, staną się karłowate, a po kilku latach już w ogóle nie wytworzą bulw, lub tylko pojedyncze, niekiełkujące.
Epidemiologia.
Wirus liściozwoju ziemniaka przebywa i namnaża się wyłącznie we floemie ziemniaka, który w naturze jest jego jedynym żywicielem. Eksperymentalnie udało się nim zainfekować niektóre inne gatunki z rodziny psiankowatych ("Solanaceae"), a nawet należące do innych rodzin.
Wirus PLRV zimuje niemal wyłącznie w porażonych bulwach ziemniaka i rozprzestrzenia się poprzez używanie ich jako sadzeniaków. Niewielki udział w jego przetrwaniu zimy mają mszyce zimujące w szklarniach. W okresie wegetacji natomiast mszyce są jedynym rozprzestrzeniającym go wektorem. W naturze nie przenosi się mechanicznie. Mszyce przenoszą go w sposób trwały, jako tzw. wirusa krążeniowego. Największy udział w jego przenoszeniu ma mszyca brzoskwiniowo-ziemniaczana ("Myzus persicae"). Nabywa zdolności do jego przenoszenia po 2 godzinach żerowania. Wirusy wraz sokiem wyssanym z rośliny trafiają do jej jelita, potem przez endocytozę do jamy ciała i hemolimfy. Wraz z hemolimfą dostają się m.in. do gruczołów ślinowych (znów przez endocytozę). Ten okres wędrówki wirusów po ciele mszycy trwa czasem nawet kilku dni. Dopiero wraz ze śliną mszyca może wstrzyknąć wirusy do komórek rośliny. W ciele mszycy wirus nie namnaża się, nie szkodzi jej i sam nie ulega żadnej zmianie. Mszyca brzoskwiniowo-ziemniaczana na roślinach ziemniaka spotykana jest bardzo często.
Ochrona.
Najważniejsze jest używanie zdrowych sadzeniaków. Dużą rolę odgrywa lustracja plantacji przez fachowców doświadczonych w rozpoznawaniu tej choroby. Istnieją też testy laboratoryjne do identyfikacji wirusa PLRV, między innymi popularny test ELISA.
Istnieją odmiany całkowicie odporne na wirusa liściozwoju ziemniaka. Odmiany takie wyhodowano również w Polsce, jednak nie są dopuszczone do uprawy, gdyż są organizmami zmodyfikowanymi genetycznie (GMO). Jednak wyhodowano także wiele innych odmian bez modyfikacji genetycznej, które uzyskały częściową odporność na tego wirusa, w dziewięciostopniowej skali mają odporność 5–6, czasami nawet 7. Odporność ziemniaka na wirus PLRV warunkowana jest wieloma genami i pochodzi od "Solanum demissum" lub "Solanum tuberosum" var. "andigenum".
Można zmniejszyć populację mszyc przenoszących wirusa, a jego szkodliwość zmniejszyć poprzez możliwie wczesne sadzenie ziemniaków. Pozwoli to roślinom przejść okres największej podatności na wirusa przed masowym przylotem mszyc.

</doc>
<doc id="5327124" url="https://pl.wikipedia.org/wiki?curid=5327124" title="Język baikeno">
Język baikeno



</doc>
<doc id="5327128" url="https://pl.wikipedia.org/wiki?curid=5327128" title="Język bacan">
Język bacan



</doc>
<doc id="5327129" url="https://pl.wikipedia.org/wiki?curid=5327129" title="Język batjan">
Język batjan



</doc>
<doc id="5327133" url="https://pl.wikipedia.org/wiki?curid=5327133" title="Język koba">
Język koba

Język koba – język austronezyjski używany w prowincji Moluki w Indonezji, przez mieszkańców wysp Aru. Według danych z 2011 roku posługuje się nim 870 osób. Jego użytkownicy zamieszkują trzy wsie na wyspach Baun i Fukarel.
Bywa opisywany jako dialekt języka dobel, jednakże publikacja Ethnologue podaje, że nie jest z nim dobrze wzajemnie zrozumiały.
Ethnologue wyróżnia odrębny dialekt południowo-wschodni.

</doc>
<doc id="5327134" url="https://pl.wikipedia.org/wiki?curid=5327134" title="Kościół św. Andrzeja Boboli w Iłowie">
Kościół św. Andrzeja Boboli w Iłowie

Kościół świętego Andrzeja Boboli w Iłowie – rzymskokatolicki kościół filialny należący do parafii św. Katarzyny Aleksandryjskiej w Sypniewie (dekanat Sępólno Krajeńskie diecezji bydgoskiej).
Świątynia znajduje się w centrum wsi. Położona jest przy drodze z Jazdrowa do Radońska. Została zbudowana w latach 1904-1905. Pierwotnie była zborem ewangelickim.

</doc>
<doc id="5327140" url="https://pl.wikipedia.org/wiki?curid=5327140" title="Rajd España 1973">
Rajd España 1973

Rajd RACE de España 1973 (21. RACE Rallye de España) – 21 edycja rajdu samochodowego RACE Rallye de España rozgrywanego w Hiszpnii. Rozgrywany był od 26 do 28 października 1973 roku. Była to dwudziesta pierwsza runda Rajdowych Mistrzostw Europy w roku 1973 oraz trzynasta runda Rajdowych Mistrzostw Hiszpanii.

</doc>
<doc id="5327142" url="https://pl.wikipedia.org/wiki?curid=5327142" title="Rajd RACE de España 1973">
Rajd RACE de España 1973



</doc>
<doc id="5327143" url="https://pl.wikipedia.org/wiki?curid=5327143" title="Rally RACE de España 1973">
Rally RACE de España 1973



</doc>
<doc id="5327152" url="https://pl.wikipedia.org/wiki?curid=5327152" title="Kolej aglomeracyjna w Dakarze">
Kolej aglomeracyjna w Dakarze

Kolej aglomeracyjna w Dakarze (fr. TER - "Train Express Regional") — system kolei miejskiej w Dakarze, stolicy Senegalu. W roku 2022 składała się z jednej linii, przebiegającej równolegle do miejskiej linii kolejowej. Linia ma długość 36 kilometrów. 
Pociągi kursują pomiędzy stacjami Dakar a Diamnadio w taktach o 20 minut (co 10 w godzinach szczytu), a linia obsługiwana jest przez wagony Alstom Coradia. Oficjalna inauguracja przejazdów miała miejsce 14 stycznia 2019, lecz dopiero 27 grudnia 2021 roku rozpoczęły się regularne przejazdy z pasażerami. 

</doc>
<doc id="5327154" url="https://pl.wikipedia.org/wiki?curid=5327154" title="Linothele">
Linothele

Linothele – rodzaj pająków z infrarzędu ptaszników i rodziny Dipluridae. Obejmuje 22 opisane gatunki. Zamieszkują Bahamy i Amerykę Południową.
Morfologia i zasięg.
Pająki te osiągają od niespełna 4 do ponad 16 mm długości karapaksu. Oczy są umieszczone na wspólnym wzgórku. Szczękoczułki mają na spodzie członu nasadowego pojedynczy szereg ząbków umieszczony na krawędzi przedniej. Niemal kwadratowa warga dolna ma co najwyżej nieliczne kuspule. Dłuższe niż szerokie szczęki mają krótkie płaty przednie z serrulami i pozbawione są narządu strydulacyjnego (liry), co jest cechą wyróżniającą na tle podrodziny Diplurinae. Nogogłaszczki samic i osobników niedorosłych mają po jednym szeregu ząbków na pazurkach. Sternum ma trzy pary umieszczonych przykrawędziowo sigillów. Odnóża mają skopulowate szczecinki na nadstopiach i stopach. Trichobotria na nadstopiach umieszczone są w pojedynczym szeregu nie wchodzącym na ich dosiebną ⅓. Trichobotria na grzbietowej stronie stóp rozmieszczone są w pojedynczym, zygzakowatym szeregu. Stopy zwieńczone są parą pazurków górnych z podwójnym szeregami ząbków oraz pojedynczym pazurkiem dolnym, mającym ząbki bardzo drobne lub całkiem bezzębnym. Kądziołki przędne pary tylno-bocznej są mocno wydłużone, z palcowatym członem szczytowym. Nogogłaszczki samca mają pozbawione kolców cymbium zbudowane z dwóch równych rozmiarów płatów oraz gruszkowaty bulbus z niewielkim subtegulum.
Rodzaj neotropikalny. 8 gatunków występuje endemicznie w Ekwadorze, 5 w Peru, 3 w Kolumbii, po 2 w Wenezueli i Brazylii i 1 na Bahamach; "L. fallax" znany jest z Boliwii i Brazylii.
Taksonomia.
Takson ten wprowadzony został w 1879 roku przez Ferdinanda Karscha.
Do rodzaju tego należą 22 opisane gatunki:

</doc>
<doc id="5327163" url="https://pl.wikipedia.org/wiki?curid=5327163" title="Garbarnia „Natalin”">
Garbarnia „Natalin”



</doc>
<doc id="5327164" url="https://pl.wikipedia.org/wiki?curid=5327164" title="Góra Łez">
Góra Łez

Góra Łez (niem. "Tränenberg") – wzniesienie w Gdańsku o wysokości 54 m n.p.m.
Położenie.
Góra Łez położona jest w południowej części Gdańska, na pograniczu dzielnic Orunia-Św. Wojciech-Lipce oraz Orunia Górna-Gdańsk Południe. Od zachodu graniczy z Orunią Górną, od wschodu z Orunią. U południowego podnóża wzniesienia przepływa Potok Oruński. Jest częścią historycznego, zabytkowego Parku Oruńskiego. Położona jest w zespole przyrodniczo-krajobrazowym Dolina Potoku Oruńskiego. Leży nieopodal użytku ekologicznego "Murawy Kserotermiczne w Dolinie Potoku Oruńskiego".
Jest jednym z trzech wzgórz Parku Oruńskiego i Doliny Potoku Oruńskiego, obok przeciwległej Góry Pięciu Braci i położonej nieopodal na wschód Góry Glinianej. Jest najwyższym z tych wzniesień.
Pomniki przyrody.
Prawnie chronione twory przyrody znajdujące się na terenie wzgórza:
Historia.
Nazwa miejsca nawiązuje do wydarzeń z 1813 roku, oblężenia Gdańska przez wojska rosyjskie i spalenia Oruni przez Rosjan. Inna teoria głosi, iż nazwa upamiętnia krwawą potyczkę rosyjsko-francuską.
W latach 20. XX wieku, na wspominanym głazie narzutowym, umieszczono marmurową tablicę z niemieckim, nacjonalistycznym sloganem, krytykującym istnienie Wolnego Miasta Gdańsk. Tablica nie zachowała się do XXI wieku.
W 2017 roku zakończono rewitalizację Parku Oruńskiego. Dotyczyła ona również Góry Łez, gdzie wykonano alejki oraz ławki.

</doc>
<doc id="5327167" url="https://pl.wikipedia.org/wiki?curid=5327167" title="Antoni Wojtowicz">
Antoni Wojtowicz

Antoni Wojtowicz ps. "Darling", "Hanka", "R22" (ur. 25 czerwca 1920 w Hanaczowie, zm. 27 sierpnia 2008 w Zielonej Górze) - podporucznik Armii Krajowej, członek WiN, uczestniczył w obronie Hanaczowa, Sprawiedliwy Wśród Narodów Świata. Po drugiej wojnie światowej został dyrektorem szkoły w Kożuchowie.

</doc>
<doc id="5327170" url="https://pl.wikipedia.org/wiki?curid=5327170" title="Imre Lengyel">
Imre Lengyel

Imre Lengyel (ur. 24 kwietnia 1977 w Budapeszcie) – węgierski skoczek do wody, trzykrotny medalista mistrzostw Europy, trzykrotny medalista uniwersjady, dwukrotny olimpijczyk (Atlanta, Sydney).
Przebieg kariery.
Zadebiutował w 1994 roku, biorąc udział w mistrzostwach świata rozgrywanych w Rzymie, gdzie zajął 22. pozycję w konkurencji skoku z wieży. Dwa lata później wystąpił na igrzyskach olimpijskich w Atlancie, w ramach których wystartował w konkurencji skoku z trampoliny 3 m i zajął 17. pozycję, uzyskując w półfinale łączną notę 551,25 pkt. W 1997 został dwukrotnym złotym medalistą uniwersjady, w konkurencji skoku z trampoliny z wysokości zarówno 1, jak i 3 m. Na mistrzostwach świata w Perth (rozegranych w 1998 roku) zajął 4. pozycję w konkurencji skoku z trampoliny z wysokości 3 m. W 1999 został wicemistrzem Europy w skoku z trampoliny 3 m.
W drugim (i ostatnim) występie olimpijskim, który miał miejsce w Sydney, również wystąpił jedynie w konkurencji skoku z trampoliny 3 m (ind.) i z wynikiem 390,87 pkt zajął 11. pozycję. Na uniwersjadzie w Pekinie sięgnął po trzeci medal imprezy tej rangi, tym razem brąz w konkurencji skoku z trampoliny 1 m. W 2002 roku zdobył dwa srebrne medale mistrzostw Europy w konkurencji skoku z wieży z wysokości 10 m – zarówno indywidualnie, jak i w duecie.

</doc>
<doc id="5327177" url="https://pl.wikipedia.org/wiki?curid=5327177" title="Muhammad Tahir">
Muhammad Tahir

 
Muhammad Sharif Tahir (ur. 12 czerwca 2002) – pakistański zapaśnik walczący w stylu wolnym.
Srebrny medalista igrzysk wspólnoty narodów w 2022 roku.

</doc>
<doc id="5327178" url="https://pl.wikipedia.org/wiki?curid=5327178" title="Australia/New Zealand Cup w biegach narciarskich 2022">
Australia/New Zealand Cup w biegach narciarskich 2022

Australia/New Zealand Cup w biegach narciarskich 2022 – kolejna edycja tego cyklu zawodów. Rywalizacja rozpoczęła się 30 lipca w australijskim Falls Creek, a zakończyła 27 sierpnia również w tym samym ośrodku narciarskim.
Obrońcami tytułu wśród kobiet i mężczyzn byli reprezentanci Australii: Casey Wright i Phillip Bellingham.
Tegorocznymi zdobywcami pucharu zostali również reprezentanci Australii: Katerina Paul i Seve de Campo.

</doc>
<doc id="5327181" url="https://pl.wikipedia.org/wiki?curid=5327181" title="Halowe Mistrzostwa Czech w Lekkoatletyce 2017">
Halowe Mistrzostwa Czech w Lekkoatletyce 2017

Halowe Mistrzostwa Czech w Lekkoatletyce w 2017 – halowe zawody lekkoatletyczne organizowane przez Český atletický svaz, które odbyły się 25 i 26 lutego w Pradze.

</doc>
<doc id="5327182" url="https://pl.wikipedia.org/wiki?curid=5327182" title="Ali Asad (zapaśnik)">
Ali Asad (zapaśnik)

 
Ali Asad (ur. 2 września 2000) – pakistański zapaśnik walczący w stylu wolnym.
Brązowy medalista igrzysk wspólnoty narodów w 2022 roku.

</doc>
<doc id="5327187" url="https://pl.wikipedia.org/wiki?curid=5327187" title="Cmentarz w Mirocinie Górnym">
Cmentarz w Mirocinie Górnym

Cmentarz w Mirocinie Górnym – cmentarz należący do miejscowości Mirocin Górny, w gminie Kożuchów, powiecie nowosolskim, województwie lubuskim. Cmentarz znajduje się na drodze między Kożuchowem a Mirocinem Górnym.
Zabytki.
Na terenie cmentarza znajduje się zabytkowa część poniemiecka z pozostałościami przedwojennych grobów. Znajduje się tam pomnik poświęcony żołnierzom niemieckim poległym podczas I wojny światowej. Na cmentarzu rośnie także Głożyna cierń Chrystusa. Poza aktualnie używanym wejściem do cmentarza znajduje się tam także zabytkowa, nieużywana brama.

</doc>
<doc id="5327188" url="https://pl.wikipedia.org/wiki?curid=5327188" title="Lasiodorides">
Lasiodorides

Lasiodorides – rodzaj pająków z infrarzędu ptaszników i rodziny ptasznikowatych. Zamieszkują Amerykę Południową.
Morfologia.
Pająki te osiągają od 50 do 60 mm długości ciała. Ubarwione są brązowo i obficie owłosione; na rzepkach, goleniach i stopach nogogłaszczków oraz wierzchach rzepek, goleniach, nadstopiach i stopach odnóży obecne jest jasne paskowanie. Karapaks jest jajowaty w obrysie i ma lekko wyniesioną część głowową z wysklepionym wzgórkiem ocznym. Oczy pary przednio-bocznej leżą bardziej z przodu niż przednio-środkowej, a pary tylno-środkowej bardziej z przodu niż pary tylno-bocznej. Jamka karapaksu jest głęboka i poprzeczna. Wąski nadustek ma palisadę z średniej długości do długich szczecinek. Szersza niż dłuższa warga dolna ma od 35 do 90 kuspuli, a dłuższa niż szeroka szczęka od 100 do 150 kuspuli. Jajowate w zarysie sternum ma trzy pary owalnych sigilli. Odnóża mają stopy zwieńczone parą umiarkowanie piłkowanych pazurków. Spody stóp dwóch pierwszych par odnóży mają całkowite skopule, natomiast na pozostałych parach skopule są całkowite lub podzielone pasmem szczecinek. Brak jest elementów strydulacyjnych na szczękach, nogogłaszczkach oraz biodrach i krętarzach pierwszej pary odnóży, natomiast pierzaste szczecinki strydulacyjne rozmieszczone są na tylno-bocznych powierzchniach ud ostatniej pary i współpracują z grubymi szczecinkami na bokach opistosomy (odwłoka). Na opistosomie występują włoski parzące typu I. Kądziołki przędne pary środkowo-bocznej są jednoczłonowe, pary tylno-bocznej zaś trójczłonowe.
U samców na goleniach pierwszej pary odnóży występują apofizy (haki) o dwóch różnej długości gałęziach, z których przednio-boczna ma jeden lub dwa kolce wewnętrzne, a tylno-boczna dwa lub trzy kolce przedwierzchołkowe. Nogogłaszczki samca mają bulbus z piętką tegularną i bardzo krótkim, słabo zakrzywionym embolusem z mniej lub bardziej wykształconym kilem prolateralnym dolnym oraz słabo rozwiniętymi kilami prolateralnym górnym i wierzchołkowym. Genitalia samicy mają spermateki z dwoma osobnymi lub połączonymi podstawą zbiornikami nasiennymi o przewężonych szyjkach i pojedynczych płatach wierzchołkowych.
Występowanie.
Rodzaj neotropikalny, endemiczny dla Peru. 
Taksonomia.
Takson ten wprowadzony został w 1997 roku przez Güntera Schmidta i Bernda Bischoffa. Autorzy zaliczyli doń wówczas "Pamphobeteus striatus" i "Lasiodorides polycuspulatus", tego drugiego wyznaczając gatunkiem typowym. Później umieszczono w tym rodzaju jeszcze dwa gatunki, jednak w rewizji z 2021 roku Dannielle Sherwood i współpracownicy jeden z nich przenieśli do rodzaju "Thrixopelma", a drugi zsynonimizowali z "L. polycuspulatus". Do rodzaju tego należą więc dwa opisane gatunki:

</doc>
<doc id="5327190" url="https://pl.wikipedia.org/wiki?curid=5327190" title="Areszt Śledczy w Grodzisku Mazowieckim">
Areszt Śledczy w Grodzisku Mazowieckim

Areszt Śledczy w Grodzisku Mazowieckim – areszt śledczy, mieszczący się przy ulicy 1 Maja 27 w Grodzisku Mazowieckim. W latach 1994-2018 areszt funkcjonował jako Oddział Zewnętrzny Aresztu Śledczego w Warszawie-Służewcu.
Obiekt przeznaczony był dla skazanych młodocianych i dorosłych odbywających karę po raz pierwszy w warunkach zakładu karnego typu półotwartego. Pojemność aresztu wynosiła 72 miejsca.
Historia.
Areszt w Grodzisku Mazowieckim powstał pod koniec XIX wieku. W czasie II wojny światowej obiekt był więzieniem hitlerowskim.
Do 1979 roku obiekt funkcjonował jako areszt śledczy z oddziałem psychiatrii sądowej. Do 1983 roku znajdował się tu ośrodek pracy o rygorze zasadniczym. W latach 1985-1994 obiekt był samodzielnym aresztem śledczym. Z dniem 1 stycznia 1994 roku obiekt stał się Oddziałem Zewnętrznym Aresztu Śledczego w Warszawie-Służewcu. 
Oddział Zewnętrzny został zniesiony z dniem 30 listopada 2018 roku. 
W filmie.
Na terenie obiektu realizowane były zdjęcia do filmu „Asymetria” (reż. Konrad Niewolski), ponadto w areszcie planowano realizację zdjęć do filmu pt. „Mój Dług”.

</doc>
<doc id="5327191" url="https://pl.wikipedia.org/wiki?curid=5327191" title="Inayat Ullah">
Inayat Ullah

 
Inayat Ullah (ur. 5 września 2001) – pakistański zapaśnik walczący w stylu wolnym.
Zajął jedenaste miejsce na mistrzostwach Azji w 2022. Brązowy medalista igrzysk wspólnoty narodów w 2022 roku. Triumfator igrzysk Azji Południowej w 2019. Trzeci na igrzyskach olimpijskich młodzieży w 2018. Wicemistrz Azji kadetów w 2017 roku. 
Chorąży reprezentacji Pakistanu na igrzyskach olimpijskich młodzieży w 2018 roku.

</doc>
<doc id="5327193" url="https://pl.wikipedia.org/wiki?curid=5327193" title="Uhti (przystanek kolejowy)">
Uhti (przystanek kolejowy)

Uhti – przystanek kolejowy w miejscowości Uhti, w prowincji Tartu, w Estonii. Położony jest na linii Tartu - Koidula.

</doc>
<doc id="5327196" url="https://pl.wikipedia.org/wiki?curid=5327196" title="Mistrzostwa Europejskie 2022">
Mistrzostwa Europejskie 2022

Mistrzostwa Europejskie 2022 () – druga edycja multidyscyplinarnych mistrzostw Europy, które odbyły się w dniach 11–21 sierpnia 2022 w Monachium w Niemczech.
Nowe sporty, które rozegrano podczas Mistrzostw 2022 to siatkówka plażowa, kajakarstwo, wspinaczka sportowa i tenis stołowy. W programie mistrzostw nie uwzględniono golfa, oraz pływania. Mistrzostwa Europy w tej dyscyplinie sportu odbyły się w Rzymie.
Miejsca.
Na podstawie:
Kalendarz.
Harmonogram wygląda następująco:
Klasyfikacja medalowa.
"Źródło:"
Bibliografia.
SCHEDULE AND RESULTS 

</doc>
<doc id="5327200" url="https://pl.wikipedia.org/wiki?curid=5327200" title="Sawickie (rejon szarkowszczyński)">
Sawickie (rejon szarkowszczyński)

Sawickie (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w okręgu wiejskim Sebastianowo, w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Iwańsk, własność Korsaków.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 166 osób, 2 były wyznania rzymskokatolickiego, 164 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 30 budynków mieszkalnych. W 1931 w 35 domach zamieszkiwały 183 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5327201" url="https://pl.wikipedia.org/wiki?curid=5327201" title="Lachlan McNeil">
Lachlan McNeil

 
Lachlan Maurice McNeil (ur. 19 stycznia 2001) – kanadyjski zapaśnik walczący w stylu wolnym.
Zajął dwudzieste miejsce na mistrzostwach świata w 2022. Srebrny medalista igrzysk wspólnoty narodów w 2022 roku. Mistrz panamerykański juniorów w 2021 i kadetów w 2016 i 2017 roku.

</doc>
<doc id="5327202" url="https://pl.wikipedia.org/wiki?curid=5327202" title="Feliks Kwaśny">
Feliks Kwaśny

Feliks Kwaśny (ur. 22 maja 1941 w Krzywczy) – polski duchowny rzymskokatolicki.
Życiorys.
Urodził się 22 maja 1941 w Krzywczy. W dzieciństwie zamieszkał w Przemyślu, gdzie uczył się i był ministrantem. W tym mieście Od 1960 do 1966 kształcił się w Wyższym Seminarium Duchownym. 26 czerwca 1966 otrzymał sakrament święceń kapłańskich z rąk bp. Bolesława Taborskiego. Jako wikary posługiwał w parafiach w Nowej Dębie przez pięć lat do 1971, w parafii św. Rocha w Słocinie w latach 1971–1974 (w tym czasie posługiwał na Drabiniance w Rzeszowie od grudnia 1971 do września 1972 i wybudował tam kaplicę dojazdową, gdzie potem powstała parafia Najświętszego Serca Pana Jezusa), przemyskiej katedrze św. Jana Chrzciciela, parafii Świętej Trójcy w Czudcu w Czudcu od 1974 do 1976. Od 1976 był kapłanem w parafii Najświętszego Serca Pana Jezusa w Sanoku w dzielnicy Posada. Stamtąd 6 lipca 1980 został przeniesiony do tworzonej parafii Chrystusa Króla w Sanoku w dzielnicy Wójtostwo, a po jej erygowaniu w 1981 sprawował stanowisko proboszcza do 2011. Za jego probostwa świątynia funkcjonowała w drewnianym budynku do 1990, a równolegle wybudowano kościół parafialny. Na przełomie XX/XXI wieku redagował pismo „Z Chrystusem w Życie. Miesięcznik Parafii Chrystusa Króla”. W 2006 obchodził jubileusz 50-lecia kapłaństwa. Pełnił także funkcję dziekana Dekanatu Sanok I, został archiprezbiterem sanockim, członkiem Rady Dziekańskiej i Rady Duszpasterskiej przy Arcybiskupie Ordynariuszu przemyskim. W sierpniu 2011 odszedł na emeryturę. Autor publikacji pt. "Parafia Chrystusa Króla w Sanoku. Trudne początki", wydanej w 2016.

</doc>
<doc id="5327203" url="https://pl.wikipedia.org/wiki?curid=5327203" title="W obronie własnej">
W obronie własnej



</doc>
<doc id="5327205" url="https://pl.wikipedia.org/wiki?curid=5327205" title="Puchar Australii i Oceanii w narciarstwie dowolnym 2022">
Puchar Australii i Oceanii w narciarstwie dowolnym 2022

Puchar Australii i Oceanii w narciarstwie dowolnym 2022 rozpoczął się 1 sierpnia 2022 r. w australijskim ośrodku narciarskim Perisher zawodami w slopestyle'u. Zmagania zakończyły się 8 października tego samego roku w nowozelandzkim kurorcie Cardrona Alpine Resort zawodami w halfpipe'ie.
Konkurencje.
Na liście klasyfikacji widnieje również oznaczenie MODM, które nie odzwierciedla bezpośrednio żadnej konkurencji. Jest to zsumowana klasyfikacja jazdy po muldach i jazdy po muldach podwójnych.

</doc>
<doc id="5327208" url="https://pl.wikipedia.org/wiki?curid=5327208" title="Reola (stacja kolejowa)">
Reola (stacja kolejowa)

Reola – stacja kolejowa w miejscowości Tõõraste, w prowincji Tartu, w Estonii. Położona jest na linii Tartu - Koidula.
Historia.
Stacja została otwarta 1 listopada 1931 wraz z otwarciem linii.

</doc>
<doc id="5327209" url="https://pl.wikipedia.org/wiki?curid=5327209" title="Sawickie (sielsowiet Radziuki)">
Sawickie (sielsowiet Radziuki)

Sawickie – dawny folwark na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w okręgu wiejskim Sebastianowo, w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Iwańsk, własność Korsaków.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 17 osób, 11 było wyznania rzymskokatolickiego, 6 mojżeszowego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 2 domach zamieszkiwało 26 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327212" url="https://pl.wikipedia.org/wiki?curid=5327212" title="Thomas Barns">
Thomas Barns

 
Thomas John McGlinchey Barns (ur. 8 marca 2001) – australijski zapaśnik walczący w stylu wolnym.
Brązowy medalista igrzysk wspólnoty narodów w 2022 roku. Wicemistrz Oceanii w 2019. Mistrz Oceanii juniorów w 2019 u kadetów w 2018 roku.

</doc>
<doc id="5327213" url="https://pl.wikipedia.org/wiki?curid=5327213" title="Sinja Kraus">
Sinja Kraus

Sinja Kraus (ur. 29 kwietnia 2002) – austriacka tenisistka.
Kariera tenisowa.
W karierze wygrała pięć singlowych i jeden deblowy turniej rangi ITF. 16 stycznia 2023 zajmowała najwyższe miejsce w rankingu singlowym WTA Tour – 192. pozycję, natomiast 9 stycznia 2023 osiągnęła najwyższą lokatę w deblu – 345. miejsce.
W 2017 roku zdobyła brązowy medal w grze pojedynczej podczas olimpijskiego festiwalu młodzieży Europy.
W 2019 roku po raz pierwszy reprezentowała kraj w zmaganiach o Puchar Federacji.

</doc>
<doc id="5327214" url="https://pl.wikipedia.org/wiki?curid=5327214" title="Park Narodowy Iberá">
Park Narodowy Iberá

Park Narodowy Iberá (hiszp. "Parque nacional Iberá") – park narodowy w Argentynie położony w departamentach Concepción, Ituzaingó, Mercedes i San Miguel w północnej części prowincji Corrientes. Został utworzony 21 grudnia 2018 roku i zajmuje obszar 1950,94 km². Składa się z czterech części znajdujących się na terenie największego w Argentynie obszaru chronionego – Rezerwatu prowincjonalnego Iberá (13 000 km²) powstałego w 1983 roku. Oprócz parku narodowego na terenie rezerwatu znajduje się też Park prowincjonalny Iberá. W 2002 roku część rezerwatu (245,5 km²) została wpisana na listę konwencji ramsarskiej pod nazwą „Lagunas y Esteros del Iberá”. Znajduje się tu też sześć obszarów uznanych przez BirdLife International jako ostoja ptaków IBA.
Opis.
Park znajduje się na terenie mokradeł z licznymi rzekami, jeziorami i wyspami. Klimat subtropikalny. Opady wahają się od 1600 do 1100 mm rocznie. Średnia temperatura stycznia to 33,5 ºC, a czerwca 20,1 º C.
Flora.
Roślinność wodna to głównie "Eichhornia azurea", "Salvinia biloba", eichornia gruboogonkowa, pistia rozetkowa, "Nymphoides indica", limnobium gąbczaste, "Sagitaria montevidensis", "Thalia geniculata", "Pontederia cordata", pałka południowa. Rośnie tu również m.in.: "Cypella herbertii", "Polygonum stelligerum", paciorecznik indyjski, begonia kapturkowata, "Rhynchospora corymbosa", "Senna pendula", "Echinodorus grandiflorus", "Hibiscus striatus".
W najwyższych częściach parku rośnie m.in.: "Tabebuia heptaphyla", "Peltophorum dubium", "Luehea divaricata", "Patagonula americana", "Cecropia pachystachya", "Enterolbium contortisiliquun", "Sideroxylon obtusifolium", arekowiec Romanzowa, "Brunfelsia australis", "Byttneria urticifolia", "Brassavola tuberculata", "Oncidium bifolium".
Fauna.
Płazy i gady są reprezentowane w parku przez znaczną liczbę gatunków. Są to m.in.: "Rhinella schneider"i, "Rhinella granulosa", "Leptodactylus fuscus", "Physalaemus albonotatus", Hypsiboas pulchellus, ropuchogłówka argentyńska, "Acanthochelys spixii", hydromeduza argentyńska, anakonda żółta, żabojad argentyński, boipewa Merrema, "Leptophis ahaetulla", "Bothrops neuwiedi", żararaka urutu, kajman okularowy, kajman szerokopyski, teju brazylijski.
Ssaki tu żyjące to m.in.: kapibara wielka, wydrak długoogonowy, nutria amerykańska, narażony na wyginięcie jeleniak bagienny, mazama szara, sarniak pampasowy, pampasowiec grzywiasty, majkong krabożerny, ocelot argentyński, jaguarundi amerykański, ocelot wielki, wyjec czarny, pancernik dziewięciopaskowy, pancernik siedmiopaskowy, szop krabożerny, wiskaczan wielki, grizon mniejszy, skunksowiec andyjski, dydelf białouchy.
W parku żyje ponad 380 gatunków ptaków. Są to m.in.: drzewica dwubarwna, drzewica czarnobrzucha, piżmówka, tygryska rdzawoszyja, bąk pstry, bączek amerykański, bocian sinodzioby, żabiru amerykański, dławigad amerykański, złotosłonka amerykańska, preriowiec, derkaczyk oliwkowy, rybitwa amazońska, myszołów preriowy, sokół wędrowny, czarnostrząb rdzawy, błotniak prążkowany, krogulec zmienny, urubitinga czarna, konura czarnogłowa, wróbliczka niebieskoskrzydła, amazonka niebieskoczelna, trogon czerwonobrzuchy, tukan wielki, wodopławik srokaty, drzewiarz czerwonodzioby, organka purpurowogłowa oraz narażony na wyginięcie figlarz flagosterny (symbol parku).

</doc>
<doc id="5327215" url="https://pl.wikipedia.org/wiki?curid=5327215" title="Szlama Ber Winer">
Szlama Ber Winer

Szlama Ber Winer alias Jakub Grojnowski (ur. 23 września 1911 w Izbicy Kujawskiej, zm. 12 kwietnia 1942 w Bełżcu) – polski Żyd, uciekinier z obozu zagłady w Chełmnie nad Nerem, świadek i ofiara Zagłady.
Urodził się w religijnej rodzinie żydowskiej, z zawodu był krawcem. 6 stycznia 1942 roku został wywieziony przez Niemców do ośrodka zagłady w Chełmnie nad Nerem i wcielony do komanda, które zajmowało się grzebaniem zwłok w masowych mogiłach. Tym samym stał się naocznym świadkiem prowadzonej w Chełmnie eksterminacji Żydów i Romów. Po trzynastu dniach uciekł z obozu. Zdołał przedostać się do Warszawy, gdzie członkowie grupy Oneg Szabat spisali jego relację. W drugiej połowie marca 1942 roku udał się do Zamościa, gdzie mieszkał jego przyrodni brat z żoną i dziećmi. Niedługo później wraz z blisko 2,8 tys. zamojskich Żydów został wywieziony i zgładzony w obozie zagłady w Bełżcu.
Relacja Winera jest pierwszym znanym historiografii pisemnym świadectwem uciekiniera z obozu zagłady. Dzięki niej żydowski ruch oporu mógł zaalarmować Polskie Państwo Podziemne o rozpoczętej przez nazistów eksterminacji Żydów. Po wojnie została odnaleziona wraz z innymi dokumentami z podziemnego archiwum getta warszawskiego, jednakże tożsamość jej autora udało się ustalić dopiero na początku XXI wieku.
Życiorys.
Okres przedwojenny.
Urodził się w Izbicy Kujawskiej. Był najmłodszym z czworga dzieci Icka Wolfa Winera i Srency Bajle/Bajler (z domu Łaskiej, primo voto Mamrockiej). Miał dwóch braci i siostrę, a także przyrodniego brata z drugiego małżeństwa matki. Jego ojciec był z zawodu kupcem. Rodzina mieszkała lub prowadziła działalność gospodarczą przy ul. POW w Izbicy Kujawskiej. Prawdopodobnie można było ją zaliczyć do religijnych Żydów.
Początkowo Szlama pobierał nauki w miejscowym chederze. W 1918 roku rozpoczął natomiast naukę w szkole powszechnej w Izbicy Kujawskiej, jednakże zdołał ukończyć tylko trzy oddziały. Pod koniec lat 20. terminował krawiectwo. Prawdopodobnie nigdy nie zawarł związku małżeńskiego i pozostał bezdzietny.
Ucieczka z obozu zagłady.
Po rozpoczęciu niemieckiej okupacji Izbica Kujawska wraz z całym powiatem kolskim została wcielona do Rzeszy i znalazła się w obrębie tzw. Kraju Warty. W styczniu 1941 roku w mieście utworzono getto. W grudniu tegoż roku w Kraju Warty rozpoczęła się masowa eksterminacja ludności żydowskiej. Miejscowe getta były likwidowane, a ich mieszkańców Niemcy mordowali w ośrodku zagłady w Chełmnie nad Nerem (Kulmhof). W styczniu 1942 roku akcją eksterminacyjną objęto także Izbicę Kujawską.
Winer trafił do Chełmna 6 stycznia 1942 roku, w grupie 29 mężczyzn z Izbicy Kujawskiej, których Niemcy wyselekcjonowali, aby wykonywali prace fizyczne na terenie ośrodka zagłady. Został wcielony do komanda leśnego ("Waldkommando"), którego zadaniem było opróżnianie mobilnych komór gazowych i grzebanie zwłok w masowych mogiłach w Lesie Rzuchowskim. W tym czasie w Chełmnie zostali zgładzeni jego rodzice oraz starszy brat Mojsze. Winer był naocznym świadkiem likwidacji żydowskich transportów z Łodzi, Kłodawy, Bugaju, Nowin Brdowskich i Izbicy Kujawskiej. Był także świadkiem prowadzonej w Chełmnie eksterminacji Romów.
Po kilku dniach spędzonych w obozie Winer wraz z innym więźniem, Michałem Podchlebnikiem, postanowili zaryzykować ucieczkę. Zaplanowali, że wyskoczą z samochodu, którym każdego ranka Niemcy zabierali więźniów do pracy w Lesie Rzuchowskim. Datę ustalili na 19 stycznia. Wspólna ucieczka okazała się jednak niemożliwa, gdyż tego poranka Niemcy umieścili Winera i Podchlebnika w dwóch różnych pojazdach. Ostatecznie obaj uciekli na własną rękę: Winer podczas przejazdu autokarem niepostrzeżenie wyskoczył przez okienko, podczas gdy Podchlebnik wyskoczył z samochodu ciężarowego przez otwór, który wyciął nożem w plandece.
Po ucieczce Winer przez kilka godzin tułał się po okolicy. Aby uniknąć denuncjacji, podawał się za Polaka – rzeźnika nazwiskiem Wojciechowski. W dwóch gospodarstwach podarowano mu żywność. Wkrótce zorientował się, że znajduje się w odległości zaledwie 10 kilometrów od Grabowa, w którym wciąż istniało getto. Opłacił więc polskiego rolnika, który jeszcze tego samego dnia podwiózł go furmanką do miasteczka. Dotarłszy do getta, Winer opowiedział miejscowemu rabinowi, Jakubowi Szulmanowi, o tym, czego świadkiem był w Chełmnie.
21 stycznia do Grabowa dotarł Podchlebnik, który potwierdził słowa Winera. Niektórzy z miejscowych Żydów przyjęli ich opowieści z niedowierzaniem. Rabin Szulman uwierzył jednak słowom uciekinierów i wysłał swoim krewnym i przyjaciołom, mieszkającym m.in. w Łodzi, listy i karty pocztowe z ostrzeżeniami i informacjami o trwającym ludobójstwie. Podobnie postąpili niektórzy z mieszkańców getta w Grabowie. Jeden z listów napisanych przez rabina dotarł nawet do Warszawy; przypuszcza się, że mógł go tam dostarczyć sam Winer.
Spędziwszy pewien czas w Grabowie, Winer udał się do Piotrkowa Trybunalskiego, gdzie 5 lutego zarejestrował się w miejscowym Judenracie pod fałszywym nazwiskiem Jakub Grojnowski. Opuścił to miasto w drugim tygodniu lutego, kontynuując podróż na wschód. W trakcie ucieczki – być może jeszcze w Grabowie, lecz co bardziej prawdopodobne w Piotrkowie lub w Koluszkach – spotkał się z trzecim uciekinierem z Chełmna, Abramem Rojem. Ostatecznie obaj mężczyźni postanowili jednak uciekać na własną rękę. W gettach, w których się zatrzymywał, Winer opowiadał miejscowym Żydom o obozie w Chełmnie.
Około 10 lutego Winer udał się do Warszawy. Znalazłszy się w tamtejszym getcie, nawiązał kontakt z ziomkostwem Żydów wysiedlonych z Izbicy Kujawskiej. Z ich pomocą skontaktował się z Herszem Wasserem, sekretarzem Oneg Szabat – podziemnego archiwum getta warszawskiego. Żona Wassera, Bluma, spisała jego szczegółową relację z pobytu w Chełmnie. Świadectwo Winera miało przełomowe znaczenie. O ile bowiem przywódcy żydowskiej konspiracji mogli się dotąd łudzić, że masakry Żydów dokonywane przez Niemców i ich kolaborantów na Kresach Wschodnich mają charakter wyłącznie lokalny, o tyle informacja o systematycznej likwidacji żydowskich skupisk, które znajdowały się setki kilometrów za linią frontu, stanowiła pierwszy przekonujący dowód, że celem nazistów jest całkowita zagłada narodu żydowskiego.
Informacje o masowej eksterminacji Żydów w Chełmnie nad Nerem, uzyskane dzięki świadectwu Winera, opublikowano na łamach kilku konspiracyjnych pism ukazujących się w getcie warszawskim. Jego relacja stała się także podstawą raportu pt. „Wypadki chełmińskie”, który został opracowany przez Oneg Szabat, a następnie przekazany przedstawicielom Polskiego Państwa Podziemnego. W konsekwencji artykuły inspirowane relacją Winera pojawiły się wkrótce na łamach organów prasowych Armii Krajowej i Delegatury Rządu na Kraj: „Biuletynu Informacyjnego” i „Rzeczpospolitej Polskiej”. Informacje o eksterminacji Żydów w Chełmnie otrzymał również rezydujący w Londynie polski rząd na uchodźstwie.
Dalsze losy.
Ukrywając się w getcie warszawskim, Winer prowadził intensywną korespondencję z krewnymi i przyjaciółmi z innych miast, w tym także z Abramem Rojem. Niektóre z tych listów i pocztówek zachowały się w zbiorach Oneg Szabat. Podarował także Wasserom swoją fotografię, którą również odnaleziono w zbiorach podziemnego archiwum getta.
W Warszawie przebywał przez blisko pięć tygodni. W tym czasie otrzymywał zapomogi z kasy Oneg Szabat. Ostatecznie postanowił udać się do Zamościa, gdzie znajdowali się w tym czasie członkowie jego rodziny: przyrodni brat Szymon Hersz Bajler z żoną Fajgą („Felą”) i trojgiem dzieci. Oneg Szabat podjęło starania, aby jeden z zamojskich Żydów zapewnił mu środki do życia – w zamian za wsparcie finansowe organizacji dla jego krewnych zamieszkałych w Warszawie.
Winer dotarł do Zamościa najpóźniej 20 marca 1942 roku. Niedoszły opiekun nie wywiązał się z obietnicy, stąd przez pierwsze dwa dni święta Pesach uciekinier głodował, nie mogąc sobie pozwolić na zakup pożywienia spełniającego żywieniowe nakazy judaizmu.
Tymczasem Niemcy w ramach akcji „Reinhardt” rozpoczęli likwidację żydowskich gett w dystrykcie lubelskim i wywózkę ich mieszkańców do obozu zagłady w Bełżcu. Winer nadal utrzymywał listowny kontakt z Wasserami oraz z innymi członkami Oneg Szabat. Usiłował ich ostrzec o rozgrywających się na Lubelszczyźnie wydarzeniach, a zarazem uzyskać pomoc w powrocie do Warszawy. W pełnym ukrytych aluzji liście do Hersza Wassera, wysłanym nie wcześniej niż 5 kwietnia, pisał:
Odpowiedź Wassera przyszła za późno. 11 kwietnia 1942 roku Niemcy rozpoczęli bowiem pierwszą akcję likwidacyjną w getcie w Zamościu. Tego wieczora blisko 2,8 tys. Żydów wywieziono z miasta i następnego dnia zgładzono w Bełżcu. W transporcie tym znalazł się Winer. W Zamościu pozostali tylko jego dwaj bratankowie: niespełna 15-letni Abram i 13-letni Mojsze. Ten pierwszy w liście z 24 kwietnia poinformował Wassera:
Losy relacji Winera.
3 sierpnia 1942 roku, w trakcie wielkiej akcji deportacyjnej w getcie warszawskim, w piwnicy szkoły przy ul. Nowolipki 68 członkowie Oneg Szabat zakopali pierwszą część podziemnego archiwum getta. Wśród ukrytych wtedy dokumentów znalazła się relacja Winera. Zbiór ten odnaleziono i wydobyto we wrześniu 1946 roku.
Relacja Winera jest pierwszym znanym historiografii pisemnym świadectwem uciekiniera z obozu zagłady. Ma unikalny charakter i stanowi bezcenne źródło wiedzy na temat obozu zagłady w Chełmnie nad Nerem.
Tożsamość jej autora przez kilkadziesiąt lat pozostawała jednak nieznana. Początkowo w pracach historycznych figurował on pod pseudonimem „Jakub Grojnowski”, widniejącym na jego korespondencji z rodziną i przyjaciółmi, która zachowała się w zbiorach Oneg Szabat. W publikacjach zagranicznych dominowała natomiast zniekształcona wersja tego pseudonimu – „Grojanowski”. Prawdziwość tego nazwiska zakwestionowała dopiero Ruta Sakowska, która zdołała jednocześnie ustalić, że uciekinier miał na imię Szlamek. Sakowskiej nie udało się natomiast ustalić jego nazwiska. Początkowo przypuszczała, że mogło brzmieć Bajler, w późniejszym czasie skłaniała się natomiast ku brzmieniu Fajner. W niektórych relacjach i świadectwach z czasów okupacji pojawiało się z kolei w wariantach Fajner/Finer lub Winer/Wiener. Ostatecznie na początku XXI wieku, dzięki m.in. zbadaniu dokumentów z przedwojennego Urzędu Stanu Cywilnego w Izbicy Kujawskiej, tożsamość uciekiniera z Chełmna zdołał ustalić Przemysław Nowicki.

</doc>
<doc id="5327216" url="https://pl.wikipedia.org/wiki?curid=5327216" title="Nethmi Poruthotage">
Nethmi Poruthotage

 
Nethmi Ahinsa Fernando Poruthotage (ur. 17 czerwca 2004) – lankijska zapaśniczka walcząca w stylu wolnym.
Brązowa medalistka igrzysk wspólnoty narodów w 2022 roku. Ósma na MŚ juniorów w 2021 roku.

</doc>
<doc id="5327220" url="https://pl.wikipedia.org/wiki?curid=5327220" title="Robert Glatzel">
Robert Glatzel

Robert Nesta Glatzel (ur. 8 stycznia 1994 w Fürstenfeldbruck) – niemiecki piłkarz grający na pozycji pomocnika w HSV.
Kariera klubowa.
TSV 1860 Monachium.
Jest wychowankiem TSV 1860 Monachium. 
Cardiff City.
31 lipca 2019 roku przeszedł z drużyny 1.FC Heidenheim do Cardiff City za kwotę 5,5 mln funtów. 
HSV.
Przed sezonem 2021/22 dołączył do drużyny z Hamburga za kwotę 900 tys. funtów.

</doc>
<doc id="5327222" url="https://pl.wikipedia.org/wiki?curid=5327222" title="Sebastianów">
Sebastianów

Sebaistianów – dawny majątek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 47 osób, 19 było wyznania rzymskokatolickiego, 28 prawosławnego. Jednocześnie 18 mieszkańców zadeklarowało polską, 29 białoruską przynależność narodową. Było tu 5 budynków mieszkalnych. W 1931 w 4 domach zamieszkiwało 30 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327223" url="https://pl.wikipedia.org/wiki?curid=5327223" title="Mistrzostwa Świata w Narciarstwie Alpejskim 1950 – slalom gigant mężczyzn">
Mistrzostwa Świata w Narciarstwie Alpejskim 1950 – slalom gigant mężczyzn

Slalom gigant mężczyzn na 11. Mistrzostwach Świata w Narciarstwie Alpejskim został rozegrany 14 lutego 1950 roku, na trasie Silver Queen. Był to debiut giganta w programie zawodów tego cyklu, pierwszym w historii mistrzem świata w tej konkurencji został Włoch Zeno Colò. Drugie miejsce zajął Fernand Grosjean ze Szwajcarii, a brązowy medal zdobył Francuz James Couttet.
W zawodach wystartowało 63. zawodników, z których 61. ukończyło rywalizację.

</doc>
<doc id="5327225" url="https://pl.wikipedia.org/wiki?curid=5327225" title="Sawa Fałkowska">
Sawa Fałkowska

Sawa Fałkowska (ur. 6 września 1983 w Elblągu) – polska aktorka.

</doc>
<doc id="5327226" url="https://pl.wikipedia.org/wiki?curid=5327226" title="Halowe Mistrzostwa Czech w Lekkoatletyce 1993">
Halowe Mistrzostwa Czech w Lekkoatletyce 1993

Halowe Mistrzostwa Czech w Lekkoatletyce w 1993 – halowe zawody lekkoatletyczne organizowane przez Český atletický svaz, które odbyły się 20 i 21 lutego w Pradze. Były to pierwsze zawody tego rodzaju po rozpadzie Czechosłowacji.

</doc>
<doc id="5327228" url="https://pl.wikipedia.org/wiki?curid=5327228" title="Elizabeth Mandlik">
Elizabeth Mandlik

Elizabeth Mandlik (ur. 19 maja 2001 w Boca Raton) – amerykańska tenisistka, córka czterokrotnej mistrzyni turniejów wielkoszlemowych w grze pojedynczej Hany Mandlíkovowej.
Kariera tenisowa.
W karierze wygrała siedem singlowych i trzy deblowe turnieje rangi ITF. 8 listopada zajmowała najwyższe miejsce w rankingu singlowym WTA Tour – 119. pozycję, a także 29 sierpnia 2022 osiągnęła najwyższą lokatę w deblu – 204. miejsce.
Historia występów wielkoszlemowych.
Występy w grze mieszanej.
Elizabeth Mandlik nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="5327229" url="https://pl.wikipedia.org/wiki?curid=5327229" title="Shriyanthika Sinhala Pedige">
Shriyanthika Sinhala Pedige

 
Shriyanthika Niroshani Sinhala Pedige (ur. 26 lipca 1988) – lankijska zapaśniczka walcząca w stylu wolnym.
Zajęła dziesiąte miejsce na mistrzostwach Azji w 2017. Piąta na igrzyskach wspólnoty narodów w 2022. Wicemistrzyni igrzysk Azji Południowej w 2016 i 2019.

</doc>
<doc id="5327234" url="https://pl.wikipedia.org/wiki?curid=5327234" title="Skornicha">
Skornicha

Skornicha – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 9 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327235" url="https://pl.wikipedia.org/wiki?curid=5327235" title="Suresh Warnakulasuriya Fernando">
Suresh Warnakulasuriya Fernando

 
Suresh Chanaka Warnakulasuriya Fernando (ur. 4 marca 1989) – lankijski zapaśnik walczący w stylu wolnym.
Zajął 22. miejsce na mistrzostwach świata w 2021. Czternasty na mistrzostwach Azji w 2019. Ósmy na igrzyskach wspólnoty narodów w 2022 i czternasty w 2018. Wicemistrz igrzysk Azji Południowej w 2019 roku.

</doc>
<doc id="5327236" url="https://pl.wikipedia.org/wiki?curid=5327236" title="Tommy Craze">
Tommy Craze

Tomasz Krause (ur. 11 listopada 1995 w Bydgoszczy) znany bardziej pod pseudonimem Tommy Craze – australijsko-polski YouTuber. Do sierpnia 2022 r. jego kanał uzyskał ponad 2,9 miliona subskrybentów a jego filmy zostały odtworzone łącznie 427 milionów wyświetleń. Jego głównym tematem filmów jest reakcja i ocena muzyki i artystów, zwłaszcza w dziedzinie hip hopu i rapu. Jeden z jego formatów obejmuje również reagowanie i słuchanie zupełnie nowych i nieznanych piosenek. 28 lipca 2019 r. Tommy Craze stworzył wideo zatytułowane „Reacting To Music Videos With 0 Views!” i zareagował na utwór „6locc 6a6y” od rapera Lil Loadeda. W ciągu pierwszych 24 godzin od premiery wideo piosenka uzyskała ponad 28 milionów wyświetleń na YouTube, co pozwoliło na podpisanie kontraktu Loadeda z Epic Records. Utwór „6locc 6a6y” otrzymał certyfikat złotej płyty od RIAA. 
Kariera.
Założył swój kanał na YouTube, jeszcze wtedy pod nazwą adf789, w kwietniu 2007 roku, kiedy miał zaledwie 12 lat. Potem zaczął tworzyć filmy o kulturze nowego i starego hip hopu. Jak sam przyznaje, robi te filmy, aby uczyć i edukować ludzi o kulturze hip-hopowej.
Oprócz swojego kanału „Tommy Craze” prowadził również kanał „JET Crew” ze swoim przyjacielem Benjaminem Frostem, który do tej pory wygenerował prawie 900 000 subskrybentów i 49 milionów wyświetleń oraz był popularny na całą Polskę.
Życie prywatne.
Craze urodził się w Polsce, jednakże mieszka w Australii, dorastał z 3 siostrami. Jest w związku z dziewczyną o imieniu Gabriella. Utrzymywał kontakt z raperem Lil Loadedem aż do jego śmierci pod koniec maja 2021 roku.

</doc>
<doc id="5327237" url="https://pl.wikipedia.org/wiki?curid=5327237" title="Valdir Segato">
Valdir Segato

Valdir Segato (ur. 26 lipca 1967, zm. 26 lipca 2022 w Ribeirão Preto) – brazylijski kulturysta, influencer i osobowość medialna. Sławę zyskał dzięki serwisowi społecznościowemu TikTok, na którym publikował posty odnoszące się do swojej kontrowersyjnej sylwetki kulturysty. 
Biogram.
Segato zasłynął na TikToku poprzez dodawanie multimediów związanych ze swoją sylwetką kulturysty. Jego profil na TikToku o nazwie "valdirsegatooficial" i pod pseudonimem "Valdir Synthol" obserwowało ponad 1,7 miliona użytkowników. Segato stał się kontrowersyjnym sportowcem w związku z przyjmowaniem domięśniowo przez niego syntholu - mieszaniny oleju oraz innych środków chemicznych (np. alkoholu benzylowego), która powodowała nienaturalny rozrost mięśni sportowca. 
W mediach społecznościowych nadano mu kilka pseudonimów takich jak: "brazylijski Hulk", "Arnold Schwarzenegger", "He-Man" czy lokalnie w Brazylii - "Potwór" - Segato sam przyznał na łamach [[Daily Mail], że „jest nazywany Schwarzeneggerem i He-Manem”.
Zmarł w swoje 55. urodziny na [[zawał serca]]. Oprócz prowadzenia konta na TikToku oraz kariery kulturysty Valdir Segato był pracownikiem budowlanym.
Przypisy.
[[Kategoria:Kulturyści]]
[[Kategoria:Brazylijscy sportowcy]]
[[Kategoria:Osobowości internetowe]]
[[Kategoria:Ludzie związani z São Paulo]]
[[Kategoria:Urodzeni w 1967]]
[[Kategoria:Zmarli w 2022]]

</doc>
<doc id="5327238" url="https://pl.wikipedia.org/wiki?curid=5327238" title="Skuraty (rejon szarkowszczyński)">
Skuraty (rejon szarkowszczyński)

Skuraty – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów wieś w okręgu wiejskim Czeronka, w gminie Zalesie, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Czeronka, własność Oskierków.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Zalesie, a następnie w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 81 osób, 4 były wyznania rzymskokatolickiego, 77 prawosławnego. Jednocześnie 3 mieszkańców zadeklarowało polską, 78 białoruską przynależność narodową. Było tu 17 budynków mieszkalnych. W 1931 w 18 domach zamieszkiwało 105 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327240" url="https://pl.wikipedia.org/wiki?curid=5327240" title="Rejon waszkiński">
Rejon waszkiński

Rejon waszkiński, – jednostka administracyjna, jeden z 26 rejonów w obwodzie wołogodzkim wchodzącym w skład Federacji Rosyjskiej. W 2022 liczyła 6230 mieszkańców.

</doc>
<doc id="5327243" url="https://pl.wikipedia.org/wiki?curid=5327243" title="Koch Media">
Koch Media



</doc>
<doc id="5327247" url="https://pl.wikipedia.org/wiki?curid=5327247" title="Sołowiówka">
Sołowiówka

Sołowiówka – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327250" url="https://pl.wikipedia.org/wiki?curid=5327250" title="Język singaleski">
Język singaleski



</doc>
<doc id="5327251" url="https://pl.wikipedia.org/wiki?curid=5327251" title="Shefqet Peçi">
Shefqet Peçi

Shefqet Peçi (ur. 30 czerwca 1906 w Picarze, zm. 22 października 1995) – albański poeta i pisarz, minister łączności Albanii w latach 1949-1951, następnie minister ds. węgla w latach 1951-1953. Był jednym z najbardziej zaufanych ludzi Envera Hodży, Mehmeta Shehu i Hysniego Kapo.
Życiorys.
W latach 20. XX wieku był oficerem albańskiej armii, jednak po działalności przeciwko Ahmedowi Zogu, Peçi został skazany na karę więzienia i zwolniono go z armii.
Podczas II wojny światowej walczył przeciwko okupacji włoskiej; przewodniczył wtedy ruchowi studenckiemu w Elbasanie. W 1942 roku został dowódcą partyzanckich oddziałów Armii Narodowo-Wyzwoleńczej. W tym czasie, dnia 26 września 1944 roku, rozstrzelał 21 mieszkańców wioski Buzëmadhe; ofiarami byli wyłącznie mężczyźni w przedziale wiekowym 19-53 lat.
W 1947 roku podpisał dyrektywę dotyczącą aresztowania parlamentarzystów opozycyjnych wobec władzy Envera Hodży. Do 1991 roku był deputowanym z ramienia Albańskiej Partii Pracy, w tym roku oskarżono go o ludobójstwo. W latach 1970-1982 został wybrany wiceprzewodniczącym Zgromadzenia Albanii
13 lutego 1995 roku, na mocy dekretu wydanego tego dnia przez prezydenta Albanii Saliego Berishę, Peçi został pozbawiony tytułu bohatera narodowego, który uzyskał podczas władzy Envera Hodży. 11 października tego roku został aresztowany za zbrodnie popełnione w Buzëmadhe. Zmarł 11 dni później w więziennym szpitalu w Tiranie.

</doc>
<doc id="5327252" url="https://pl.wikipedia.org/wiki?curid=5327252" title="Lorysa łuskowana">
Lorysa łuskowana

Lorysa łuskowana ("Saudareos johnstoniae") – gatunek małego ptaka z rodziny papug wschodnich (Psittaculidae). Jest endemitem filipińskiej wyspy Mindanao.
Taksonomia.
Gatunek został opisany przez niemieckiego ornitologa Ernsta Harterta w 1903 roku. Pierwotnie został umieszczony w rodzaju "Trichoglossus", lecz na podstawie wyników badań opublikowanych w 2020 roku, został on przeniesiony do nowego rodzaju "Saudareos".
Niektóre źródła wyróżniają dwa podgatunki lorys łuskowanych: "S. j. johnstoniae" oraz "S. j. pistra", lecz IOC uważa ją za gatunek monotypowy.
Morfologia.
Lorysy łuskowane mierzą około 20 cm oraz ważą 48–62 g. Brak widocznego dymorfizmu płciowego. W ich ubarwieniu dominuje zielony. Czoło i policzki są czerwone, od kantarka do potylicy przebiega ciemnofioletowy pas. Pióra na brzuchu i piersi są żółte z zielonymi krawędziami. Pod skrzydłami znajduje się żółty pas. Oczy są czerwone, otoczone ciemnoszarą obwódką, a dziób czerwonopomarańczowy.
Status.
Lorysa łuskowana nieprzerwanie od 2004 roku uznawana jest przez Międzynarodową Unię Ochrony Przyrody (IUCN) za gatunek bliski zagrożenia (NT – "Near Threatened"). Liczebność populacji, według szacunków, mieści się w przedziale 1500–7000 dorosłych osobników, a jej trend uznawany jest za spadkowy ze względu na utratę siedlisk.

</doc>
<doc id="5327253" url="https://pl.wikipedia.org/wiki?curid=5327253" title="Stanisławowo (sielsowiet Stanisławowo)">
Stanisławowo (sielsowiet Stanisławowo)

Stanisławowo (; ) – wieś na Białorusi, w obwodzie witebskim, w rejonie szarkowszczyńskim. Siedziba sielsowietu Stanisławowo.
Historia.
W czasach zaborów folwark prywatny w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie osada wojskowa leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 10 domach zamieszkiwały 52 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5327254" url="https://pl.wikipedia.org/wiki?curid=5327254" title="Tadeusz Kotlarczyk">
Tadeusz Kotlarczyk

Tadeusz Kotlarczyk (ur. 10 września 1945 w Krakowie, zm. 5 sierpnia 2022 tamże) – polski piłkarz, występujący na pozycji pomocnika lub obrońcy.
Kariera klubowa.
Był wychowankiem Wisły Kraków, do której dołączył w 1959 roku.
W I lidze (ob. Ekstraklasie) zadebiutował w sezonie 1963/1964. Do 1972 roku rozegrał dla „Białej Gwiazdy” 196 meczów, zdobywając 15 bramek. Z klubem, zdobył wicemistrzostwo Polski 1966 i Puchar Polski 1967. Następnie występował w klubach: Arkonia Szczecin, Chicago Lightning oraz Garbarnia Kraków. Swoją karierę rozpoczynał jako skrzydłowy, jednakże pod koniec swojej kariery w Garbarni występował również jako obrońca.
Po zakończeniu kariery był związany z Garbarnią Kraków, w której pełnił funkcje trenera i działacza (członek zarządu i komisji rewizyjnej klubu).
Życie prywatne.
Był synem Stefanii i piłkarza Jana Kotlarczyka, a także bratankiem Józefa Kotlarczyka, również piłkarza. Tadeusz Kotlarczyk zmarł 5 sierpnia 2022 roku w Krakowie, w wieku 76 lat. Pochowany na Cmentarzu Rakowickim w Krakowie.
Upamiętnienie.
9 sierpnia 2022 roku piłkarz został upamiętniony minutą ciszy przed ligowym spotkaniem Wisły Kraków z GKS Katowice.

</doc>
<doc id="5327257" url="https://pl.wikipedia.org/wiki?curid=5327257" title="Stara Linia">
Stara Linia

Stara Linia – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 2 domach zamieszkiwało 11 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327258" url="https://pl.wikipedia.org/wiki?curid=5327258" title="Stupiszcze">
Stupiszcze



</doc>
<doc id="5327261" url="https://pl.wikipedia.org/wiki?curid=5327261" title="Stupiszcze (rejon szarkowszczyński)">
Stupiszcze (rejon szarkowszczyński)

Stupiszcze – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Dawniej używane nazwy – Ustupiszcze, Kunica.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania prawosławnego i zadeklarowały białoruską przynależność narodową. Były tu 2 budynki mieszkalne. W 1931 w 2 domach zamieszkiwało 15 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327262" url="https://pl.wikipedia.org/wiki?curid=5327262" title="Stanisław Kempner">
Stanisław Kempner

Stanisław Kempner, właśc. Samuel Szymon Kempner także: Stanisław Kempner-Chruszczewski, Stanisław Chruszczewski (od 1938), ps. „Stanisław Bal”, „Zbigniew Morski”, „Roch Kowalski”, „Poli Chinel”, „Staś”, „St. A. Balicki” (ur. 1887 w Kaliszu, zm. 19 stycznia 1964 w Łodzi) – polski dziennikarz pochodzenia żydowskiego.
Życiorys.
Kempner w 1903 rozpoczął karierę dziennikarską, pracując jako korektor w „Nowej Gazecie”, jednocześnie działał w kołach socjalistycznych w Warszawie. Po uczestnictwie w strajku szkolnym był więziony w Modlinie. Przyjechał do Łodzi w 1908 by rozpocząć współpracę z „Kurierem Łódzkim” jako sprawozdawca artystyczny, głównie publikując felietony teatralne, m.in. podpisując się swoim nazwiskiem oraz jako „Stanisław Bal”, „Zbigniew Morski”, „Roch Kowalski”. Był także redaktorem „Nowego Kuriera Łódzkiego”. W tym okresie odkrył talent Juliana Tuwima – w 1911 zaprotegował go właścicielowi gazety – Stanisławowi Książkowi, który opublikował jego pierwszy wiersz.
W 1911 rozpoczął pracę również w łódzkim magistracie. Następnie podczas I wojny światowej pracował w szpitalu Izraela i Leonii Poznańskich. W latach 1919–1939 pełnił funkcję naczelnika Wydziału Zdrowia Zarządu Miasta Łodzi. Współpracował wówczas z lekarzami-społecznikami: Sewerynem Sterlingiem, Wincenty Tomaszewiczem, Aleksandrem Margolisem.
W 1938 zmienił nazwisko na Chruszczewski. We wrześniu 1939 uciekł do Rumunii, gdzie w Bukareszcie pracował w „Kurierze Polskim”, następnie w 1941 przeniósł się do Palestyny, gdzie był publicystą „Gazety Polskiej” oraz pracownikiem aparatu informacyjno-propagandowego rządu RP na uchodźstwie. Był także członkiem i sekretarzem Komitetu Uchodźców Polskich w Jerozolimie, w którym działał w latach 1941–1945. Od 1942 był również członkiem zarządu Ligi Polsko-Jugosłowiańskiej w Jerozolimie oraz działał Centrum Informacji na Wschodzie w Jerozolimie – placówce Ministerstwa Informacji i Dokumentacji
Po II wojnie światowej w 1947 powrócił do Łodzi, gdzie pracował w „Dzienniku Łódzkim”.
Był honorowym członkiem Syndykatu Dziennikarzy Łódzkich.
Życie prywatne.
Był ojcem Czesława Chruszczewskiego (1922–1982) – polskiego autora fantastyki.
Został pochowany na Starym Cmentarzu w Łodzi w części rzymskokatolickiej.
Publikacje.
Publikował opracowania dotyczące ochrony zdrowia, recenzował przedstawienia teatralne oraz pisał felietony. Na swoim koncie miał próby literackie. Był popularnym łódzkim nowelistą, opublikował m.in. „Narkozę Miłości” (1932) Tworzył komedie teatralne, m.in. „Zieloną kotwicę” (1930) wystawioną w Teatrze Miejskim w Łodzi. Swoje felietony opublikował w 2 tomach w latach 30. XX w.

</doc>
<doc id="5327263" url="https://pl.wikipedia.org/wiki?curid=5327263" title="Sutockie">
Sutockie

Sutockie – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 19 osób, 17 było wyznania rzymskokatolickiego, 2 prawosławnego. Jednocześnie 15 mieszkańców zadeklarowało polską, 2 białoruską a 2 litewską przynależność narodową. Były tu 3 budynki mieszkalne. W 1931 w 3 domach zamieszkiwało 20 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327265" url="https://pl.wikipedia.org/wiki?curid=5327265" title="Swoboda (rejon szarkowszczyński)">
Swoboda (rejon szarkowszczyński)

Swoboda – dawny majątek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w okręgu wiejskim Julianowo, w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku własność Romanowiczów, wcześniej Korsaków.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 22 osoby, 14 było wyznania rzymskokatolickiego, 8 prawosławnego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. W 1931 w 2 domach zamieszkiwało 25 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327268" url="https://pl.wikipedia.org/wiki?curid=5327268" title="1 Zaporoska Brygada Artylerii">
1 Zaporoska Brygada Artylerii

1 Zaporoska Brygada Artylerii – oddział artylerii Armii Ukraińskiej Republiki Ludowej.
Formowanie.
Rozkazem dowódcy 1 Zaporoskiej Dywizji Strzelców z 16 września 1920 na dowódcę 1 Zaporoskiej BA wyznaczono ppłk. Hryhoryja Sawczenkę, a 1 samodzielny konno-górski dywizjon artylerii wyznaczył na zalążki czterech oficerów - ppłk. Kostiantyn Łypowecki objął stanowisko oficera sztabowego ds. poruczeń, sot. Juhen Nesterenko dowódcy łączności, chor. Jakiw Aleksandriw adiutanta brygady, a chor. Mychajło Nesterow młodszego oficera. Dowództwo brygady posiadało wobec wszystkich jednostek artylerii dywizji uprawnienia inspektorskie i administracyjne.
&lt;br&gt;W październiku Armia URL przeprowadziła mobilizację. W jej wyniku liczebność jej oddziałów znacznie wzrosła. W związku z podpisaniem przez Polskę układu o zawieszeniu broni na froncie przeciwbolszewickim, od 18 października wojska ukraińskie zmuszone były prowadzić działania zbrojne samodzielnie.
1 Zaporoska Brygada Artylerii istniała w polskich obozach internowania formalnie do 2 lipca 1921, kiedy została zredukowana do zbiorczej baterii artylerii 1 Zaporoskiej Dywizji Strzelców
Struktura organizacyjna.
Stan w listopadzie 1920
16 listopada 1920 brygada posiadała: 730 ludzi (39 oficerów, urzędnik wojskowy, 631 szeregowych liniowych, 39 nieliniowych, 20 woźniców); 243 konie (9 wierzchowych, 114 taborowych, 120 zaprzęgowych).
Bibliografia.
\

</doc>
<doc id="5327273" url="https://pl.wikipedia.org/wiki?curid=5327273" title="Mistrzostwa Świata w Narciarstwie Alpejskim 1950 – slalom mężczyzn">
Mistrzostwa Świata w Narciarstwie Alpejskim 1950 – slalom mężczyzn

Slalom mężczyzn na 11. Mistrzostwach Świata w Narciarstwie Alpejskim został rozegrany 16 lutego 1950 roku. Tytułu sprzed dwóch lat nie obronił Edy Reinalter ze Szwajcarii, który wcześniej zakończył karierę. Nowym mistrzem świata został jego rodak - Georges Schneider, drugie miejsce zajął Włoch Zeno Colò, a brązowy medal zdobył Stein Eriksen z Norwegii.
W zawodach wystartowało 60. zawodników, z których 58. ukończyło rywalizację.

</doc>
<doc id="5327275" url="https://pl.wikipedia.org/wiki?curid=5327275" title="Język tiana">
Język tiana

Język tiana, także tobelo tiana – bliżej niezbadany język używany w prowincji Moluki Północne w Indonezji, w dwóch wsiach na wybrzeżu Halmahery: Sarau i Tobelos (kecamatan Ibu Selatan, kabupaten Halmahera Barat). Według doniesień powstał w wyniku wymieszania języków galela i tobelo.
Sama społeczność twierdzi, że wywodzi się z ludu Galela, nie jest to jednak zaświadczone w ich języku. Tiana wykazuje bliskie pokrewieństwo z językami gamkonora i waioli. Z językiem galela dzieli jedynie 46% podstawowego słownictwa.
Wieś Tobelos zamieszkiwana jest również przez użytkowników języków waioli i tabaru (tobaru).
Nie został opisany w literaturze.

</doc>
<doc id="5327276" url="https://pl.wikipedia.org/wiki?curid=5327276" title="Jama gastruli">
Jama gastruli



</doc>
<doc id="5327277" url="https://pl.wikipedia.org/wiki?curid=5327277" title="2 Wołyńska Brygada Artylerii">
2 Wołyńska Brygada Artylerii

2 Wołyńska Brygada Artylerii – oddział artylerii Armii Ukraińskiej Republiki Ludowej.
Formowanie i działania.
Rozkazem dowódcy 2 Wołyńskiej Dywizji Strzelców nr 36 z 17 lipca 1920 utworzono dowództwo 2 Wołyńskiej Brygady Artylerii. Dowódcy brygady podlegał jeden kureń artylerii. 
&lt;br&gt;W październiku Armia URL przeprowadziła mobilizację. W jej wyniku liczebność jej oddziałów znacznie wzrosła. W związku z podpisaniem przez Polskę układu o zawieszeniu broni na froncie przeciwbolszewickim, od 18 października wojska ukraińskie zmuszone były prowadzić działania zbrojne samodzielnie.
W listopadzie brygada wycofała się na zachodni brzeg Zbrucza i została rozbrojona przez wojska polskie, a jej żołnierze internowani. W momencie internowania stronie polskiej przekazano: 6 lekkich 3-calowych dział polowych, 6 przodków do nich, karabin maszynowy Maxim, 2 karabiny maszynowe Colta, 2 karabiny maszynowe Lewisa, 40 karabinów, 20 szabel, 2 taczanki i 4 kuchnie polowe. Rozkazem dowódcy dywizji nr 77 z 24 listopada stan osobowy brygady utworzył dwie zbiorcze baterie artylerii.
Struktura organizacyjna.
Stan w październiku 1920
23 października brygada liczyła: 272 ludzi (31 oficerów, 201 szeregowych, 40 pracowników cywilnych); 173 konie (20 wierzchowych, 28 zaprzęgowych, 45 taborowych z wojska, 80 taborowych zmobilizowanych z gospodarstw); tabor - 6 wozów, kuchnia polowa.
Z tego w stanie bojowym: 25 oficerów, 20 szabel, 4 żołnierzy obsługi karabinów maszynowych, 107 artylerzystów; 20 koni wierzchowych, 28 zaprzęgowych i 36 taborowych. 13 listopada na uzbrojeniu posiadała: 20 karabinów, 4 rewolwery, karabin maszynowy Colta, 2 karabiny maszynowe Lewisa, 6 lekkich 3-calowych dział polowych, 25 tys. nabojów, 1062 pociski.

</doc>
<doc id="5327278" url="https://pl.wikipedia.org/wiki?curid=5327278" title="Język tobelo tiana">
Język tobelo tiana



</doc>
<doc id="5327280" url="https://pl.wikipedia.org/wiki?curid=5327280" title="Szarkowszczyzna Stara">
Szarkowszczyzna Stara

Szarkowszczyzna Stara – dawniej majątek i kolonia. Obecnie część Szarkowszczyzny na Białorusi, w obwodzie witebskim, w rejonie szarkowszczyńskim.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 majątek i kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 17 osób, 11 było wyznania rzymskokatolickiego, 6 prawosławnego. Jednocześnie 3 mieszkańców zadeklarowało polską a 14 białoruską przynależność narodową. Był tu 1 budynek mieszkalny. W 1931 majątek w 1 domu zamieszkiwały 23 osoby, kolonię w 4 domach 24 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5327282" url="https://pl.wikipedia.org/wiki?curid=5327282" title="Katajanokka">
Katajanokka

Katajanokka (szw. "Skatudden") – wyspa na Zatoce Fińskiej Morza Bałtyckiego oraz dzielnica Helsinek, stolicy w Finlandii. 
Położenie i ludność.
Katajanokka znajduje się na wschodnim skraju śródmieścia Helsinek. Od reszty centrum miasta oddziela ją Kanał Katajanokka, nad którym przerzucono cztery mosty, w tym jeden z torowiskami linii tramwajowej. Populacja wyspy wynosi około 4000 osób. 
Historia.
Wyspa była jeszcze przed jej zabudowaniem ważnym punktem orientacyjnym dla marynarzy. Omijając ją można było dotrzeć do głównego portu miasta na wschodnim brzegu Vironniemi. Pod koniec XVII wieku Helsinki zostały podzielone na cztery dzielnice, z których południowo-wschodnia, zamieszkana przez rybaków, obejmowała zachodnią część Katajanokki. Pomimo wzniesionych na Laukkasaari domostw rybackich, cegielni i dużego magazynu koronnego, na tym etapie nie można mówić o rzeczywistej zabudowie wyspy. Poza kilkoma budynkami i polami teren był w pozostawiony w stanie naturalnym. Nazwa Katajanokka (szw. "Skatudden") pochodzi z końca XVII wieku, wcześniej nazywała się potocznie "Estnäs Skata", czyli czubek Vironniemi. Na mapie z 1775 nazwa pojawia się jako Skat Udden, a w dodatku do mapy z 1886 została przetłumaczona jako Katajanokka. Kanał Katajanokka został ukończony w 1844. Ulicę Satamakatu planowano kiedyś jako esplanadę. Została ona później nazwana Västra Hamngatan, a swoją obecną nazwę otrzymała w 1928. Nazwa Katajanokki stała się oficjalną w 1959. 
Do XIX wieku Katajanokka była biedną dzielnicą, w której znajdowała się duża liczba budynków magazynowych, koszary wojskowe, budynki portowe i więzienie. Na początku XX wieku zaczęto na terenach wyspy budować secesyjne kamienice, które w większości są dobrze zachowane do dziś i tworzą jednolity obszar architektoniczny. 
Teren przy mostach na stały ląd znany jest jako Kanavaranta. W początku XXI wieku teren ten przekształcił się w dzielnicę restauracji z tarasami nad wodą. 
Dzieciństwo na wyspie spędziła Tove Jansson, twórczyni postaci Muminków. Z tego powodu jeden z parków w dzielnicy (przy katedrze prawosławnej) nosi jej imię. 
Obiekty.
Dzielnica mieści ruchliwy port pasażerski z nabrzeżami promowymi, z których odchodzą jednostki do Tallina i Sztokholmu. Dawne więzienie przekształcono w hotel. Stoi tu również Sobór Zaśnięcia Matki Bożej, stanowiący największą katedrę prawosławną w Europie Zachodniej. Ponadto na terenie wyspy posadowiono: budynek siedziby głównej koncernu Stora Enso (zaprojektowany przez Alvara Aalto), SkyWheel (diabelski młyn z panoramicznym widokiem na miasto), a także całoroczny odkryty basen "Allas Sea Pool" z saunami. Przy nadbrzeżach zacumowane są na lato lodołamacze, torujące zimą drogi wodne w Zatoce Fińskiej.

</doc>
<doc id="5327283" url="https://pl.wikipedia.org/wiki?curid=5327283" title="Auditorium Conciliazione">
Auditorium Conciliazione

Auditorium Conciliazione – audytorium zlokalizowane przy Via della Conciliazione w Rzymie.
Historia.
Audytorium zostało zbudowane przy okazji reorganizacji urbanistycznej na terenie rione Borgo w latach 30. XX wieku. Autorem projektu był architekt Marcello Piacentini. Miała pełnić funkcję sali przeznaczonej na papieskie audiencje. Oficjalne otwarcie miało miejsce w 1950 roku za pontyfikatu papieża Piusa XII. W latach 1958–2003 była siedzibą Narodowej Orkiestry Akademii Świętej Cecylii (). W 1971 audytorium przestało pełnić funkcję papieskiej sali audiencyjnej, po otwarciu w 1971 roku Auli Pawła VI.
W 1975 architekt Gino Pavolini wprowadził zmiany w strukturze sali, które ulepszyły jej akustykę. W latach 90. XX wieku przebudowano scenę i utworzono nowe miejsce dla orkiestry. Zamontowano też dębowe panele dla ulepszenia akustyki.
W audytorium występowali, m.in. Artur Rubinstein, Leonard Bernstein, Igor Strawinski, Herbert von Karajan, Igor Markevitch, Aldo Ceccato, Giuseppe Sinopoli, Seiji Ozawa, Riccardo Muti, Myung-Whun Chung.
Auditorium Conciliazione było miejscem wręczania nagród filmowych David di Donatello.
Struktura.
Duża sala, o powierzchni 1250 m², może pomieścić 1763 osoby. Powierzchnia sceny wynosi 300 m². Sala wyposażona jest w ekran o powierzchni 90 m² oraz zaawansowany systemem projekcji kinowej i nagłośnienia. Foyer, które może być użyte jako sala konferencyjna, ma powierzchnię użytkową 733 m² i może pomieścić 500 miejsc siedzących. Na terenie obiektu znajduje się też duża restauracja.

</doc>
<doc id="5327284" url="https://pl.wikipedia.org/wiki?curid=5327284" title="Szkiele">
Szkiele

Szkiele (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 77 osób, 9 było wyznania rzymskokatolickiego, 1 prawosławnego a 67 staroobrzędowego. Jednocześnie 9 mieszkańców zadeklarowało polską a 68 białoruską przynależność narodową. Było tu 12 budynków mieszkalnych. W 1931 w 14 domach zamieszkiwało 66 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 roku w sielsowiecie Ruczaj.

</doc>
<doc id="5327288" url="https://pl.wikipedia.org/wiki?curid=5327288" title="Gruczoł gazowy">
Gruczoł gazowy

Gruczoł gazowy – narząd regulujący ilość gazów w pęcherzu pławnym, występujący u wielu gatunków ryb kostnoszkieletowych ("Osteichthyes").
Analogiczny narząd występuje u niektórych parzydełkowców (np. u żeglarza portugalskiego) i służy do regulowania ilości gazów w pneumatoforze.

</doc>
<doc id="5327290" url="https://pl.wikipedia.org/wiki?curid=5327290" title="Fabian Hiszpański">
Fabian Hiszpański

Fabian Hiszpański (ur. 26 października 1993 w Płocku) – polski piłkarz występujący na pozycji pomocnika w polskim klubie Stal Mielec. Uczestnik finału Pucharu Polski 2020/21.
Kariera.
Wychowanek Wisły Płock. Trzykrotny reprezentant Polski do lat 20. Zaczynał w drugoligowej Wiśle Płock. W sezonie 2014/15 w 1 lidze strzelił trzy gole, miał osiem asyst. Dostał angaż w ekstraklasowym Podbeskidziu Bielsko-Biała. W ich barwach jesienią 2015 roku zaliczył 5 meczów w Ekstraklasie. Latem 2016 roku był na testach w Arce Gdynia, lecz ówczesny trener Grzegorz Niciński się na niego nie zdecydował. Tak więc piłkarz wrócił do Płocka i I ligi. W tej samej klasie rozgrywkowej występował, będąc zawodnikiem Wisły Puławy i Bytovii. Pomijając sezon 2019/20, kiedy z I ligi (Bytovia Bytów) wylądował w III lidze (KKS Kalisz), przez większość swojej kariery Hiszpański utrzymywał się na szczeblu centralnym. W sezonie 2020/21 wraz z kaliską drużyną awansował szczebel rozgrywkowy wyżej. Latem 2021 został sprowadzony przez Arkę Gdynia. Ogółem zaliczył w tym klubie w 40 występów, w których zdobył 1 bramkę i zaliczył 3 asysty, z czego jedną w przegranym finale Pucharu Polski z Rakowem Częstochowa. Po sezonie dołączył do ekstraklasowej Stali Mielec. 

</doc>
<doc id="5327292" url="https://pl.wikipedia.org/wiki?curid=5327292" title="Narządy generatywne">
Narządy generatywne



</doc>
<doc id="5327293" url="https://pl.wikipedia.org/wiki?curid=5327293" title="Szołdryki (rejon szarkowszczyński)">
Szołdryki (rejon szarkowszczyński)

Szołdryki – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 50 osób, wszystkie były wyznania prawosławnego i zadeklarowały białoruską przynależność narodową. Było tu 8 budynków mieszkalnych. W 1931 w 9 domach zamieszkiwały 53 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327294" url="https://pl.wikipedia.org/wiki?curid=5327294" title="Lista kierowców Mistrzostw FIA Formuły 2">
Lista kierowców Mistrzostw FIA Formuły 2

Lista kierowców Mistrzostw FIA Formuły 2, czyli kierowców, którzy przynajmniej raz wystartowali w Formule 2 od czasu jej reaktywacji w 2017 roku. Lista jest aktualna do rundy na Monzie w 2022 roku.

</doc>
<doc id="5327295" url="https://pl.wikipedia.org/wiki?curid=5327295" title="Warmia (terytorium plemienne)">
Warmia (terytorium plemienne)

Warmia (łac. "Warmia", "Varmia", , , prus. *"Wormyan, Wārmi"), również Warmia plemienna – dawne terytorium plemienne oraz kraina historyczna, położona w północno-zachodniej części Prus. Od 1243 r. część ziem dawnej Warmii stała się obszarem autonomicznego państwa kościelnego.
Etymologia.
Nie jest do końca pewna dokładna etymologia nazwy "Warmia". Możliwe, że pochodzi od słowa "Varmija", "Vormija", lub "Varma", które wiąże się ze staropruskim przymiotnikiem *"Wormyan", oznaczającym „czerwony”. Może również wiązać się ze słowem oznaczającym „robaka”, „owada” (pol. "czerw" (robak); lit. "varmas" – „komar”).
Położenie.
Warmia sąsiadowała z Pogezanią, Barcją i Natangią. Region ten prawie w całości graniczył na północnym zachodzie z Zalewem Wiślanym, natomiast jego wschodnią naturalną granicą była rzeka Łyna. Obecnie region ten jest podzielony między województwo warmińsko-mazurskie i obwód kaliningradzki.
Historia.
W XIII do Warmii plemiennej należały ziemie, takie jak: "Wewa", "Plut", "Medenowe", "Wuntenowe" i "Lanzania".
Podobnie jak w przypadku pozostałych plemion pruskich zamieszkujących okoliczne ziemie, tak też i Warmowie zostali poddani akcji chrystianizacyjnej, która z czasem doprowadziła do całkowitego zniszczenia ich kultury i religii. Pierwsze próby chrystianizacji tych terenów miały miejsce już w XI wieku. W XIII w. padli oni ofiarą ekspansji Zakonu Krzyżackiego wzdłuż brzegów Zalewu Wiślanego do Pregoły. Jednak podbój Warmii nie był łatwą sprawą, gdyż Warmowie wraz z sąsiednimi Natangami, Pogezanami i Bartami bardzo zaciekle bronili się przed ekspansją krzyżacką. Walki toczyły się głównie wokół strategicznie położonej pruskiej osady na cyplu Zalewu Wiślanego, gdzie wzniesiono później krzyżacki zamek Bałga. Krzyżacy w 1238 r. ponieśli tam klęskę, lecz w 1239 r. zdobyli ją i obsadzili swoją załogą, broniąc się przed atakami Prusów. Sytuacja Zakonu poprawiła się po przybyciu krzyżowców pod wodzą księcia brunszwickiego Ottona, który w 1240 r. rozbił pod Bałgą połączone siły Warmów, Natangów i Bartów. Otworzyło to drogę do dalszej ekspansji na kolejnych plemion pruskich.
W 1243 r. legat papieski powołał do życia cztery nowe diecezje, a wśród nich diecezję warmińską, której obszar bardzo różnił się od pierwotnej Warmii. Biskupstwo warmińskie na mocy układów z 1251 i 1254 r. otrzymało oprócz terenów od Zalewu Wiślanego (pomiędzy Braniewem, a Fromborkiem) i lewego brzegu Łyny (Lidzbarka Warmińskiego), też wschodnią część Pogezanii od rzeki Pasłęki (okolice Ornety i Dobrego Miasta), obszar Galindii na prawym brzegu górnej Łyny (Olsztyn) i dalej na wschód od niej (okolice Barczewa i Biskupca) oraz teren Barcji (Jeziorany, Bisztynek, Reszel).
W 1260 r. po klęsce wojsk krzyżackich w bitwie ze Żmudzinami, plemiona Warmów pod wodzą Glappo wzięły udział w II powstaniu pruskim. W związku z tym biskup warmiński zmuszony został do opuszczenia swojej diecezji. W 1261 r. przywódcy Warmów udało się odbić z rąk krzyżackich Lidzbark Warmiński, a później Braniewo. Natomiast w 1266 zdobył zamek Brandenburg. W 1273 r. Glappo, który dowodził oblężeniem Królewca został w wyniku zdrady swojego służącego podstępem schwytany przez Krzyżaków i po torturach stracony. Warmowie byli bliscy od zwycięstwa, lecz ostatecznie ulegli przewadze Zakonu – powstanie upadło, a Warmowie wraz z resztą Prusów zostali kompletnie wynarodowieni.
Miasta.
Do miast leżących współcześnie na terenie Warmii plemiennej należą:

</doc>
<doc id="5327297" url="https://pl.wikipedia.org/wiki?curid=5327297" title="Geotyp">
Geotyp

Geotyp – takson niższy od gatunku (zwykle utożsamiany z podgatunkiem), służący do wyodrębniania form w obrębie danego gatunku różniących się genetycznie i oddzielonych barierami geograficznymi (np. morza, góry).

</doc>
<doc id="5327299" url="https://pl.wikipedia.org/wiki?curid=5327299" title="Szołdryki (sielsowiet Radziuki)">
Szołdryki (sielsowiet Radziuki)

Szołdryki – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 14 osób, 8 było wyznania rzymskokatolickiego a 6 prawosławnego. Jednocześnie 6 mieszkańców zadeklarowało polską a 8 białoruską przynależność narodową. Był tu 1 budynek mieszkalny. W 1931 w 1 domu zamieszkiwało 10 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327302" url="https://pl.wikipedia.org/wiki?curid=5327302" title="BoOzy' OS i Cristal Klejnot">
BoOzy' OS i Cristal Klejnot

BoOzy’ OS i Cristal Klejnot (lub Cristal Klejnot – tytuł oryg. "BoOzy’ OS et la Gemme de Cristal" lub "La Gemme de Cristal" – ang.: "BoOzy’ OS and the Cristal Gem" lub "The Cristal Gem") – francuski film animowany wyprodukowany w 2013 roku przez RED 3YE Productions w reżyserii J.K. Arsyn. Film jest adaptacją serii "BoOzy’ OS". Premiera filmu odbyła się na Międzynarodowy Festiwal Filmów Animowanych w Annecy 14 kwietnia 2013 roku, gdzie zdobył nagrodę.
Fabuła.
BoOzy’ OS, prehistoryczny człowiek, szuka słynnego „Cristal” Annecy.

</doc>
<doc id="5327303" url="https://pl.wikipedia.org/wiki?curid=5327303" title="Cristal Klejnot">
Cristal Klejnot



</doc>
<doc id="5327304" url="https://pl.wikipedia.org/wiki?curid=5327304" title="CF Villarreal w europejskich pucharach">
CF Villarreal w europejskich pucharach



</doc>
<doc id="5327305" url="https://pl.wikipedia.org/wiki?curid=5327305" title="Świerkowo (rejon szarkowszczyński)">
Świerkowo (rejon szarkowszczyński)

Świerkowo – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 11 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327309" url="https://pl.wikipedia.org/wiki?curid=5327309" title="Tłuczek do mięsa">
Tłuczek do mięsa

Tłuczek do mięsa (młotek do mięsa, młotek do zbijania mięsa) – jednostronny lub dwustronny młotek służący do rozbijania płatów mięsa w celu dokonania wstępnej obróbki mechanicznej jako przygotowanie do opracowania termicznego.
Wykonany jest z aluminium, z żeliwa, czy ze stali nierdzewnej, albo z drewna z metalowymi okuciami lub bez (przy czym tłuczek drewniany wymaga czasochłonnej impregnacji i trudno go dezynfekować).
Tłuczek składa się ze styliska (trzonka) i bloczka (główki) pojedynczej lub podwójnej (dwustronnej). Płaszczyzna powierzchni roboczej może mieć kształt okrągły lub kwadratowy. Powierzchnia robocza główki (powierzchnia bijna) może mieć różne wytłoczenie - w postaci ząbkowanej, kratkowej, piramidkowej, żebrowanej lub gładkiej. W przypadku tłuczka dwustronnego, stosuje się zestawienie profilu ząbkowanego z żebrowanym lub gładkim, albo z ostrzem w kształcie toporka (z tasakiem) do podziału żeberek. Istnieją również tłuczki do mięsa o kształcie stempla, wytwarzane ze stali rdzoodpornej, o płaskiej, szerokiej powierzchni roboczej. W gastronomii stosuje się również elektryczne tłuczki do mięsa.
Tłuczek powinien być odpowiednio wyważony a trzonek musi zapewniać dobry chwyt. Podczas zamachu, zgromadzona w główce energia kinetyczna przekazywana jest w momencie uderzenia obrabianemu produktowi, co powoduje deformację jego struktury, a w przypadku mięsa – rozrywanie włókien tkanki. Celem zróżnicowania faktury powierzchni roboczej jest przeznaczenie do obróbki różnych rodzajów mięsa. Powierzchnia bijna ząbkowana lub z piramidkami, służy do rozbijania wołowiny i wieprzowiny. Za jego pomocą rozrywa włókna mięsa, zmiękczając je i zapobiegając kurczeniu się podczas obróbki cieplnej na patelni. Młotek z powierzchnią kraciastą ułatwia przygotowanie kotletów z bardziej twardych mięs. Przydaje się do kotletów schabowych.
Gładka powierzchnia młotka służy do mięs delikatnych typu polędwiczki, drób, ryby (nie dziurawi kruchego mięsa).

</doc>
<doc id="5327314" url="https://pl.wikipedia.org/wiki?curid=5327314" title="Taboły">
Taboły

Taboły – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w okręgu wiejskim Aleksandrów, w gminie Ihumenowo, powiecie dzisieńskim, w guberni wileńskiej Imperium Rosyjskiego.Pod koniec XIX wieku należała do dóbr Aleksandrów, własność ks. Puzyniny.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 140 osób, 4 były wyznania rzymskokatolickiego, 1362 prawosławnego. Jednocześnie 3 mieszkańców zadeklarowało polską, 137 białoruską przynależność narodową. Było tu 25 budynków mieszkalnych. W 1931 w 32 domach zamieszkiwało 176 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327315" url="https://pl.wikipedia.org/wiki?curid=5327315" title="Mistrzostwa Świata w Narciarstwie Alpejskim 1950 – zjazd mężczyzn">
Mistrzostwa Świata w Narciarstwie Alpejskim 1950 – zjazd mężczyzn

Zjazd mężczyzn na 11. Mistrzostwach Świata w Narciarstwie Alpejskim został rozegrany 18 lutego 1950 roku. Tytułu sprzed dwóch lat nie obronił Francuz Henri Oreiller, który tym razem został zdyskwalifikowany. Nowym mistrzem świata został Włoch Zeno Colò, drugie miejsce zajął James Couttet z Francji, a brązowy medal zdobył Austriak Egon Schöpf
W zawodach wystartowało 58. zawodników, z których 48. ukończyło rywalizację.

</doc>
<doc id="5327318" url="https://pl.wikipedia.org/wiki?curid=5327318" title="Język iboe">
Język iboe



</doc>
<doc id="5327319" url="https://pl.wikipedia.org/wiki?curid=5327319" title="Ujście (rejon szarkowszczyński)">
Ujście (rejon szarkowszczyński)

Ujście – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 23 osoby, 13 było wyznania rzymskokatolickiego, 10 prawosławnego. Jednocześnie 7 mieszkańców zadeklarowało polską, 16 białoruską. Były tu 3 budynki mieszkalne. W 1931 w 3 domach zamieszkiwało 17 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327322" url="https://pl.wikipedia.org/wiki?curid=5327322" title="Chaetopelma karlamani">
Chaetopelma karlamani

Chaetopelma karlamani – gatunek pająka z infrarzędu ptaszników i rodziny ptasznikowatych. Endemit Cypru.
Taksonomia.
Gatunek ten opisany został po raz pierwszy w 1997 roku przez Patricka Vollmera. Jako lokalizację typową wskazano Laptę na Cyprze. Epitet gatunkowy nadano na cześć R. Karlamana, który to odłowił holotyp.
Morfologia.
Stosunkowo niewielki przedstawiciel rodzaju. Samice osiągają około 20 mm długości ciała i miewają ubarwienie od jasno- do ciemno- lub czekoladowobrązowego. Samce osiągają około 15 mm długości ciała i miewają ubarwienie od piaskowobrązowego do beżowego. Holotypowy samiec przy długości ciała 11 mm miał karapaks długości 5,1 mm i szerokości 4,4 mm, zaś paratypowa samica przy długości ciała 23,5 mm miała karapaks długości 8 mm i szerokości 6,4 mm. Oczy pary przednio-bocznej leżą bardziej z przodu niż pary przednio-środkowej, a oczy pary tylno-bocznej bardziej z tyłu niż pary tylno-środkowej. Jamki karapasku są poprzeczne. Szczękoczułki są pozbawione rastellum, u samca mają 9, a u samicy 10 zębów na krawędzi przedniej. Tak długa jak szeroka warga dolna ma u samca około 30, a u samicy około 40 kuspuli. Z kolei liczba kuspuli na szczękach wynosi około 80 u samca i około 100 u samicy. Niewiele dłuższe niż szerokie sternum jest owalne w zarysie. Nogogłaszczki samca mają bulbus z embolusem długim i cienkim, ale krótszym niż trzykrotność długości tegulum, w widoku brzusznym prostym, osadzonym na owym tegulum nasadowo. Genitalia samicy cechuje spermateka złożona z dwóch długich, nitkowatych zbiorników o jednopłatowych wierzchołkach i prostym, równoległym przebiegu.
Występowanie i biologia.
Pająk ten jest endemitem Cypru. Bytuje pod kamieniami, kłodami i ściółką, ale nie stroni też od siedlisk synantropijnych, zamieszkując ogrody, mury, stajnie i obory. Żyje w rurkowatych oprzędach, zbudowanych w zakamarkach lub samodzielnie wykopanych norkach. Przy obfitości pokarmu zagęszczenie populacji może wynosić nawet 4–6 pająków na m². Gatunek ten często występuje sympatrycznie z "Chaetopelma olivaceum".
Samce ostatnią wylinkę przechodzą jesienią, a gotowość do kopulacji osiągają między styczniem a marcem. Do rozrodu zwykle przystępują wiosną. Samice tworzą kokony jajowe w czerwcu i lipcu. Zawierają one od 15 do 30 jaj, z których nimfy klują się po inkubacji trwającej od trzech do pięciu tygodni.

</doc>
<doc id="5327323" url="https://pl.wikipedia.org/wiki?curid=5327323" title="Nasiernica mydłokrywka">
Nasiernica mydłokrywka

Nasiernica mydłokrywka ("Lathrobium brunnipes") – gatunek chrząszcza z rodziny kusakowatych i podrodziny żarlinków.
Gatunek ten został opisany w 1793 roku przez Johana Christiana Fabriciusa jako "Paederus brunnipes".
Chrząszcz o wydłużonym ciele długości od 8 do 9,5 mm, ubarwionym czarno lub czarnobrunatno z brunatnymi czułkami i aparatem gębowym oraz jasnobrunatnymi odnóżami. Punkty na środku głowy i przedpleczu są luźno rozmieszczone. Głowa jest duża, trochę węższa od przedplecza, za oczami nierozszerzona, o skroniach znacznie dłuższych od średnicy oka. Środkowe człony czułków są co najwyżej półtora raza dłuższe niż szerokie. Szyja ma szerokość co najmniej 2/5 największej szerokości głowy. Pokrywy cechuje mydlany połysk i delikatne punktowanie; u form latających są silniej punktowane i znacznie dłuższe od przedplecza. Punktowanie połyskującego odwłoka jest niezbyt gęste. Odwłok samca ma szósty sternit pozbawiony czarnych szczecinek, a samicy ósmy tergit zaopatrzony w dachówkowatą listewkę.
Owad znany z Hiszpanii, Irlandii, Wielkiej Brytanii, Francji, Belgii, Holandii, Niemiec, Danii, Szwecji, Norwegii, Finlandii, Szwajcarii, Austrii, Włoch, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Słowenii, Chorwacji, Rumunii, Bułgarii, Rosji, Bliskiego Wschodu i wschodniej Palearktyki. Zasiedla lasy, ogrody, łąki, pola i pobrzeża rzek. Bytuje w ściółce, wśród mchów, w kompoście, pod napływkami, gnijącą słomą i sianem, w tym także w stajniach.

</doc>
<doc id="5327324" url="https://pl.wikipedia.org/wiki?curid=5327324" title="BoOzy' OS et la Gemme de Cristal">
BoOzy' OS et la Gemme de Cristal



</doc>
<doc id="5327325" url="https://pl.wikipedia.org/wiki?curid=5327325" title="La Gemme de Cristal">
La Gemme de Cristal



</doc>
<doc id="5327326" url="https://pl.wikipedia.org/wiki?curid=5327326" title="Lathrobium brunnipes">
Lathrobium brunnipes



</doc>
<doc id="5327327" url="https://pl.wikipedia.org/wiki?curid=5327327" title="BoOzy' OS and the Cristal Gem">
BoOzy' OS and the Cristal Gem



</doc>
<doc id="5327328" url="https://pl.wikipedia.org/wiki?curid=5327328" title="The Cristal Gem">
The Cristal Gem



</doc>
<doc id="5327329" url="https://pl.wikipedia.org/wiki?curid=5327329" title="Emblyna">
Emblyna

Emblyna – rodzaj pająków z rodziny ciemieńcowatych.
Morfologia i zasięg.
Pająki te mają wszystkie oczy podobnych rozmiarów. W widoku z przodu oczy przednio-środkowej pary leżą nieco wyżej niż przednio-bocznej, a tylno-środkowej pary znacznie wyżej niż tylno-bocznej. Środkowe pary oczu rozmieszczone są na planie szerszego z tyłu trapezu. Wysokość nadustka wynosi około trzykrotności średnicy oka pary przednio-środkowej. U samca nogogłaszczki odznaczają się cteniduim z trzema długimi ząbkami oraz bardzo grubym embolusem, wychodzącym z przednio-bocznej strony tegulum i zwężającym się w trakcie przechodzenia wzdłuż tylno-bocznej strony bulbusa.
Takson ten rozprzestrzeniony jest w Europie, palearktycznej Azji oraz nearktycznej i neotropikalnej Ameryce. W Polsce występuje tylko "E. brevidens" (zobacz: ).
Taksonomia.
Rodzaj ten wprowadzony został w 1948 roku przez Ralpha V. Chamberlina. Dotychczas opisano 75 gatunków:

</doc>
<doc id="5327330" url="https://pl.wikipedia.org/wiki?curid=5327330" title="(5505) Rundetårn">
(5505) Rundetårn



</doc>
<doc id="5327331" url="https://pl.wikipedia.org/wiki?curid=5327331" title="Ustroń (sielsowiet Hermanowicze)">
Ustroń (sielsowiet Hermanowicze)

Ustroń – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 8 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327333" url="https://pl.wikipedia.org/wiki?curid=5327333" title="Canthophorus">
Canthophorus

Canthophorus – rodzaj pluskwiaków z podrzędu różnoskrzydłych i rodziny ziemikowatych. Obejmuje 7 opisanych gatunków.
Morfologia.
Pluskwiaki o ciele owalnym, za środkiem nieco poszerzonym, przeciętnie wypukłym, punktowanym. Ubarwienie mają czarne z metalicznym połyskiem niebieskim, fioletowym lub zielonkawym, rzadziej ciemnobrązowe. Na tym tle wyróżniają się żółtawe plamki na wierzchu listewki brzeżnej odwłoka oraz w przednich narożach jego sternitów, a u większości gatunków także żółtawe obrzeżenie boków przedplecza i półpokryw.
Głowa jest trapezowato zaokrąglona, ma policzki stykające się przed nadustkiem, oczy złożone duże i kulistawe, ciemię wypukłe, a kłujkę sięgającą w spoczynku środkowej pary bioder. Przedplecze jest szersze niż długie, wypukłe, o kątach przednich rozwarcie zaokrąglonych, brzegach bocznych stopniowo uwypuklonych, barkach szeroko zaokrąglonych, a krawędzi tylnej równomiernie uwypuklonej. Długa tarczka ma brzegi boczne w nasadowej części wypukłe, a w wierzchołkowej lekko wklęsłe, sam szczyt zaś wąski, zaokrąglony i odgięty ku dołowi. Półpokrywy mają na wypukłych bokach żeberka zwężające się ku tyłowi i nie dochodzące do zewnętrzno-tylnego kąta przykrywki. Zakrywka co najwyżej nieco wystaje poza koniec odwłoka. Przedpiersie ma płytki rowek i pozbawione jest blaszkowatych czy żeberkowatych krawędzi. Śródpiersie ma pośrodkowe żeberko, pozbawione jest zaś rowka. Gruczoły zapachowe zatułowia mają poprzecznie rozciągnięte ostiole.
U samca pygofor jest tak długi jak szeroki lub nieco dłuższy, stopniowo rozszerzony ku szczytowi, o ścianach bocznych gładkich i pośrodku wklęśniętych, ścianie brzusznej długiej, punktowanej i z poprzecznym wciskiem wzdłuż tylnej krawędzi, ścianie grzbietowej gładkiej, krótkiej i wypukłej, a otworze genitalnym małym, poprzecznie owalnym i niewidocznym od zewnątrz. Paramera ma krótką, wąską, połążoną w części grzbietowo-zewnętrznej i ustawioną niemal pod kątem prostym do jej osi podłużnej płytkę nasadową. Korpus paramery jest w widoku bocznym mocno zwężony u nasady, silnie rozszerzony wierzchołkowo, o wklęsłej krawędzi brzusznej i prostej grzbietowej, natomiast w widoku grzbietowym jest on niemal równoboczny z lekko rozszerzonym wierzchołkiem. Zewnętrzną ścianą korpusu biegnie żeberko zakrzywiające się odsiebnie na jego brzuszną krawędź. Wyrostek zmysłowy paramery jest krótki, u nasady szeroki i na szczycie zaokrąflony, umieszczony wierzchołkowo na jej korpusie. Wyrastająca z zewnętrzno-brzusznej ściany paramery hypofiza jest dość długa, bocznie zwarta, skierowana tylno-brzusznie, u nasady bardzo szeroka, dalej stopniowo zwężona, pośrodku ostro zakrzywiona, na szczycie spiczasta i silnie zesklerotyzowana. Edeagus ma małą fallobazę z krótkimi, spiczasto zwieńczonymi ramionami, dość długimi i wąskimi wyrostkami brzusznymi z zakrzywionymi wierzchołkami, dość dużymi wyrostkami głowiastymi oraz apodemami podtrzymującymi tak długimi jak płytka nasadowa. Falloteka ma wypukłą i błoniastą ścianę przednią, dość duże i całkiem błoniaste guzki nasadowe, wypukłą i błoniastą ścianę grzbietową, wklęsłą pośrodku i tam zesklerotyzowaną ścianę brzuszną oraz proste do lekko wypukłych ściany boczne ze sklerotyzacjami pośrodku. Koniunktywa jest walcowata, na szczycie niewiele węższa niż u podstawy, zakrzywiona dobrzusznie pośrodku długości. Jej płat brzuszny jest płaski, u nasady szeroki i ku szczytowi zwężony, o zesklerotyzowanych ścianach brzusznej, bocznych i wierzchołku. Umiejscowiona między parą błoniastych i zakrzywionych płatów wierzchołkowych wezyka jest łukowato zakrzywiona w części nasadowej i niemal prosta w części wierzchołkowej, ku zaopatrzonemu we wtórny gonopor szczytowi zwężona. Błoniaste płaty grzbietowo-boczne koniunktywy zaopatrzone są na szczytach w spikule o kształcie charakterystycznym dla gatunku.
Samica ma poprzecznie trójkątne paratergity dziewiątego segmentu odwłoka. Gonokoksyty pierwszej pary mają część widoczną od zewnątrz wypukłą, a część zakrytą przez siódmy sternit słabo zesklerotyzowaną i zaopatrzoną w niemal prostokątną apodemę. Gonokoksyty drugiej pary są słabo zesklerotyzowane, poprzeczne, dozewnętrznie zwężone, niestykające się pośrodku, o kątach tylno-wewnętrznych zaokrąglonych, a tylno-zewnętrznych trójkątnie wydłużonych. Gonangulum ma postać wąskiej i długiej płytki zrośniętej z tyłu z zewnętrznymi kątami paratergitów dziewiątego segmentu; w miejscu tego zrostu zaczepiają się wąsko-trójkątne, pośrodkowo zakrzywione płytki przednio-bocznych naroży gonokoksytów pierwszej pary. Woreczek gynatrialny jest duży, błoniasty, nieco spłaszczony grzbieto-brzusznie, podzielony grzbietową zmarszczką poprzeczną na część przednią i tylną. Część przednia ma na przedniej ścianie dwie trójkątne wypustki boczne, a na ścianie grzbietowej stożeczek, z którego wychodzi przewód spermateki podzielony na trzy części, z których bliższa jest zesklerotyzowana, a dalsze nie. Tylna część woreczka ma na ścianie tylnej i częściowo brzusznej cienkie i bardzo duże skleryty pierścieniowate, tylne kąty trójkątnie wydłużone, a ponadto parę błoniastych kieszonek o budowie specyficznej dla gatunku.
Rozprzestrzenienie.
Rodzaj palearktyczny. W Polsce reprezentowany jest przez dwa gatunki, "C. dubius" i "C. impressus".
Taksonomia.
Takson ten wprowadzili w 1866 roku Étienne Mulsant i Claudius Rey. W 1888 roku Odo Reuter dokonał wyznaczenia "Cimex dubius" jego gatunkiem typowym.
Do rodzaju tego zalicza się 7 opisanych gatunków:

</doc>
<doc id="5327334" url="https://pl.wikipedia.org/wiki?curid=5327334" title="3 Żelazna Brygada Artylerii">
3 Żelazna Brygada Artylerii

3 Żelazna Brygada Artylerii – oddział artylerii Armii Ukraińskiej Republiki Ludowej.
Formowanie i działania.
Rozkazem dowództwa Armii Czynnej nr 73 z 8 maja 1920 wyznaczony został pierwszy dowódca 2 Brygady Artylerii gen. Wołodymyr Bańkiwskij.
Rozkazem dowódcy 3 Żelaznej Dywizji Strzelców nr 27 z 9 czerwca zmieniono numer porządkowy na 3, a wchodzące w jej skład 4. i 5 pułk artylerii przemianowano odpowiednio na 7. i 8 kureń artylerii. Nieco później sformowano 9 kureń artylerii. 1 sierpnia brygada posiadała 12 lekkich dział polowych przekazanych Ukraińcom przez Wojsko Polskie.
&lt;br&gt;W październiku Armia URL przeprowadziła mobilizację. W jej wyniku liczebność jej oddziałów znacznie wzrosła. W związku z podpisaniem przez Polskę układu o zawieszeniu broni na froncie przeciwbolszewickim, od 18 października wojska ukraińskie zmuszone były prowadzić działania zbrojne samodzielnie.
10 listopada rozpoczęła się ofensywa wojsk bolszewickich. Tego dnia 8 kureń artylerii utracił wszystkie swoje działa i większą część żołnierzy.
Pod koniec listopada 3 Żelazna Brygada Artylerii przeszła na zachodni brzeg Zbrucza, gdzie została rozbrojona przez oddziały polskie i internowana.
Struktura organizacyjna.
Stan we wrześniu 1920

</doc>
<doc id="5327336" url="https://pl.wikipedia.org/wiki?curid=5327336" title="Spektrum zaburzeń autystycznych">
Spektrum zaburzeń autystycznych



</doc>
<doc id="5327338" url="https://pl.wikipedia.org/wiki?curid=5327338" title="Wińczówka">
Wińczówka

Wińczówka – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327339" url="https://pl.wikipedia.org/wiki?curid=5327339" title="Worończuki (rejon szarkowszczyński)">
Worończuki (rejon szarkowszczyński)

Worończuki – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 64 osoby, 10 było wyznania rzymskokatolickiego, 54 prawosławnego. Jednocześnie 4 mieszkańców zadeklarowało polską, 60 białoruską przynależność narodową. Było tu 11 budynków mieszkalnych. W 1931 w 15 domach zamieszkiwało 75 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327341" url="https://pl.wikipedia.org/wiki?curid=5327341" title="4 Kijowska Brygada Artylerii">
4 Kijowska Brygada Artylerii

4 Kijowska Brygada Artylerii – oddział artylerii Armii Ukraińskiej Republiki Ludowej.
Formowanie i działania.
Rozkazem dowódcy 4 Kijowskiej Dywizji Strzelców nr 166 z 19 lipca 1920 rozpoczęto formowanie brygady artylerii przeznaczonej dla 4 DS. Początkowo w swoim składzie posiadała jeden kureń artylerii. 23 lipca brygada artylerii Kijowskiej Dywizji Strzelców oficjalnie otrzymała numer porządkowy 4. 19 września rozpoczęto formowanie kolejnego kurenia, początkowo w składzie tylko jednej baterii.
&lt;br&gt;W październiku Armia URL przeprowadziła mobilizację. W jej wyniku liczebność jej oddziałów znacznie wzrosła. W związku z podpisaniem przez Polskę układu o zawieszeniu broni na froncie przeciwbolszewickim, od 18 października wojska ukraińskie zmuszone były prowadzić działania zbrojne samodzielnie.
Pod koniec listopada, w następstwie klęski wojsk ukraińskich na froncie bolszewickim, 4 Kijowska Brygada Artylerii przeszła na zachodni brzeg Zbrucza, gdzie została rozbrojona przez oddziały polskie i internowana. Polacy przejęli dwie 122 mm haubice polowe i dziewięć 3-calowych dział polowych.
Struktura organizacyjna.
Stan we wrześniu 1920
23 października 1920 brygada posiadała: 400 ludzi (31 oficerów, 294 szeregowych, 75 pracowników cywilnych); 280 koni (35 wierzchowych, 51 zaprzęgowych, 44 taborowe z wojska, 150 taborowych zmobilizowanych z gospodarstw); tabor - 7 wozów z wojska i 43 wozy zmobilizowane z gospodarstw, kuchnia polowa.
Z tego w stanie bojowym: 26 oficerów, 77 szabel, 42 żołnierzy obsługi karabinów maszynowych, 109 artylerzystów; 31 koni wierzchowych, 41 zaprzęgowych ciężkich, 110 taborowych i 12 zaprzęgowych lekkich. Na uzbrojeniu znajdowało się 21 karabinów, 5 rewolwerów, 10 szabel, 6 karabinów maszynowych Colta, 10 lekkich 3-calowych dział polowych (z czego 3 niesprawne).

</doc>
<doc id="5327348" url="https://pl.wikipedia.org/wiki?curid=5327348" title="Język wano">
Język wano

Język wano (a. waano) – język papuaski używany w prowincji Papua w Indonezji (kabupateny Puncak i Puncak Jaya w rejonie gór centralnych), na północ od terytorium języka dani zachodniego, na południe od dem.
Dzieli się na trzy dialekty: wschodni, centralny, zachodni. Według doniesień jest bliski językom nggem i walak.
W 1993 roku miał 3500 użytkowników. Według danych z 2011 roku posługuje się nim 1000 osób. Nie jest używany przez wszystkich członków społeczności. Przejawiają niskie zainteresowanie rewitalizacją języka. Znajduje się pod presją języków dani zachodniego i indonezyjskiego.
Jest zapisywany alfabetem łacińskim.

</doc>
<doc id="5327349" url="https://pl.wikipedia.org/wiki?curid=5327349" title="Język dem">
Język dem

Język dem, także: lem, ndem – język papuaski używany w prowincji Papua w Indonezji, w rejonie gór zachodnich. Według danych z 1987 roku posługuje się nim 1000 osób.
W klasyfikacji Ethnologue tworzy samodzielną gałąź w ramach rodziny języków transnowogwinejskich. Próbowano łączyć go z językami dani. Na taką jego przynależność wskazują podobieństwa słownikowe, jednakże nie można wykluczyć, że są to pożyczki z sąsiednich języków. Pawley i Hammarström (2018) traktują go jako izolat.
Pierwsze dane nt. tego języka zebrał C.C.F.M. Le Roux (1950).

</doc>
<doc id="5327350" url="https://pl.wikipedia.org/wiki?curid=5327350" title="Język walak">
Język walak

Język walak, także: lower pyramid, wodo – język papuaski używany w prowincji Papua w Indonezji. Według danych z 2007 roku mówi nim 20 tys. osób. Obszar użytkowania: kabupaten Jayawijaya – dystrykty: Asologoima, Biri, Bolakme, Bugi, Koragi, Ngguma (Tagima), Pyramid, Silo Karno, Wolo, Yalengga; kabupaten Mamberamo Tengah – dystrykty: Eragiam, Ilugwa, Mogonik, Winam, Wurigelebur.
Blisko spokrewniony z językiem nggem.
Jest zapisywany alfabetem łacińskim.

</doc>
<doc id="5327351" url="https://pl.wikipedia.org/wiki?curid=5327351" title="Język lem">
Język lem



</doc>
<doc id="5327352" url="https://pl.wikipedia.org/wiki?curid=5327352" title="Język ndem">
Język ndem



</doc>
<doc id="5327353" url="https://pl.wikipedia.org/wiki?curid=5327353" title="Język waano">
Język waano



</doc>
<doc id="5327354" url="https://pl.wikipedia.org/wiki?curid=5327354" title="Proton AG">
Proton AG

Proton AG – szwajcarska firma technologiczna oferująca usługi internetowe skoncentrowane na prywatności użytkowników z nich korzystających. Firma została założona w 2014 roku przez grupę naukowców, którzy poznali się w CERN i stworzyli usługę poczty elektronicznej, Proton Mail. Główna siedziba firmy Proton AG znajduje się w Genewie, w Szwajcarii.
Firma oferuje usługi z zakresu poczty internetowej ("Proton Mail"), publicznie dostępnej wirtualnej sieci prywatnej ("Proton VPN"), kalendarza internetowego ("Proton Calendar") i 
usług udostępniania plików ("Proton Drive").
Historia.
Proton Mail został uruchomiony w publicznej wersji Beta 16 maja 2014 roku przez grupę naukowców, którzy poznali się w CERN. Firma założona w lipcu 2014 roku jako Proton Technologies AG (później Proton AG), była początkowo finansowana przez społeczność. W czerwcu 2017 roku firma wypuściła drugą usługę, Proton VPN. W kwietniu 2022 roku Proton AG przejął francuski startup SimpleLogin.
Usługi.
Proton Mail.
Proton Mail został upubliczniony w wersji Beta 16 maja 2014 roku jako usługa poczty e-mail szyfrowana end-to-end. Proton Mail 2.0 został wypuszczony 14 sierpnia 2015 roku, ze zmienionym, upublicznionym kodem źródłowym.
Proton VPN.
Po ponad roku finansowania społecznościowego, Proton wypuścił, Proton VPN, bezpieczną usługę VPN. Proton VPN zapewnia politykę braku przechowywania logów, lokalizację w Szwajcarii oraz zabezpieczenia przed wyciekami adresów IP (DNS i WebRTC). Usługa jest dostępna przez anonimową sieć Tor, clearnet oraz aplikacje desktopowe i mobilne.
21 stycznia 2020 roku Proton ogłosił, że Proton VPN będzie oprogramowaniem z otwartym kodem źródłowym, aby umożliwić niezależnym ekspertom analizę pod kontem bezpieczeństwa usługi. Był to pierwszy dostawca VPN, który zdecydował się na taki krok. Jednocześnie Proton zapewnił, że przeprowadzony został niezależny audyt bezpieczeństwa.
Na dzień 28 maja 2022 roku, Proton VPN posiada 1786 serwerów, zlokalizowanych w 63 krajach, wszystkie należące bezpośrednio do firmy Proton.
Proton Calendar.
Wypuszczony w publicznej wersji beta 30 grudnia 2019, Proton Calendar jest całkowicie szyfrowanym kalendarzem online. Od 14 kwietnia 2021 roku jest dostępny dla wszystkich użytkowników poczty Proton Mail.
Proton Drive.
Wypuszczony w publicznej wersji beta 16 listopada 2020, Proton Drive zapewnia przechowywanie danych w chmurze szyfrowanych end-to-end. Od 17 czerwca 2021 roku usługa jest dostępna dla subskrybentów płatnych planów poczty Proton Mail.
Lokalizacja i bezpieczeństwo.
Zarówno Proton Mail jak i Proton VPN są zlokalizowane w Szwajcarii, w celu uniknięcia jakiejkolwiek inwigilacji lub żądań informacji z krajów objętych klauzulą "Fourteen Eyes" lub podlegających rządowym przepisom dotyczącym nadzoru, takim jak amerykańska ustawa Patriot Act. Ponadto szwajcarskie prawo zapewnia restrykcyjne przepisy dotyczące ochrony prywatności.
Centra danych.
Usługa Proton Mail posiada własne serwery, aby unikać używania usług od zewnętrznych dostawców. Firma utrzymuje 2 centra danych: w Lozannie i w Attinghausen (w byłym bunkrze militarnym K7, 1000 metrów pod granitową skałą) jako centrum zapasowe. Ponieważ centra danych są zlokalizowane w Szwajcarii, pozostają poza jurysdykcją władz Stanów Zjednoczonych oraz Unii Europejskiej. Zgodnie ze szwajcarskim prawem, wszystkie wnioski o inwigilację z zagranicy muszą uzyskać zgodę sądu szwajcarskiego i podlegają traktatom międzynarodowym. Potencjalne cele inwigilacji są niezwłocznie o tym powiadamiane i mogą odwołać się od wniosku w sądzie.
Każde centrum danych wykorzystuje technikę równoważenia obciążenia między serwerami internetowymi, pocztowymi i bazodanowymi. Ponadto wdrożone zostało nadmiarowe zasilanie, szyfrowanie dysków twardych oraz zastosowano wyłącznie otwarte oprogramowanie, na przykład systemy operacyjne oparte na jądrze Linux. W grudniu 2014 roku Proton dołączył do organizacji RIPE NCC, w celu uzyskania bardziej bezpośredniej kontroli nad otaczającą infrastrukturą internetową.
Finansowanie.
Proton był początkowo finansowany przez społeczność. Obecnie, poprzez płatne subskrypcje swoich usług, a także częściowo przez FONGIT („Fondation Genevoise pour l'Innovation Technologique”; w języku angielskim „Foundation for Technological Innovation”); fundację non-profit, która sama jest finansowana przez Szwajcarską Federalną Komisję ds. Technologii i Innowacji.
W marcu 2021 roku, Proton potwierdził, że akcje należące do Charles Rivers Ventures zostały przeniesione do FONGIT.

</doc>
<doc id="5327355" url="https://pl.wikipedia.org/wiki?curid=5327355" title="Centrum (Zawiercie)">
Centrum (Zawiercie)

Centrum – osiedle Zawiercia, umiejscowione na wschód od linii kolejowej.
Charakterystyka.
Osiedle „Centrum” jest osiedlem o charakterze wielorodzinnym; na jego terenie znajdują się 122 budynki wielorodzinne. W 2015 roku liczyło 11590 mieszkańców, tj. 23% ogólnej populacji miasta, co czyni je najludniejszym osiedlem Zawiercia.
W skład osiedla wchodzą ulice: 3 Maja, Batorego, Daszyńskiego, Dmowskiego, Gdańska, Grunwaldzka, Jagiellońska, Jaskrowa, Jaśminowa, Junacka, Kasprowicza, Kilińskiego, Kościuszki, Mokra, Mostowa, Paderewskiego (częściowo), Piastowska, Piekarska, Piękna, Podleśna, Pomorska, Powstańców Śląskich, Pszczelna, Pszczelne Łąki, Pułaskiego, Reymonta, Rokicka, Równoległa, Sadowników, Sądowa, Sikorskiego, Składowa, Skłodowskiej-Curie, Słowackiego, Spacerowa, Ściegiennego, Wronia, Wschodnia, Wykładana, Wyszyńskiego, Zakręt, Zegadłowicza oraz Żwirki i Wigury, przy czym ulice: Batorego, Kasprowicza, Kościuszki, Paderewskiego, Piastowska, Powstańców Śląskich oraz Żwirki i Wigury pierwotnie należały do osiedla Paderewskiego.
Historia.
Rozwój centrum Zawiercia jest ściśle związany z budową dworca kolejowego i zwiększeniem populacji miejscowości. Pierwszy dworzec wybudowano w 1890 roku, zaś budowa drugiego, projektu Czesława Domaniewskiego, trwała w latach 1910–1913. Wcześniej (1896–1903) w tej okolicy powstał kościół pw. Apostołów Piotra i Pawła w Zawierciu, w 1901 roku znajdującą się przy nim ulicę Kościelną (obecnie Kościuszki) wybrukowano. W 1898 roku przy ulicy Sądowej oddano do użytku Gimnazjum Żeńskie, a w 1909 roku natomiast przy ulicy Kupieckiej (obecnie Skłodowskiej-Curie) otwarto przytułek dla bezdomnych. Przed I wojną światową przy ulicy Pilickiej (obecnie Powstańców Śląskich) powstał Dom Udziałowy, mieszczący księgarnię, a od 1915 roku Biuro Werbunkowe Legionów Polskich.
W 1917 roku w centrum Zawiercia ulokowała się Rada Miejska. W okresie międzywojennym w tym rejonie funkcjonowały m.in. fabryki (Fabryka Wyrobów Metalowych i Haceli „Ułan”, odlewnia brązu, cementownia), szkoły (Szkoła Podstawowa nr 4, Szkoła Handlowa), urzędy (m.in. urząd skarbowy), sąd, ambulatoria, hotele, kina („Luna”, „Apollo”, „Arlekin”, „Promień”) oraz punkty gastronomiczne (restauracje, cukiernie, herbaciarnia, wędliniarnia, kawiarnia, piwiarnia, gorzelnia) i usługowe (drukarnie, zakłady fotograficzne), miały tu także siedzibę redakcje czasopism: „Głos Zawiercia”, „Expres Zagłębia” i „Kurier Zachodni-Iskra”.
Centrum miasta było w tym okresie zabudowane w sposób chaotyczny, przez planu architektonicznego. Mimo to charakteryzowało się dość dobrze rozwiniętą siecią ulic. Reprezentacyjną ulicą śródmieścia, jak i całego miasta, była wówczas ulica 3 Maja, którą w 1927 roku jako pierwszą w mieście pokryto materiałem smołowanym. W 1930 roku przed siedzibą magistratu przy tej ulicy doszło do starć znanych jako krwawy piątek.
Po wkroczeniu Niemców do Zawiercia w 1939 roku w okolicach ulicy Kościuszki dokonano wyburzeń, mając na celu utworzenie dzielnicy niemieckiej. W okresie II wojny światowej w centrum miasta swoją siedzibę miały: Arbeitsamt, Kripo, Gestapo i NSDAP. Z kolei przy Warthe-Straße (obecnie Kościuszki) siedzibę miała organizacja „Płomień”.
Budowę nowoczesnego osiedla rozpoczęto w latach 60. W 1968 roku dokonano gazyfikacji osiedla, a w 1970 roku rozpoczęto na jego terenie budowę bloków z wielkiej płyty. W 1969 roku nad ulicą Armii Czerwonej (obecnie Paderewskiego) w miejsce jednopoziomowego skrzyżowania drogi z torami kolejowymi wybudowany został wiadukt, który wyeliminował zator. W 1976 roku na osiedlu w ramach czynu społecznego wybudowany został Pawilon Rzemiosła. W 1989 roku na osiedlu powstała Przychodnia Specjalistyczna nr 2 „Centrum”.
W 1990 roku uchwałą rady miasta osiedle „Centrum” zostało wyodrębnione jako jedno z 17 osiedli Zawiercia. Nazwa osiedla miała przyczynić się do zapoczątkowania działalności dużego ośrodka handlowo-usługowego w rejonie dworca kolejowego i autobusowego, jednak te plany nie zostały urzeczywistnione.
W 2012 roku oddano do użytku wyremontowany dworzec kolejowy. W tym samym roku zrewitalizowany został znajdujący się przy dworcu plac Jana Pawła II, przy którym zamontowano fontannę.

</doc>
<doc id="5327358" url="https://pl.wikipedia.org/wiki?curid=5327358" title="(329230) 2007 CV54">
(329230) 2007 CV54



</doc>
<doc id="5327359" url="https://pl.wikipedia.org/wiki?curid=5327359" title="Mmm Skyscraper I Love You">
Mmm Skyscraper I Love You

Mmm… Skyscraper I Love You – utwór zespołu Underworld, wydany jako singiel w 1993 roku, a 24 stycznia 1994 roku na albumie "Dubnobasswithmyheadman".
Historia i wydania.
Utwór „Mmm… Skyscraper I Love You” został zarejestrowany przez Underworld we wlasnym studiu Lemonworld w Londynie i wydany w 1993 roku nakładem Boy’s Own Recordings. 24 stycznia 1994 roku utwór znalazł się na albumie "Dubnobasswithmyheadman".
Lista utworów.
Lista według Discogs:
Personel:
Opinie krytyków.
13-minutowy „Mmm... Skyscraper I Love You”, będący połączeniem space rocka, techno, rytmów latynoskich, przestrzennej gry gitarowej w stylu Davida Gilmoura, przekształconych sampli i żartobliwych tekstów Hyde’a, wywarł istotny wpływ na takich wykonawców jak: Orbital, Fluke, Leftfield i The Chemical Brothers (Steve Taylor)
Zdaniem Johna Busha z AllMusic najlepsze utwory "Dubnobasswithmyheadman", „Mmm Skyscraper I Love You” i „Cowgirl”, łączące teksty Hyde’a z podkładem instrumentalnym Emersona, stanowią „innowacyjną mieszankę klasycznego acid house’u, techno i dubu, która brzmi inaczej, niż wszystko, co ją poprzedzało”.

</doc>
<doc id="5327362" url="https://pl.wikipedia.org/wiki?curid=5327362" title="Samuele Bersani">
Samuele Bersani

Samuele Bersani (ur. 1 października 1970 w Rimini) – włoski piosenkarz i autor tekstów.
Biografia.
Samuele Bersani urodził się w Rimini 1 października 1970 roku. Jego ojciec jest flecistą. Bersani dorastał w mieście Cattolica. W 1991 roku Lucio Dalla zaprosił go na scenę podczas jednego z koncertów, by zagrał na fortepianie i zaśpiewał. Po przeprowadzeniu się do Bolonii nagrał pierwszy album w 1992 roku, który promował singiel . Kolejny album Bersaniego „Freak” z przebojami „Spaccacuore” oraz „Cosa vuoi da me” wyszedł w 1995 roku. W 1997 roku singiel „Coccodrilli” zapowiadał trzeci krążek artysty „Samuele Bersani”. Na płycie znalazł się, m.in. przebój „Giudizi universali”. W 1998 roku tekst piosenki „Giudizi universali” zostaje uhonorowany nagrodą Premio Lunezia 1998. W jury przyznającym zasiadła m.in. pisarka Fernanda Pivano. W 2000 roku piosenkarz otrzymał nagrodę krytyków na Festiwalu w San Remo za piosenkę „Replay”. Przebój pochodził z czwartej płyty Bersaniego „L’oroscopo speciale” wydanej w 2000 roku. Kolejne albumy to: „Caramella smog” (2003), „L’aldiquà” (2006), „Manifesto abusivo” (2009), „Nuvola numero nove” (2013), „Cinema Samuele” (2020). W 2016 piosenkarz wydał album koncertowy „La fortuna che abbiamo (Live)”. Ma na koncie również dwa albumy kompilacyjne: „Che vita! Il meglio di Samuele Bersani” (2002) oraz "Psyco – 20 anni di canzoni" (2012). Kilkakrotnie przyznawano Bersaniemu włoską nagrodę Targa Tenco (2000, 2004, 2021).

</doc>
<doc id="5327364" url="https://pl.wikipedia.org/wiki?curid=5327364" title="Ali Sulieman">
Ali Sulieman

Ali Sulieman Ibrahim znany również jako Suleiman Ibrahim (ur. 1 stycznia 2000 w Dżuddzie) – erytrejski piłkarz grający na pozycji napastnika w klubie Hawassa City S.C.
Kariera juniorska.
Sulieman w wieku czterech miesięcy powrócił wraz z rodziną do Erytrei. Chodząc do szkoły zaczął grać w piłkę. Inspiracją do uprawiania tego sportu był jego starszy brat – Ibrahim, który wówczas także grał w piłkę. Jako junior występował w zespole Zoba South.
Kariera seniorska.
Red Sea FC.
Gdy miał 16 lat, został zauważony przez skautów Red Sea FC w trakcie turnieju piłki nożnej w Asmarze, chociaż zainteresowanie zawodnikiem wyrażały także 3 inne kluby. W 2019 w raz z Red Sea FC zdobył on mistrzostwo Erytrei.
Bahir Dar Kenema F.C..
Sulieman trafił do Bahir Dar Kenema F.C. 23 lipca 2021. W barwach tego klubu wystąpił on 26 razy, zdobywając 5 bramek.
Hawassa City S.C..
Sulieman przeszedł do Hawassa City S.C. 16 lipca 2022.
Kariera reprezentacyjna.
Erytrea U-20.
Sulieman znalazł się w kadrze Erytrei U-20 na Puchar CECAFA U-20 2019. Pierwszy mecz rozegrał 21 września 2019 przeciwko Ugandzie. W następnym spotkaniu (23 września 2019) strzelił gola przeciwko reprezentacji Sudanu (3:3). 2 dni później w starciu z Dżibuti (wyg. 7:0) także zdobył bramkę. W meczu ćwierćfinałowym przeciwko reprezentacji Zanzibaru 1 października 2019 strzelił 2 gole. Zagrał także dzień później w spotkaniu z Kenią (przeg. 0:1). 5 października 2019 wystąpił rówież w meczu o 3. miejsce przeciwko reprezentacji Sudanu (wyg. 1:0).
Erytrea U-23.
Sulieman został powołany do kadry Erytrei U-23 na Puchar CECAFA U-23 2021. 17 lipca 2021 rozegrał pierwsze spotkanie – przeciwko reprezentacji Etiopii strzelił hat-tricka, a jego drużyna zremisowała 3:3. Następny mecz rozegrał 20 lipca 2021 przeciwko Burundi. Wystąpił także w spotkaniu klasyfikacyjnym z reprezentacją Etiopii rozgrywanym 26 lipca 2021, zdobywając wówczas bramkę.
Erytrea.
Sulieman zadebiutował w reprezentacji Etiopii 4 kwietnia 2019 w meczu z Namibią, strzelając wtedy swojego premierowego gola. 13 grudnia 2019 zdobył dublet w wygranym 3:0 spotkaniu przeciwko Dżibuti.
Sukcesy.
Sukcesy w karierze klubowej:
Red Sea FC.
Sukcesy w karierze reprezentacyjnej:
Indywidualne

</doc>
<doc id="5327368" url="https://pl.wikipedia.org/wiki?curid=5327368" title="Rena Ginossar">
Rena Ginossar

Rena Ginossar (hebr. רינה גינוסר) (ur. 1949 w Polsce) – izraelska malarka i poetka pochodzenia polskiego.
Życiorys.
Rena Ginossar urodziła się w Polsce, w 1957 razem z rodziną wyemigrowała do Izraela. Studiowała na Uniwersytecie Telawiwskim literaturoznawstwo porównawcze, równocześnie uczyła się sztuki malarskiej w Kalisher Art Shool, a po jej ukończeniu kontynuowała naukę na Uniwersytecie Ben Guriona w Beer Szewie. Jest ilustratorką książek i czasopism, tworzy grafiki. W 2000 ukazał się pierwszy zbiór jej poezji „Odbicie w lustrze”, w 2003 opublikowano jej powieść „Kiedy mysz spotkała smoka, historia miłosna”. W 2007 ukazał się zbiór wierszy „Droga do mgły”, która zawiera jej ilustracje. W 2011 ukazał się zbiór napisanych przez Renę Ginossar piosenek „Mój język ojczysty”, który również ilustrowała.

</doc>
<doc id="5327369" url="https://pl.wikipedia.org/wiki?curid=5327369" title="Centralny Urząd Geodezji i Kartografii (PRL)">
Centralny Urząd Geodezji i Kartografii (PRL)



</doc>
<doc id="5327372" url="https://pl.wikipedia.org/wiki?curid=5327372" title="Związek Samopomocy Chłopskiej (ZSCh)">
Związek Samopomocy Chłopskiej (ZSCh)



</doc>
<doc id="5327376" url="https://pl.wikipedia.org/wiki?curid=5327376" title="Matthew Oxenham">
Matthew Oxenham

Matthew Caly Oxenham (ur. 16 września 1999) – nowozelandzki zapaśnik walczący w obu stylach. Zajął piąte miejsce na igrzyskach wspólnoty narodów w 2022. Złoty medalista mistrzostw Oceanii w 2018. Mistrz Oceanii juniorów w 2018 roku.

</doc>
<doc id="5327379" url="https://pl.wikipedia.org/wiki?curid=5327379" title="Suraj Singh">
Suraj Singh

Suraj Shahil Singh (ur. 25 stycznia 1999) – nowozelandzki zapaśnik walczący w stylu wolnym. Zajął piąte miejsce na igrzyskach wspólnoty narodów w 2022. Zdobył trzy medale na mistrzostwach Oceanii w latach 2017 - 2019. Mistrz Oceanii juniorów w 2016, 2017, 2018 i 2019 roku.

</doc>
<doc id="5327382" url="https://pl.wikipedia.org/wiki?curid=5327382" title="Marian Pluta">
Marian Pluta

Marian Pluta (ur. 17 marca 1926 w Jeleniu, zm. 27 kwietnia 2019 w Warzymicach) – polski inżynier mechanik, poseł na Sejm PRL III kadencji.
Życiorys.
Syn Władysława i Józefy. Uzyskał wykształcenie wyższe, z zawodu był inżynierem mechanikiem. Pracował na stanowisku zastępcy głównego konstruktora w Zakładach Urządzeń Technicznych w Elblągu. Wstąpił do Polskiej Zjednoczonej Partii Robotniczej, z jej ramienia w 1961 został posłem na Sejm PRL z okręgu Tczew, w trakcie kadencji zasiadał w Komisji Przemysłu Ciężkiego, Chemicznego i Górnictwa.
Został pochowany na Cmentarzu Centralnym w Szczecinie.

</doc>
<doc id="5327398" url="https://pl.wikipedia.org/wiki?curid=5327398" title="Wydział Inżynierii Środowiska i Energetyki Politechniki Poznańskiej">
Wydział Inżynierii Środowiska i Energetyki Politechniki Poznańskiej

Wydział Inżynierii Środowiska i Energetyki – jeden z dziewięciu wydziałów Politechniki Poznańskiej. Jego siedziba znajduje się przy ul. Piotrowo 5 w Poznaniu. Wydział powstał w 2020 roku po likwidacji Wydziału Budownictwa i Inżynierii Środowiska.
Struktura.
Wydział dzieli się na trzy instytuty. Te z kolei podzielone są na 8 zakładów.
Kierunki studiów.
W roku akademickim 2022/2023 wydział kształci na następujących kierunkach .
Studia stacjonarne I stopnia:
Studia stacjonarne II stopnia:
Studia niestacjonarne I i II stopnia:
Władze wydziału.
Dziekan: prof. dr hab. inż. Zbigniew Nadolny 
Prodziekan do spraw kształcenia na kierunku Inżynieria Środowiska: dr hab. inż. Alina Pruss, prof. PP
Prodziekan do spraw kształcenia na kierunku Elektroenergetyka, Energetyka, Energetyka Przemysłowa i Odnawialna: dr inż. Grzegorz Dombek
Prodziekan do spraw kształcenia na kierunku Inżynieria Lotnicza, Niestacjonarnego, Praktyk i ds. Erasmusa: dr inż. Robert Kłosowiak
Prodziekan do spraw nauki: dr hab. inż. Izabela Kruszelnicka, prof. PP

</doc>
<doc id="5327404" url="https://pl.wikipedia.org/wiki?curid=5327404" title="Ernst Dubowy">
Ernst Dubowy

Ernst Dubowy (ur. 15 sierpnia 1891 w Dolním Benešovie (Dolnym Beneszowie), zm. 26 lutego 1945 w Kietrzu) – ksiądz katolicki, doktor teologii oraz filozofii, wikariusz katedralny we Wrocławiu rektor seminarium duchownego w Braniewie, autor licznych publikacji z dziedziny teologii pastoralnej.
Życiorys.
Urodził się 15 sierpnia 1891 w Dolnym Beneszowie na Czeskim Śląsku w kraju morawsko-śląskim. Studiował we Wrocławiu filozofię i teologię. Znał język polski. W 1914 uzyskał stopień doktora teologii i filozofii. 18 czerwca 1914 otrzymał sakrament święceń kapłańskich. 10 października 1921 został wikariuszem katedralnym we Wrocławiu. 17 marca 1931 został mianowany regensem (rektorem) Seminarium Duchownego w Braniewie. Był profesorem tytularnym (Honorarprofessor) tej uczelni, wykładał teologię pastoralną i homiletykę. Za jego kadencji, w latach 1931–1932, został w Braniewie wzniesiony nowy gmach seminarium Duchownego, uroczyście poświęcony po niespełna 14 miesiącach prac, w dniu 23 sierpnia 1932 roku.
3 maja 1933, po zakończeniu roku akademickiego, opuścił diecezję warmińską. Wyjechał do Berlina, gdzie został proboszczem. Od 1941 pełnił funkcję kapelana zgromadzenia Ubogich Sióstr Szkolnych de Notre Dame w Białej w powiecie prudnickim, był też dyrektorem diecezjalnego ośrodka ds. rekolekcji. Był wydawcą pism religijnych „Homiletische Zeitfragen”, „Pastoraltheologische Zeitfragen”, „Religionspadagogische Zeitfragen”, „Ostdeutsches Pastoralblatt”, a także kierownikiem stowarzyszenia katolickiego .
Na emeryturze zamieszkał w małej wsi Trebom.
Zginął 26 lutego 1945 zastrzelony z rąk żołnierzy radzieckich.

</doc>
<doc id="5327408" url="https://pl.wikipedia.org/wiki?curid=5327408" title="Język wajoli">
Język wajoli



</doc>
<doc id="5327409" url="https://pl.wikipedia.org/wiki?curid=5327409" title="Język wayoli">
Język wayoli



</doc>
<doc id="5327411" url="https://pl.wikipedia.org/wiki?curid=5327411" title="Rumanec">
Rumanec

Rumanec (866 m) – szczyt w Niżnych Tatrach na Słowacji, zamykający od wschodu wylot Doliny Lupczańskiej ("Ľupčianska dolina"). Jest to mało wybitne wzniesienie we wschodnim grzbiecie Lupczańskiej Magury ("Ľupčianska Magura"). Na szczycie Przedniej Magury grzbiet ten zmienia kierunek na północny i poprzez szczyty Predná Magura i Rumanec opada do Kotliny Liptowskiej w miejscowości Partizánska Ľupča. Wschodnie stoki Rumaneca opadają do doliny jednego z dopływów potoku Malatínka.
Grzbiet Rumaneca zajmuje długa grzbietowa łąka, dzięki temu jest on doskonałym punktem widokowym na Liptów, Góry Choczańskie, Tatry i Dolinę Lupczańską. Poprowadzono jeden szlak turystyczny, kończący się na szczycie Przedniej Maguryj.

</doc>
<doc id="5327413" url="https://pl.wikipedia.org/wiki?curid=5327413" title="Maria Wojtaś-Wasilewska">
Maria Wojtaś-Wasilewska

Maria Wojtaś-Wasilewska (ur. 20 września 1924 w Rudniku, zm. 21 marca 2015) – polska profesor biochemii, dr hab.
Życiorys.
Studiowała na Wydziale Matematycznym i Przyrodniczym Uniwersytetu Marii Curie-Skłodowskiej w Lublinie, w 1963 obroniła pracę doktorską, w 1984 otrzymała tytuł doktora habilitowanego. 14 stycznia 1992 uzyskała tytuł profesora nauk przyrodniczych.
Została zatrudniona w Zakładzie Biochemii na Wydziale Biologii i Nauk o Ziemi Uniwersytetu Marii Curie-Skłodowskiej, oraz była członkiem Polskiego Towarzystwa Biochemicznego i Lubelskiego Towarzystwa Naukowego.

</doc>
<doc id="5327415" url="https://pl.wikipedia.org/wiki?curid=5327415" title="2009 KK">
2009 KK



</doc>
<doc id="5327421" url="https://pl.wikipedia.org/wiki?curid=5327421" title="Teatr Satyry „Maszkaron” w Krakowie">
Teatr Satyry „Maszkaron” w Krakowie

Teatr Satyry „Maszkaron” w Krakowie – teatr istniejący w latach 1983-1994 w Krakowie.
Historia.
Założycielem teatru był dziennikarz, publicysta i reżyser Brunon Rajca (1933-1990). Siedzibą teatru były piwnice pod Ratuszem w Krakowie. Pierwszą premierą zespołu był "Dekameron" Boccaccia w reżyserii Mieczysława Górkiewicza (17 grudnia 1983). Po śmierci Brunona Rajcy kierownictwo zespołu objął Andrzej Mrożewski, który kierował teatrem do 1994 roku. Po jego likwidacji scenę przejął krakowski Teatr Ludowy, który utworzył tam Scenę pod Ratuszem.
Podczas dwunastoletniej działalności zespół wystawił pięćdziesiąt pięć premier utworów literatury polskiej i światowej, m.in. takich autorów jak Giovanni Boccaccio, Ivo Brešan, Ernest Bryll, Michaił Bułhakow, Aleksander Fredro, Nikołaj Gogol, Jaroslav Hašek, Molière, George Bernard Shaw, Julian Tuwim czy Gabriela Zapolska. Wśród reżyserów współpracujących z teatrem byli m.in. Jacek Chmielnik, Konstanty Ciciszwili, Tadeusz Junak, Roman Kordziński, Tadeusz Kwinta, Žarko Petan, Wojciech Ziętarski oraz Tomasz Zygadło.

</doc>
<doc id="5327423" url="https://pl.wikipedia.org/wiki?curid=5327423" title="Mozaika dyni oleistej">
Mozaika dyni oleistej

Mozaika dyni oleistej – wirusowa choroba dyni oleistej wywoływana przez "Squach mosaic virus", SqMV.
Jest to poważna choroba niektórych roślin uprawnych z rodziny dyniowatych ("Cucurbitaceae"). W Polsce podano jej występowanie na dyni oleistej, ale w USA występuje także na melonie i kabaczku. Wywołujący ją wirus jest przenoszony przez nasiona i rozprzestrzeniany jest w naturze głównie przez chrząszcze "Acalymma vittatum". Z nasion nie udaje się go usunąć termicznie gorącą wodą ani fosforanem sodu.
Jest to choroba z grupy mozaik. Jej objawami są chlorotyczne plamy i zniekształcenie liści młodych siewek. Na dojrzałych roślinach na liściach występuje ciemnozieloną mozaika, kędzierzowatość i korkowacenie, co sugeruje działanie herbicydów hormonalnych. Porażone owoce melonów pochodzące z takich roślin wykazują silny cętkowany wzór z brakiem siatkowania.
Zapobiega się chorobie poprzez wysiew zdrowych nasion i zwalczanie chrząszcza "Acalymna vittatum".

</doc>
<doc id="5327424" url="https://pl.wikipedia.org/wiki?curid=5327424" title="Wykieńska">
Wykieńska

Wykieńska – wzniesienie o wysokości 401 m n.p.m., położone w Górach Świętokrzyskich na Wzgórzach Tumlińskich, 
Wykieńska zbudowana jest z czerwonych piaskowców triasowych. Poprzednio nosiła nazwę Góra Łajscowa.
Na północnym zboczu góry usytuowana była skocznia narciarska o punkcie konstrukcyjnym K45 działająca w latach 1956-1970. Także na północnym stoku, bardziej na zachód znajduje się kamieniołom Wykień.
Przez górę przebiega Główny Szlak Świętokrzyski im. Edmunda Massalskiego z Gołoszyc do Kuźniaków. 

</doc>
<doc id="5327425" url="https://pl.wikipedia.org/wiki?curid=5327425" title="Okręgowe rozgrywki w piłce nożnej województwa świętokrzyskiego (2022/2023)">
Okręgowe rozgrywki w piłce nożnej województwa świętokrzyskiego (2022/2023)

Okręgowe rozgrywki w piłce nożnej w województwie świętokrzyskim w sezonie 2022/2023 organizowane są przez Świętokrzyski Związek Piłki Nożnej. Rozgrywki regionalne w województwie prowadzone są na 4 szczeblach rozgrywkowych - IV lidze, Klasie Okręgowej, Klasie A (3 grupy) oraz Klasie B (3 grupy).
Drużyny z województwa świętokrzyskiego występujące w centralnych i makroregionalnych poziomach rozgrywkowych:
Rozgrywki regionalne.
Klasa B.
grupa Sandomierz.
 

</doc>
<doc id="5327429" url="https://pl.wikipedia.org/wiki?curid=5327429" title="Dieter Hegen">
Dieter Hegen

Dieter Hegen (ur. 29 kwietnia 1962 w Kaufbeuren) – niemiecki hokeista grający na pozycji napastnika (lewoskrzydłowego), reprezentant kraju, olimpijczyk, trener.
Jeden z najlepszych hokeistów w historii niemieckiego hokeja na lodzie. Reprezentował barwy: dwukrotnie ESV Kaufbeuren (awans do Bundesligi), Kölner EC (dwukrotny mistrz Niemiec), dwukrotnie Düsseldorfer EG (czterokrotny mistrz Niemiec), Hedosu Monachium (mistrz Niemiec), Maddogs Monachium oraz Starbulls Rosenheim. Z reprezentacją RFN U-18 2-krotnie uczestniczył w mistrzostwach Europy U-18, z reprezentacją RFN U-20 2-krotnie uczestniczył w mistrzostwach świata juniorów, natomiast z seniorską reprezentacją RFN/Niemiec 5-krotnie uczestniczył w zimowych igrzyskach olimpijskich (1984, 1988, 1992, 1994, 1998), 13-krotnie w mistrzostwach świata, w Canada Cup 1984, w Pucharze Świata 1996 oraz 8-krotnie w Deutschland Cup (dwukrotny triumf).
Dieter Hegen w trakcie kariery sportowej zyskał pseudonim "Didi".
Był także nagradzany indywidualnie: trzykrotny zdobywca Trofeum Fritza Poitscha – dla najlepszego strzelca w Bundeslidze, król strzelców oraz najlepszy punktujący mistrzostw świata juniorów 1981, Hokeista Roku w Bundeslidze, 7-krotnie wybierany do Drużyny Gwiazd Bundesligi, zawodnik roku w reprezentacji Niemiec, Nowicjusz Roku w Bundeslidze, członek Galerii Sławy IIHF (23 maja 2010) – jako jeden z trzynastu niemieckich hokeistów oraz członek Galerii Sław Niemieckiego Hokeja na Lodzie. Jest drugim po Erichu Kühnhacklu najlepszym strzelcem w historii Bundesligi (451 goli). Ma także w reprezentacji Niemiec zastrzeżony numer (numer 23).
Jako trener trenował: dwukrotnie EV/Füchse Duisburg (awans do ligi DEL), reprezentację Niemiec w street hockeyu, ESV Kaufbeuren U-18, Kaufbeuren Buron Joker oraz Düsseldorfer EG U-15. Był także dwukrotnie menedżerem w ESV Kaufbeuren.
Kariera.
Dieter Hegen karierę sportową rozpoczął w 1979 roku w ESV Kaufbeuren i już w swoim debiutanckim sezonie 1979/1980 zapowiadał się na świetnego zawodnika, w którym oprócz awansu do Bundesligi zaimponował indywidualnymi statystykami: w 42 meczach zdobył 124 punkty (60 goli, 64 asysty) oraz spędził 51 minut na ławce kar. Pierwszy sezon Hegena w Bundeslidze, sezon 1980/1981 również był imponujący: w 43 meczach zdobył 89 punktów (54 gole, 35 asyst) oraz spędził 34 minuty na ławce kar, co dało mu zdobycie Trofeum Fritza Poitscha, tytułu Nowicjusza Roku w Bundeslidze oraz miejsca w "Drużynie Gwiazd Bundesligi" (tę nominację otrzymał także w sezonie 1983/1984 oraz w sezonie 1984/1985), a także zwróciło uwagę działaczy klubu ligi NHL, Montrealu Canadiens, którzy 10 czerwca 1981 roku podczas draftu NHL wybrali Hegena w 3 rundzie z numerem 46. W klubie grał do końca sezonu 1985/1986.
Następnie został zawodnikiem Kölner EC, w którym poznał sympatycznego partnera w drużynie, Gerda Truntschkę. Z tym silnym technicznie i najlepszym, z którego podań Hegen często zdobywał gole z linii montażowej, stworzył jeden z najlepszych duetów w historii niemieckiego hokeja na lodzie. Mieli oni znaczący udział w zdobyciu przez klub dwukrotnego mistrzostwa Niemiec (1987, 1988) oraz w sezonie 1988/1989 zajął 3. miejsce w rozgrywkach ligowej, po wygranej w ostatecznej rywalizacji (5:2, 5:5) z Mannheimer ERC (Hegen zdobył także z 39 golami Trofeum Fritza Poitscha oraz wybrany do "Drużyny Gwiazd Bundesligi"). Po sezonie 1988/1989 obaj zawodnicy przenieśli się do Düsseldorfer EG, w którym mieli okazję grać z ówczesnymi gwiazdami Bundesligi, takimi jak: Peter-John Lee, Chris Valentine, Uli Hiemer, Mike Schmidt czy bramkarz Helmut de Raaf, z którymi zdobyli trzykrotne z rzędu mistrzostwo Niemiec (1990–1992), trzykrotnie z rzędu wybierani do "Drużyny Gwiazd Bundesligi" (1990–1992), natomiast Hegen w sezonie 1991/1992, z 41 golami po raz trzeci w karierze zdobył Trofeum Fritza Poitscha oraz po raz pierwszy w karierze zdobył tytuł Hokeisty Roku w Bundeslidze.
Po sezonie 1991/1992 obaj zawodnicy przenieśli się do Hedosu Monachium, w którym w sezonie 1993/1994 (ostatnim sezonie Bundesligi) zdobyli mistrzostwo Niemiec po wygranej rywalizacji w finale 3:0 (4:2, 3:2, 4:1) z byłym klubem, Düsseldorfer EG. Po sezonie 1993/1994 Gerd Truntschka zakończył karierę sportową, natomiast Hegen po utworzeniu ligi DEL został zawodnikiem kontynuatora tradycji monachijskiego klubu, Maddogsu Monachium, jednak w trakcie sezonu 1994/1995 klub zbankrutował, w związku z czym Hegen wrócił do Düsseldorfer EG, z którym w sezonie 1995/1996 zdobył mistrzostwo Niemiec po wygranej rywalizacji w finale 3:1 (4:7, 5:1, 5:0, 4:2) z byłym klubem Hegena, Kölner Haie.
Po wycofaniu się Düsseldorfer EG z rozgrywek ligowych po sezonie 1997/1998 Hegen przeniósł się do Starbulls Rosenheim, w którym grał do końca sezonu 1999/2000, po czym wrócił do swojego macierzystegi klubu, ESV Kaufbeuren, który wówczas występował w Oberlidze, a po sezonie 2001/2002 zakończył karierę sportową.
Łącznie w Bundeslidze rozegrał 42 mecze, w których zdobył 124 punkty (60 goli, 64 asysty) oraz spędził 51 minut na ławce kar, w Bundeslidze/lidze DEL, w fazie zasadniczej rozegrał 783 mecze, w których zdobył 1064 punkty (565 goli, 499 asyst) oraz spędził 794 minuty na ławce kar, natomiast w fazie play-off rozegrał 120 meczów, w których zdobył 175 punktów (86 goli, 89 asyst) oraz spędził 151 minut na ławce kar, w Oberlidze, w fazie zasadniczej rozegrał 28 meczów, w których zdobył 23 punkty (8 goli, 15 asyst) oraz spędził 42 minuty na ławce kar.
Kariera reprezentacyjna.
Dieter Hegen z reprezentacją RFN U-18 dwukrotnie uczestniczył w mistrzostwach Europy U-18 (1979, 1980), natomiast z reprezentacją RFN U-20 dwukrotnie uczestniczył w mistrzostwach świata juniorów (1981, 1982). Na turnieju 1981 w RFN był 8 golami królem strzelców oraz z 9 punktami najlepszym punktującym.
W latach 1981–1998 w seniorskiej reprezentacji RFN rozegrał 301 meczów, w których zdobył 185 punktów (117 gole, 68 asyst) oraz spędził 191 minut na ławce kar, a od 1995 roku był kapitanem "Noszących Orła". 5-krotnie uczestniczył w zimowych igrzyskach olimpijskich (1984, 1988, 1992, 1994, 1998). Ponadto 13-krotnie uczestniczył w mistrzostwach świata (1982, 1983 || MŚ, 1985, 1986, 1987, 1989, 1990, 1991, 1992, 1993, 1996, 1997, 1998 – spadek do Grupy B).
Ponadto uczestniczył w Canada Cup 1984, 8-krotnie w Deutschland Cup (1987 – 2. miejsce, 1988 – 2. miejsce, 1992 – 2. miejsce, 1993 – 2. miejsce, 1994, 1995 – triumf, 1996 – triumf, 1997) oraz w Pucharze Świata 1996.
W 1991 roku został wybrany "Zawodnikiem Roku w reprezentacji Niemiec".
Kariera trenerska.
Dieter Hegen po zakończeniu kariery sportowej rozpoczął karierę trenerską. W 2002 roku został trenerem występującego w 2. Bundeslidze EV Duisburg (w 2004 roku zmienił nazwę na Füchse Duisburg), z którym w sezonie 2004/2005 po wygranej rywalizacji w finale 3:0 (3:2 p.d., 2:1 p.d., 5:3) z EHC Straubing awansował do ligi DEL, wygrywając tym samym swój 8. finał w rozgrywkach krajowych (pierwszy jako trener) oraz trzeci finał bez porażki (wcześniej w sezonie 1991/1992 z Düsseldorfer EG oraz w sezonie 1993/1994 z Hedosem Monachium). W październiku 2007 roku, z powodu słabych wyników, został zastąpiony przez dotychczasowego dyrektora sportowego drużyny "Lisów", Franza Fritzmeiera, który był tymczasowym trenerem klubu. Wkrótce jego funkcję przejął Peter Draisaitl, jednak we wrześniu 2008 roku ponownie został trenerem drużyny "Lisów", zastępując tym samym Karel Lang, jednak w 7 stycznia 2009 roku wraz z kierownictwem drużyny "Lisów", odszedł z niej, po czym na stanowisku trenera zastąpił go Hans-Willi Mühlenhaus.
Podczas piłkarskich mistrzostw świata 2010 w RPA, był zaangażowany w projekcie pt. "Wir helfen in Afrika" (pl. Pomagamy Afryce), gdzie był sponsorem swojego rodzinnego miasta, Kaufbeuren.
22 kwietnia 2011 roku został selekcjonerem reprezentacji Niemiec w hokejballu, którą w tym samym roku prowadził na mistrzostwach świata 2011 w Bratysławie, podczas których reprezentacja Niemiec została sklasyfikowana na 8. miejscu. Sprawował tę funkcję do 2013 roku. W międzyczasie, w latach 2011–2012 łączył funkcję z pracą trenera ESV Kaufbeuren U-18, a w latach 2012–2013 menedżera ESV Kaufbeuren.
28 czerwca 2013 roku został trenerem ESV Kaufbeuren, jednak 20 stycznia 2014 roku został zastąpiony przez Ulricha Egena, a sam ponownie został dyrektorem sportowym klubu, którym był do 17 listopada 2014 roku, kiedy wraz z Ulrichem Egenem został zwolniony z powodu słabych wyników klubu.
W latach 2019–2020 ponownie był trenerem Füchse Duisburg, a od 2021 roku trenuje Düsseldorfer EG U-15.
Życie prywatne.
Dieter Hegen ma starszego brata Gerharda (ur. 1959), również hokeistę. Hokeistami są również syn Fabian (ur. 1991) oraz bratanek, syn Gerharda Timo (ur. 1997).

</doc>
<doc id="5327430" url="https://pl.wikipedia.org/wiki?curid=5327430" title="Ostra mozaika grochu">
Ostra mozaika grochu

Ostra mozaika grochu ( – wirusowa choroba grochu wywoływana przez wirusa ostrej mozaiki grochu "Pea enation mosaic virus", PEMV).
Objawy i szkodliwość.
Jest to choroba z grupy mozaik. Na liściach porażonych roślin pojawia się chloroza, a ich nerwy są jaśniejsze. Liście są drobniejsze, czasami grubieją. Później wzdłuż ich nerwów powstają białe wstęgi (smugowatość), a na dolnej stronie liści charakterystyczne narośle. Wierzchołki pędów zaginają się, więdną i obumierają. Strąki porażonych roślin są niedorozwinięte i zniekształcone. Choroba jest szczególnie szkodliwa na plantacjach nasiennych.
Badania w Wielkopolsce wykazały, że w zależności od terminu siewu nasion porażonych było od 0,8–40% roślin, a obniżka plonu z chorych roślin wynosiła 10–40%.
Epidemiologia.
Są dwa wirusy wywołujące ostrą mozaikę grochu: "Pea enation mosaic virus 1" i "Pea enation mosaic virus 2". Choroba pojawia się tylko wtedy, gdy w roślinie znajdą się obydwa wirusy. Wektorem wirusów są mszyce przenoszące je na uprawy grochu z wieloletnich, dziko rosnących roślin. W Polsce wirusy te atakują także bobik, wywołując u niego ostrą mozaikę bobiku.
Chorobę przenosi co najmniej 8 gatunków mszyc, ale głównym wektorem jest mszyca grochowa ("Acyrthosiphon pisum"). Po zarażeniu się wirusem przez mszycę mija 8 lub więcej godzin, zanim może przenieść go na roślinę grochu, ale mszyca zachowuje zdolność do przenoszenia wirusa przez co najmniej 24 godziny, podczas których może latać i przenosić się na duże nawet odległości. Wirusy mogą występować w nasionach, ale nie są przez nie przenoszone.
Żywicielami wirusów oprócz grochu są: ciecierzyca, soczewica, bobik, bób, groszek pachnący, niektóre gatunki łubinu; wyki i kilka gatunków koniczyny.
W niektórych opracowaniach wyróżniana jest jeszcze zwykła mozaika grochu, w wykazie „Polskich nazw polskich chorób roślin uprawnych” brak takiej choroby.
Ochrona.
Jedyną w pełni skuteczną metodą jest uprawa odmian odpornych na ostrą mozaikę grochu. W USA są to: ‘Green Sugar’, ‘Oregon Sugar Pod.’, ‘Canners- Prospector’, ‘Corvallis’, ‘Cytat’, ‘Almoto’, 'Freezer 50', ‘Aspen’, ‘Mohawk’, ‘Aurora’, ‘Perfected’ 'Freezer 60', ‘Trident’, ‘Knight’. Ogranicza się natężenie choroby także przez stosowanie izolacji przestrzennej między uprawami grochu i uprawami innych roślin bobowatych. Zalecany jest płodozmian (nieuprawianie grochu na tym samym polu rok po roku) i wczesny wysiew nasion, aby rośliny grochu w okresie masowego nalotu mszyc były w jak najbardziej zaawansowanej fazie rozwoju. Wskazane jest również zwalczanie mszyc.

</doc>
<doc id="5327433" url="https://pl.wikipedia.org/wiki?curid=5327433" title="Stefan Metz">
Stefan Metz

Stefan Metz (ur. 15 października 1951 w Kaufbeuren) – niemiecki hokeista grający na pozycji napastnika, reprezentant kraju, olimpijczyk.
Kariera.
Stefan Metz karierę sportową rozpoczął w 1970 roku w ESV Kaufbeuren, w którym grał do 1973 roku (w sezonie 1970/1971 występował również w drużynie U-20). Następnie został zawodnikiem BSC Berlin, z którym odniósł największe sukcesy w karierze sportowej: dwukrotne mistrzostwo Niemiec (1974, 1976), dwukrotne wicemistrzostwo Niemiec (1975, 1978). Po sezonie 1977/1978 w wieku zaledwie 26 lat zakończył karierę sportową.
Kariera reprezentacyjna.
Stefan Metz w 1976 roku w reprezentacji RFN rozegrał 11 meczów. Został powołany przez selekcjonera drużyny "Noszących Orła", Xavera Unsinna na turniej olimpijski 1976 w Innsbrucku, na których drużyna "Noszących Orła" zdobyła pierwszy od 44 lat medal olimpijski – brązowy medal.
Kariera trenerska.
Stefan Metz po zakończeniu kariery sportowej rozpoczął karierę trenerską. Trenował: SC Memmingen (1984–1985), EV Pfronten (1985–1986) oraz wraz z Richardem Perglem ESV Kaufbeuren (1986–1987). Był także w latach 1987–1992 menedżerem BFC Preussen oraz w latach 1998–1999 menedżerem Kassel Huskies.

</doc>
<doc id="5327434" url="https://pl.wikipedia.org/wiki?curid=5327434" title="Piotr Sadłocha">
Piotr Sadłocha

Piotr Sadłocha (ur. 28 kwietnia 1970 w Sosnowcu) – polski hokeista grający na pozycji napastnika, reprezentant kraju.
Kariera.
Szymon Urbańczyl karierę sportową rozpoczął w Unii Oświęcim, w której grał do 2008 roku. Następnie w latach 2008–2009 reprezentował barwy juniorów HC Hawierzów. Następnie został zawodnikiem GKS Katowice, w którym grał do końca sezonu 2009/2010. Następnie w sezonie 2010/2011 reprezentował barwy Naprzodu Janów. Następnie w latach 2011–2012 ponownie reprezentował barwy Unii Oświęcim, z którą zajął 3. miejsce w ekstralidze, po wygranej w ostatecznej rywalizacji 4:3 (3:4, 3:0, 1:5, 5:2, 2:3, 4:3, 3:2) z GKS Jastrzębie Zdrój.
Następnie reprezentował barwy GKS Katowice (2012–2013), ponownie Unii Oświęcim (2013–2014) oraz Zagłębia Sosnowiec (2014−2015 – awans do ligi PHL w sezonie 2014/2015). Obecnie od 2017 roku reprezentuje barwy Hockey Team Oświęcim.
! 1999–2001 ! Zagłębie Sosnowiec !!
Piotr Sadłocha karierę sportową rozpoczął w 1989 roku w Zagłębiu Sosnowiec, z którym w sezonie 1989/1990 zdobył 3. miejsce w ekstraklasie. Następnie w sezonie 1990/1991 reprezentował barwy BTH Bydgoszcz.
Następnie został zawodnikiem Unii Oświęcim, z którym w sezonie 1991/1992, zdobył z klubem pierwsze w historii klubu mistrzostwo Polski po wygranej rywalizacji w finale 3:2 (6:4, 4:7, 4:3, 2:3, 7:1) z Naprzodem Janów. Potem z klubem czterokrotnie z rzędu został wicemistrzem Polski (1993–1996), za każdym razem przegrywając w finale z Podhalem Nowy Targ. Potem wraz z klubowym kolegą, Dariuszem Płatkiem przeniósł się do występującego w 2. lidze czeskiej HC Orłowa, jednak po sezonie 1996/1997 wrócił do Unii Oświęcim. W sezonie 1997/1998, po wygranej rywalizacji w finale 4:2 (2:7, 7:3, 4:2, 1:4, 3:2, 1:0) z Podhalem Nowy Targ zdobył mistrzostwo Polski, przerywając tym samym 5-letnią passę drużyny "Szarotek". W sezonie 1998/1999 obronił z klubem tytuł po wygranej 4:0 (6:1, 4:1, 5:4 p.d., 8:0) w finale z KTH Krynicą.
Po tym sukcesie wrócił do Zagłębia Sosnowiec, w którym w trakcie sezonu 2001/2002, z powodów finansowych zmuszony był zakończyć karierę sportową i za namową swojego brata Rafała, wyemigrował do Stanów Zjednoczonych i osiadł się w Schiller Park, niedaleko Chicago, gdzie zaczął pracować na budowie.
Kariera reprezentacyjna.
Piotr Sadłocha w latach 1989–1990 występował w barwach reprezentacji Polski U-20 na mistrzostwach świata U-20 1990 w Helsinkach, na których "Biało-Czerwoni" zajęli ostatnie, 8. miejsce i tym samym spadła do Grupy B mistrzostwach świata U-20 1991.
Natomiast w 1998 roku w seniorskiej reprezentacji Polski pod wodzą selekcjonera Jana Eysselta rozegrał 13 meczów, w których zdobył 1 gola. Debiut zaliczył 7 lutego 1998 roku na Stadionie Zimowym w Sosnowcu w przegranym 3:6 meczu towarzyskim z reprezentacją Kanady, natomiast jedynego gola w drużynie "Biało-Czerwonych" zdobył 22 kwietnia 1998 roku w wygranym 5:4 meczu z reprezentacją Holandii w ramach mistrzostw świata 1998 w Lublanie, podczas których, 24 kwietnia 1998 roku w Jesenicach rozegrał swój ostatni mecz, z reprezentacją Norwegii (2:6). Łącznie w turnieju rozegrał 7 meczów oraz zdobył 2 punkty (1 gol, 1 asysta), a także spędził 4 minuty na ławce kar.
Życie prywatne.
Piotr Sadłocha ma żonę Marzenę oraz dwóch synów: Krystiana i Kamila (ur. 1999), który również jest hokeistą.

</doc>
<doc id="5327436" url="https://pl.wikipedia.org/wiki?curid=5327436" title="Szymon Urbańczyk">
Szymon Urbańczyk

Szymon Urbańczyk (ur. 24 listopada 1989 w Oświęcimiu) – polski hokeista grający na pozycji obrońcy, reprezentant kraju, trener, sędzia hokejowy.
Kariera.
Szymon Urbańczyl karierę sportową rozpoczął w Unii Oświęcim, w której grał do 2008 roku. Następnie w latach 2008–2009 reprezentował barwy juniorów HC Hawierzów. Następnie został zawodnikiem GKS Katowice, w którym grał do końca sezonu 2009/2010. Następnie w sezonie 2010/2011 reprezentował barwy Naprzodu Janów. Następnie w latach 2011–2012 ponownie reprezentował barwy Unii Oświęcim, z którą zajął 3. miejsce w ekstralidze, po wygranej w ostatecznej rywalizacji 4:3 (3:4, 3:0, 1:5, 5:2, 2:3, 4:3, 3:2) z GKS Jastrzębie Zdrój.
Następnie reprezentował barwy GKS Katowice (2012–2013), ponownie Unii Oświęcim (2013–2014) oraz Zagłębia Sosnowiec (2014−2015 − awans do ligi PHL w sezonie 2014/2015). Obecnie od 2017 roku reprezentuje barwy Hockey Team Oświęcim.
Kariera reprezentacyjna.
Szymon Urbańczyk w 2009 roku wystąpił w barwach reprezentacji Polski U-20 na mistrzostwach świata U-18 2009 Dywizji I w szwajcarskim Herisau, na których "Biało-Czerwoni" zajęli 5. miejsce, a Urbańczyk rozegrał 3 mecze.
Natomiast w 2012 roku w seniorskiej reprezentacji Polski, podczas mistrzostwach świata juniorów 2012 Dywizji I, rozgrywanych w Hali MOSiR w Krynicy-Zdroju rozegrał 5 meczów, a "Biało-Czerwoni" zakończyli turniej na 2. miejscu.
Po zakończeniu kariery.
Szymon Urbańczyk jeszcze w trakcie kariery sportowej rozpoczął karierę trenerską. Trenował występującego w Śląskiej Amatorskiej Lidze Hokeja Szerszenie Oświęcim, drużynę hokejballu UKH Unii Oświęcim, a także był grającym trenerem Hockey Team Oświęcim.
W 2014 roku uzyskał licencjat na Małopolskiej Uczelni Państwowej im. rotmistrza Witolda Pileckiego w Oświęcimiu na kierunku wychowanie fizyczne/fitness w specjalizacji gimnastyka korekcyjna, natomiast w 2019 roku uzyskał tytuł inżyniera na tej samej uczelni na kierunku zarządzanie i inżynieria produkcji w specjalizacji logistyka i transport w przemyśle. Obecnie pracuje jako specjalista ds. realizacji zakupów w przedsiębiorstwie chemicznym Synthos.

</doc>
<doc id="5327437" url="https://pl.wikipedia.org/wiki?curid=5327437" title="Rekin epoletowy">
Rekin epoletowy

Rekin epoletowy ("Hemiscyllium ocellatum") – gatunek małej wielkości ryby chrzęstnoszkieletowej z rodziny Hemiscyllidae.
Taksonomia.
Opisany pierwotnie jako "Squalus ocellatus" w 1788 r. przez Pierre’a Josepha Bonnaterre’a. Nazwa rodzajowa "Hemiscyllium" pochodzi z greckiego ‘hemi’ (połowa) i ‘skylla’ (rodzaj rekina).
Występowanie.
Występuje w wodach obejmujących równiny raf koralowych lub baseny pływowe na obszarze zachodniego Oceanu Spokojnego (na szerokościach i długościach geograficznych 1°S–34°S, 112°E–163°E) od południowego wybrzeża Nowej Gwinei do północnego wybrzeża Australii, a być może także na terenie Malezji, Sumatry i Wysp Salomona. Według niektórych źródeł populacja nowogwinejska może być odrębna od australijskiej. Żyje w zakresie od wód o głębokości 50 m po wody ledwo wystarczające, aby zakryć ciało ryby. Jest również stwierdzany na platformach rafowych odciętych od oceanu w trakcie odpływu, w których ilość tlenu chwilowo spada poniżej poziomu hipoksji. 
Wygląd.
Przeciętna długość ciała rekina epoletowego wynosi od 70 do 90 cm (największa odnotowana: 107 cm). Pysk jest krótki i zaokrąglony. Ciało jest wydłużone, ponad połowę jego długości stanowi szypułka ogonowa z płetwą ogonową zaopatrzoną tylko w górny płat. Płetwy piersiowe i brzuszne są szerokie, zaokrąglone oraz mocno umięśnione. Ubarwienie gatunku zapewnia jego osobnikom ochronny kamuflaż. Dorosłe osobniki ubarwione są od beżowego do brązowego z wieloma szeroko rozstawionymi brązowymi i mniej wyraźnymi ciemniejszymi pasami. Nazwę gatunkową zawdzięcza natomiast dużym czarnym plamom z białą otoczką, które znajdują się za obiema płetwami piersiowymi, przypominając wojskowe pagony. Młode osobniki mają naprzemiennie jasne i ciemne pasma na ciele i płetwach, które przekształcają się w plamki w miarę dojrzewania.
Rozród.
Rekin epoletowy jest gatunkiem rozdzielnopłciowym. Rozród trwa od lipca do grudnia. Zaloty mogą być zainicjowane również przez samicę, podążającą za samcem i gryzącą go. Podczas kopulacji samiec chwyta samicę za płetwę piersiową i kładzie się obok niej, często wgryzając się w jej ciało (nawet w skrzela); kopulacja trwa około 1,5 minuty. Samica składa jaja od sierpnia do grudnia, zazwyczaj po dwie kapsułki z jajami co 14 dni, co daje od 20 do 50 jaj rocznie. 
Embriony żywią się wyłącznie żółtkiem. Młode wykluwają się po 120–130 dniach, w chwili wyklucia mając 14–16 cm długości. Tempo wzrostu, początkowo powolne, wzrasta do ok. 5 cm rocznie po trzech miesiącach życia. Rekin epoletowy uzyskuje dojrzałość płciową w siódmym roku życia, gdy osiągnie długość ciała 54 cm (samce) lub 62 cm (samice).
Ekologia.
Rekin epoletowy jest drapieżnikiem odżywiającym się bezkręgowcami przydennymi, m.in. wieloszczetami, skorupiakami oraz małymi rybami, przy czym dieta dorosłych osobników bazuje częściej na krabach i krewetkach, a młodych na rybach i bezkręgowcach robakokształtnych. W polowaniu rekin epoletowy posługuje się prawdopodobnie elektrorecepcją i węchem. Osobniki tego gatunku potrafią przeżuwać pokarm do 5–10 minut, a ich zęby umożliwiają miażdżenie twardych skorup. Rekin epoletowy może żerować w ciągu dnia, ale najaktywniej o świcie i zmierzchu. Zdarza się, że osobniki tego gatunku wbijają głowę w piaszczyste dno, połykając pokarm i jednocześnie wyrzucając piasek przez szczeliny skrzelowe.
Rekin epoletowy jest obiektem polowania innych rekinów i niektórych strzępielowatych. Osobniki tego gatunku mają tendencję do chowania się wewnątrz lub pod koralowcami, gdzie często ukrywają jedynie głowę. Zamiast pływać, osobniki tego gatunku często chodzą po dnie, używając do tego płetw. Chodzenie po dnie polega u tego gatunku na zginaniu ciała na boki i odpychaniu się od podłoża płetwami piersiowymi i brzusznymi, co jest przystosowaniem do poruszania się w środowisku rafowym. Chrząstkowe podpory płetw u rekina epoletowego są zredukowane w stosunku do innych rekinów, co pozwala na ich obrócenie w celu wykorzystania do przesuwania ciała po dnie. Chód rekina epoletowego jest podobny do chodu salamandry, co sugeruje, że umiejętność ta mogła poprzedzać powstanie pierwszych kręgowców lądowych.
Chodzący rekin epoletowy jest w stanie wyczołgać się z wody w celu dotarcia do izolowanych basenów pływowych. Osobniki tego gatunku potrafią radzić sobie z poważnym niedoborem tlenu w izolowanych basenach, w których stężenie tlenu spada o 80% w stosunku do normalnego na skutek oddychania przebywających w nich organizmów. Rekin epoletowy jest w stanie przetrwać ponad 3 godziny w wodzie wysyconej jedynie w 5% tlenem oraz godzinę całkowitego niedoboru tlenu, co osiąga poprzez rozszerzenie naczyń krwionośnych zapewniających większych dopływ krwi do mózgu oraz selektywne wyłączanie mniej istotnych funkcji nerwowych.
Interakcje z człowiekiem.
Rekin epoletowy jest nieszkodliwy dla ludzi, chociaż w przypadku zagrożenia potrafi ugryźć człowieka. Osobniki tego gatunku są zdatne do hodowli – występują w niewielkiej liczbie w publicznych akwariach m.in. w Stanach Zjednoczonych, Kanadzie, Australii oraz Polsce (Gdynia), nie są jednak spotykane w akwariach prywatnych lub komercyjnych. Gatunek najmniejszej troski. W Papui-Nowej Gwinei uznany za zagrożony z powodu degradacji siedlisk oraz destrukcyjnych praktyk połowowych. 

</doc>
<doc id="5327438" url="https://pl.wikipedia.org/wiki?curid=5327438" title="Szymon Marzec">
Szymon Marzec

Szymon Marzec (ur. 28 marca 1991 w Gdańsku) – polski hokeista grający na pozycji napastnika (prawoskrzydłowego), reprezentant kraju.
Kariera klubowa.
Szymon Marzec karierę sportową rozpoczął w juniorach Stoczniowca Gdańsk, w których grał do 2008 roku. Następnie w latach 2008–2009 reprezentował barwy SMS I Sosnowiec, po czym wrócił do juniorów Stoczniowca Gdańsk, w których grał do 2011 roku, równocześnie występując w seniorskiej drużynie klubu, w barwach którego zadebiutował w ekstralidze.
Następnie w latach 2011–2015 reprezentował barwy GKS-u Jastrzębie-Zdrój, równocześnie grając w latach 2011–2014 na wypożyczeniu w Orliku Opole. Z "Jastrzębianami" zdobył dwukrotnie wicemistrzostwo Polski (2013, 2015), w sezonie 2013/2014 zajął 3. miejsce w nowo utworzonej Polskiej Hokej Lidze, po wygranej w ostatecznej rywalizacji 3:0 (6:3, 3:0, 7:1) z Unią Oświęcim oraz Puchar Polski w hokeju na lodzie 2012, po wygranej 29 grudnia 2012 roku w meczu finałowym z Ciarko Sanok 4:2 w Arenie Sanok w Sanoku.
W sezonie 2015/2016 reprezentował barwy Orlika Opole. Następnie w latach 2016–2020 reprezentował barwy Automatyki Gdańsk, a po zakończeniu w 2020 roku działalności klubu z powodu problemów finansowych i kadrowych, 15 czerwca 2020 roku przeszedł do GKS Tychy, z którym w sezonie 2020/2021 zajął 3. miejsce w Polskiej Hokej Lidze, po wygranej w ostatecznej rywalizacji 3:0 (5:1, 3:1, 4:1) z GKS Katowice. Wspólnie z GKS Tychy zdobył również Puchar Polski w 2022 r.
Równolegle z hokejem na lodzie do 18. roku życia trenował również rugby w drużynie Ogniwo Sopot. Ponadto odnosi również sukcesy w hokeju na rolkach. Z drużyną Bombers Malbork zdobył na Mistrzostwach Polski złoty medal w 2019 roku i brązowy medal w 2020 roku, a w latach 2018 i 2019 był królem strzelców tego turnieju.
Kariera reprezentacyjna.
Szymon Marzec w 2009 roku wystąpił w barwach reprezentacji Polski U-18 na mistrzostwach świata U-18 2009 Dywizji I w Mińsku, na których "Biało-Czerwoni" zajęli 2. miejsce, a Marzec w 5 meczach zdobył 2 punkty (2 asysty) oraz spędził 4 minuty na ławce kar. Marzec dwukrotnie grał w barwach reprezentacji Polski U-20 na mistrzostwach świata juniorów (2010 – spadek, 2011 – awans).
W latach 2018–2021 w seniorskiej reprezentacji Polski rozegrał 25 meczów, w których zdobył 9 punktów (4 gole, 5 asyst) oraz spędził 4 minuty na ławce kar. Nieoficjalny debiut zaliczył 9 listopada 2018 roku w Hali Olivia w Gdańsku z reprezentacją Danii w ramach turnieju Euro Ice Hockey Challenge z okazji 100. rocznicy odzyskania przez Polskę niepodległości. Mecz w 43. minucie przy stanie 1:0 dla "Biało-Czerwonych" został przerwany z powodu uszkodzenia tafli lodowiska, w związku z czym mecz został unieważniony. Oficjalny debiut Marca miał miejsce dzień później, 10 listopada 2018 roku w tym samym miejscu, w przegranym 2:4 meczu z reprezentacją Norwegii. Reprezentował "Biało-Czerwonych" na mistrzostwach świata 2019 Dywizji IB w Tallinnie, na których "Biało-Czerwoni" zajęli 2. miejsce, a Marzec w 5 meczach zdobył 2 punkty (1 gol, 1 asysta) oraz spędził 4 minuty na ławce kar oraz w 2020 roku w trzeciej rundzie turnieju kwalifikacyjnym zimowych igrzysk olimpijskich 2022 w Nur-Sułtanie, w którym "Biało-Czerwoni" triumfowali i awansowali do ostatecznej rundy kwalifikacyjnej. Ostatni mecz w reprezentacji Polski rozegrał 21 maja 2021 roku w Lublanie w przegranym 2:3 po dogrywce meczu z reprezentacją Rumunii w ramach turnieju „Beat Covid-19".

</doc>
<doc id="5327439" url="https://pl.wikipedia.org/wiki?curid=5327439" title="Rajd Akropolu 2022">
Rajd Akropolu 2022

Rajd Akropolu 2022 (66. EKO Acropolis Rally of Gods ) – 66. edycja Rajdu Akropolu rozgrywanego w Grecji. Rozegrany był od 8 do 11 września 2022 roku. Była to dziesiąta runda Rajdowych Samochodowych Mistrzostw Świata w roku 2022. Składał się z 16 odcinków specjalnych.
Lista startowa.
Poniższa lista startowa spośród 55 załóg biorących udział w rajdzie, przedstawia tylko zawodników, startujących w mistrzowskich klasach: WRC, WRC2 i WRC3. 
Klasyfikacja generalna rajdu.
W klasyfikacji generalnej i WRC2 dodatkowe punkty w klasyfikacji indywidualnej przyznawane są za odcinek Power Stage.
Klasyfikacje RMŚ 2022 po 10 rundach.
Punkty otrzymuje 10 pierwszych zawodników, którzy ukończą wyścig według klucza:
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim odcinku specjalnym tzw. Power Stage, w którym punkty przyznawane są według porządku:
WRC3 Junior.
W klasyfikacji WRC3 Junior dodatkowe punkty są przydzielane za zwycięstwo każdego odcinka specjalnego i umieszczone są w tabeli w indeksie górnym po miejscu zdobytym w rajdzie. Ostatni rajd w sezonie zaliczany do WRC3 Junior - Rajd Grecji, punktowany był podwójnie. 

</doc>
<doc id="5327441" url="https://pl.wikipedia.org/wiki?curid=5327441" title="I liga polska w hokeju na lodzie (2021/2022)">
I liga polska w hokeju na lodzie (2021/2022)

I liga polska w hokeju na lodzie 2021/2022 – 65. sezon drugiego poziomu rozgrywek hokejowych w Polsce.
Uczestnicy rozgrywek.
W sezonie 2021/2022 uprawnionych do gry w I lidze było 14 klubów.
Formuła rozgrywek.
W sezonie 2021/2022 klubów rozegrają w fazie zasadniczej dwie rundy meczów w systemie „każdy z każdym”, a po jej zakończeniu 8 najlepszych klubów awansują do fazy play-off, w której rywalizacje będą się odbywały w ćwierćfinałach, półfinałach, rywalizaji o 3. miejsce i finale do dwóch wygranych meczów Gospodarzem pierwszego i ewentualnego trzeciego meczu będzie klub niżej sklasyfikowany po fazie zasadniczej.
Lodowiska.
Spośród uczestników największym lodowiskiem w rozgrywkach pod względem pojemności jest obiekt Stoczniowiec Gdańsk, który może pomieścić 3 867 widzów. Natomiast najmniejszym lodowiskiem dysponuje GKS Katowice, który może pomieścić 299 widzów. Wszystkie lodowiska są wyposażone w niezbędne zaplecze oraz spełniają wymogi rozgrywek międzynarodowych.
Sezon zasadniczy.
W dniu 9 lipca 2021 roku zaprezentowany terminarz rozgrywek sezonu, w którym fazę zasadniczą zaplanowano na okres od 4 września 2021 do 20 lutego 2022 roku.
Faza play-off.
Ćwierćfinały:
Półfinały:
Rywalizacja o 3. miejsce:
Finał:

</doc>
<doc id="5327444" url="https://pl.wikipedia.org/wiki?curid=5327444" title="I liga polska w hokeju na lodzie (2022/2023)">
I liga polska w hokeju na lodzie (2022/2023)

I liga polska w hokeju na lodzie 2022/2023 – 66. sezon drugiego poziomu rozgrywek hokejowych w Polsce.
Uczestnicy rozgrywek.
W sezonie 2022/2023 uprawnionych do gry w I lidze było 14 klubów.
Formuła rozgrywek.
W sezonie 2022/2023 klubów rozegrają w fazie zasadniczej dwie rundy meczów w systemie „każdy z każdym”, a po jej zakończeniu 8 najlepszych klubów awansują do fazy play-off, w której rywalizacje będą się odbywały w ćwierćfinałach, półfinałach, rywalizacji o 3. miejsce i finale do dwóch wygranych meczów Gospodarzem pierwszego i ewentualnego trzeciego meczu będzie klub niżej sklasyfikowany po fazie zasadniczej.
Lodowiska.
Spośród uczestników największym lodowiskiem w rozgrywkach pod względem pojemności jest obiekt Stoczniowiec Gdańsk, który może pomieścić 3 867 widzów. Natomiast najmniejszym lodowiskiem dysponuje GKS Katowice, który może pomieścić 299 widzów. Wszystkie lodowiska są wyposażone w niezbędne zaplecze oraz spełniają wymogi rozgrywek międzynarodowych.
Sezon zasadniczy.
W dniu 21 lipca 2021 roku zaprezentowany terminarz rozgrywek sezonu, w którym fazę zasadniczą zaplanowano na okres od 4 września 2021 do 20 lutego 2022 roku.

</doc>
<doc id="5327445" url="https://pl.wikipedia.org/wiki?curid=5327445" title="Bolesław Kotkowski">
Bolesław Kotkowski

Bolesław Kotkowski (ur. 5 sierpnia 1886 w Łodzi, zm. 2 września 1944 w Warszawie) – polski drukarz i wydawca, Radny Miasta Łodzi (1919–1922) i wiceprzewodniczący Komitetu Obywatelskiego miasta Łodzi
Życiorys.
Kotkowski urodził się w zamożnej rodzinie robotniczej. Ukończył kursy buchalteryjne J. Mantibanda oraz szkołę średnią w Łodzi. Początkowo pracował w bankowości, a także jako przedstawiciel firm handlowych oraz administrator nieruchomości, a od 1912 pracował w zakładzie drukarsko-litograficznym Zygmunta Terakowskiego. W 1918 z Bolesławem Froelichem wykupił 75% udziałów firmy, w 1920 wykupując pozostałe. W 1921 utworzył własny zakład „Bolesław Kotkowski i S-ka, Zakłady Graficzne” oraz wykupił nieruchomość przy ul. Piotrkowskiej 91, gdzie mieściła się drukarnia. W 1922 zarządzał również spółką Towarzystwa Drukarsko-Wydawniczego, wydającą „Kurier Łódzki”.
W styczniu 1923 przekształcił swoją firmę w spółkę aukcyjną, czyniąc Józefa Gruszczyńskiego prokurentem i powierzając organizację techniczną bratu Aleksandrowi Kotkowskiemu (ur. 23.02.1889, zm. 13.03.1945). Kotkowski rozbudowywał i modernizował firmę, w tym zecernię, drukarnię, litografię, introligatornię, wykończalnię i pakownię. W latach 1924–1929 poszerzył dział litografii o 9 nowoczesnych maszyn offsetowych. W 1928 wykupił fabrykę przy ul. Juliusza 14/18 (ob. ul. Dowborczyków), gdzie w 1929 przeniósł firmę. Wprowadził specjalizację produkcji, skupiając się na produkowaniu etykiet i opakowań dla zakładów przemysłowych, a także pocztówki, kalendarze plakaty, ulotki, książki i czasopisma. Największymi klientami przedsiębiorstwa były firmy takie jak m.in.: Państwowy Monopol Tytoniowy, Państwowy Monopol Zapałczany, Fabryka Czekolady A. Piaseckiego w Krakowie, piwowarskie Towarzystwo Akcyjne Haberbusch i Schiele w Warszawie, Wytwórnia Wódek i Likierów J. Glinki w Poznaniu czy Fabryka Likierów Alfreda hrabiego Potockiego w Łańcucie.
W jego zakładach litograficznych wykonano około 120 tys. druków. W 1922 zatrudniał 90 osób. W 1939 – 209. Drukarnia Kotkowskiego podczas II wojny światowej działała pod komisarycznym zarządem niemieckim i zatrudniała około 100 pracowników, drukując akcydensy i kartki żywnościowe. W 1945 została przejęta przez Ministerstwo Skarbu dla potrzeb Państwowej Wytwórni Papierów Wartościowych, następnie w 1981 rozpoczęły w niej działalność Łódzkie Zakłady Graficzne. W XXI w. w budynku powstały przestrzenie biurowe.
Podczas okupacji niemieckiej Kotkowski przebywał w Warszawie. Był ofiarą cywilną powstania warszawskiego. Zginął 2 września 1944 przy ul. Malczewskiego 5. Ekshumowano go 11 sierpnia 1945 i pochowano na Cmentarzu Służewskim.
Działalność społeczna.
Kotkowski był właścicielem znacznej biblioteki z zakresu historii sztuki, która została rozgrabiona przez Niemców. Działał również społecznie – był m.in. rewidentem przemysłu graf, i pap. w Izbie Hand, w Lodzi, ekspertem sądowym w Lodzi w sprawach poligrafii, prezesem Stowarzyszenia Właścicieli Zakładów Graficznych Województwa Łódzkiego, był prezesem Rady Naczelnej Kupiectwa Polskiego oraz członkiem komisji rewizyjnej VI Łódzkiego Towarzystwa Pożyczkowo-Oszczędnościowego Od 1907 działał w Stowarzyszeniu Wzajemnej Pomocy Pracowników Przemysłowo-Handlowych guberni piotrkowskiej, przekształconej później w Stowarzyszenie Handlowców Polskich, przy którym Kotkowski założył składnicę spożywczą i chór męski, którym kierował.
Ponadto podczas I wojny światowej działał w komisji szacunkowej miejskiej wyceniającej straty miasta. W latach 1919–1922 był radnym Rady Miejskiej w Łodzi. Podczas II wojny światowej był współzałożycielem i wiceprzewodniczącym Komitetu Obywatelskiego miasta Łodzi, zabezpieczającego miasto w żywność i opał po objęciu władzy przez okupanta, któremu przewodniczył Kazimierz Tomczak i do którego należał również Arno Kindermann. Ufundował również samolot dla Wojska Polskiego, a nim jego zakład przejęli Niemcy, drukował w nim bony zastępujące pieniądze.

</doc>
<doc id="5327449" url="https://pl.wikipedia.org/wiki?curid=5327449" title="Jonathan Westerberg">
Jonathan Westerberg

Jonathan Westerberg (ur. 25 lutego 1994) – szwedzki szachista, arcymistrz od 2021 roku.
Kariera szachowa.
Dwukrotny medalista indywidualnych mistrzostw Szwecji: srebrny (2022) oraz brązowy (2016).
Reprezentant Szwecji w turniejach drużynowych, m.in.: oraz .
Najwyższy ranking w dotychczasowej karierze – 2557 punktów – osiągnął 1 listopada 2019.

</doc>
<doc id="5327452" url="https://pl.wikipedia.org/wiki?curid=5327452" title="Mistrzostwa Czech w Lekkoatletyce 2018">
Mistrzostwa Czech w Lekkoatletyce 2018

49. Mistrzostwa Czech w Lekkoatletyce – zawody lekkoatletyczne, które odbyły się 28 i 29 lipca 2018 na stadionie Sletiště w Kladnie.

</doc>
<doc id="5327458" url="https://pl.wikipedia.org/wiki?curid=5327458" title="Zdzisław Furmanek (poseł)">
Zdzisław Furmanek (poseł)

Zdzisław Furmanek (ur. 10 października 1922 w Lublinie, zm. 10 stycznia 2016 w Bydgoszczy) – polski handlowiec, poseł na Sejm PRL III kadencji.
Życiorys.
Syn Józefa i Anny. Uzyskał wykształcenie średnie, z zawodu był handlowcem. Objął funkcję przewodniczącego Wojewódzkiej Komisji Związków Zawodowych w Bydgoszczy. Wstąpił do Polskiej Zjednoczonej Partii Robotniczej, z jej ramienia w 1961 został posłem na Sejm PRL z okręgu Bydgoszcz, w trakcie kadencji zasiadał w Komisji Handlu Wewnętrznego.
Został pochowany na cmentarzu ewangelicko-augsburskim w Bydgoszczy.

</doc>
<doc id="5327460" url="https://pl.wikipedia.org/wiki?curid=5327460" title="Państwowa Komisja Etatów">
Państwowa Komisja Etatów

Państwowa Komisja Etatów – centralna jednostka organizacyjna rządu istniejąca w latach 1950–1956, ustanowiona w celu regulowania uposażenia pracowników państwowych i samorządowych oraz przewodniczących organów wykonawczych gmin miejskich i wiejskich. Etatami w rozumieniu rozporządzenia były etaty osobowe pracowników zatrudnionych w urzędach i władzach, w instytucjach i zakładach publiczno-prawnych oraz w organizacjach i instytucjach społecznych, korzystających z subwencji i dotacji państwowych.
Powołanie Komisji.
Na podstawie rozporządzenia Rady Ministrów z 1950 r. w sprawie utworzenia Państwowej Komisji Etatów ustanowiono Komisję.
Zakres działania Komisji.
Do zakresu działania Komisji należało:
Kierowanie Komisją.
Na czele Komisji stał Prezes, powoływany i odwoływany przez Prezesa Rady Ministrów. 
Prezesa Komisji zastępowali dwaj wiceprezesi, powoływani i odwoływani przez Prezesa Rady Ministrów.
Kolegium Komisji.
Kolegium Komisji tworzyli:
Zniesienie Komisji.
Na podstawie rozporządzenie Rady Ministrów z 1956 r. w sprawie zniesienia Państwowej Komisji Etatów zlikwidowano Komisję.

</doc>
<doc id="5327461" url="https://pl.wikipedia.org/wiki?curid=5327461" title="Plac Króla Zygmunta Starego w Grodzisku Mazowieckim">
Plac Króla Zygmunta Starego w Grodzisku Mazowieckim

Plac Króla Zygmunta Starego – jeden z placów Grodziska Mazowieckiego, znajdujący się w centrum miasta, w sąsiedztwie Placu Wolności oraz ulicy Żyrardowskiej.
Opis.
Plac Króla Zygmunta Starego znajduje się w samym centrum Grodziska Mazowieckiego, przecina go ulica Żyrardowska, która w tym miejscu łączy się z ulicą Sienkiewicza (obie drogi w ciągu DW719). W budynkach wokół placu znajduje się duża liczba lokali handlowo-usługowych. Wśród obiektów przy placu Króla Zygmunta Starego znajdują się Kościół św. Anny oraz grodziski Dom Rzemiosła.
Obecnie (2022) trwają prace przygotowawcze do kompleksowej przebudowy placu, ma on zostać zrewitalizowany wraz z Placem Wolności oraz ulicą 11 Listopada.

</doc>
<doc id="5327463" url="https://pl.wikipedia.org/wiki?curid=5327463" title="Bartosz Jarmuszkiewicz">
Bartosz Jarmuszkiewicz

Bartosz Jarmuszkiewicz – polski funkcjonariusz służb specjalnych w stopniu pułkownika. W latach 2020–2022 zastępca szefa Agencji Bezpieczeństwa Wewnętrznego, od 2022 szef Agencji Wywiadu.
Życiorys.
Od 1996 służył w Urzędzie Ochrony Państwa, następnie po jego likwidacji od 2002 w Agencji Bezpieczeństwa Wewnętrznego. Odbył kurs oficerski w Ośrodku Szkolenia Kadr Wywiadu w Starych Kiejkutach, w ramach służby doszedł do stopnia pułkownika. Od początku zatrudnienia w służbach specjalizował się w pracy operacyjnej. Od 2015 obejmował stanowiska kierownicze w ramach ABW, m.in. był dyrektorem Centralnego Ośrodka Szkolenia i Edukacji w Emowie. 20 maja 2020 objął stanowisko zastępcą szefa Agencji Bezpieczeństwa Wewnętrznego, odpowiedzialnego za Departament Kontrwywiadu. 8 sierpnia 2022 został powołany na stanowisko szefa Agencji Wywiadu po dymisji Piotra Krawczyka.

</doc>
<doc id="5327464" url="https://pl.wikipedia.org/wiki?curid=5327464" title="Thimio Kondi">
Thimio Kondi

Thimio Kondi (ur. 7 lutego 1948 w Gjirokastrze, zm. 26 sierpnia 2020) - albański sędzia, minister sprawiedliwości Albanii w latach 1997-1999.
Życiorys.
W 1977 roku ukończył studia prawnicze na Uniwersytecie Tirańskim, pracował następnie jako sędzia w Sądzie Okręgowym w Fierze.
W latach 1995-1997 był prawnikiem Albańskiego Centrum Praw Człowieka. Następnie w latach 1997-1999 był ministrem sprawiedliwości Albanii, a w latach 1999-2008 był prezesem albańskiego Sądu Najwyższego. 

</doc>
<doc id="5327466" url="https://pl.wikipedia.org/wiki?curid=5327466" title="CDESK">
CDESK

CDESK to oprogramowanie helpdesk oraz service desk, które przeznaczone jest do digitalizacji i standaryzacji procesów biznesowych w firmie. CDESK dostarcza narzędzia m.in. do usprawniania komunikacji z klientem, obsługi zgłoszeń, rejestracji czasu pracy pracowników oraz dotrzymywania terminów SLA i . Z oprogramowania korzysta aktualnie ponad 1000 firm w Słowacji i Czechach.
CDESK został stworzony w 2003 roku przez słowacką firmę SEAL IT Services s.r.o. W 2011 roku utworzono firmę Inova Logic s.r.o. która nieustannie rozwija oprogramowanie CDESK
Moduły.
CDESK oferuje różne moduły. W zależności od potrzeb danej firmy (jej procesów wewnętrznych oraz sposobu przepływu informacji) dobierany jest odpowiedni zestaw modułów.
Do głównych modułów CDESK zalicza się:
Dodatkowo dostępne są inne moduły, które mogą okazać się przydatne w niektórych przypadkach: cenniki, zastępstwa pracowników i przyznawanie urlopów, baza wiedzy (know-how), rezerwacja np. urządzeń w kalendarzu.
Elastyczność modułów CDESK pozwala na wdrożenie ich w firmach o różnym profilu działalności, z których najczęstsze to:
CDESK jest aktualnie wykorzystywany przez firmy o różnym profilu działalności. Jest to np. agencja ubezpieczeniowa, dostawcy usług telekomunikacyjnych, dostawcy kas fiskalnych, sprzedawcy elektroniki i wiele innych. Pełna lista referencji od klientów znajduje się tutaj.
Licencje i dostęp.
CDESK dostępny jest w trzech wersjach licencyjnych:
Klient może wybrać jeden z trzech rodzajów dostępu do platformy:
Technologia.
CDESK bazuje na Linuksie, dystrybucji .
Graficzny interfejs (frontend) opracowany został w Angular, natomiast rozwiązania po stronie serwerowej, których użytkownik CDESK nie widzi (Backend) obsługiwany jest przez PHP. Baza danych CDESK stworzona w MariaDB.
Rozwój CDESK jest usprawniony dzięki wykorzystaniu DevOps. Dodatkowo CDESK jest w pełni obsługiwany przez platformę DOCKER i może być bezpiecznie wdrożony na serwer klienta.
Na systemie wykonywane są również testy penetracyjne, które wyszukują słabe punkty w zabezpieczeniach.
Aplikacje.
Dostępne są trzy rodzaje aplikacji, dzięki którym można zalogować się do CDESK:
Dostępność.
CDESK jest dostępny w 6 językach: słowackim, czeskim, angielskim, polskim, niemieckim oraz węgierskim.
Na stronie internetowej CDESK znajduje się dokumentacja, która pozwala zapoznać się z wszystkimi aspektami technicznymi oraz działaniem oprogramowania.

</doc>
<doc id="5327473" url="https://pl.wikipedia.org/wiki?curid=5327473" title="5 Chersońska Brygada Artylerii">
5 Chersońska Brygada Artylerii

5 Chersońska Brygada Artylerii – oddział artylerii Armii Ukraińskiej Republiki Ludowej.
Formowanie i działania.
Rozkazem dowództwa Armii Czynnej nr 50 z 23 czerwca 1920 na pełniącego obowiązki dowódcy 5 Chersońskiej Brygady Artylerii został wyznaczony gen. Wołodymyr Bańkiwskyj. Podporządkowane mu zostały obydwie baterie artylerii dywizji. Wkrótce utworzono dowództwo brygady i kureń artylerii, w którego skład wchodziły trzy baterie i park artyleryjski. Jednak tylko jedna bateria była uzbrojona, a dwie pozostałe miały jedynie charakter kadrowy.
26 lipca pod Krzywczami brygada utraciła jedno działo. W ten sposób dywizja pozostała praktycznie bez artylerii, gdyż drugie działo nie było wtedy sprawne. Interwencja dowództwa ACz spowodowała, że w połowie sierpnia 5 Chersońska Brygada Artylerii znowu miała dwa lekkie działa polowe, a jej stan wynosił: 24 oficerów, 59 szeregowych, 5 koni wierzchowych, 12 zaprzęgowych i 25 taborowych; 8 wozów i 2 kuchnie polowe.&lt;br&gt;W nocy z 25 na 26 sierpnia 1 bateria opuściła pozycje bojowe i wraz z innymi żołnierzami 5 Chersońskiej DS pochodzącymi z Galicji zdezerterowała i przeszła do Czechosłowacji. Z resztek stanu osobowego brygady utworzono jedną baterię z dwoma działami, przy czym zachowano ogniwa dowodzenia brygady i kurenia. Dowódcą brygady został sot. Katche, który jednocześnie pełnił obowiązki dowódcy kurenia artylerii. &lt;br&gt;W październiku Armia URL przeprowadziła mobilizację. W jej wyniku liczebność jej oddziałów znacznie wzrosła. W związku z podpisaniem przez Polskę układu o zawieszeniu broni na froncie przeciwbolszewickim, od 18 października wojska ukraińskie zmuszone były prowadzić działania zbrojne samodzielnie.21 listopada, w następstwie klęski wojsk ukraińskich na froncie bolszewickim, 5 Chersońska Brygada Artylerii przeszła na zachodni brzeg Zbrucza, gdzie została rozbrojona przez oddziały polskie i internowana. Polacy przejęli wtedy 4 lekkie 3-calowe działa polowe.
Brygada istniała do maja 1921, kiedy w następstwie połączenia 5 Chersońskiej Dywizji Strzelców z 1 Dywizją Karabinów Maszynowych utworzono nową 5 Brygadę Artylerii, w której znaleźli się artylerzyści z obydwu jednostek .
Struktura organizacyjna.
Stan we wrześniu 1920
28 października 1920 brygada posiadała: 218 ludzi (15 oficerów, 188 szeregowych, 15 pracowników cywilnych); 87 koni (3 wierzchowe, 34 zaprzęgowe, 20 taborowych z wojska, 15 taborowych zmobilizowanych z gospodarstw); 3 wozy z wojska i 15 zmobilizowanych z gospodarstw, 2 kuchnie polowe. Z tego w stanie bojowym 11 oficerów, 80 bagnetów, 16 żołnierzy obsługi karabinów maszynowych, 60 artylerzystów; 3 konie wierzchowe, 34 zaprzęgowe i 20 taborowych. Na uzbrojeniu posiadała 4 lekkie 3-calowe działa polowe.

</doc>
<doc id="5327477" url="https://pl.wikipedia.org/wiki?curid=5327477" title="Ricardo Rivera">
Ricardo Rivera

Ricardo Emmanuel Rivera de León (ur. 17 kwietnia 1997 w San Juan) – portorykański piłkarz grający na pozycji napastnika w amerykańskim trzecioligowym klubie Union Omaha oraz reprezentacji Portoryka. 
W swojej seniorskiej karierze występował jeszcze w hiszpańskim klubie Vilamarxant CF. W kadrze Portoryka zadebiutował 28 sierpnia 2016 w starciu z Dominikaną. Pierwszą bramkę zdobył 28 marca 2021 przeciwko Trynidadowi i Tobago. W eliminacjach do Mistrzostw Świata 2022 strzelił 4 gole.

</doc>
<doc id="5327486" url="https://pl.wikipedia.org/wiki?curid=5327486" title="Język aneityum">
Język aneityum

Język aneityum ("antas Anejom̃", "intas anejom"), także anejom̃ (a. anejom) – język austronezyjski z grupy języków oceanicznych, używany na wyspie Anatom (Aneityum), należącej do państwa Vanuatu. Według danych z 2001 roku posługuje się nim 900 osób. Jest jedynym autochtonicznym językiem wyspy Anatom.
Jego użytkownicy posługują się także językiem angielskim.
Jest zapisywany alfabetem łacińskim.

</doc>
<doc id="5327487" url="https://pl.wikipedia.org/wiki?curid=5327487" title="Język anejom">
Język anejom



</doc>
<doc id="5327488" url="https://pl.wikipedia.org/wiki?curid=5327488" title="Osiedle XX-lecia (Grodzisk Mazowiecki)">
Osiedle XX-lecia (Grodzisk Mazowiecki)

Osiedle XX-lecia – osiedle mieszkaniowe zlokalizowane w centrum Grodziska Mazowieckiego, wybudowane na przełomie lat 60 i 70 XX wieku.
Osiedlem administruje Grodziska Spółdzielnia Mieszkaniowa.
Historia.
Decyzja o budowie nowego osiedla w centrum miasta została podjęta przez grodziskich spółdzielców w latach 60 XX wieku, po zakończeniu budowy osiedli przy ulicach Grunwaldzkiej, Sadowej oraz Spółdzielczej. Osiedle zbudowane zostało w latach 1966-1970, a jego budowa odegrała znaczącą rolę w układzie przestrzennym miasta, gdyż było to pierwsze w Grodzisku Mazowieckim osiedle, które posiadało luźno rozlokowane bloki mieszkalne oraz otaczającą je zieleń z ciągami pieszo-jezdnymi. 
Po zakończeniu realizacji osiedla XX-lecia przystąpiono do budowy niewielkiego osiedla przy zbiegu ulic Sienkiewicza oraz Kościuszki, które architektonicznie przypomina osiedle XX-lecia. Osiedle zbudowano do 1971 roku, powstało na terenie dawnych letniaków, będących częścią Zakładu Wodoleczniczego. 
Budynki.
Na terenie osiedla zbudowano łącznie 11 budynków mieszkalnych, w których ulokowano 550 mieszkań. Największe trzy budynki pod adresami: Sienkiewicza 49B, Sienkiewicza 45C, Montwiłła 71 liczą kolejno 170, 120 i 100 lokali. Pozostałe budynki to tzw. „punktowce”, składające się z jednej klatki schodowej, gdzie średni metraż mieszkań wynosi 47,5 m². Wszystkie bloki pozbawione były okien na klatkach wejściowych, ich oświetlenie zapewniały „świetliki” zlokalizowane na najwyższej kondygnacji każdego z bloków.

</doc>
<doc id="5327489" url="https://pl.wikipedia.org/wiki?curid=5327489" title="Małgorzata Ochęduszko-Ludwik">
Małgorzata Ochęduszko-Ludwik

 
Małgorzata Agata Ochęduszko-Ludwik (ur. 13 stycznia 1959 w Czeladzi) – polska samorządowiec, polityk i urzędniczka. W latach 1994–1998 wiceprezydent Będzina, w latach 1999–2002 wicestarosta będzińska, w latach 2017–2018 członek zarządu województwa śląskiego V kadencji.
Życiorys.
Ukończyła studia na Wydziale Filologicznym Uniwersytetu Śląskiego w Katowicach. Kształciła się podyplomowo w zakresie zarządzania potencjałem społecznym i doradztwa personalnego w Wyższej Szkole Handlu i Finansów Międzynarodowych w Warszawie oraz zarządzania przedsiębiorstwem i projektami europejskimi na Akademii Ekonomicznej w Katowicach, działała także jako nauczycielka akademicka. Zawodowo pracowała jako urzędniczka samorządowa, zajmowała stanowiska kierownik Urzędu Stanu Cywilnego w Siewierzu, naczelnik Wydziału Polityki Społecznej Urzędu Miejskiego w Sosnowcu oraz naczelnik Wydziałów Zdrowia i Polityki Społecznej oraz Edukacji i Polityki Społecznej w Urzędzie Miejskim w Czeladzi. Została pełnomocnikiem wojewody śląskiego ds. równości płci i uzależnień (2003–2006), w ramach tego stanowiska była inicjatorką ogólnopolskiej akcji „Tolerancyjny dla świata” (po raz pierwszy zorganizowanej w 2003). Była też m.in. przewodniczącą rady nadzorczej aquaparku w Dąbrowie Górniczej.
Zaangażowała się w działalność polityczną w ramach Socjaldemokracji Rzeczypospolitej Polskiej i następnie Sojuszu Lewicy Demokratycznej. W kadencji 1994–1998 zasiadała w radzie miejskiej Będzina, w tym okresie pełniła funkcję wiceprezydent tego miasta. W 1998 została wybrana do rady powiatu będzińskiego, po czym w latach 1999–2002 sprawowała funkcję zastępcy starosty. W 2002 po raz pierwszy wybrana radną sejmiku śląskiego (w 2006 nie uzyskała reelekcji). Powróciła do sejmiku w 2010, obejmując funkcję szefowej klubu radnych. Kandydowała bez powodzenia w 2014, jednak mandat objęła w 2017 w miejsce Kazimierza Karolczaka. 16 października 2017 została członkiem zarządu województwa śląskiego, także zastępując Karolczaka. Objęła odpowiedzialność za Europejski Fundusz Społeczny, rynek pracy, politykę społeczną, edukację i naukę, inwestycje oraz współpracę międzynarodową. Zakończyła pełnienie funkcji 21 listopada 2018, w tym samym roku nie kandydowała ponownie do sejmiku. Startowała także w wyborach parlamentarnych w 2005 (z ramienia SLD) i 2019 (z listy Koalicji Obywatelskiej).

</doc>
<doc id="5327490" url="https://pl.wikipedia.org/wiki?curid=5327490" title="Brązowa plamistość pomidora">
Brązowa plamistość pomidora

Brązowa plamistość pomidora () – wirusowa choroba pomidora wywoływana przez wirusa brązowej plamistości pomidora ("Tomato spotted wilt virus", TSWV).
Występowanie.
Odnotowano co najmniej sześć szczepów TSWV; występujące objawy i zakres porażonych roślin różni się w zależności od szczepu. Chociaż wcześniej wywołane przez niego choroby stanowiły zagrożenie tylko dla roślin uprawianych w regionach tropikalnych i subtropikalnych, dziś choroby te występują na całym świecie.
Wirus TSVW powoduje poważne choroby licznych gatunków roślin należących do 35 rodzin, w tym dwuliściennych i jednoliściennych. Poraża liczne rośliny uprawne. Ta szeroka gama żywicieli roślin ozdobnych, warzyw i upraw polowych jest wyjątkowa wśród wirusów infekujących rośliny. Wśród roślin uprawnych w Polsce wirus ten powoduje choroby: brązowa plamistość pomidora, brązowa plamistość pomidora na chryzantemie, brązowa plamistość pomidora na gerberze, brązowa plamistość tytoniu, cętkowana nekrotyczna plamistość juki, pierścieniowa plamistość dalii, wirusowa plamistość liści skrzydłokwiatu, wirusowa brązowa plamistość ziemniaka.
Objawy.
Objawy brązowej plamistości pomidora występują na łodygach, ogonkach liściowych, liściach i owocach. Różnią się w zależności od stadium porażenia roślin. Młode liście mogą mieć małe, ciemnobrązowe plamki, które w końcu ulegają nekrozie. Na łodygach i ogonkach liściowych pojawiają się ciemnobrązowe smugi. Wierzchołki pędów są zwykle poważnie dotknięte martwicą układową i osłabieniem wzrostu. Roślina może wykazywać jednostronny wzrost. Owoce pomidora na silnie porażonych roślinach będą wykazywać bardzo charakterystyczne objawy: niedojrzałe owoce mają nakrapiane, jasnozielone pierścienie z wypukłymi środkami. Pomarańczowo-czerwone przebarwienia na dojrzałych owocach sprawiają, że nie nadają się do sprzedaży.
Epidemiologia.
Wirus TSWV jest jedynym wirusem przenoszonym w sposób trwały przez niektóre gatunki wciornastków. Do 1989 r. podano dziewięć gatunków przenoszących go wciornastków: "Frankliniella occidentalis", " Frankliniella schultzei", "Frankliniella fusca", "Thrips tabaci", "Thrips setosus", "Thrips moultoni", "Thrips tenuicornis", "Lithrps dorsalis" i "Scirtothrips dorsalis". Pierwsze cztery są uważane za najważniejsze wektory ze względu na ich szeroką dystrybucję i nakładające się zakresy żywicieli tych gatunków i TSWV. Wirus może zostać przez wciornastki nabyty tylko w stadium larwalnym, natomiast przenoszony jest na rośliny prawie wyłącznie przez dorosłe wciornastki. Larwy "T tabaci" mogą zarazić się wirusem w ciągu 15 minut. Nie mogą przenosić wirusa natychmiast, ale po okresie utajonym (inkubacji) trwającym 3–10 dni (w zależności od gatunku wektora). Gdy wciornastki staną się zakaźne, mogą przenosić wirusa przez maksymalnie 22–30 dni lub przez resztę dorosłego życia. Wirus z dorosłych wcirnastkw nie przenosi się na potomstwo. Nakładające się etapy cyklu życiowego wciornastków mogą odpowiadać za ciągłe rozprzestrzenianie się wirusa.
Ochrona.
Porażonych roślin nie można wyleczyć. Wczesne i dokładne wykrywanie wciornastków, zakażonych roślin oraz środki mające na celu zmniejszenie populacji wektorów to podstawowe metody walki z tą chorobą. Do wykrywania wciornastków używa się żółtych samoprzylepnych karteczek. Powinny one być umieszczone tuż nad baldachimem upraw, na około 1 m², a także w pobliżu drzwi i otworów wentylacyjnych, aby monitorować ruch wciornastków z zewnątrz. Liczba wciornastków na każdej karce powinna być rejestrowana i przedstawiana na wykresach co tydzień, aby monitorować poziom populacji i pomagać w podejmowaniu decyzji dotyczących kontroli. Mozna wykryć wciornastki na kwiatach, stukając kwiatem o kartkę papieru, ale do wykrywania i monitorowania skuteczniejsze jest używanie karteczek samoprzylepnych. Szczególnie atrakcyjne dla wciornastków wydają się żółte lub białe kolory.
Wciornastki zwalcza się chemicznie. Skutecznie zwalczają wciornastki insektycydy zawierające niektóre organofosforany, karbaminiany, chlorowane węglowodory. Są też preparaty biologiczne. Większość insektycydów pyretroidowych, stosowanych samodzielnie, zapewnia jedynie kontrolę wciornastka "Frankliniella occidentalis". Możliwe jest zwiększenie skuteczności insektycydu przez połączenie go z insektycydem pyretroidowym. Kilka aplikacji insektycydów należy wykonać w odstępach 5-dniowych, aby znacząco ograniczyć inwazję wciornastków; żaden z zalecanych insektycydów nie jest skuteczny przy jednej aplikacji. Pięciodniowe odstępy między aplikacjami są bardziej skuteczne niż odstępy 7-dniowe. Najlepiej byłoby, gdyby insektycydy były stosowane przy użyciu sprzętu, który wytwarza bardzo małe cząsteczki oprysku (&lt;100 mikronów), które przenikną chronione obszary rośliny będącej siedliskiem wciornastków i zapewnią najbardziej efektywne zastosowanie insektycydu, jeśli zostanie dokładnie pokryte. Insektycydy rotacyjne z różnych klas chemicznych mogą być skutecznym sposobem na opóźnienie odporności na insektycydy. Jednak najlepiej jest zastosować skuteczny środek owadobójczy dla więcej niż jednego pokolenia szkodników, zanim przejdzie się na inny materiał. Biorąc pod uwagę cykl życiowy wciornastków, skuteczny środek owadobójczy należy stosować przez co najmniej 3 tygodnie przed przejściem na środek owadobójczy z innej klasy chemikaliów.
Sadzonki pomidorów przed nasadzeniem należy sprawdzić pod kątem objawów brązowej plamistości pomidora i inwazji wciornastków. Rośliny porażone należy usunąć, gdy tylko zostaną wykryte. Należy usunąć z okolicy chwasty, które mogą przenosić wirusa.

</doc>
<doc id="5327491" url="https://pl.wikipedia.org/wiki?curid=5327491" title="Rajd Arktyczny 1972">
Rajd Arktyczny 1972

Rajd Arktyczny 1972 (7. Arctic Tunturiralli) – 7 edycja rajdu samochodowego Rajd Arktyczny rozgrywanego w Finlandii. Rozgrywany był od 4 do 6 lutego 1972 roku. Była to pierwsza runda Rajdowych Mistrzostw Europy w roku 1972.

</doc>
<doc id="5327495" url="https://pl.wikipedia.org/wiki?curid=5327495" title="Wioślarstwo na Letnich Igrzyskach Olimpijskich 1936 – jedynka mężczyzn">
Wioślarstwo na Letnich Igrzyskach Olimpijskich 1936 – jedynka mężczyzn

Rywalizacja w jedynce mężczyzn w wioślarstwie na Letnich Igrzyskach Olimpijskich 1936 rozgrywana była między 11 a 14 sierpnia 1936 na torze regatowym na jeziorze Langer See w Grünau.
Wystartowało 20 zawodników z 20 krajów.
Format.
W pierwszej rundzie rozegrano cztery wyścigi, z których zwycięzcy awansowali do półfinału, a pozostali zawodnicy awansowali do repasaży. Z czterech wyścigów repasażowych tylko zwycięzcy awansowali do półfinałów. Z półfinałów trzech pierwszych zawodników (z każdego z półfinałów) awansowało do finału. Pozostali zawodnicy odpadli z rywalizacji.

</doc>
<doc id="5327497" url="https://pl.wikipedia.org/wiki?curid=5327497" title="Księstwo gliwickie">
Księstwo gliwickie

Księstwo gliwickie (, ) – księstwo utworzone z podziału księstwa bytomsko-kozielskiego dla Siemowita w pierwszej połowie XIV wieku.
Historia.
W XIII wieku Gliwice wchodziły z początku w skład księstwa opolskiego, a później bytomsko-kozielskiego.
Pierwszemu panującemu księciu Siemowitowi przypisuje się wzniesienie murów obronnych i murowanego zamku. Według Jerzego Horwata miałaby za tym przemawiać kwestia zbyt krótkich rządów następców i posiadanie przez nich jedynie połowy miasta. Wybudowanie zamku byłoby związane z uzyskaniem przez Gliwice znaczącej rangi w ramach księstwa. Badania archeologiczne przeprowadzone przez Annę Stankiewicz-Węgrzykową wspierają tę hipotezę.
O tym, że planowane przedsięwzięcie mogło się nigdy nie ziścić pod panowaniem Siemowita, świadczą dokumenty, według których książę miał wówczas kłopoty finansowe, co doprowadziło do tego, że w 1334 musiał zastawić Leszkowi raciborskiemu swoje księstwo, które dwa lata później wróciło do niego z powodu śmierci Leszka. O małej roli, jaką Siemowit odegrał względem pozostałych władców, może sugerować brak dokumentów informujących o dokładnej dacie śmierci czy miejscu pochówku, jednakże bardzo prawdopodobne jest to, że mógł zostać pochowany w Gliwicach.
Obszar księstwa gliwickiego pokrywał się z istniejącą wówczas kasztelanią; według niektórych historyków samo księstwo mogło należeć do kasztelanii toszeckiej, chociaż w opracowaniach Stanisława Arnolda, Hermanna Neulinga czy Zygmunta Wojciechowskiego nie ma żadnej wzmianki potwierdzającej tej tezę.
Kasztelania gliwicka odpowiadała powierzchni samego księstwa. Rzeka Bytomka oddzielała diecezję krakowską od wrocławskiej i stanowiła granicę między księstwem bytomskim a gliwickim. Płynęła ona w stronę południowego zachodu, więc w granicach kasztelanii znalazły się: Stare Dębieńsko, Leszczyny, Wilcza, Rudy (Raciborskie) i Pilchowice. W tym rejonie w skład kasztelanii wchodziły Bargłówka i Sierakowice. W zachodniej części terytorium gliwickiego znalazły się: Rachowice, Kozłów, Brzezinka, Niepaszyce i Łabędy, które leżały po drugiej stronie rzeki Kłodnicy, gdzie księstwo gliwickie graniczyło z kozielskim. Do północnej części terytorium przynależały: Przyszówka, Szałsza i Czekanów.
Po śmierci Siemowita doszło do sporu o własność terytoriów. Według Jerzego Horwata Gliwice otrzymała wówczas Eufemia, córka księcia Bolka. W 1364 wyszła za mąż za Wacława, księcia niemodlińskiego, a po jego śmierci za Bolka III, księcia ziębickiego, który był jednym z najuboższych władców śląskich. Z tego też powodu Eufemia miałaby zawrzeć układ z Konradem II (za pośrednictwem księcia oświęcimskiego Jana I oraz księcia brzeskiego Ludwika), który dotyczył sprzedaży części Gliwic za 1500 groszy praskich. Prawdopodobnie wówczas drugą połowę miasta z zamkiem otrzymał Jan I, książę oświęcimski, około 1370. Były to wydarzenia, które zapoczątkowały trwający 110 lat podział Gliwic i ziemi gliwickiej. Nie zachował się jednakże żaden akt prawny dotyczący tej kwestii, którą potwierdza wyłącznie dokument związany z przekazaniem części majątków przez gliwiczan na szpital w Opolu. Owe należności były płacone przez mieszczan z tej części miasta, która znajdowała się w posiadaniu książąt oleśnickich. Właściciele drugiej połowy miasta, należącej do książąt oświęcimskich (Jana I, Jana II i Jana III) oraz cieszyńskich (Przemysława I Noszaka, Przemysława Młodszego, Kazimierza i Jana IV), nie przekazywali pieniędzy na szpital opolski. Na początku XVI wieku, według urbarza z 1534, mieszczanie gliwiccy w dalszym ciągu wpłacali fundusze na tenże szpital. Gliwice w XVI w. liczyły 150 domów, z czego 1/4 z nich za rządów Jana II Dobrego płaciła czynsz do Opola. Według informacji zawartych w urbarzu okres podziału miasta zakończył się w 1482.
Do książąt oświęcimskich należało 3/4 miasta, tj. część południowa oraz działki leżące w sąsiedztwie kościoła Wszystkich Świętych i bramy Raciborskiej (Kozielskiej). Pozostałe parcele leżące w północno-wschodniej części miasta blisko bramy Bytomskiej stanowiły własność książąt oleśnickich, co potwierdza fakt, że wzniesiono szpital św. Trójcy przy drodze do Trynku na gruncie należącym do Konrada III Starego. Został on zbudowany za bramą Bytomską, czyli w sąsiedztwie tej części terytorium, która należała do książąt oleśnickich. Druga część miasta przypadła książętom oświęcimskim.
Większa część miasta oraz południowo-zachodnie tereny przed 1372 należały Jana IV, księcia gliwickiego. W siódmej dekadzie XIV w. mógł je posiadać Jan I Scholastyk – rządził on tu do 1372. Następnie nad tą częścią Gliwic panowali kolejno książęta oświęcimscy Jan II i jego syn Jan III.
Potwierdzeniem przynależności Gliwic do Piastów oświęcimskich jest dokument Katarzyny, siostry Jana III, wydany prawdopodobnie 5 września 1403 w zamku gliwickim w sprawie Szobiszowic. Po śmierci Jana III, tj. po 14 września 1405, jego posiadłości (część ziemi gliwickiej i księstwo oświęcimskie) przeszły we władanie potomków Przemysława I Noszaka. Przekazał on spadek swojemu synowi, Przemysławowi, który miałby wówczas podążyć do Gliwic w celu odebrania hołdu lennego od poddanych z jego części ziem miasta. Wracając do Cieszyna, na początku 1406 został on zamordowany przez Chrzana, prawdopodobnie pochodzącego z Czech. Po śmierci Przemysła rządy w ziemi gliwickiej objął jego brat Bolesław, książę cieszyński. Władał nią do 1414, kiedy to doszło do podziału posiadłości Bolesława po dojściu do pełnoletności jego bratanka Kazimierza.
W latach 1414–1433/1434 większa część Gliwic i ziem gliwickiej należała do Kazimierza. Przełomowym wydarzeniem okazał się najazd husytów czeskich pod dowództwem Zygmunta Korybutowicza i Dobiesława Puchały, do którego doszło w 1430. Wtedy to miasto mogło zostać złupione. Badania archeologiczne przeprowadzone w Gliwicach wykazały, że husyci po zdobyciu miasta przystąpili do naprawy murów miejskich.
Po krótkich rządach Zygmunta Korybutowicza miasto powróciło do poprzednich władców. Gliwice przejął jeden z synów Kazimierza, Wacław, a 19 stycznia 1445 doszło do podziału majętności. Najstarszy z braci Wacław otrzymał ziemię zatorską, średni Przemysław – toszecką, a najmłodszy Jan (Janusz) – oświęcimską wraz z częścią Gliwic i ziemią gliwicką. Wtedy doszło również do podziału ziemi gliwickiej, której część otrzymał książę Przemysław.
Jedynie dwaj Piastowie władający księstwem gliwickim byli w pełni związani z terytorium – pierwszym z nich był Siemowit, drugim natomiast Jan IV, który po podziale ziem w 1445 otrzymał dzielnicę oświęcimską z częścią ziemi gliwickiej i zamkiem. W Gliwicach książę mieszkał z pierwszą żoną Katarzyną, następnie z Barbarą, księżniczką karniowską. Większość zachowanych dokumentów, wydanych przez ówczesnego księcia, została wystawiona na terenie zamku, m.in. dokument o sprzedaży księstwa oświęcimskiego Kazimierzowi Jagiellończykowi, a także pismo dotyczące zapłaty za służbę „pruską”. Jan IV zaciągał na terenie księstwa ludzi do walki z Zakonem Krzyżackim w okresie wojny trzynastoletniej.
W 1460 zmarł Bolesław V, książę opolski i strzelecki, zatem Jan IV 29 maja 1460 podjął wyprawę na Strzelce, uzasadniając to posiadanymi prawami do księstwa strzeleckiego. Oddziały z ziem gliwickich 16 sierpnia zajęły Leśnicę, podążając tym samym na zachód. Dnia 19 października 1460 został zawarty pokój z dziedzicem Bolesława V. Mikołaj I za zwrot zajętego terytorium miał zapłacić 1700 florenów – nie zachowały się jednak żadne dokumenty potwierdzające tę okoliczność.
Drugą częścią miasta i ziemi gliwickiej – od chwili podziału do 1403 – władał Konrad II, książę oleśnicki. Po jego śmierci władzę przejął Konrad III Stary, panując do 1412/1413. Następnie rządzili jego synowie Konrad V Kącki oraz Konrad VII Biały, który został pozbawiony władzy przez bratanków Konrada IX Czarnego i Konrada X Białego Młodszego. Po śmierci Konrada IX Czarnego księstwa bytomskie i kozielskie oraz część ziemi gliwickiej przeszły pod władanie Konrada X, który około 1472 przekazał swoje prawa do ziem Henrykowi I Starszemu, księciu ziębickiemu, synowi Jerzego z Podiebradu.

</doc>
<doc id="5327498" url="https://pl.wikipedia.org/wiki?curid=5327498" title="Wioślarstwo na Letnich Igrzyskach Olimpijskich 1936 – dwójka bez sternika mężczyzn">
Wioślarstwo na Letnich Igrzyskach Olimpijskich 1936 – dwójka bez sternika mężczyzn

Rywalizacja w dwójkach bez sternika mężczyzn w wioślarstwie na Letnich Igrzyskach Olimpijskich 1936 rozgrywana była między 11 a 14 sierpnia 1936 na torze regatowym na jeziorze Langer See w Grünau.
Do rywalizacji przystąpiło 13 osad.
Format.
W rundzie 1 rozegrano trzy wyścigi, z których zwycięskie osady awansowały do finału, pozostałe zaś do repasaży. Z trzech wyścigów repasażowych zwycięzcy awansowali do finału pozostałe osady odpadały z rywalizacji.

</doc>
<doc id="5327499" url="https://pl.wikipedia.org/wiki?curid=5327499" title="Scott Kennedy">
Scott Kennedy

Scott Fitzgerald Kennedy (ur. 31 marca 1997 w Calgary) – kanadyjski piłkarz z obywatelstwem niemieckim występujący na pozycji środkowego obrońcy, reprezentant kraju, obecnie zawodnik niemieckiego Jahn Regensburg.

</doc>
<doc id="5327502" url="https://pl.wikipedia.org/wiki?curid=5327502" title="Wioślarstwo na Letnich Igrzyskach Olimpijskich 1936 – dwójka ze sternikiem mężczyzn">
Wioślarstwo na Letnich Igrzyskach Olimpijskich 1936 – dwójka ze sternikiem mężczyzn

Rywalizacja w dwójkach ze sternikiem mężczyzn w wioślarstwie na Letnich Igrzyskach Olimpijskich 1936 rozgrywana była w dniach 12 - 14 sierpnia 1936 na torze regatowym na jeziorze Langer See w Grünau.
Do rywalizacji przystąpiło 12 osad.
Format.
W rundzie 1 rozegrano dwa wyścigi, z których zwycięskie osady awansowały do finału, pozostałe zaś do repasaży. Z dwóch wyścigów repasażowych dwie pierwsze osady z każdego wyścigu awansowały do finału pozostałe osady odpadały z rywalizacji.

</doc>
<doc id="5327505" url="https://pl.wikipedia.org/wiki?curid=5327505" title="Wioślarstwo na Letnich Igrzyskach Olimpijskich 1936 – dwójka podwójna mężczyzn">
Wioślarstwo na Letnich Igrzyskach Olimpijskich 1936 – dwójka podwójna mężczyzn

Rywalizacja w dwójkach podwójnych mężczyzn w wioślarstwie na Letnich Igrzyskach Olimpijskich 1936 rozgrywana była między 12 a 14 sierpnia 1936 na torze regatowym na jeziorze Langer See w Grünau.
Do rywalizacji przystąpiło 12 osad.
Format.
W rundzie 1 rozegrano dwa wyścigi, z których zwycięskie osady awansowały do finału, pozostałe zaś do repasaży. Z dwóch wyścigów repasażowych dwie pierwsze osady z każdego wyścigu awansowały do finału, pozostałe osady odpadały z rywalizacji.

</doc>
<doc id="5327512" url="https://pl.wikipedia.org/wiki?curid=5327512" title="Wioślarstwo na Letnich Igrzyskach Olimpijskich 1936 – czwórka bez sternika mężczyzn">
Wioślarstwo na Letnich Igrzyskach Olimpijskich 1936 – czwórka bez sternika mężczyzn

Rywalizacja w czwórkach bez sternika mężczyzn w wioślarstwie na Letnich Igrzyskach Olimpijskich 1936 rozgrywana była między 12 sierpnia a 14 sierpnia 1936 na torze regatowym na jeziorze Langer See w Grünau. Do rywalizacji przystąpiło 9 osad.
Format.
W rundzie 1 rozegrano dwa wyścigi, z których zwycięskie osady awansowały do finału, pozostałe zaś do repasaży. Z dwóch wyścigów repasażowych dwie pierwsze osady z każdego wyścigu awansowały do finału, pozostałe osady odpadały z rywalizacji.

</doc>
<doc id="5327515" url="https://pl.wikipedia.org/wiki?curid=5327515" title="Czarny szlak turystyczny Nowa Słupia – Szczytniak – Piórków">
Czarny szlak turystyczny Nowa Słupia – Szczytniak – Piórków



</doc>
<doc id="5327516" url="https://pl.wikipedia.org/wiki?curid=5327516" title="Inwazja na Polskę w 1939 roku - chronologicznie">
Inwazja na Polskę w 1939 roku - chronologicznie

Poniższy artykuł opisuje najważniejsze wydarzenia związane z agresją III Rzeszy na II Rzeczpospolitą Polską oraz zaangażowaniem ZSRR i Armii Czerwonej, w szczególności tzw. kampanię wrześniową (znaną także jako wojna obronna Polski 1939 roku), wydarzenia które bezpośrednio do niej doprowadziły oraz jej bezpośrednie skutki.

</doc>
<doc id="5327517" url="https://pl.wikipedia.org/wiki?curid=5327517" title="Wioślarstwo na Letnich Igrzyskach Olimpijskich 1936 – czwórka ze sternikiem mężczyzn">
Wioślarstwo na Letnich Igrzyskach Olimpijskich 1936 – czwórka ze sternikiem mężczyzn

Rywalizacja w czwórkach ze sternikiem mężczyzn w wioślarstwie na Letnich Igrzyskach Olimpijskich 1936 rozgrywana była między 11 a 14 sierpnia 1936 na torze regatowym na jeziorze Langer See w Grünau.
Do rywalizacji przystąpiło 16 osad.
Format.
W rundzie 1 rozegrano trzy wyścigi, z których zwycięskie osady awansowały do finału, pozostałe zaś do repasaży. Z trzech wyścigów repasażowych tylko zwycięskie osady awansowały do finału, pozostałe osady odpadały z rywalizacji.

</doc>
<doc id="5327520" url="https://pl.wikipedia.org/wiki?curid=5327520" title="Wioślarstwo na Letnich Igrzyskach Olimpijskich 1936 – ósemka ze sternikiem mężczyzn">
Wioślarstwo na Letnich Igrzyskach Olimpijskich 1936 – ósemka ze sternikiem mężczyzn

Rywalizacja w ósemkach mężczyzn w wioślarstwie na Letnich Igrzyskach Olimpijskich 1936 rozgrywana była między 12 a 14 sierpnia 1936 na torze regatowym na jeziorze Langer See w Grünau.
Do rywalizacji przystąpiło 14 osad.
Format.
W rundzie 1 rozegrano trzy wyścigi, z których zwycięskie osady awansowały do finału, pozostałe zaś do repasaży. Z trzech wyścigów repasażowych tylko zwycięskie osady awansowały do finału, pozostałe osady odpadały z rywalizacji.

</doc>
<doc id="5327522" url="https://pl.wikipedia.org/wiki?curid=5327522" title="Ankona (rasa kur)">
Ankona (rasa kur)

Ankona — rasa kur domowych. Nazwa wywodzi się od miasta Ankona, usytuowanego na terenie Włoch, które jest miejscem powstania tej odmiany. Pomimo miejsca genezy, rasa nie jest popularna na terenie tego kraju. Obecnie najbardziej rozpowszechniona jest w Stanach Zjednoczonych i w Wielkiej Brytanii. Ankony występują także w mniejszej wersji — bantam.
Historia.
Gatunek został sprowadzony do Anglii z portu Ankona około 1848 roku. Ptaki zostały poddane dokładnej selekcji w celu uzyskania pokrywy o regularnym wzorze. Pierwotnie kury posiadały upierzenie pokryte nieregularnymi, białymi plamami. Dopiero w 1880 roku hodowcom udało się uzyskać, znany obecnie, charakterystyczny, równomierny wzór. Odmiana z Anglii jest większa, niż ta, rozmnażana na terenie Stanów Zjednoczonych.
Wygląd.
Przedstawiciele rasy posiadają krótki i owalny tułów. Pierś jest pełna i zaokrąglona. Osobniki posiadają czerwony, pojedynczy grzebień, który rośnie wzdłuż linii karku. Istnieje także mniej znana odmiana posiadająca grzebień różyczkowy. Pióra są miękkie, duże i zaokrąglone. Rasa posiada stosunkowo gęste upierzenie. Smukła sylwetka i wydłużona budowa ciała są jednymi z cech charakterystycznych tych kur.
Zachowanie.
Ankony są aktywne i ruchliwe. Potrafią także wysoko latać, co powoduje, że ich wybiegi powinny być dobrze zabezpieczone. Rasa wykazuje skłonności do walki. Kury rzadko są zainteresowane wysiadywaniem piskląt, ale posiadają wysoki wskaźnik nieśności. Ich jaja przyjmują zwykle białą barwę. 

</doc>
<doc id="5327527" url="https://pl.wikipedia.org/wiki?curid=5327527" title="Parkawaja">
Parkawaja

Parkawaja (; , "Parkowaja") – wieś na Białorusi, w obwodzie witebskim, w rejonie orszańskim, w sielsowiecie Smolany, przy drodze republikańskiej R15.

</doc>
<doc id="5327528" url="https://pl.wikipedia.org/wiki?curid=5327528" title="Viorel Gherciu">
Viorel Gherciu

Viorel Gherciu (ur. 29 listopada 1969 w Kiszyniowie) – mołdawski menedżer i agronom, w latach 2021–2022 minister rolnictwa i przemysłu spożywczego.
Życiorys.
W 1992 ukończył studia agronomiczne na Państwowym Uniwersytecie Rolniczym Mołdawii w Kiszyniowie. Odbył następnie studia podyplomowe z zarządzania w agronomii, a w 1998 uzyskał magisterium ze stosunków międzynarodowych w Akademii Administracji Publicznej w Kiszyniowie. Zawodowo pracował jako menedżer branży rolniczej, m.in. przy projektach rozwoju hodowli soi w Mołdawii. Został szefem stowarzyszenia ProRuralInvest zajmującego się dofinansowaniem rolnictwa, uczestniczył w międzynarodowych projektach z zakresu wspierania tej branży oraz brał udział w opracowaniu strategii rozwoju mołdawskiego rolnictwa.
6 sierpnia 2021 (jako bezpartyjny) objął stanowisko ministra rolnictwa i przemysłu spożywczego w rządzie Natalii Gavrilițy. Został odwołany z tej funkcji w lipcu 2022, kiedy to zastąpił go Vladimir Bolea.

</doc>
<doc id="5327531" url="https://pl.wikipedia.org/wiki?curid=5327531" title="Aleksandrs Koļinko">
Aleksandrs Koļinko



</doc>
<doc id="5327533" url="https://pl.wikipedia.org/wiki?curid=5327533" title="Testy NIPT">
Testy NIPT

Testy NIPT (ang. Non Invasive Prenatal Testing), inaczej badania wolnego płodowego DNA, to nieinwazyjne testy genetyczne, które wykonuje się po 10 tygodniu ciąży. Ich celem jest oszacowanie ryzyka wystąpienia u nienarodzonego jeszcze dziecka nieprawidłowości genetycznych oraz wad wrodzonych, takich jak np. zespół Downa.
Testy NIPT (badania wolnego płodowego DNA).
Testy NIPT korzystają z metody analizy wolnego płodowego DNA, czyli w skrócie cffDNA (ang. cell free fetal DNA). To materiał genetyczny nienarodzonego jeszcze dziecka, który krąży w krwiobiegu ciężarnej kobiety. Wykonanie badania wolnego płodowego DNA jest możliwe już po 10. tygodniu ciąży – pobranie niewielkiej próbki krwi jest bezbolesne i nie stanowi zagrożenia dla ciężarnej ani dziecka.
Testy NIPT – wskazania do wykonania.
Badania prenatalne są rekomendowane przez Polskie Towarzystwo Ginekologiczne dla każdej kobiety w ciąży, bez względu na jej wiek. W szczególności jednak są zalecane, gdy:
Zgodnie z rekomendacjami Zespołu Ekspertów Polskiego Towarzystwa Ginekologicznego oraz Polskiego Towarzystwa Genetyki Człowieka w zakresie przesiewowego badania genetycznego wykonanego na wolnym płodowym DNA testy NIPT powinny zostać zaproponowane, gdy ryzyko choroby wyliczone na podstawie wyniku badania przesiewowego I trymestru ciąży wynosi pomiędzy 1:100 a 1:1000.
Badania wolnego płodowego DNA warto wykonać także wtedy, gdy w rodzinie albo w poprzedniej ciąży wystąpiły choroby genetyczne lub wady wrodzone, ponieważ schorzenia uwarunkowane genetycznie mogą być przekazywane z pokolenia na pokolenie.
Badania wolnego płodowego DNA – interpretacja wyniku.
Badania wolnego płodowego DNA wykrywają:
Testy NIPT należą do grupy badań przesiewowych – ich wykonanie służy oszacowaniu ryzyka wystąpienia choroby genetycznej. W przypadku, gdy badanie wolnego płodowego DNA wskazuje na podwyższone ryzyko wystąpienia aberracji chromosomowej, lekarz zwykle proponuje badanie inwazyjne – amniopunkcję.

</doc>
<doc id="5327536" url="https://pl.wikipedia.org/wiki?curid=5327536" title="Wzgórze św. Anny">
Wzgórze św. Anny

Wzgórze św. Anny – jedno ze wzgórz Garbu Wójczańsko-Pińczowskiego. Wzgórze wznosi się na wysokość ok. 250 m n.p.m., górując nad Pińczowem. Na szczycie wzgórza mieści się manierystyczna Kaplica św. Anny. 

</doc>
<doc id="5327537" url="https://pl.wikipedia.org/wiki?curid=5327537" title="Vladimir Bolea">
Vladimir Bolea

Vladimir Iosif Bolea (ur. 23 września 1971 w Carabetovca w rejonie Basarabeasca) – mołdawski polityk i przedsiębiorca, od 2022 minister rolnictwa i przemysłu spożywczego.
Życiorys.
Kształcił się w szkole militarno-politycznej obrony lotniczej w Leningradzie. W latach 1991–1997 studiował prawo i historię na Państwowy Uniwersytet Mołdawskim, uzyskując licencjat. W 2002 uzyskał magisterium z prawa gospodarczego na tej uczelni. Pracował jako wykładowca ekonomii w szkole dziennikarskiej, od 2001 zajmował stanowiska kierownicze w przedsiębiorstwach, m.in. w SC GFC Holboca SRL z siedzibą w Jassach. Wstąpił do Partii Akcji i Solidarności, został szefem jej struktur w Kiszyniowie. W 2019 i 2021 był wybierany do Parlamentu Republiki Mołdawii kolejno z ramienia bloku wyborczego Teraz i PAS. Został szefem delegacji Mołdawii w zgromadzeniu parlamentarnym Organizacji Bezpieczeństwa i Współpracy w Europie. 8 lipca 2022 objął stanowisko ministra rolnictwa i przemysłu spożywczego w rządzie Natalii Gavrilițy.

</doc>
<doc id="5327542" url="https://pl.wikipedia.org/wiki?curid=5327542" title="Gwara debarska">
Gwara debarska

Gwara debarska () — gwara należąca do peryferyjnego zachodniego dialektu języka macedońskiego. Używana jest na terenie miasta Debar i w okolicach. Obszar gwary debarskiej graniczy z gwarą małorekańską, drimkolsko-gołobrodzką, rekańską i z gwarami centralnymi.
Cechy językowe.
Gwara debarska cechuje się następującymi cechami fonetycznymi:
Do charakterystycznych cech morfologii gwary debarskiej należą:
Przykładowe teksty.
Wiersz w gwarze miejskiej Debaru:

</doc>
<doc id="5327544" url="https://pl.wikipedia.org/wiki?curid=5327544" title="Język yautefa">
Język yautefa



</doc>
<doc id="5327545" url="https://pl.wikipedia.org/wiki?curid=5327545" title="Język jayapura">
Język jayapura



</doc>
<doc id="5327546" url="https://pl.wikipedia.org/wiki?curid=5327546" title="Język jotafa">
Język jotafa



</doc>
<doc id="5327548" url="https://pl.wikipedia.org/wiki?curid=5327548" title="Roman Herman (chirurg)">
Roman Herman (chirurg)

Roman Maria Herman (zm. 25 lipca 2022) – polski chirurg, prof. dr hab.
Życiorys.
W 1973 ukończył studia medyczne w Akademii Medycznej im. Mikołaja Kopernika w Krakowie, w 1992 habilitował się na podstawie pracy zatytułowanej "Odbyt myoplastyczny u chorych po brzuszno-kroczym odjęciu odytnicy". 4 kwietnia 2005 uzyskał tytuł profesora nauk medycznych. 
Został zatrudniony na stanowisku profesora zwyczajnego w Instytucie Fizjoterapii na Wydziale Nauk o Zdrowiu Collegium Medicum Uniwersytetu Jagiellońskiego, oraz był kierownikiem w III Katedrze Chirurgii Ogólnej na Wydziale Lekarskim Collegium Medicum Uniwersytetu Jagiellońskiego. 

</doc>
<doc id="5327550" url="https://pl.wikipedia.org/wiki?curid=5327550" title="Polskie Stowarzyszenie Studentów Fizyki">
Polskie Stowarzyszenie Studentów Fizyki

Polskie Stowarzyszenie Studentów Fizyki (PSSF) - polska organizacja pozarządowa, której celem jest integracja środowiska studentów fizyki oraz nauk pokrewnych w Polsce, a także popularyzacja nauki. Została założona 24 listopada 2018 roku w Krakowie. Jest polskim komitetem narodowym International Association of Physics Students {iaps} .
Obecnie w skład zarządu stowarzyszenia wchodzą:
Prezes - Damian Ziomko
Sekretarz Generalny - Mikołaj Zawadzki
Skarbnik - Michał Suchorowski
Członkini zarządu ds. IAPS - Zuzanna Sulej
Członkini zarządu ds. wydarzeń - Weronika Pasek
Członek zarządu ds. członkostwa i promocji - Stefan Tombiński
Komisję rewizyjną organizacji tworzą:
- Helena Ciechowska (przewodnicząca)
- Mykhailo Hontarenko
- Jacek Gębala

</doc>
<doc id="5327552" url="https://pl.wikipedia.org/wiki?curid=5327552" title="Język una">
Język una

Język una, także: goliath, langda – język transnowogwinejski używany w indonezyjskiej prowincji Papua, w regionach Langda, Bomela i Sumtamon (doliny Weip i Yay). Należy do grupy . Nazwa "mek" (oznaczająca wodę lub rzekę) określa szereg pokrewnych języków i kultur w regionie.
Według danych z 2006 roku posługuje się nim 5600 osób. Jest znany wszystkim członkom społeczności.
Sporządzono opis jego gramatyki. Jest zapisywany alfabetem łacińskim.

</doc>
<doc id="5327553" url="https://pl.wikipedia.org/wiki?curid=5327553" title="Język langda">
Język langda



</doc>
<doc id="5327555" url="https://pl.wikipedia.org/wiki?curid=5327555" title="Język goliath">
Język goliath



</doc>
<doc id="5327556" url="https://pl.wikipedia.org/wiki?curid=5327556" title="ProtonMail">
ProtonMail



</doc>
<doc id="5327558" url="https://pl.wikipedia.org/wiki?curid=5327558" title="2004 XP14">
2004 XP14



</doc>
<doc id="5327561" url="https://pl.wikipedia.org/wiki?curid=5327561" title="Język yale-kosarek">
Język yale-kosarek

Język yale-kosarek, także: kosarek, yale, in-lom, wanam – język transnowogwinejski używany w indonezyjskiej prowincji Papua, w rejonie gór wschodnich. Należy do grupy . Nazwa "mek" (oznaczająca wodę lub rzekę) określa szereg pokrewnych języków i kultur w regionie.
Według danych z 1993 roku posługuje się nim 2300 osób. Nieliczni członkowie społeczności znają język indonezyjski.
Katalog Ethnologue wyróżnia trzy dialekty: kosarek, gilika (kilika), tiple. Dialekt gilika był wcześniej klasyfikowany jako odrębny język.
Opisano jego słownictwo i gramatykę. Jest zapisywany alfabetem łacińskim.

</doc>
<doc id="5327562" url="https://pl.wikipedia.org/wiki?curid=5327562" title="6 Siczowa Brygada Artylerii">
6 Siczowa Brygada Artylerii

6 Siczowa Brygada Artylerii – oddział artylerii Armii Ukraińskiej Republiki Ludowej.
Formowanie i działania.
Rozkazem 6 Siczowej Dywizji Strzelców nr 1 z 8 lutego 1920 w obozie internowania żołnierzy ukraińskich w Łańcucie rozpoczęto tworzenie 1 pułku artylerii. Formowanie nadal kontynuowano po przybyciu dywizji do Twierdzy Brzeskiej. Rozkazem dowódcy dywizji nr 20 z 26 marca na bazie pułku powstała 6 Brygada Artylerii. Przy dowództwie brygady sformowano także czterobateryjny pułk szkolny.
Rozkazem dowódcy dywizji nr 25 z 31 marca brygadę przeorganizowano. 6. Brygada Artylerii została przeformowana w 16 pułk artylerii lekkiej o dwóch bateriach, każda po dwa działa. Pułk rozlokowany został w „czerwonych koszarach” na Wyspie Szpitalnej twierdzy brzeskiej. Po zakończeniu pierwszej fazy organizacji 16 pal przybył do Berdyczowa, a 8 maja przetransportowany został do Kijowa. W tym czasie jednostka posiadała 4 działa. 24 maja 16 pułk artylerii lekkiej ponownie przekształcono w 6 Brygadę Artylerii. 1. bateria została przekształcona w 16., a 2 bateria w 17 pułk artylerii lekkiej, w których składzie miały być dwie baterie lekkie i jedna bateria haubic, po dwa działa i dwa karabiny maszynowe w każdej. Wobec braku uzupełnień i niekorzystnego rozwoju sytuacji nie udało się wykonać wszystkich zaplanowanych działań. W pierwszej dekadzie czerwca brygada wysłała na front na zachód od Kijowa zbiorczą baterię pieszą, a potem po jednej baterii obydwu pułków artylerii lekkiej. Na początku lipca pułki artylerii lekkiej zostały przemianowane na kurenie. 13 lipca zredukowano sztaby kureni i sformowano kolumnę amunicyjną (park artyleryjski).
Ciężkie walki powodowały, ze stan osobowy Brygady zmniejszał się. 15 lipca w brygadzie było 56 oficerów, 437 szeregowych; 67 koni; 4 karabiny maszynowe, 4 działa i 11 wozów, a 15 sierpnia jej stan wynosił: 42 oficerów, 321 podoficerów i szeregowych, 123 pracowników cywilnych; 83 konie zaprzęgowe; 4 karabiny maszynowe, 4 działa; 11 wozów i 4 kuchnie polowe. 7 września brygada w pełnym składzie, mając już 7 dział, przybyła do Stanisławowa i kilka dni później wraz z całą 6 Dywizją Strzelców dołączyła do Armii Czynnej. 
&lt;br&gt;W październiku Armia URL przeprowadziła mobilizację. W jej wyniku liczebność jej oddziałów znacznie wzrosła. W związku z podpisaniem przez Polskę układu o zawieszeniu broni na froncie przeciwbolszewickim, od 18 października wojska ukraińskie zmuszone były prowadzić działania zbrojne samodzielnie.
Już w obozach internowania na terenie Polski, rozkazem 6 Siczowej Dywizji Strzelców nr 57 z 15 sierpnia 1921 6 Brygada Artylerii została przeformowana w 6 pułk artylerii, w składzie którego znajdowały się trzy baterie artylerii lekkiej i jedna ciężka. 1 listopada 1922 pułk został przekształcony w 6. sotnię artylerii z dwoma plutonami artylerii.
Struktura organizacyjna.
Stan we wrześniu 1920

</doc>
<doc id="5327563" url="https://pl.wikipedia.org/wiki?curid=5327563" title="Język kosarek">
Język kosarek



</doc>
<doc id="5327564" url="https://pl.wikipedia.org/wiki?curid=5327564" title="Język in-lom">
Język in-lom



</doc>
<doc id="5327565" url="https://pl.wikipedia.org/wiki?curid=5327565" title="Greta (rodzaj)">
Greta (rodzaj)

Greta – rodzaj motyli z rodziny rusałkowatych i podrodziny "danaidowatych" znany z przeźroczystych skrzydeł.

</doc>
<doc id="5327566" url="https://pl.wikipedia.org/wiki?curid=5327566" title="Język ketengban">
Język ketengban

Język ketengban, także: kufel-wenga, kupel, oktengban – język transnowogwinejski używany w indonezyjskiej prowincji Papua, w rejonie gór wschodnich (na wschód od terytorium Nalca, na zachód od Ngalum, blisko granicy z Papuą-Nową Gwineą). Należy do grupy . Nazwa "mek" (oznaczająca wodę lub rzekę) określa szereg pokrewnych języków i kultur w regionie.
Według danych z 2000 roku posługuje się nim blisko 10 tys. osób. Katalog Ethnologue wyróżnia cztery dialekty: okbap, omban, bime, onya.
Opracowano jego słownik. Jest zapisywany alfabetem łacińskim.

</doc>
<doc id="5327567" url="https://pl.wikipedia.org/wiki?curid=5327567" title="Język kufel-wenga">
Język kufel-wenga



</doc>
<doc id="5327568" url="https://pl.wikipedia.org/wiki?curid=5327568" title="Język oktengban">
Język oktengban



</doc>
<doc id="5327569" url="https://pl.wikipedia.org/wiki?curid=5327569" title="Język kupel">
Język kupel



</doc>
<doc id="5327572" url="https://pl.wikipedia.org/wiki?curid=5327572" title="Ospowatość śliwy na brzoskwini">
Ospowatość śliwy na brzoskwini



</doc>
<doc id="5327573" url="https://pl.wikipedia.org/wiki?curid=5327573" title="Brygada Artylerii 1 Dywizji Karabinów Maszynowych">
Brygada Artylerii 1 Dywizji Karabinów Maszynowych

Brygada Artylerii 1 Dywizji Karabinów Maszynowych – oddział artylerii Armii Ukraińskiej Republiki Ludowej.
Formowanie i działania.
Rozkazem Dowództwa Armii Czynnej nr 168, w strukturach 1 Dywizji Karabinów Maszynowych utworzono dowództwo brygady artylerii. Sprawowało ono nadzór administracyjny i inspektorski nad wszystkimi bateriami dywizji.
&lt;br&gt;W październiku Armia URL przeprowadziła mobilizację. W jej wyniku liczebność jej oddziałów znacznie wzrosła. W związku z podpisaniem przez Polskę układu o zawieszeniu broni na froncie przeciwbolszewickim, od 18 października wojska ukraińskie zmuszone były prowadzić działania zbrojne samodzielnie.
Brygada istniała do maja 1921, kiedy w następstwie połączenia 5 Chersońskiej Dywizji Strzelców z 1 Dywizją Karabinów Maszynowych utworzono nową 5 Brygadę Artylerii, w której znaleźli się artylerzyści z obydwu jednostek .
Struktura organizacyjna.
Stan we wrześniu 1920
23 października 1920 brygada w dwóch bateriach posiadła 7 lekkich dział polowych.

</doc>
<doc id="5327574" url="https://pl.wikipedia.org/wiki?curid=5327574" title="Język nipsan">
Język nipsan

Język nipsan, także: yale-nipsan, jale południowy – język transnowogwinejski używany w indonezyjskiej prowincji Papua (dystrykt Kurima, kabupaten Jayawijaya, na zachód od terytorium Hmanggona). Należy do grupy .
Według danych z 1993 roku posługuje się nim 2500 osób.
Jest zapisywany alfabetem łacińskim.

</doc>
<doc id="5327575" url="https://pl.wikipedia.org/wiki?curid=5327575" title="Język yale-nipsan">
Język yale-nipsan



</doc>
<doc id="5327577" url="https://pl.wikipedia.org/wiki?curid=5327577" title="Mistrzostwa Europejskie">
Mistrzostwa Europejskie

Mistrzostwa Europejskie () – europejskie zawody multidyscyplinarne odbywające się co cztery lata. Pierwsza edycja odbyła się w dniach 2–12 sierpnia 2018 roku. Gospodarzami były miasta Berlin i Glasgow. Druga edycja Mistrzostw Europejskich odbyła się w Monachium w dniach 11–21 sierpnia 2022. Rozgrywane zawody nie mają wpływu na inne ogólnoeuropejskie mistrzostwa danych dyscyplin, które odbywają się poza ramami czteroletniego cyklu.
Trofeum Mistrzostw Europejskich.
Trofeum Mistrzostw Europejskich przyznawane jest reprezentacji, która znalazła się na pierwszym miejscu w głównej klasyfikacji medalowej Mistrzostw Europejskich.
Klasyfikacja medalowa wszech czasów Mistrzostw Europejskich.
Tabela została opracowana przez podsumowanie klasyfikacji medalowych ("stan po ME2022").

</doc>
<doc id="5327579" url="https://pl.wikipedia.org/wiki?curid=5327579" title="Język kayupulau">
Język kayupulau

Język kayupulau (a. kajupulau, kayu pulau) – język austronezyjski używany w prowincji Papua w Indonezji (wsie Kayubatu i Kayupulau, rejon portu Jayapury). 
Dawniej przypuszczano, że może chodzić o dialekt języka tobati (yotafa).
W 1978 roku miał 573 użytkowników. Według danych z 2000 roku posługuje się nim 50 osób. Znajduje się na skraju wymarcia. Posługują się nim wyłącznie osoby w podeszłym wieku.

</doc>
<doc id="5327580" url="https://pl.wikipedia.org/wiki?curid=5327580" title="Maxime Crépeau">
Maxime Crépeau

Maxime Crépeau (ur. 11 maja 1994 w Greenfield Park) – kanadyjski piłkarz występujący na pozycji bramkarza, reprezentant kraju, obecnie zawodnik amerykańskiego Los Angeles FC.

</doc>
<doc id="5327582" url="https://pl.wikipedia.org/wiki?curid=5327582" title="Język kajupulau">
Język kajupulau



</doc>
<doc id="5327583" url="https://pl.wikipedia.org/wiki?curid=5327583" title="Język kayu pulau">
Język kayu pulau



</doc>
<doc id="5327588" url="https://pl.wikipedia.org/wiki?curid=5327588" title="Język sobei">
Język sobei

Język sobei – język austronezyjski używany w prowincji Papua w Indonezji (dystrykt Sarmi, kabupaten Sarmi, rejon północnego wybrzeża, wsie Bagaiserwar, Sarmi, Sawar). Według danych z 2000 roku posługuje się nim 1000 osób.
Według doniesień jest bliski językowi liki.
Jego znajomość jest w zaniku. Wypiera go malajski papuaski, który jest wykorzystywany do komunikacji ponadregionalnej. W użyciu jest również język indonezyjski.
Jego dokumentacja obejmuje listy słownictwa oraz opisy aspektów gramatyki. Jest zapisywany alfabetem łacińskim.

</doc>
<doc id="5327589" url="https://pl.wikipedia.org/wiki?curid=5327589" title="Pareczcza (rejon orszański)">
Pareczcza (rejon orszański)

Pareczcza (; , "Porieczje") – wieś na Białorusi, w obwodzie witebskim, w rejonie orszańskim, w sielsowiecie Smolany, nad rzeką Adrou.

</doc>
<doc id="5327590" url="https://pl.wikipedia.org/wiki?curid=5327590" title="Rukli">
Rukli

Rukli (; , "Rukli") – wieś na Białorusi, w obwodzie witebskim, w rejonie orszańskim, w sielsowiecie Smolany, nad rzeką Adrou i przy drodze republikańskiej R15.

</doc>
<doc id="5327591" url="https://pl.wikipedia.org/wiki?curid=5327591" title="Język liki">
Język liki

Język liki, także moar – język austronezyjski używany w prowincji Papua w Indonezji (dystrykt Sarmi, kabupaten Sarmi, wyspy Liki i Nirumoar). W 2005 roku posługiwało się nim 11 osób (cała społeczność etniczna liczy 320 osób).
Blisko spokrewniony z językiem sobei i ponoć zrozumiały dla jego użytkowników.
Jego znajomość jest w zaniku, w 2005 roku był już prawie wymarły. Posługują się nim wyłącznie osoby w podeszłym wieku. Członkowie społeczności znają również malajski papuaski i indonezyjski.

</doc>
<doc id="5327593" url="https://pl.wikipedia.org/wiki?curid=5327593" title="Język moar">
Język moar



</doc>
<doc id="5327594" url="https://pl.wikipedia.org/wiki?curid=5327594" title="Język jale południowy">
Język jale południowy



</doc>
<doc id="5327595" url="https://pl.wikipedia.org/wiki?curid=5327595" title="Dżibuti na Mistrzostwach Świata w Lekkoatletyce 2019">
Dżibuti na Mistrzostwach Świata w Lekkoatletyce 2019

Dżibuti na Mistrzostwach Świata w Lekkoatletyce 2019 – reprezentacja Dżibuti podczas mistrzostw świata w Doha liczyła 4 zawodników.

</doc>
<doc id="5327597" url="https://pl.wikipedia.org/wiki?curid=5327597" title="Liam Millar">
Liam Millar

Liam Alan Millar (ur. 27 września 1999 w Toronto) – kanadyjski piłkarz z obywatelstwem brytyjskim występujący na pozycji skrzydłowego lub napastnika, reprezentant kraju, obecnie zawodnik szwajcarskiego Basel.

</doc>
<doc id="5327599" url="https://pl.wikipedia.org/wiki?curid=5327599" title="Jewhen Bałycki">
Jewhen Bałycki

Jewhen Witalijowycz Bałycki (; ; ur. 10 grudnia 1969 w Melitopolu) – ukraiński polityk, przedsiębiorca i wojskowy. W latach 2012–2019 deputowany Rady Najwyższej Ukrainy, od 2022 samozwańczy burmistrz Melitopola i gubernator obwodu zaporoskiego z poparciem Rosji.
Życiorys.
Pochodzi z rodziny związanej z lotnictwem wojskowym, jego ojciec także został politykiem. W 1987 ukończył szkołę średnią, zaś w 1991 wyższą szkołę lotnictwa wojskowego w Tambowie. Przez kolejne cztery lata służył w lotnictwie m.in. w Melitopolu, dochodząc do stopnia kapitana. Od 1995 zajmował się działalnością biznesową, był właścicielem firmy sprzedającej urządzenia domowe, założycielem pierwszej lokalnej stacji radiowej, a także kierownikiem browaru i fabryki części pojazdów. Łącznie w jego posiadaniu znajduje się kilka przedsiębiorstw, prowadzono w ich sprawie kilka postępowań korupcyjnych. W latach 1998–2002 i 2010–2012 zasiadał w radzie obwodu zaporoskiego, był też p.o. dyrektora departamentu w ministerstwie ekonomii i integracji europejskiej. W 2004 wstąpił do Partii Regionów. W 2012 i 2014 wybierany deputowanym Rady Najwyższej Ukrainy VII i VIII kadencji, w czerwcu 2014 opuścił frakcję PR i rok później przeszedł do Bloku Opozycyjnego. W 2016 przyłapano go na oddawaniu głosów za nieobecnych parlamentarzystów. Prezentował postawę prorosyjską, m.in. w 2018 głosował przeciwko uznaniu suwerenności Ukrainy nad okupowanymi obszarami obwodów donieckiego i ługańskiego.
W 2022 zaangażował się w działalność wspierającą rosyjską inwazję na Ukrainę, według służb ukraińskich wspierał powstanie lokalnych prorosyjskich władz. Od marca 2022 miał faktycznie sprawować funkcję burmistrza Melitopola (będącego siedzibą obwodowych władz prorosyjskich, które zajęły jedynie część obwodu zaporoskiego). 9 maja 2022 oficjalnie ogłoszony przez Rosjan na gubernatorem obwodu zaporoskiego i szefem administracji wojskowo-cywilnej (w kontrze do Ołeksandra Starucha), przejął kontrolę nad eksportem zboża z regionu. W sierpniu 2022 ogłosił przeprowadzenie referendum w sprawie przyłączenia do Rosji zarządzanego przez siebie terytorium. 30 września uczestniczył w oficjalnej uroczystości w Moskwie, podczas której Władimir Putin potwierdził wyniki przeprowadzonego w poprzednich dniach referendum, uznając „niezależność” obwodu zaporoskiego i zamiar jego formalnej aneksji przez Rosję. Kilka dni wcześniej przystąpił do Jednej Rosji.
Żonaty, ma dwóch synów.
Odznaczenia.
W 2013 otrzymał Order „Za zasługi” III klasy.

</doc>
<doc id="5327601" url="https://pl.wikipedia.org/wiki?curid=5327601" title="Język gilika">
Język gilika



</doc>
<doc id="5327603" url="https://pl.wikipedia.org/wiki?curid=5327603" title="Google RankBrain">
Google RankBrain

Google RankBrain – algorytm wykorzystywany przez wyszukiwarkę Google biorący udział w ustalaniu rankingu stron internetowych w organicznych wynikach wyszukiwania. Z jego pomocą Google może lepiej zrozumieć prawdopodobne intencje użytkownika w zapytaniu. Został wdrożony do systemu Google w 2015 roku i od tamtego czasu jest systematycznie rozwijany. To algorytm wykorzystujący system uczenia maszynowego.
To między innymi za sprawą algorytmu RankBrain wyszukiwarka Google jest w stanie zrozumieć kontekst zapytania, które zawiera homonim (np. słowo „zamek"). Dodatkowo w ten sposób wyszukiwarka stara się wyświetlać w ramach odpowiedzi strony internetowe, które nie zawierają fraz kluczowych wykorzystanych przez użytkownika. Na zapytanie „czarna konsola Sony" wyszukiwarka wyświetli wyniki odwołujące się do hasła "konsola PlayStation", choć wygenerowane sformułowanie nie zawierało tych słów.
Rozwój RankBrain i uczenia maszynowego.
RankBrain stał się istotnym elementem algorytmu Google. Jest wykorzystywany do tworzenia rankingu i ciągle ulepszany. Od 2018 roku otrzymuje wspieracie przy pomocy technologii AI, wykorzystującej sieci neuronowe. Takie rozwiązanie pomaga łączyć różne pojęcia i frazy ze sobą, aby w ten sposób wyświetlać wyniki dopasowane do intencji użytkownika. 
Około 15% zapytań generowanych przez użytkowników to zapytania, które nigdy wcześniej nie pojawiły się w Google. Wyszukiwarka przed wdrożeniem algorytmu RankBrain wielokrotnie miała problem z tym, aby wyświetlić odpowiednie wyniki użytkownikom.

</doc>
<doc id="5327606" url="https://pl.wikipedia.org/wiki?curid=5327606" title="Kinny Zimmer">
Kinny Zimmer

Kinny Zimmer, właśc. Wiktor Jakowski (ur. 18 lipca 1999) – polski raper, model, scenarzysta, producent oraz twórca tekstów.
Życiorys.
W 2020 roku nagrał wspólnie ze Szpakiem utwór „Jadę nocą na Mazury”. W 2021 roku współpracował przy produkcji albumu "Diamentowy las" Białasa i White’a 2115. W tym samym roku startował w projekcie SBM Starter wytwórni SBM Label, w ramach którego ukazał się utwór „Rozmazana kreska”, który odniósł popularność. Następnie współpracował z Lankiem i Janem-Rapowanie, a także współuczestniczył w powstaniu albumu "Hotel Maffija 2".
13 maja 2022 roku ukazał się jego debiutancki album pt. "Letnisko". Gościnnie na płycie udzielili się m.in. Szpaku i Quebonafide.

</doc>
<doc id="5327611" url="https://pl.wikipedia.org/wiki?curid=5327611" title="HMS Raglan">
HMS Raglan

HMS Raglan – brytyjski monitor z okresu I wojny światowej, jeden z czterech okrętów typu "Abercrombie". Zwodowany 29 kwietnia 1915 roku w stoczni Harland and Wolff w Govan, został wcielony do służby w Royal Navy 24 czerwca 1915 roku. Początkowo miał otrzymać imię na cześć amerykańskiego generała Roberta E. Lee, jednak ostatecznie nazwano go na cześć XIX-wiecznego brytyjskiego marszałka polnego lorda Raglana. Okręt miał wyporność 6150 ton i osiągał prędkość 6,5 węzła, a jego główne uzbrojenie stanowiły dwa działa kalibru 356 mm produkcji amerykańskiej, uzupełniane przez artylerię mniejszego kalibru.
Okręt wziął czynny udział w działaniach wojennych na Morzu Śródziemnym, uczestnicząc m.in. w kampanii dardanelskiej. HMS „Raglan” został zatopiony 20 stycznia 1918 roku w bitwie koło Imroz przez osmańskie krążowniki „Yavuz Sultan Selim” i „Midilli”.
Historia powstania.
Wojna światowa, która wybuchła w sierpniu 1914 roku, unaoczniła nieprzygotowanie do walki niemal wszystkich uczestniczących w niej flot, w tym Royal Navy. Gdy 30 października po raz drugi w swym życiu Pierwszym Lordem Morskim został John Arbuthnot Fisher, z właściwą sobie energią zaczął realizować nowe koncepcje strategiczne, zakładające m.in. plan przeprowadzenia desantu na niemieckim wybrzeżu Bałtyku siłami armii rosyjskiej wspartej przez flotę brytyjską, co wiązało się z forsowaniem przez Royal Navy Cieśnin Duńskich. Planowane działania wymagały posiadania okrętów artyleryjskich o dużej sile ognia, mogących wspomóc lądowanie sił desantowych, oraz niewielkim zanurzeniu, pozwalającym na działania na wodach przybrzeżnych. W rezultacie projektanci rozpoczęli prace nad wielkimi krążownikami typu "Courageous" oraz mniejszymi, znacznie prostszymi okrętami dysponującymi silniejszym uzbrojeniem od kanonierek – monitorami. Zadaniem tych ostatnich miało być także uczestnictwo w operacji zaplanowanej przez Pierwszego Lorda Admiralicji Winstona Churchilla, która zakładała zdobycie cieśnin tureckich, co umożliwić miało transport zaopatrzenia do Rosji przez Morze Czarne. Wobec stabilizacji frontu zachodniego, opartego na północy o wybrzeże kanału La Manche, nowo projektowane monitory potrzebne były jako okręty wspierające obronę wojsk Ententy, mające zastąpić zbyt narażone na uszkodzenie lub nawet utratę okręty liniowe. Innym pomysłem na ich użycie było wsparcie sił mających zdobyć wyspę Borkum.
3 listopada 1914 roku wizytę w Wielkiej Brytanii złożył Charles M. Schwab, prezes koncernu Bethlehem Steel, spotykając się m.in. z Fisherem i Churchillem. Poza zawarciem kontraktu na budowę w neutralnych wówczas Stanach Zjednoczonych 20 okrętów podwodnych dla Royal Navy, Schwab zaoferował Admiralicji nabycie czterech niemal ukończonych wież artyleryjskich z armatami kalibru 356 mm (14 cali), zamówionych przez Grecję dla budowanego w Niemczech pancernika „Salamis”. 10 listopada Brytyjczycy przyjęli ofertę i zakupili osiem dział, cztery podwójne łoża, cztery opancerzone wieże, dwa zestawy opancerzonych barbet i po 500 sztuk pocisków i ładunków miotających na lufę, z zamiarem wykorzystania na mających dopiero powstać monitorach, nazwanych wstępnie typem "Styx".
Projekt i budowa.
Trzeci Lord Morski, kontradmirał F.C.T. Tudor zlecił szefowi Departamentu Budowy Okrętów (ang. "Department of the Director of Naval Construction"), którym był Eustace Tennyson d’Eyncourt, skonstruowanie opancerzonego okrętu artyleryjskiego o zanurzeniu nieprzekraczającym 3,05 metra, o maksymalnej ochronie przed torpedami i minami, osiągającego prędkość 10 węzłów i uzbrojonego w amerykańską wieżę z dwoma armatami kalibru 356 mm. Już 6 listopada powstał wstępny projekt okrętu o wyporności około 6000 ton, stworzony przez A.M. Worthingtona, a trzy dni później jego dopracowaniem zajął się Charles S. Lillicrap. Ważnym elementem ochrony przeciwpodwodnej były tzw. „bąble” przeciwtorpedowe, zwiększające szerokość o 4,58 metra z każdej burty, aczkolwiek zastosowanie tych elementów nie tylko zmniejszało prędkość i manewrowość, ale też powodowało problemy z budową jednostek tego typu (odpowiednia infrastruktura stoczniowa) czy ich późniejszym dokowaniem. 17 listopada były gotowe linie teoretyczne kadłuba, na podstawie których w ośrodku Admiralty Experiment Works w Haslar koło Portsmouth powstał model, przeznaczony do prób przeprowadzonych w basenie testowym. Badania modelu wykazały, że zakładana moc siłowni (2000 KM) nie zapewni osiągnięcia prędkości 10 węzłów, wskazywano też na potrzebę zmiany kształtu kadłuba, lecz jako że stocznia już rozpoczęła prace nad budową prototypowej jednostki, proponowane zmiany zostały odrzucone.
Monitor zbudowany został w stoczni Harland and Wolff w Govan, budującej do tej pory krążowniki i niszczyciele, pod numerem stoczniowym 476. Stępkę okrętu położono 1 grudnia 1914 roku, a jego kadłub zwodowany został 29 kwietnia 1915 roku. W lutym 1915 roku do stoczni dotarły przewiezione z USA działa głównego kalibru i rozmontowane wieże, które zostały złożone w zakładach Coventry Ordnance Works.
Początkowo, w lutym 1915 roku jednostce nadano oznaczenie alfanumeryczne M3, po czym w tym samym miesiącu otrzymał nazwę „Robert E. Lee”, na cześć amerykańskiego generała Roberta E. Lee. Władze USA wystosowały jednak protest, powołując się na swą neutralność, więc 31 maja monitor powrócił do pierwotnego oznaczenia M3. 19 czerwca za aprobatą króla Jerzego V okręt nazwano „Lord Raglan”, na cześć XIX-wiecznego brytyjskiego marszałka polnego lorda Raglana. Cztery dni później, 23 czerwca nazwę skrócono do „Raglan”.
Koszt powstania okrętu wyniósł około 550 000 £, na co składało się 215 000 £ na budowę i wyposażenie jednostki w stoczni i 335 000 £ na importowane uzbrojenie wraz z amunicją.
3 czerwca 1915 roku dowództwo jednostki objął komandor (ang. "Capitain") C.D.S. Raikes.
Konstrukcja.
Charakterystyka ogólna.
HMS „Raglan” był monitorem o wysokim, płaskim kadłubie o masie 2091 ton, wewnątrz którego znajdowały się trzy ciągłe pokłady: górny, główny i ładowni. Na osiągającym ¾ długości kadłuba płaskim pokładzie dziobowym znajdowały się opancerzone stanowisko dowodzenia, wieża artyleryjska, trójnożny maszt oraz pojedynczy komin. Umiejscowienie stanowiska dowodzenia przed wieżą artyleryjską okazało się niefortunne, więc przeniesiono je na platformę reflektora bojowego umieszczoną w połowie wysokości masztu, co jednak spowodowało jego zadymianie. Podczas pierwszego remontu podwyższono więc komin o 3,66 metra (12 stóp), bo rozwiązać ten problem. Górny pokład był częściowo otwarty z obu burt i znajdowały się na nim m.in. kuchnie i toalety; pozostałe dwa pokłady mieściły maszynownię, kotłownię wraz z mechanizmami pomocniczymi, zasobnie węglowe, komory amunicyjne, magazyny i pomieszczenia mieszkalne. Integralną częścią kadłuba, zastosowaną po raz pierwszy na brytyjskich okrętach, były umieszczone na poziomie pokładu ładowni „bąble” przeciwtorpedowe o szerokości 4,58 metra każdy, składające się z dwóch części oddzielonych grodzią o grubości 38 mm (1,5 cala): wodoszczelnej zewnętrznej o szerokości 2,05 metra oraz otwartej wewnętrznej wypełnionej wodą morską, wpływającą przez otwory w poszyciu, o szerokości 1,53 metra. Na zewnątrz „bąbla” zamocowana była linka stalowa, mająca chronić dno kadłuba przed kontaktem z minami kotwicznymi.
Okręt miał długość całkowitą wynoszącą 102 metry (97,54 metra między pionami), szerokość całkowitą 27,5 metra (z „bąblami”; szerokość samego kadłuba wynosiła 18,29 metra) i zanurzenie 3,05 metra. Wyporność pełna wynosiła 6150 długich ton), zaś lekka 5300 ts.
Załoga okrętu składała się początkowo z 198 osób – 12 oficerów oraz 186 podoficerów i marynarzy. Kabiny oficerskie znajdowały się na pokładzie głównym w części rufowej, zaś pomieszczenia dla podoficerów i marynarzy na tym samym poziomie na śródokręciu i dziobie. Były to duże, wieloosobowe kubryki przeznaczone jednocześnie do spania, spożywania posiłków i rekreacji, w których każdy członek załogi miał swój hamak, miejsce do siedzenia i szafkę na rzeczy osobiste; ogrzewane były piecykami węglowymi i miały wentylację mechaniczną. Instalacja dodatkowego uzbrojenia podczas wojny spowodowała wzrost liczebności załogi do 208 osób.
Urządzenia napędowe.
Siłownię jednostki stanowiły dwie czterocylindrowe maszyny parowe potrójnego rozprężania o łącznej mocy 2310 KM przy 200 obr./min, wyprodukowane w zakładach McKie &amp; Baxter, do których parę dostarczały dwa kotły wodnorurkowe Babcock &amp; Wilcox o ciśnieniu roboczym 14 kG/cm², opalane węglem. Maszyny parowe miały cylindry o średnicy 381 mm (15 cali), 635 mm (25 cali) i dwa po 762 mm (30 cali), a skok tłoków wynosił 610 mm (24 cale). Okręt napędzały dwie trójłopatowe śruby o średnicy 2,29 metra każda i skoku 2,59 metra; miał dwa równoległe stery. Maksymalna prędkość okrętu wynosiła 6,5 węzła. Normalny zapas węgla wynosił 200 ton, zaś maksymalny 380 ton; pozwalało to osiągnąć zasięg wynoszący 1340 Mm przy prędkości 6 węzłów. Zużycie paliwa wynosiło około 40 ton węgla i 5–9 ton wody kotłowej na dobę (podczas prób okręt spalał 2,25 funta węgla na godzinę pracy na 1 KM, co w przeliczeniu dawało 48 ton na dobę). Masa układu napędowego z zapasem wody kotłowej wynosiła 376 ton.
Energię elektryczną wytwarzały dwa generatory elektryczne o mocy po 200 kW, napędzane głównymi silnikami parowymi zużywającymi moc 300 KM na każdy generator.
Uzbrojenie i jego modyfikacje.
Główną bronią artyleryjską monitora były dwa działa kalibru 356 mm BL L/45 Mark II produkcji zakładów Bethlehem Steel, umieszczone w obrotowej pancernej wieży. Działa miały stanowić uzbrojenie budowanego na greckie zamówienie w Niemczech drednota „Salamis”, zaś w US Navy wyposażone w nie były pancerniki typów "New York", "Nevada" i "Pennsylvania". Lufa miała długość 16,32 metra (45 kalibrów), w tym część gwintowana 15,82 metra. Masa lufy z zamkiem wynosiła 63,1 tony, a cała wieża z pancerzem i wyposażeniem ważyła 620 ton. Elektrycznie napędzana wieża mogła się obracać w zakresie od 0° do 150° na każdą burtę z prędkością 100° na minutę, zaś kąt podniesienia lufy wynosił od -1° do +15°, regulowany z prędkością 4° na sekundę. Działa wykorzystywały amunicję rozdzielnego ładowania: pociski burzące (HE) 4 c.r.h. o masie 615 kg, wystrzeliwane przy pomocy ładunku miotającego N.C.T. o masie 106 kg, który składał się z rurek z nitrocelulozy w jedwabnych woreczkach. Maksymalna donośność wystrzeliwanego z prędkością początkową 762 m/s pocisku wynosiła 18 200 metrów, zaś szybkostrzelność 1–2 strzały na minutę. Łączny zapas amunicji bojowej kalibru 356 mm wynosił 240 sztuk (na okrętach przewożono również 30 pocisków ćwiczebnych). Pociski i ładunki miotające znajdowały się w położonych na pokładzie ładowni komorach amunicyjnych, poniżej wodnicy; pociski były przechowywane w pozycji pionowej, z gniazdami zapalników skierowanymi w dół. Ogień dział artylerii głównej był kierowany za pomocą dalmierza, zainstalowanego na maszcie głównym.
W 1916 roku na rufowym końcu pokładu dziobowego zamontowano pojedyncze działo kalibru 152 mm (6 cali) BL L/45 Mark XII, pochodzące z zatopionego monitora HMS M30.
Na pokładzie górnym, pod pokładem dziobowym, zamontowano po obu stronach burt dwa pojedyncze działa kalibru 76,2 mm QF 12-pounder 18 cwt Mark I L/50. Długość lufy o żywotności 1200 wystrzałów wynosiła 3,81 metra (50 kalibrów), zaś masa działa 914,4 kg. Działa wystrzeliwały pociski 2 c.r.h. HE o masie 5,63 kg za pomocą ładunku kordytu MD o masie 1,23 kg. Maksymalna donośność wystrzeliwanego z prędkością początkową 792 m/s pocisku wynosiła 8460 metrów, zaś szybkostrzelność 15 strzałów na minutę. Łączny zapas amunicji kalibru 76,2 mm wynosił 400 sztuk. W latach 1915–1916 działa kalibru 76,2 mm zostały przeniesione na pokład dziobowy i osadzone na podstawach typu HA, dzięki którym mogły prowadzić ogień do celów powietrznych.
Broń przeciwlotniczą stanowiły dwa pojedyncze działa kalibru 47 i 40 mm, umieszczone odpowiednio po prawej i lewej stronie na końcu pokładu dziobowego. Działo kalibru 47 mm 3-pdr QF Mark I L/50, zamontowane na łożu HA Mark III, miało lufę o długości 2,35 metra (50 kalibrów) i masę 305 kg, a kąt podniesienia lufy wynosił od -5° do +80°. Działo wystrzeliwało pociski HE o masie 1,5 kg za pomocą ładunku kordytu o masie 0,38 kg. Maksymalna donośność pozioma wystrzeliwanego z prędkością początkową 784 m/s pocisku wynosiła 5120 metrów (pionowa 4570 metrów), zaś szybkostrzelność do 25 strzałów na minutę. Zapas amunicji kalibru 47 mm wynosił 500 sztuk. Działo automatyczne kalibru 40 mm 2-pdr Vickers QF Mark II L/39 miało lufę o długości 1,57 metra (39 kalibrów) i masę 239 kg. Masa pocisku wynosiła 0,91 kg, zaś ładunek kordytu ważył 93 g. Szybkostrzelność wynosiła 200 strzałów na minutę, zaś donośność przy kącie podniesienia lufy 45° 6310 metrów. Zapas amunicji kalibru 40 mm wynosił 1000 sztuk.
Uzbrojenie uzupełniały cztery pojedyncze karabiny maszynowe Maxim kalibru 7,7 mm, o szybkostrzelności teoretycznej 450 strzałów na minutę i łącznym zapasie amunicji 2000 sztuk, nominalnie zamontowane na górnym pokładzie, które jednak mogły zostać użyte na okrętowych łodziach. Łączna masa uzbrojenia wraz z amunicją wynosiła 845 ton.
Opancerzenie.
Głównym elementem opancerzenia okrętu był znajdujący się wewnątrz kadłuba, wykonany ze stali Kruppa skośny pas burtowy o grubości 102 mm (4 cale) i szerokości 3,66 metra, rozciągający się od wodnicy do pokładu górnego, zamknięty na obu końcach poprzecznymi grodziami o grubości również 102 mm. Stworzona w ten sposób pancerna cytadela chroniła pomieszczenia siłowni, trzon wieży artyleryjskiej oraz komory amunicyjne. Przedłużeniem skosu był wykonany ze stali Kruppa pionowy pancerz na wysokości „bąbla” przeciwtorpedowego, także o grubości 102 mm. Pokład dziobowy miał grubość 25 mm (1 cal), pokład górny na śródokręciu 51 mm (2 cale), zaś pokład główny na dziobie i rufie miał grubość 25 mm (wszystkie wykonane ze stali HT). Maszyna sterowa chroniona był pancerzem o grubości 38 mm (1,5 cala). Stanowisko dowodzenia chronione było pancerzem o grubości 152 mm (6 cali) z boku i 63,5 mm (2,5 cala) z góry, zaś umieszczone na maszcie stanowisko kierowania ogniem miało ściany boczne i podest o grubości 25 mm. Wieże dział głównego kalibru opancerzone były od czoła płytami o grubości 254 mm (10 cali), ściany boczne i tylna miały grubość 178 mm (7 cali), zaś dach miał grubość 102 mm. Barbeta miała pancerz grubości 203 mm na odcinku od wieży do pokładu górnego, a poniżej jej grubość spadała do 51 mm. Łączna masa opancerzenia jednostki wynosiła 1852 tony, co stanowiło około 30% całkowitej jej masy.
Wyposażenie.
Jako środki ratownicze i komunikacyjne okręt miał na wyposażeniu dwa kutry i łódź motorową (wszystkie o długości 9,2 metra), zawieszone na żurawikach w rufowej części pokładu górnego, a także umieszczony na pokładzie dziobowym bączek o długości 4,9 metra i cztery tratwy ratunkowe Carley. W przeciwieństwie do trzech siostrzanych jednostek, okręt nie był przystosowany do przenoszenia wodnosamolotu pokładowego do korygowania ognia artyleryjskiego, który jednak później na krótki czas znalazł się na jego pokładzie.
Służba.
Okręt został przyjęty do służby w Royal Navy 24 czerwca 1915 roku, już pod ostateczną nazwą HMS „Raglan”. Dzięki najmocniejszej ze wszystkich jednostek typu "Abercrombie" siłowni okręt osiągnął na próbach prędkość 7,64 węzła.
Kampania dardanelska.
7 czerwca Pierwszy Lord Admiralicji Arthur Balfour podjął decyzję o wysłaniu 15 monitorów, w tym wszystkich czterech typu "Abercrombie" na Morze Śródziemne, w celu wsparcia kampanii dardanelskiej. Po dokonaniu w kwietniu 1915 roku lądowania na Półwyspie Gallipoli, walczące na lądzie oddziały wymagały artyleryjskiego wsparcia ze strony okrętów, jednak po utracie jednego francuskiego („Bouvet”) i trzech brytyjskich pancerników („Irresistible”, „Ocean” i „Goliath”) postanowiono skierować do tego zadania mniej wartościowe jednostki.
28 czerwca monitor wyszedł z Pembroke w liczący około 3000 Mm rejs w rejon cieśnin tureckich, w towarzystwie krążownika HMS „Diana”, który w celu zwiększenia tempa płynięcia kilkakrotnie brał na hol monitor. Zatrzymując się po drodze w Gibraltarze i na Malcie, 22 lipca oba okręty dotarły do głównej bazy alianckiej floty na Morzu Egejskim – Mudros. W dniach 6–7 sierpnia „Raglan” został przydzielony do zespołu okrętów wspierających desant w zatoce Suvla, w skład którego wchodziły m.in. siostrzane monitory „Abercrombie” i „Havelock”. Zadaniem „Raglana” i „Abercrombie” był ostrzał wsi Krythia i wzgórza Achi Baba, gdzie przebywały spore siły wojsk osmańskich; podczas ostrzału jeden z pocisków wystrzelonych przez monitor uderzył w grupę żołnierzy brytyjskich, zabijając jedną i raniąc trzy osoby. Podczas walk w zatoce Suvla trzy monitory wystrzeliły łącznie 138 pocisków odłamkowo-burzących kalibru 356 mm, a ich ostrzał był korygowany przez wodnosamoloty pokładowe i operujące z lądu samoloty Royal Naval Air Service. W tym celu we wrześniu na pokładzie HMS „Raglan” zaokrętowano wodnosamolot Short Type 166. Duże zużycie importowanej amunicji zmusiło jednak dowództwo do ograniczenia częstotliwości prowadzenia ostrzału przez jednostki typu "Abercrombie" do 10 pocisków na tydzień. W tym miesiącu wszystkie monitory typu "Abercrombie" weszły w skład I dywizjonu Eskadry Specjalnej.
W związku z przystąpieniem 14 października 1915 roku Bułgarii do wojny po stronie państw centralnych, 14 listopada okręt został na miesiąc przebazowany do Salonik, jednak nie podjął żadnych działań bojowych. W grudniu alianci podjęli decyzję o wycofaniu wojsk z Gallipoli, a monitory I dywizjonu miały stanowić osłonę operacji ewakuacji znajdujących się na plażach 130 000 żołnierzy. Najpierw monitory odpierały kontrataki wojsk osmańskich podczas ewakuacji sił alianckich z tzw. zatoki Anzac i zatoki Suvla, zakończonej w nocy z 19 na 20 grudnia bez strat ludzkich (17 grudnia „Raglan” został sześciokrotnie trafiony pociskami, które jednak nie spowodowały poważniejszych uszkodzeń), a na początku stycznia 1916 roku osłaniały operację ewakuacyjną ponad 37 000 żołnierzy zgromadzonych na Przylądku Helles (zakończyła się ona w nocy z 8 na 9 stycznia).
Dalsza służba na Morzu Śródziemnym.
Po ewakuacji wojsk alianckich z Dardaneli, w styczniu 1916 roku „Raglan” i „Havelock” ostrzelały linię kolejową łączącą Saloniki z Konstantynopolem. Następnie w wyniku decyzji Admiralicji do Wielkiej Brytanii odesłano dwa monitory typu "Abercrombie" – „Havelock” i „Roberts”, zaś „Raglan” i „Abercrombie” pozostały na Morzu Śródziemnym. Oba okręty zostały włączone do Eskadry Egejskiej, która miała za zadanie dozorowanie wyjścia z cieśnin tureckich, zabezpieczenie zajętych wysp greckich u wybrzeży Azji Mniejszej oraz wsparcie artyleryjskie wojsk na froncie salonickim. W lutym i marcu „Raglan” został przydzielony do zespołu okrętów blokującego Izmir i zachodnie wybrzeże Imperium Osmańskiego, a w kwietniu wspierał ogniem swej artylerii operacje aliantów na froncie salonickim, ostrzeliwując m.in. cele na bułgarskim brzegu Morza Egejskiego. 22 maja nowym dowódcą okrętu został mianowany kmdr por. (ang. "Commander") wicehrabia Broome. W maju okręt udał się na Maltę, gdzie podczas remontu stoczniowego na pokładzie rufowym zamontowano pojedyncze działo kalibru 152 mm. W październiku „Raglan” udał się pod Imroz (gdzie zmienił „Abercrombie” dozorującego wejście do cieśnin tureckich). W grudniu przeszedł pod Stavros, a następnie powrócił w rejon Dardaneli, gdzie przebywał do połowy 1917 roku.
20 maja 1917 roku monitory „Raglan”, HMS M19, HMS M28, HMS M29, HMS M32 i HMS M33 wzięły udział w ostrzale zajętego przez wojska bułgarskie portu Kawala. We wrześniu okręt przeszedł do Port Saidu, by wejść w skład sił brytyjskich szykujących się do podjęcia ofensywy przeciwko wojskom osmańskim stacjonującym na półwyspie Synaj i w południowej części Palestyny. Na monitorze zaokrętowany został wodnosamolot Short Type 184 z transportowca wodnosamolotów HMS „City of Oxford”, który został umieszczony na dachu wieży dział kalibru 356 mm. Następnie „Raglan” przepłynął na położone w odległości 9 Mm od Gazy kotwicowisko Deir el Balah, a do akcji wszedł 30 października, kiedy to rozpoczął ostrzał stacji kolejowej w Deir Seneid. Trwające tydzień wsparcie artyleryjskie przyniosło efekt w postaci zniszczenia składu amunicji i uszkodzenia mostu oraz drogi. Po zdobyciu Gazy w dniu 7 listopada, monitor udał się pod Askalon, lecz wkrótce w wyniku szybkich postępów natarcia wojsk brytyjskich linia frontu znalazła się poza zasięgiem dział jednostki. Okręt przeszedł do Port Saidu, a następnie, po kilkutygodniowym postoju, 26 grudnia powrócił pod Imroz, gdzie wraz z monitorem HMS M28 i czterema niszczycielami wszedł w skład II Wydzielonego Dywizjonu, prowadząc dozór wejścia do Dardaneli. Z powodu ostrzału ze strony baterii nadbrzeżnych i zmiennej pogody jednostka krążyła między kotwicowiskami Aliki, Kephalo i Kusu.
Bitwa koło Imroz i utrata okrętu.
Wczesnym rankiem 20 stycznia 1918 roku zespół floty osmańskiej w składzie: krążownik liniowy „Yavuz Sultan Selim” i krążownik lekki „Midilli” wyszedł z Dardaneli, celem przeprowadzenia rajdu przeciwko alianckim liniom zaopatrzeniowym i ewentualnego zniszczenia okrętów blokujących wyjście z cieśnin tureckich. Osmańskie okręty udały się w kierunku Imroz: nie stwierdziwszy obecności wroga na położonym na południowym wybrzeżu wyspy kotwicowisku Aliki, zaczęły płynąć kursem północno-wschodnim, niszcząc radiostację w Kephalo i docierając do kotwicowiska Kusu, gdzie przebywały siły II Wydzielonego Dywizjonu. Wrogie jednostki zostały zauważone przez załogę niszczyciela HMS „Lizard”, który ostrzegł pozostałe jednostki i przeprowadził nieskuteczny atak torpedowy. Radiostacja „Raglana” nadała informację o ataku, który został odebrany na pokładzie stacjonującego w Mudros przeddrednota HMS „Agamemnon”, po czym załoga okrętu rozpoczęła rozpalanie kotłów i obsadzanie stanowisk artyleryjskich.
Szykujący się do walki HMS „Raglan” stał się celem dział kalibru 150 mm odległego o około 10 000 jardów (9144 metry) krążownika „Midilli”: pierwsza salwa była za krótka o 1000 jardów, druga o 500, trzecia zaś za długa o 400 jardów. Monitor również otworzył ogień do napastnika, najpierw z armaty kalibru 152 mm, a następnie z jednego z dział artylerii głównej. Dryftery pośpiesznie rozpoczęły stawianie zasłony dymnej, jednak silny ogień przeciwnika uniemożliwił wykonanie tego zadania; w kierunku osmańskiego krążownika lekkiego zaczął również strzelać z działa kalibru 234 mm HMS M28, jednak obie brytyjskie jednostki nie uzyskały trafień. Pocisk z czwartej salwy „Midilli” trafił w umieszczone na maszcie stanowisko kierowania ogniem „Raglana”, zabijając jego obsługę wraz z oficerem artylerii oraz raniąc dowódcę okrętu, kmdra por. Broome. Osmański okręt przeszedł na ogień ciągły, co zaowocowało kolejnymi trafieniami, które zniszczyły lewoburtową maszynę parową, komorę amunicyjną działa kalibru 152 mm oraz sieć łączności i instalację oświetleniową. Do ostrzału „Raglana” z artylerii ciężkiej i średniej włączył się też „Yavuz Sultan Selim”, a wystrzelony przez niego pocisk kalibru 280 mm przebił barbetę wieży dział kalibru 356 mm, powodując pożar ładunków miotających. Choć nie doszło do eksplozji komory amunicyjnej, zginęła część załogi wieży; zakładając, że dowódca monitora nie żyje, jego zastępca wydał rozkaz opuszczenia okrętu. Jednostka otrzymała jeszcze kilka trafień w część dziobową, które spowodowały wybuch komory amunicyjnej dział kalibru 76 mm, a po zalaniu komór amunicyjnych dział artylerii głównej zatonęła o godzinie 8:15 i osiadła na równej stępce na dnie (które znajdowało się na głębokości 12,2 metra). Na pokładzie śmierć poniosło 127 osób, a 93 zostały uratowane.
31 stycznia 1918 roku na przeddrednocie HMS „Lord Nelson” odbył się sąd wojenny, który wydał werdykt uniewinniający dowódcę za utratę okrętu, jako przyczynę uznając zaskoczenie sił brytyjskich i przewagę ogniową nieprzyjaciela. Brytyjczycy z pokładu zatopionej na płytkich wodach jednostki odzyskali później uzbrojenie i wartościowe wyposażenie.

</doc>
<doc id="5327615" url="https://pl.wikipedia.org/wiki?curid=5327615" title="Osad Górniczych (gmina)">
Osad Górniczych (gmina)



</doc>
<doc id="5327620" url="https://pl.wikipedia.org/wiki?curid=5327620" title="Jarosław Ziemiański">
Jarosław Ziemiański

Jarosław Janusz Ziemiański (ur. 16 czerwca 1963 w Gdańsku) – oficer dyplomowany polskiej Marynarki Wojennej w stopniu wiceadmirała, od 19 czerwca 2018 piastuje stanowisko Inspektora Marynarki Wojennej w Dowództwie Generalnym Rodzajów Sił Zbrojnych.
Życiorys.
Jarosław Ziemiański urodził się 16 czerwca 1963 w Gdańsku. W latach 1978–1982 uczył się w V Liceum Ogólnokształcącym im. płk Stanisława Dąbka w Gdyni. W 1982 rozpoczął studia w Wyższej Szkole Marynarki Wojennej im. Bohaterów Westerplatte w Gdyni. 
Wykształcenie.
Absolwent Wyższej Szkoły Marynarki Wojennej im. Bohaterów Westerplatte w Gdyni (1987). Ukończył kurs przeszkolenia taktycznego oficerów szczebla taktycznego w Akademii Marynarki Wojennej (1990), kurs pedagogiczny dla dowódców pododdziałów w Wojskowym Ośrodku Oświatowym Marynarki Wojennej (1991), kurs obsługi i wykorzystania radarów w Akademii Marynarki Wojennej (1996), studia podyplomowe w zakresie operacyjno – taktycznym w AMW (1998), studia podyplomowe w Akademii Sztabowej Połączonych Sił w Shrivenham w Wielkiej Brytanii (2001–2002) oraz studium polityki obronnej w Akademii Marynarki Wojennej w Newport (2007–2008) w USA.
Służba wojskowa.
W 1986 został promowany na stopień podporucznika marynarki, a po ukończeniu studiów w 1987 rozpoczął służbę zawodową na stanowisku asystenta w 2 dywizjonie kutrów rakietowo – torpedowych (przeformowanym w późniejszych latach kolejno w 2 dywizjon okrętów rakietowych i 32 dywizjon okrętów rakietowych) 3 Flotylli Okrętów w Gdyni. Pełnił obowiązki dowódcy działu rakietowo – artyleryjskiego na ORP „Gdańsk” (1988–1989), zastępcy dowódcy okrętu (1989–1993) oraz dowódcy ORP „Górnik” (1993–1995). 
W latach 1995–2001 służył w sztabie 2 dywizjonu okrętów rakietowych (32 dywizjonu okrętów rakietowych) na stanowiskach starszego oficera operacyjno – szkoleniowego (1995–1997), szefa sztabu (1997–1998), zastępcy dowódcy dywizjonu – szefa sztabu (1998–1999). W okresie od sierpnia 1999 pełnił funkcję zastępcy dowódcy – szefa sztabu, a od 2000 do września 2002 był dowódcą 32 dywizjonu okrętów rakietowych. W 2002 został wyznaczony na stanowisko starszego specjalisty w Oddziale Operacyjnym Zarządu Operacji Morskich N-3 Sztabu Marynarki Wojennej, gdzie był do 2004. Następnie w tym samym roku objął funkcję szefa Oddziału Operacyjnego – zastępcy szefa Zarządu N-3, którym był do 2007.
W roku 2008 po ukończeniu studium polityki obronnej został wyznaczony na stanowisko asystenta szefa Sztabu Generalnego WP do spraw Marynarki Wojennej. Z dniem 3 listopada 2008 objął obowiązki zastępcy dowódcy Centrum Operacji Morskich. 8 listopada 2008 prezydent RP Lech Kaczyński mianował go kontradmirałem (akt mianowania odebrał 11 listopada 2008). 10 czerwca 2009 w obecności ministra obrony narodowej Bogdana Klicha objął dowodzenie 3 Flotyllą Okrętów w Gdyni. 
W 2014 służył w Dowództwie Generalnym Rodzajów Sił Zbrojnych na stanowisku szefa Zarządu Uzbrojenia. 1 listopada 2014 objął funkcję szefa zarządu – zastępcy Inspektora Marynarki Wojennej. 19 czerwca 2018 minister obrony narodowej Mariusz Błaszczak wyznaczył go na stanowisko inspektora Marynarki Wojennej w Dowództwie Generalnym Rodzajów Sił Zbrojnych. Nominację wręczył mu minister obrony narodowej Mariusz Błaszczak. Był zaangażowany w pracach sprowadzenia do Polski prochów admirała Józefa Unruga. 10 listopada 2018 prezydent RP Andrzej Duda mianował go na stopień wiceadmirała.
Życie prywatne.
Jest żonaty, ma dwie córki. Interesuje się historią współczesną

</doc>
<doc id="5327622" url="https://pl.wikipedia.org/wiki?curid=5327622" title="Josef Straka">
Josef Straka



</doc>
<doc id="5327627" url="https://pl.wikipedia.org/wiki?curid=5327627" title="Baba Alhassan">
Baba Alhassan

Baba Alhassan (ur. 3 stycznia 2000 w Akra) – ghański piłkarz występujący na pozycji napastnika w rumuńskim klubie FC Herrmannstadt.
Kariera klubowa.
Urodził się w Ghanie, w mieście Akra. Karierę juniorską spędził w drużynie Real Valladolid.
FC Hermannstadt.
W wieku 20 lat dołączył do drużyny z Sybinu - FC Hermannstadt.

</doc>
<doc id="5327629" url="https://pl.wikipedia.org/wiki?curid=5327629" title="Pomnik Józefa Byszewskiego w Kłodawie">
Pomnik Józefa Byszewskiego w Kłodawie

Pomnik Józefa Byszewskiego w Kłodawie – żeliwny pomnik (nagrobek) pułkownika Józefa Byszewskiego, zlokalizowany przed kościołem Wniebowzięcia NMP w Kłodawie.
Historia.
Żeliwny pomnik nagrobny w stylu empirowym został ufundowany przez wdowę po pułkowniku Byszewskim – Franciszkę Teklę Byszewską, krótko po jego śmierci w 1841 roku. Pomnik zlokalizowany jest na tzw. Ogrójcu, czyli dziedzińcu odpustowym przed kościołem Wniebowzięcia Najświętszej Maryi Panny w Kłodawie.
Pomnik ustawiony jest na ceglanej podmurówce w formie dwustopniowej podstawy zakończonej simą, na której znajduje się prostokątny cokół zwieńczony gzymsem. Na cokole umieszczono półkolumnę z attycką bazą o uciętym w połowie wysokości trzonie, pod krawędzią kolumny – wieniec (wawrzynowy), a na jej trzonie – owalną urnę. Na przedniej stronie cokołu znajdowała się płyta z wypukłym napisem, informującym komu poświęcony jest pomnik i kto go ufundował. Z przeciwnej strony cokołu istniała również druga płyta z łacińską inskrypcją poświęconą Byszewskiemu. W 1905 roku pomnik opisał Michał Rawita Witanowski w publikacji „Kłodawa i jej okolice pod względem historyczno-ludoznawczym”.
Proces korozji i niszczenia pomnika postępował co najmniej od lat 70. XX wieku. Tablica z przodu cokołu odpadła w 2014 roku i była przez rok przechowywana w kościele, jednak w 2016 roku została ustawiona u podnóża pomnika. Druga (tylna) tablica odpadła w latach 90. XX wieku, wkrótce potem została ponownie umieszczona na pomniku, ponownie odpadła w 2016 roku. Podejmowane w okresie PRL-u i początkach III RP prace naprawcze miały jedynie charakter doraźny.
29 listopada 2016 roku pod pomnikiem odbył się wiec mieszkańców Kłodawy i okolic, mający zwrócić uwagę opinii publicznej na los pomnika Byszewskiego. W tym samym roku wykonano dokumentację fotograficzną i obmiar pomnika. Według ekspertów pomnik groził wówczas upadkiem. W 2019 roku, dzięki staraniom Ireneusza Niewiarowskiego i proboszcza kłodawskiej parafii Jerzego Dylewskiego, rozpoczęto renowację. Przeprowadzono wówczas również prace archeologiczne w krypcie grobowej na dziedzińcu. Uroczystość odsłonięcia i poświęcenia pomnika miała miejsce 30 listopada 2019 roku. W odsłonięciu pomnika wzięli udział m.in. wicewojewoda wielkopolski Aneta Niestrawska, poczty sztandarowe oraz asysta honorowa z 25 Brygady Kawalerii Powietrznej.

</doc>
<doc id="5327634" url="https://pl.wikipedia.org/wiki?curid=5327634" title="Iwona Sowińska">
Iwona Sowińska

Iwona Sowińska (ur. 26 czerwca 1958, zm. 7 sierpnia 2022) – polska kulturoznawczyni i filmoznawczyni, doktor habilitowany nauk o sztuce w Instytucie Kultury na Wydziale Zarządzania i Komunikacji Społecznej Uniwersytetu Jagiellońskiego.
Absolwentka Uniwersytetu Śląskiego w Katowicach. Doktoryzowała się w 1994 roku rozprawą pod tytułem "Dźwięk w filmie. Słyszenie – rozumienie – opowiadanie", obronioną na Uniwersytecie Jagiellońskim. Na tej samej uczelni w 2008 roku otrzymała stopień doktora habilitowanego, na podstawie pracy "Polska muzyka filmowa 1945-1968"; za książkowe wydanie rozprawy otrzymała Nagrodę im. Bolesława Michałka dla najlepszej książki filmowej roku 2007. Była też autorką publikacji "Chopin idzie do kina" (2013, Universitas), omawiającej wykorzystanie muzyki Fryderyka Chopina w filmach polskich i zagranicznych. Współredaktorka (wraz z Tadeuszem Lubelskim i Rafałem Syską) czterotomowej pracy zbiorowej "Historia kina" (2010–2019, Universitas).

</doc>
<doc id="5327639" url="https://pl.wikipedia.org/wiki?curid=5327639" title="Trump Tower">
Trump Tower



</doc>
<doc id="5327640" url="https://pl.wikipedia.org/wiki?curid=5327640" title="Erytrea na Mistrzostwach Świata w Lekkoatletyce 2019">
Erytrea na Mistrzostwach Świata w Lekkoatletyce 2019

Erytrea na Mistrzostwach Świata w Lekkoatletyce 2019 – reprezentacja Erytrei podczas mistrzostw świata w Doha liczyła 6 zawodników.

</doc>
<doc id="5327649" url="https://pl.wikipedia.org/wiki?curid=5327649" title="Odkurzacz (program)">
Odkurzacz (program)

Odkurzacz – opracowany przez firmę FranmoSoftware bezpłatny, polski program narzędziowy na licencji freeware służący do oczyszczania komputera z niepotrzebnych plików, czyszczenia aplikacji oraz niepotrzebnych folderów systemu Windows. Wydany po raz pierwszy w 2003 roku.
Program był wskazywany jako jeden z kilku najlepszych programów czyszczących. Portal Dobreprogramy.pl wystawił Odkurzaczowi ocenę własną (redakcji) 4,5/5, a program został pobrany przez stronę portalu prawie 4 mln razy przy średniej ocenie 4,0/5 ponad 300 użytkowników do 2022 roku.
Funkcje i działanie programu.
Odkurzacz umożliwia wyłączenie zbędnych obiektów, programów uruchamianych wraz ze startem systemu Windows, usuwanie plików tymczasowych (cache), oczyszczanie komputera z niepotrzebnych programów, zbędnych plików, a także wyszukiwanie szkodliwych aplikacji w folderach i zbędnych folderów.
"Odkurzacz" rozpoznaje następujące typy zbędnych obiektów:

</doc>
<doc id="5327650" url="https://pl.wikipedia.org/wiki?curid=5327650" title="Pierre de Montaut">
Pierre de Montaut

Pierre de Montaut (ur. 27 czerwca 1892 w Oloron-Sainte-Marie, zm. 18 sierpnia 1947 w Bajonnie) – francuski żeglarz, olimpijczyk.
W regatach rozegranych podczas Letnich Igrzysk Olimpijskich 1936 wystąpił w klasie Star zajmując 7 pozycję. Załogę jachtu "Fada" tworzył również Jean-Jacques Herbulot.

</doc>
<doc id="5327661" url="https://pl.wikipedia.org/wiki?curid=5327661" title="O najświętsza i najsłodsza dziewico Maryjo">
O najświętsza i najsłodsza dziewico Maryjo



</doc>
<doc id="5327663" url="https://pl.wikipedia.org/wiki?curid=5327663" title="Język hmanggona">
Język hmanggona



</doc>
<doc id="5327666" url="https://pl.wikipedia.org/wiki?curid=5327666" title="Etiopia na Mistrzostwach Świata w Lekkoatletyce 2019">
Etiopia na Mistrzostwach Świata w Lekkoatletyce 2019

Etiopia na Mistrzostwach Świata w Lekkoatletyce 2019 – reprezentacja Etiopii podczas mistrzostw świata w Doha liczyła 33 zawodników.

</doc>
<doc id="5327667" url="https://pl.wikipedia.org/wiki?curid=5327667" title="Evolute i-Joy">
Evolute i-Joy



</doc>
<doc id="5327670" url="https://pl.wikipedia.org/wiki?curid=5327670" title="Sundar Pichai">
Sundar Pichai

Sundar Pichai, właśc. Pichai Sundararajan (ur. 10 czerwca 1972 w Tamilnadu) – amerykańsko-hinduski menedżer, od 2015 r. CEO Google, a od 2019 r. także spółki-matki Google – holdingu Alphabet.
Życiorys.
Wczesne życie i edukacja.
Sundar Pichai urodził się w Maduraju, położonym na terenie indyjskiego stanu Tamilnadu 10 czerwca 1972 roku w rodzinie indyjskiej klasy średniej. Wraz z dwójką rodziców i dwójką braci mieszkał w dwupokojowym mieszkaniu. Jego ojciec, Reghunta, pracował jako inżynier w General Electric Company. Pichai od dzieciństwa wykazywał zainteresowanie technologią, pomimo tego, że jego rodzina miała bardzo ograniczony dostęp do niej (pierwszy telefon pojawił się w rodzinie dopiero gdy Sundar miał 12 lat). Ukończył licencjat z zakresu inżynierii na Indyjskim Instytucie Technologii w Kharagpur, a następnie, po wyjeździe do Stanów Zjednoczonych, zdobył tytuł magistra na Uniwersytecie Stanforda (na który dostał się dzięki stypendium) i MBA na Wharton School, będącym wydziałem Uniwersytetu Pensylwanii.
Kariera.
Pichai pracował w Applied Materials oraz w McKinsey &amp; Company. Pracę w Google rozpoczął w 2004. W trakcie swojej kariery w tej firmie kierował działami związanymi z zarządzaniem produktami i innowacjami w Google, odpowiadał m.in. za pracami stworzeniem przeglądarki Google Chrome. Miał przekonać szefostwo Google do podjęcia rywalizacji ich przeglądarki z ówczesną najpopularniejszą przeglądarką – Internetem Explorerem. Ok. 2012 roku Google Chrome stało się popularniejszą przeglądarką niż Internet Explorer. Zarządzał także m.in. pracami nad usługą Gmail, Google Drive czy Google Maps. W 2008 roku został awansowany na wicedyrektora ds. rozwoju produktów. W 2013 przejął kierownictwo nad pracami mobilnym systemem operacyjnym Android z rąk Andy'ego Rubina. Rok po objęciu sterów nad pracami przez Pichaia Android obejmował miliard urządzeń.
W 2014 był sugerowany jako kandydat na nowego CEO Microsoftu, po odejściu ze stanowiska Steve'a Ballmera.
W sierpniu 2015 objął stanowisko prezesa generalnego Google.
W 2019, po odejściu ze stanowisk założycieli Google — Sergey'a Brina i Larry'ego Page'a, Pichai został prezesem generalnym Alphabetu, w skład którego wchodzi m.in. Google czy YouTube.
Życie prywatne.
Pichai jest żonaty z Anjali Pichai, którą poznał podczas studiów. Ma dwoje dzieci. Interesuje się krykietem i piłką nożną, kibicuje FC Barcelonie. Nie je mięsa. Zna trzy języki: angielski, hindi oraz tamilski.
W 2019 jego majątek był szacowany na ok. 920 mln dolarów.

</doc>
<doc id="5327671" url="https://pl.wikipedia.org/wiki?curid=5327671" title="MG VS">
MG VS



</doc>
<doc id="5327672" url="https://pl.wikipedia.org/wiki?curid=5327672" title="Joilton Santos">
Joilton Santos



</doc>
<doc id="5327674" url="https://pl.wikipedia.org/wiki?curid=5327674" title="Mistrzostwa Świata w Narciarstwie Alpejskim 1950 – slalom gigant kobiet">
Mistrzostwa Świata w Narciarstwie Alpejskim 1950 – slalom gigant kobiet

Slalom gigant kobiet na 11. Mistrzostwach Świata w Narciarstwie Alpejskim został rozegrany 13 lutego 1950 roku, na trasie Silver Queen. Był to debiut giganta w programie zawodów tego cyklu, pierwszą w historii mistrzynią świata w tej konkurencji została Austriaczka Dagmar Rom. Drugie miejsce zajęła jej rodaczka - Trude Jochum-Beiser, a brązowy medal zdobyła Francuzka Lucienne Schmith.
W zawodach wystartowało 28 zawodniczek, z których 27 ukończyło rywalizację.

</doc>
<doc id="5327675" url="https://pl.wikipedia.org/wiki?curid=5327675" title="Język auwje">
Język auwje



</doc>
<doc id="5327676" url="https://pl.wikipedia.org/wiki?curid=5327676" title="Język auye">
Język auye

Język auye (a. auwje) – język papuaski używany w prowincji Papua w Indonezji, w rejonie gór zachodnich, na północ od grup językowych Ekari i Wodani. Szacunkowo posługuje się nim 500 osób.
Jest rozpowszechniony wśród grupy etnicznej Auye. Posługują się nim różne grupy wiekowe, w różnych sferach życia. W użyciu jest także język indonezyjski.
Jest spokrewniony z językiem ekari, ale nie jest z nim tożsamy. Występują wpływy języków indonezyjskiego i ekari. Jego bliskim krewnym jest dao (75% podobieństwa leksykalnego), z którym tworzy grupę auye-dao. Nie jest spokrewniony z językiem awyi (awye) z rodziny języków granicznych.
Został opisany w postaci skrótowego opracowania z 2002 r. Jest zapisywany alfabetem łacińskim.

</doc>
<doc id="5327678" url="https://pl.wikipedia.org/wiki?curid=5327678" title="Język maniwo">
Język maniwo



</doc>
<doc id="5327679" url="https://pl.wikipedia.org/wiki?curid=5327679" title="Język dao">
Język dao

Język dao, także maniwo – język papuaski używany w prowincji Papua w Indonezji (dystrykt Napan, kabupaten Paniai, rejon rzeki Dao). Według danych z 1991 roku posługuje się nim 250 osób.
Jest używany do kontaktów w obrębie społeczności oraz w środowisku domowym. W użyciu jest także język malajski papuaski. Według Ethnologue jest zagrożony wymarciem.
Blisko spokrewniony z językiem auye (75% podobieństwa leksykalnego), z którym tworzy grupę auye-dao.

</doc>
<doc id="5327681" url="https://pl.wikipedia.org/wiki?curid=5327681" title="Jan Śmigiel">
Jan Śmigiel

Jan Śmigiel (ur. 21 czerwca 1906 w Gorzycach Małych, zm. ?) – polski kowal, poseł na Sejm PRL III kadencji.
Życiorys.
Uzyskał wykształcenie zasadnicze zawodowe, był kowalem w Zakładach Naprawczych Taboru Kolejowego w Ostrowie Wielkopolskim. Wstąpił do Polskiej Zjednoczonej Partii Robotniczej, z jej ramienia w 1961 został posłem na Sejm PRL z okręgu Ostrów Wielkopolski, w trakcie kadencji zasiadał w Komisji Komunikacji i Łączności.

</doc>
<doc id="5327683" url="https://pl.wikipedia.org/wiki?curid=5327683" title="Język awje">
Język awje



</doc>
<doc id="5327684" url="https://pl.wikipedia.org/wiki?curid=5327684" title="Język nyao">
Język nyao



</doc>
<doc id="5327685" url="https://pl.wikipedia.org/wiki?curid=5327685" title="Język njao">
Język njao



</doc>
<doc id="5327686" url="https://pl.wikipedia.org/wiki?curid=5327686" title="Język awji">
Język awji



</doc>
<doc id="5327687" url="https://pl.wikipedia.org/wiki?curid=5327687" title="Język awye">
Język awye



</doc>
<doc id="5327688" url="https://pl.wikipedia.org/wiki?curid=5327688" title="Język awyi">
Język awyi

Język awyi (a. awji, awye, awje), także nyao (a. njao) – język papuaski używany w prowincji Papua w Indonezji, blisko granicy z Papuą-Nową Gwineą (dystrykt Arso, kabupaten Keerom). Należy do rodziny języków granicznych.
Według danych z 2000 roku posługuje się nim 350 osób. Potencjalnie zagrożony wymarciem ze względu na presję ze strony języka indonezyjskiego.
Nie wykształcił piśmiennictwa.
Nie jest spokrewniony z językiem auye, należącym do grupy wissel lakes (paniai lakes). 

</doc>
<doc id="5327689" url="https://pl.wikipedia.org/wiki?curid=5327689" title="Sacha">
Sacha



</doc>
<doc id="5327691" url="https://pl.wikipedia.org/wiki?curid=5327691" title="Język tajkat">
Język tajkat



</doc>
<doc id="5327692" url="https://pl.wikipedia.org/wiki?curid=5327692" title="Język taykat">
Język taykat



</doc>
<doc id="5327693" url="https://pl.wikipedia.org/wiki?curid=5327693" title="Język arso">
Język arso



</doc>
<doc id="5327694" url="https://pl.wikipedia.org/wiki?curid=5327694" title="Język taikat">
Język taikat

Język taikat (a. tajkat, taykat, daikat), także arso – język papuaski używany w prowincji Papua w Indonezji, przez członków ludu Taikat (dystrykt Arso, kabupaten Keerom, blisko granicy z Papuą-Nową Gwineą). Należy do rodziny języków granicznych.
Publikacja Peta Bahasa podaje, że posługują się nim mieszkańcy wsi Arso Kota (dystrykt Arso, kabupaten Keerom). Jest używany również we wsaich Kwimi, Wor, Bate i Bagia.
Według danych z 2000 roku posługuje się nim 500 osób. Potencjalnie zagrożony wymarciem, znajduje się pod silnym naciskiem języka indonezyjskiego. 
Wraz z blisko spokrewnionym językiem awyi tworzy grupę języków taikat (taikat-awyi).

</doc>
<doc id="5327695" url="https://pl.wikipedia.org/wiki?curid=5327695" title="Jadwiga Juszczyńska">
Jadwiga Juszczyńska

Jadwiga Juszczyńska (ur. 15 maja 1922 w Wilnie) – polska tkaczka, posłanka na Sejm PRL III kadencji.
Życiorys.
Uzyskał wykształcenie średnie, była mistrzynią tkacką w Zakładach Przemysłu Bawełnianego im. Juliana Marchlewskiego w Łodzi. Wstąpiła do Polskiej Zjednoczonej Partii Robotniczej, z jej ramienia w 1961 została posłanką na Sejm PRL z okręgu Łódź-Bałuty, w trakcie kadencji zasiadała w Komisji Pracy i Spraw Socjalnych.

</doc>
<doc id="5327697" url="https://pl.wikipedia.org/wiki?curid=5327697" title="Worończuki (sielsowiet Radziuki)">
Worończuki (sielsowiet Radziuki)

Worończuki – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 17 osób, 16 było wyznania rzymskokatolickiego, 1 staroobrzędowego. Jednocześnie 9 mieszkańców zadeklarowało polską, 8 białoruską przynależność narodową. Był tu 1 budynek mieszkalny. W 1931 w 8 domach zamieszkiwało 8 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327698" url="https://pl.wikipedia.org/wiki?curid=5327698" title="Masteriinae">
Masteriinae

Masteriinae – podrodzina pająków z infrarzędu ptaszników i rodziny Dipluridae.
Morfologia i zasięg.
Pająki te osiągają od 2,1 do 9 mm długości ciała. U okazów przechowywanych w alkoholu barwa karapaksu, szczękoczułków i odnóży bywa od białawej przez żółtą i pomarańczową po ciemnobrązową, spodu ciała i opistosomy (odwłoka) zaś biaława do jasnobrązowej. Wzgórek oczny jest szerszy niż dłuższy. Przednio-środkowa para oczu jest niewielka, zredukowana lub całkiem nieobecna. Nadustek jest wąski. Szczękoczułki są pozbawione rastellum. Szczęki pozbawione są kuspuli, natomiast mają serrulę na wierzchołkowej krawędzi. Kuspuli brak również na wardze dolnej. Odnóża mają trichobotria z pomarszczonymi podstawami i podłużnymi kilami. Organ tarsalny pozbawiony jest wzniesienia z niskimi, koncentrycznymi kilami. Genitalia samicy mają dwie spermateki zbudowane z od jednego do czterech, a wyjątkowo pięciu płatów.
Takson szeroko rozprzestrzeniony w strefie tropikalnej. W neotropikalnej Ameryce występuje od Kostaryki i Wielkich Antyli (Kuba, Dominikana, Portoryko i Jamajka) na północy przez Panamę, Małe Antyle, Kolumbię, Wenezuelę i Gujanę po Ekwador, Peru i amazońską część Brazylii. W krainie orientalnej znany jest z Filipin. W krainie australijskiej zamieszkuje Nową Gwineę, australijskie Queensland, Nową Kaledonię, Fidżi i Mikronezję.
Taksonomia.
Do podrodziny tej należą cztery opisane rodzaje:

</doc>
<doc id="5327699" url="https://pl.wikipedia.org/wiki?curid=5327699" title="Zacisze (rejon szarkowszczyński)">
Zacisze (rejon szarkowszczyński)

Zacisze – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 5 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327700" url="https://pl.wikipedia.org/wiki?curid=5327700" title="Halowe Mistrzostwa Czech w Lekkoatletyce 2018">
Halowe Mistrzostwa Czech w Lekkoatletyce 2018

Halowe Mistrzostwa Czech w Lekkoatletyce w 2018 – halowe zawody lekkoatletyczne organizowane przez Český atletický svaz, które odbyły się 17 i 18 lutego w Pradze.

</doc>
<doc id="5327702" url="https://pl.wikipedia.org/wiki?curid=5327702" title="II Liceum Ogólnokształcące im. Władysława Broniewskiego w Koszalinie">
II Liceum Ogólnokształcące im. Władysława Broniewskiego w Koszalinie

II Liceum Ogólnokształcące im. Władysława Broniewskiego w Koszalinie – szkoła ponadpodstawowa o profilu ogólnokształcącym, publiczna placówka oświatowa.
Historia.
W 1949 r. zorganizowano Szkołę Podstawową i Liceum Ogólnokształcące Towarzystwa Przyjaciół Dzieci. Na siedzibę szkoły wyznaczono prawe skrzydło w budynku przy ulicy Jedności 9. Pierwszym dyrektorem został Wacław Witczyński. 16 lutego 1962 roku szkoła otrzymała imię poety Władysława Broniewskiego. W ramach reformy systemu oświatowego, w 1963 rozdzielono szkołę podstawową i liceum. Dwa lata później przeniesiono szkołę do obecnego budynku przy ulicy Chełmońskiego, który był pierwszym wybudowanym po II wojnie obiektem szkolnym w mieście. W 1967 roku zlokalizowano tu także powstałe w 1946 roku Liceum Ogólnokształcące dla Pracujących im. Władysława Spasowskiego pod dyrekcją Romana Sierocińskiego. W 1968 szkoła otrzymała sztandar, a w ceremonii jego wręczenia obecna była wdowa po poecie. W 1973 rozpoczęto polsko-niemiecką wymianę młodzieży ze szkołą EOS Geschwister-Scholl-Schule w Wismar (była NRD). W roku szkolnym 1983/1984 z połączonych szkół powstał Zespół Szkół Ogólnokształcących nr 2 im. Władysława Broniewskiego, działający do 2002.
Szkoła współpracuje przy organizowaniu działań pozaszkolnych, m.in. w 2012 szkoła była współorganizatorem konkursu języka angielskiego The Koszalin Festival of English LIPS (Language in Poetry and Songs).
W 2019 w Ogólnopolskim Rankingu Szkół szkoła została wyróżniona Złotą Tarczą. Do jubileuszu 70-lecia szkoła wykształciła ponad 10 tysięcy absolwentów, zatrudniając w tym okresie 550 nauczycieli.
W 2021 w szkole odbył się finał krajowy kontynuatorki Olimpiady Wynalazczości.
Przez 15 lat, do końca roku szkolnego 2020/21, dyrektorem szkoły był Wiktor Kamieniarz. Obowiązki dyrektora pełni mgr Bogusława Hordyńska.
Szkoła prowadzi wymianę międzynarodową ze szkołami zagranicznymi: szkołą Elly-Heuss-Knapp-Schule w Neuműnster w Szlezwiku-Holsztynie w Niemczech, Średnią Szkołą Ogólnokształcącą w Polessku w Rosji oraz Średnią Szkołą Ogólnokształcącą w Nowostrojewie w Rosji.
W 2008 roku z inicjatywy dyrektora liceum, Wiktora Kamieniarza, powstało Stowarzyszenie Absolwentów i Przyjaciół II LO, które m.in. współorganizowało kilkakrotnie obchody rocznic powstania szkoły.

</doc>
<doc id="5327704" url="https://pl.wikipedia.org/wiki?curid=5327704" title="Stanisław Nowak (paulin)">
Stanisław Nowak (paulin)

Stanisław Nowak (imię cywilne Antoni; ur. 7 czerwca 1902 r. w Woli Libertowskiej koło Miechowa, zm. 12 października 1974 r., Cadogen, USA) – duchowny katolicki, paulin, przeor Jasnej Góry (7 października 1943 – 19 stycznia 1946).
Do zakonu paulinów wstąpił w 1920 r. Był magistrem nowicjatu w Leśniowie. Odbył studia w Papieskim Uniwersytecie Świętego Tomasza z Akwinu (tzw. Angelicum) w Rzymie. 7 października 1943 r. został powołany na urząd przeora Jasnej Góry po nagłej śmierci o. Norberta Motylewskiego (28 września 1943).
W listopadzie 1944 r. w czasie kręcenia propagandowego filmu na Jasnej Górze i filmowania mszy przeor Nowak odmówił przeczytania napisanego przez Niemców kazania, w którym miał podkreślić, że Jasna Góra modli się za pomyślność wojska niemieckiego w walce z bolszewizmem. Kazanie napisał paulinom szef wydziału propagandy Generalnego Gubernatorstwa Wilhelm Ohlenbusch. W 1944 r. władze Generalnego Gubernatorstwa wielokrotnie nakłaniali Nowaka, jako przeora klasztoru, do ewakuacji skarbów na terytorium Rzeszy, czego odmówił.
Przestał pełnić funkcję przeora 19 stycznia 1946 r. z powodu wyjazdu do Rzymu, gdzie został przeorem w kościele paulinów Prima Porta, a następnie przeorem w klasztorze w Doylestown (USA), by wreszcie osiąść w Cadogen (USA) jako proboszcz. Także był przeorem w klasztorze w Kittaning w stanie Pensylwania niedaleko Pittsburga (diecezja Greensburg). W historii Kościoła określany jest jako "Pater Bene Meritus" (Ojciec Wielce Zasłużony).

</doc>
<doc id="5327705" url="https://pl.wikipedia.org/wiki?curid=5327705" title="Zapuszczany">
Zapuszczany

Zapuszczany – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w okręgu wiejskim Julianowo, w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Tomaszewskich.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 9 osób, 3 było wyznania rzymskokatolickiego, 6 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 2 domach zamieszkiwało 8 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327706" url="https://pl.wikipedia.org/wiki?curid=5327706" title="Arthur Hjelt">
Arthur Hjelt

Arthur Ludvig Mikael Hjelt (ur. 18 października 1868 w Helsinkach, zm. 13 marca 1931 tamże) – fiński teolog, syn lekarza, Otto Hjelta.
Życiorys.
Jego rodzicami byli architekt August Otto Edvard Hjelt i Yolanda Aurora Thuneberg. Maturę zdał w 1886, natomiast licencjat i magisterium uzyskał w 1890. Kolejny licencjat (z filozofii) zdobył w 1892, a doktoryzował się w 1894. W 1896 został magistrem teologii, natomiast doktoryzował się w tym zakresie w 1907. W 1911 odbył wyprawę do Palestyny ​​i na Półwysep Synaj. Interesował się językami biblijnymi i egzegezą starotestamentową. Był profesorem Uniwersytetu w Uppsali w latach 1901-1904 i 1904-1926, a także profesorem egzegezy Nowego Testamentu w latach 1926-1931 oraz asystentem kierownika Gabinetu Monet Uniwersytetu w Uppsali w latach 1892-1904 i 1904-1931. Pełnił funkcję kuratora Związku Studentów Zachodniej Finlandii w latach 1894-1896, inspektora Związku Studentów Południowego Pohjalainen w latach 1908-1912 i inspektora Związku Studentów Południowo-Zachodniej Finlandii w latach 1929-1931.
Pochowany został na Cmentarzu Hietaniemi w Helsinkach.
Jego żoną była Maria Aino.
Upamiętnia go nazwa Hotelu Arthur w Helsinkach oraz ulica Hjeltinkatu w Turku.

</doc>
<doc id="5327707" url="https://pl.wikipedia.org/wiki?curid=5327707" title="Zarucze (sielsowiet Stanisławowo)">
Zarucze (sielsowiet Stanisławowo)

Zarucze – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 5 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327711" url="https://pl.wikipedia.org/wiki?curid=5327711" title="Ule obraz Stanisława Masłowskiego">
Ule obraz Stanisława Masłowskiego



</doc>
<doc id="5327714" url="https://pl.wikipedia.org/wiki?curid=5327714" title="Zarzecze (wieś w sielsowiecie Bildzugi)">
Zarzecze (wieś w sielsowiecie Bildzugi)

Zarzecze (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 20 domach zamieszkiwały 94 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 roku w sielsowiecie Wołożyno.

</doc>
<doc id="5327717" url="https://pl.wikipedia.org/wiki?curid=5327717" title="Zarzecze (folwark w sielsowiecie Bildziugi)">
Zarzecze (folwark w sielsowiecie Bildziugi)

Zarzecze – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 3 domach zamieszkiwało 8 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327718" url="https://pl.wikipedia.org/wiki?curid=5327718" title="Somanawa">
Somanawa

Somanawa (; , "Somanowo") – wieś na Białorusi, w obwodzie witebskim, w rejonie orszańskim, w sielsowiecie Smolany, nad rzeką Adrou.

</doc>
<doc id="5327719" url="https://pl.wikipedia.org/wiki?curid=5327719" title="Kompania łączności 14 Dywizji Piechoty">
Kompania łączności 14 Dywizji Piechoty

Kompania łączności 14 Dywizji Piechoty – pododdział łączności Wojska Polskiego.
Historia kompanii.
Na podstawie rozkazu Ministerstwa Spraw Wojskowych Szefostwo Łączności L. 680/tjn.32/Org. z 7 października 1932 została sformowana z dniem 20 października 1932 kompania telegraficzna 14 Dywizji Piechoty.
Na stanowisko dowódcy kompanii wyznaczony został kpt. Jan Tomasz Stengert, a na stanowisko młodszego oficera kompanii ppor. Witold Ananiasz Danecki. Dowódca kompanii był odpowiedzialny za jej organizację pod kierownictwem szefa łączności dywizji piechoty.
Oficerowie, podoficerowie i szeregowcy służby czynnej rocznika 1910 byli przydzieleni z baonów telegraficznych i istniejących już kompanii telegraficznych, natomiast rekruci rocznika 1911 zostali powołani bezpośrednio do kompanii w dniach 29-31 października 1932. Kompania otrzymała osiem koni wierzchowych (remontów), osiem koni taborowych, osiem kompletnych rzędów wierzchowych i dwie pary uprzęży taborowych.
Kompania stacjonowała w Poznaniu i była organiczną jednostką łączności 14 Dywizji Piechoty. Początkowo kompania była zakwaterowana w jednym z baraków na Cytadeli, w pobliżu pola antenowego stałej stacji radiotelegraficznej, a wiosną 1934 przeniesiona do budynków przy ul. Północnej.
Kompania miała prowadzić szkolenie według obowiązującej wówczas „Instrukcji wyszkolenia wojsk łączności” sygn. MSWojsk. Szefostwo Łączności L. dz. 900/tjn. Wyszk. 30.
Kompania miała dwa plutony, lecz nie posiadała radia. Pluton radio był mobilizowany w pułku radio w Warszawie i po zakończeniu mobilizacji przydzielony do dywizji. Dywizja nie posiadała wówczas organu zaopatrzenia i naprawy sprzętu łączności, czyli organu służby łączności.
W sierpniu 1933 do kompanii został wcielony ppor. Konrad Bogacki, absolwent Szkoły Podchorążych Inżynierii w Warszawie. W latach 1935–1937 służbę w kompanii pełnił por. Bronisław Adrian Rybiński, który wiosną 1940 został zamordowany w Charkowie.
Na podstawie rozkazu Dowództwa Łączności MS Wojsk. L. 3000/tjn. I.Org. z 11 października 1937 kompania telegraficzna 14 DP została przeorganizowana i przemianowana na kompanię łączności 14 DP. W składzie kompanii został utworzony pluton radio.
Organizacja pokojowa kompanii łączności:
Etat przewidywał 4 oficerów, 14-18 podoficerów (zależnie od typu kompanii), 130-133 szeregowców, 14 koni wierzchowych, 18-20 koni pociągowych, 2 samochody ciężarowe, 2 motocykle, 8 rowerów i 60 gołębi pocztowych.
Organizacja pokojowa była dostosowana do zadań mobilizacyjnych i okazała się dobrą.
1 września 1938 uprawnienia dowódcze względem kompanii otrzymał szef łączności dywizji . Dowódcami (szefami) łączności 14 DP byli: kpt. Franciszek Gogołkiewicz (1 III 1929 – IV 1929), kpt. łącz. Władysław Kijak (IV 1929 – X 1931), kpt. łącz. Tadeusz Józef Jan Jakubowski (X 1931 – 1935) i mjr łącz. Ignacy Mreła (do IX 1939).
Do zadań kompanii należało szkolenie rezerw podoficerów i szeregowców jedynie na potrzeby własne. Poborowi byli wcielani bezpośrednio do kompanii. Etaty były tak skalkulowane, że dla zaspokojenia zapotrzebowań wojennych musiano powołać pod broń osiem roczników rezerwistów. Kandydaci na podoficerów służby czynnej z kompanii szkolili się w szkołach podoficerskich batalionów telegraficznych i pułku radio.
Wiosną 1939 kompania została podporządkowana pod względem wyszkolenia fachowego dowódcy 2 Grupy Łączności. Ze względu na szybki wybuch wojny dowództwo grupy nie odegrało powierzonej mu roli. 
Zgodnie z uzupełnionym planem mobilizacyjnym „W” kompania łączności 14 DP była jednostką mobilizującą. Pod względem mobilizacji materiałowej była przydzielona do 57 pułku piechoty.
Dowódca kompanii był odpowiedzialny za przygotowanie całości mobilizacji jednostek wpisanych na tabelę mob. z wyjątkiem mobilizacji materiałowej, za którą był współodpowiedzialny razem z dowódcą 57 pułku piechoty. 
Dowódca kompanii był ponadto odpowiedzialny za przeprowadzenie mobilizacji:
Wszystkie jednostki były mobilizowane w Poznaniu, w alarmie, w grupie jednostek oznaczonych kolorem niebieskim. 
Po zakończeniu czynności mobilizacyjnych kompania przekazywała: nadwyżki personelu i materiału do 7 batalionu telegraficznego, natomiast nadwyżki koni i środków przewozowych do 57 pp
Jednostki zmobilizowane przynależały pod względem ewidencyjnym do Ośrodka Zapasowego Telegraficznego „Lublin” z wyjątkiem plutonu radio 14 DP, który przynależał do Ośrodka Zapasowego Radio w Warszawie.
23 sierpnia 1939 została zarządzona mobilizacja jednostek „niebieskich” na terenie Okręgu Korpusu Nr VII. Początek mobilizacji został wyznaczony na godz. 6.00 następnego dnia.
Jednostki łączności 14 DP były formowane według organizacji wojennej L.3124/mob.org., ukompletowane zgodnie z zestawieniem specjalności L.3124/mob.AR oraz uzbrojone i wyposażone zgodnie z wojennymi należnościami materiałowymi L.3124/mob./mat.
Pluton łączności Kwatery Głównej 14 DP przeznaczony był do obsługi dowództwa dywizji, kompania telefoniczna przeznaczona do budowy i obsługi polowej sieci telefonicznej (z kabla polowego), a drużyna parkowa łączności odpowiadała za zaopatrzenie, naprawę i ewakuację sprzętu łączności.
Pluton radio 14 DP był formowany według organizacji wojennej L.3121/mob.org., ukompletowany zgodnie z zestawieniem specjalności L.3121/mob.AR oraz uzbrojony i wyposażony zgodnie z wojennymi należnościami materiałowymi L.3121/mob./mat.
Samodzielna drużyna gołębi pocztowych nr 16 była formowana według organizacji wojennej L.3681/mob.org., ukompletowana zgodnie z zestawieniem specjalności L.3681/mob.AR oraz uzbrojona i wyposażona zgodnie z wojennymi należnościami materiałowymi L.3681/mob./mat.
W ocenie majora Mreły mobilizacja oddziałów odbyła się bardzo sprawnie. Zakończono ją cztery godziny przed wyznaczonym terminem. Stan moralny i fizyczny ludzi był bardzo dobry. Po mobilizacji pozostała duża nadwyżka ludzi i koni.
W czasie kampanii wrześniowej jednostki łączności z plutonem radio walczyły w składzie macierzystej dywizji, samodzielna drużyna gołębi pocztowych nr 16 została przeznaczona dla Armii „Poznań”, natomiast stacja radiotelegraficzna typ II nr 4 pod dowództwem kpt. łącz. Kazimierza II Zielińskiego była jednostką podporządkowaną Oddziałowi II SG.

</doc>
<doc id="5327721" url="https://pl.wikipedia.org/wiki?curid=5327721" title="Zazwierzyniec">
Zazwierzyniec

Zazwierzyniec – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 13 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327722" url="https://pl.wikipedia.org/wiki?curid=5327722" title="Zbieda (rejon szarkowszczyński)">
Zbieda (rejon szarkowszczyński)

Zbieda – dawny majątek, obecnie część agromiasteczka Nowosiółki na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 36 osób, 15 było wyznania rzymskokatolickiego, 12 prawosławnego a 9 mojżeszowego. Jednocześnie 28 mieszkańców zadeklarowało polską, 8 białoruską przynależność narodową. Były tu 4 budynki mieszkalne. W 1931 w 4 domach zamieszkiwały 32 osoby.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327724" url="https://pl.wikipedia.org/wiki?curid=5327724" title="Zbieda (sielsowiet Bildziugi)">
Zbieda (sielsowiet Bildziugi)

Zbieda – dawny zaścianek na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 26 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327727" url="https://pl.wikipedia.org/wiki?curid=5327727" title="Zenowo">
Zenowo

Zenowo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Szarkowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 7 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327735" url="https://pl.wikipedia.org/wiki?curid=5327735" title="Zielona Łąka (rejon szarkowszczyński)">
Zielona Łąka (rejon szarkowszczyński)

Zielona Łąka – dawniej majątek, obecnie część agromiasteczka Radziuki na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w okręgu wiejskim Julianowo, w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Boguckich, wcześniej do Arciszewskich.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały tu 11 osób, 5 było wyznania rzymskokatolickiego, 6 prawosławnego. Jednocześnie 5 mieszkańców zadeklarowało polską a 6 białoruską przynależność narodową. Były tu 3 budynki mieszkalne. W 1931 w 2 domach zamieszkiwało 17 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5327738" url="https://pl.wikipedia.org/wiki?curid=5327738" title="Rejon babajewski">
Rejon babajewski

Rejon babajewski, – jednostka administracyjna, jeden z 26 rejonów w obwodzie wołogodzkim wchodzącym w skład Federacji Rosyjskiej. W 2022 liczyła 18549 mieszkańców.

</doc>
<doc id="5327739" url="https://pl.wikipedia.org/wiki?curid=5327739" title="Alina Charajewa">
Alina Charajewa



</doc>
<doc id="5327740" url="https://pl.wikipedia.org/wiki?curid=5327740" title="Zosin (rejon szarkowszczyński)">
Zosin (rejon szarkowszczyński)

Zosin – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania prawosławnego. Jednocześnie 5 mieszkańców zadeklarowało polską, 4 białoruską przynależność narodową. Był tu 1 budynek mieszkalny. W 1931 w 1 domu zamieszkiwało 12 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327741" url="https://pl.wikipedia.org/wiki?curid=5327741" title="Jelina Awanesjan">
Jelina Awanesjan



</doc>
<doc id="5327742" url="https://pl.wikipedia.org/wiki?curid=5327742" title="Elina Awaniesian">
Elina Awaniesian



</doc>
<doc id="5327743" url="https://pl.wikipedia.org/wiki?curid=5327743" title="Wydra Zielona">
Wydra Zielona

Wydra Zielona – osiedle Zawiercia, graniczące z osiedlami Warty i Kromołów.
Historia.
Powstanie osiedla było inicjatywą mieszkańców, którzy chcieli mieć odrębny samorząd. 26 marca 2014 roku Rada Miejska w Zawierciu podjęła uchwałę o wyodrębnieniu osiedla Wydra Zielona z części osiedli Warty i Kromołów.
Charakterystyka.
Wydra Zielona jest osiedlem wyłącznie z zabudowaniami jednorodzinnymi; nie znajduje się na nim żaden budynek wielorodzinny. W 2015 roku osiedle zamieszkiwało 119 mieszkańców, co czyniło Wydrę Zieloną najmniej zaludnioną częścią miasta. W skład osiedla wchodzą ulice: Olkuska, Pionierów, Winna oraz część Paderewskiego i Siewierskiej.
Na terenie osiedla znajduje się zbiorowa mogiła powstańców styczniowych.

</doc>
<doc id="5327744" url="https://pl.wikipedia.org/wiki?curid=5327744" title="Dżibuti na Mistrzostwach Świata w Lekkoatletyce 2022">
Dżibuti na Mistrzostwach Świata w Lekkoatletyce 2022

Dżibuti na Mistrzostwach Świata w Lekkoatletyce 2022 – reprezentacja Dżibuti podczas mistrzostw świata w Eugene liczyła 2 zawodników.

</doc>
<doc id="5327746" url="https://pl.wikipedia.org/wiki?curid=5327746" title="Żdany (rejon szarkowszczyński)">
Żdany (rejon szarkowszczyński)

Żdany (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów wieś i folwark w okręgu wiejskim Łońsk, w gminie Ihumenowo, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Romanowiczów.
W latach 1921–1945 wieś i folwark leżały w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwały:
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5327749" url="https://pl.wikipedia.org/wiki?curid=5327749" title="Gwara maleszewsko-piryńska">
Gwara maleszewsko-piryńska

Gwara maleszewsko-piryńska () – gwara macedońska należąca do grupy wschodniomacedońskiej. Używany jest na części pogranicza macedońsko-bułgarskiego i w leżącej w Bułgarii Macedonii Piryńskiej.
Cechy językowe.
Do charakterystycznych cech fonetycznych gwary maleszewsko-piryńskiej należą:
Dwie pierwsze cechy wiążą tę gwarę z pozostałymi gwarami wschodniomacedońskimi.
Charakterystyczne cechy morfologii gwary maleszewsko-piryńskiej to:

</doc>
<doc id="5327753" url="https://pl.wikipedia.org/wiki?curid=5327753" title="Żmigoła">
Żmigoła

Żmigoła – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Szarkowszczyzna.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania prawosławnego i zadeklarowały polską przynależność narodową. Było tu 1 budynek mieszkalny. W 1931 w 2 domach zamieszkiwało 6 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5327755" url="https://pl.wikipedia.org/wiki?curid=5327755" title="Język jeti">
Język jeti



</doc>
<doc id="5327756" url="https://pl.wikipedia.org/wiki?curid=5327756" title="Język duriankere">
Język duriankere



</doc>
<doc id="5327757" url="https://pl.wikipedia.org/wiki?curid=5327757" title="Język yeti">
Język yeti



</doc>
<doc id="5327758" url="https://pl.wikipedia.org/wiki?curid=5327758" title="Język skofro">
Język skofro



</doc>
<doc id="5327759" url="https://pl.wikipedia.org/wiki?curid=5327759" title="Język wembi">
Język wembi



</doc>
<doc id="5327760" url="https://pl.wikipedia.org/wiki?curid=5327760" title="Język find">
Język find



</doc>
<doc id="5327761" url="https://pl.wikipedia.org/wiki?curid=5327761" title="Język senggi">
Język senggi



</doc>
<doc id="5327762" url="https://pl.wikipedia.org/wiki?curid=5327762" title="2008 AZ28">
2008 AZ28



</doc>
<doc id="5327763" url="https://pl.wikipedia.org/wiki?curid=5327763" title="Język duriankari">
Język duriankari

Język duriankari, także duriankere – język papuaski z prowincji Papua Zachodnia w Indonezji, blisko spokrewniony z językiem inanwatan (suabo). Był używany w miejscowości Duriankari na południowym skrawku wyspy Salawati. 
Jego status lingwistyczny nie został rozstrzygnięty. Brak dostatecznych materiałów uniemożliwia jego dokładną klasyfikację (być może chodziło o dialekt języka inanwatan). Zebrano podstawowe dane leksykalne. Już w 1957 roku miał być wypierany przez język moi. Pod koniec lat 80. XX wieku miał nie więcej niż 100 użytkowników (według doniesień informatorów z Sorong). W 1994 roku, gdy lingwista Lourens de Vries odwiedził miejscowość Seget, miejscowa ludność (z grupy etnicznej Inanwatan) twierdziła, że duriankari nie jest już używany.

</doc>
<doc id="5327764" url="https://pl.wikipedia.org/wiki?curid=5327764" title="Język manem">
Język manem

Język manem, także: yeti (a. jeti), skofro, wembi – język papuaski używany na pograniczu indonezyjskiej Papui i Papui-Nowej Gwinei (prowincja Sandaun). Należy do rodziny języków granicznych.
Według danych Ethnologue posługuje się nim 400 osób w Indonezji (1978) oraz 500 w Papui-Nowej Gwinei (1993). Jego użytkownicy zamieszkują m.in. wsie Wembi, Kibay (Kiba) i Yeti po indonezyjskiej stronie granicy. W użyciu są także języki tok pisin i indonezyjski.

</doc>
<doc id="5327765" url="https://pl.wikipedia.org/wiki?curid=5327765" title="Język viid">
Język viid

Język viid, także: find, senggi (a. sengi) – język papuaski używany w prowincji Papua w Indonezji, przez członków ludu Senggi, blisko granicy z Papuą-Nową Gwineą. Należy do rodziny języków granicznych.
Według danych z 2005 roku posługuje się nim 250 osób, mieszkańców wsi Senggi (dystrykt Senggi, kabupaten Keerom). Jest zagrożony wymarciem, znajduje się pod naciskiem języków indonezyjskiego i malajskiego papuaskiego. 
Nazwa "Senggi" (która określa również język) została im nadana przez sąsiednie grupy etniczne (Arso, Waris i Jayapura). Sama społeczność określa się jako "orang Find" lub "orang Afraa".

</doc>
<doc id="5327766" url="https://pl.wikipedia.org/wiki?curid=5327766" title="Zbiornik Wody Stara Orunia">
Zbiornik Wody Stara Orunia

Zbiornik Wody Stara Orunia () – zabytek hydrotechniczny, dawny miejski rezerwuar wody pitnej Gdańska, oddany do użytku w 1869 r. Współcześnie atrakcja turystyczna, punkt widokowy, a także obszar Natura 2000 w postaci siedliska nietoperzy.
Położenie.
Zbiornik położony jest na południu miasta w dzielnicy Orunia-Św. Wojciech-Lipce, na Oruni, nieopodal zabytkowego Parku Oruńskiego, w ciągu wzgórz zaczynających się na Górze Pięciu Braci, na południe od niej. Leży pomiędzy ulicami: Raduńską i Kampinoską, powyżej Kanału Raduni. Jest częścią zespołu przyrodniczo-krajobrazowego Dolina Potoku Oruńskiego.
Opis obiektu.
Powstanie zbiornika było elementem programu budowy systemu wodociągowo-kanalizacyjnego w Gdańsku, realizowanego przez ówczesnego burmistrza Leopolda von Wintera. Autorem projektu systemu i opisywanej budowli był pruski architekt i inżynier Eduard Friedrich Wiebe. Budowa zbiornika została ukończona w 1869 r. Był on zasilany grawitacyjnie rurociągiem z położonej ponad Gdańskiem miejscowości Pręgowo. Również wypływ wody ze zbiornika do położonej poniżej wzgórz miejskiej sieci odbiorczej odbywał się grawitacyjnie. Rezerwuar pełnił więc funkcję analogiczną do wieży ciśnień, wyrównując dobowe wahania poboru wody. Jednak w odróżnieniu od wieży ciśnień, zbiornik znajdował się pod ziemią i woda w obydwu kierunkach była tłoczona grawitacyjnie. Rurociąg zasilający z Pręgowa wykonany był z żeliwa i miał średnicę 418 mm. Odpływ miał natomiast średnicę 525 mm. Obiekt był pierwszym z serii kilku podziemnych rezerwuarów zbudowanych na wzgórzach okalających Gdańsk. Były one podzielone na trzy kategorie wytwarzanego ciśnienia wody (niskie, średnie, wysokie). Zbiornik na Oruni należał do kategorii niskiego ciśnienia, z uwagi na nieznaczną wysokość posadowienia (ok. 40 m n.p.m.), co było przyczyną jego wyłączenia z eksploatacji w 1978 roku. Drenażowe ujęcie wody w Pręgowie wykorzystywane jest nadal, dzięki nowym zbiornikom położonym nieopodal historycznego rezerwuaru.
Ceglany obiekt ma kształt kwadratu o bokach długości 40 metrów. Wewnątrz znajduje się 11 naw spoczywających na łukach 8 arkad. Powierzchnia całkowita wynosi 1496 m², a pojemność 5700 m³. Rozpiętość łuków arkad wynosi 4 m. Wysokość komory zbiornika dochodzi do 5 m. Budowla została wykonana z cegieł wyprodukowanych w cegielni w Kolibkach. Zbiornik miał zrzut awaryjny do Kanału Raduni. Z pierwotnego wyposażenia obiektu zachowały się tylko końcówki rurociągów.
W latach 2016–2018 zbiornik poddany został rewitalizacji, aby umożliwić zwiedzanie. Podczas prac m.in. odkopano i zakonserwowano ceglane stropy, wymieniono pierwotne nakrycie zbiornika z gleby na lżejsze kruszywo (keramzyt), co odciążyło obiekt, a zwiększyło izolację cieplną. Zbiornik został wpisany do gminnej ewidencji zabytków w 2019 roku i jest elementem Gdańskiego Szlaku Wodociągowego – udostępnianych do zwiedzania obiektów związanych z miejskimi wodociągami. Zwiedzanie zbiornika jest możliwe wyłącznie z przewodnikiem, podczas kilku miesięcy w roku (poza okresem hibernacji nietoperzy). Dno zbiornika zalane jest wodą, a ścieżka turystyczna poprowadzona jest po celowo zainstalowanych pomostach. Obok zbiornika znajduje się jeden z gdańskich punktów widokowych – widok XII „Jerzy”, upamiętniający profesora Jerzego Sampa, historyka, gedanisty i popularyzatora okolicy.
Obszar lęgowy Natura 2000.
Od 2021 r. budowla jest siedliskiem Natura 2000 PLH220106 Zbiornik na Oruni. Miejsce zimowania nocków: zagrożonego wyginięciem łydkowłosego, a także rudego, Natterera i dużego. Występuje tu również gacek brunatny. Od początków obserwacji liczba nietoperzy zimujących w obiekcie wahała się od 100 do 800 osobników.

</doc>
<doc id="5327768" url="https://pl.wikipedia.org/wiki?curid=5327768" title="2007 XB10">
2007 XB10



</doc>
<doc id="5327769" url="https://pl.wikipedia.org/wiki?curid=5327769" title="Język irarowataro">
Język irarowataro



</doc>
<doc id="5327770" url="https://pl.wikipedia.org/wiki?curid=5327770" title="Centrum Kultury Islamu w Katowicach">
Centrum Kultury Islamu w Katowicach

Centrum Kultury Islamu w Katowicach – instytucja o charakterze religijnym, prowadzona przez Oddział Śląski Ligi Muzułmańskiej w RP, założona w 2007 roku. Swoją siedzibę ma w Katowicach-Śródmieściu przy ulicy Warszawskiej 50a.
Charakterystyka.
Centrum Kultury Islamu w Katowicach zostało założone w 2007 roku z inicjatywy mieszkających na terenie województwa śląskiego muzułmanów. Wcześniej, bo w 2005 roku została wykupiona od miasta kamienica, będąca obecnie siedzibą Centrum. Został ona wyremontowana i oddana do użytku w 2007 roku, zaś do tego czasu muzułmanie z województwa śląskiego spotykali się na modlitwach przy ulicy Wojewódzkiej 36/16.
Centrum Kultury Islamu w Katowicach prowadzone jest przez Oddział Śląski Ligi Muzułmańskiej w RP. Imamem, a jednocześnie dyrektorem Centrum Kultury Islamu według stanu z 2016 roku jest Abdelwahab Bouali. Pochodzi on z Algierii i uzyskał m.in. tytuł specjalisty prawa i teologii muzułmańskiej w Instytucie Nauk Humanistycznych i Islamistycznych w Paryżu. Był on również aktywnym działaczem w Stowarzyszeniu Studentów Muzułmańskich. W Katowicach pojawił się on w 2007 roku na zaproszenie Abduljabbara Koubaisy, który także jest związany z Centrum Kultury Islamu w Katowicach.
Wyznawcy skupieni w Centrum Kultury Islamu w Katowicach pochodzą z różnych krajów, w tym m.in. z Algierii, Tunezji, Turcji, Syrii, Afganistanu czy Iraku. Najwięcej ludzi w Centrum Kultury Islamu w Katowicach gromadzi się podczas święta Id al-Fitr oraz święta Id al-Adha – ich liczba wynosi wówczas do około 150 osób.
Cele.
Do głównych celów Centrum Kultury Islamu w Katowicach należą:
Siedziba.
Budynek Centrum Kultury Islamu mieści się w Katowicach przy ulicy Warszawskiej 50a, w dzielnicy Śródmieście. Jest to gmach trójkondygnacyjny, z czego na parterze znajduje się sala wykładowa, kuchnia, jadalnia i toalety, na pierwszym piętrze sala modlitewna oraz biblioteka z literaturą islamską w języku polskim i arabskim, zaś na drugim piętrze trzy sale wykładowe oraz biuro kierownika Centrum. W sali modlitewnej znajduje się elektroniczny zegar wskazujący dokładne godziny modlitw, a na podłodze linie wskazujące kierunek Mekki – kibla. W rogu sali modlitw mieści się minbar, a obok niego kursi. 
Centrum Kultury Islamu w Katowicach zarządza także sąsiednim budynkiem, w który jest przeznaczony dla spotkań kulturalno-rozrywkowych dla młodzieży.

</doc>
<doc id="5327772" url="https://pl.wikipedia.org/wiki?curid=5327772" title="Octave Tassaert">
Octave Tassaert

Octave Tassaert (ur. 26 lipca 1800 w Paryżu, zm. 24 kwietnia 1874 w Paryżu) – francuski malarz portretowy i rodzajowy, obrazów religijnych, historycznych i alegorycznych, był także litografem, rytownikiem i ilustratorem.

</doc>
<doc id="5327773" url="https://pl.wikipedia.org/wiki?curid=5327773" title="2006 WE4">
2006 WE4



</doc>
<doc id="5327774" url="https://pl.wikipedia.org/wiki?curid=5327774" title="Erytrea na Mistrzostwach Świata w Lekkoatletyce 2022">
Erytrea na Mistrzostwach Świata w Lekkoatletyce 2022

Erytrea na Mistrzostwach Świata w Lekkoatletyce 2022 – reprezentacja Erytrei podczas mistrzostw świata w Eugene liczyła 9 zawodników.

</doc>
<doc id="5327775" url="https://pl.wikipedia.org/wiki?curid=5327775" title="2006 RJ103">
2006 RJ103



</doc>
<doc id="5327777" url="https://pl.wikipedia.org/wiki?curid=5327777" title="Kazimierz Mroczkowski">
Kazimierz Mroczkowski

Kazimierz Mroczkowski (ur. 22 lutego 1928 w Pęchowie, zm. 8 listopada 1995) – polski rolnik, poseł na Sejm PRL III kadencji.
Życiorys.
Uzyskał wykształcenie podstawowe, z zawodu był rolnikiem. Został przewodniczącym Rolniczej Spółdzielni Produkcyjnej w Borkowie. Wstąpił do Polskiej Zjednoczonej Partii Robotniczej, z jej ramienia w 1961 został posłem na Sejm PRL z okręgu Toruń, w trakcie kadencji zasiadał w Komisji Pracy i Spraw Socjalnych oraz w Komisji Rolnictwa i Przemysłu Spożywczego.
Został pochowany na cmentarzu parafialnym w Jaksicach.

</doc>
<doc id="5327778" url="https://pl.wikipedia.org/wiki?curid=5327778" title="Jerzy Urbański">
Jerzy Urbański

Jerzy Urbański (ur. 28 marca 1923 w Krukówku) – polski ślusarz, poseł na Sejm PRL III kadencji.
Życiorys.
Uzyskał wykształcenie średnie niepełne, z zawodu był ślusarzem narzędziowym. Został przewodniczącym Rady Robotniczej Zakładów Mechanicznych im. Marcelego Nowotki w Warszawie. Wstąpił do Polskiej Zjednoczonej Partii Robotniczej, z jej ramienia w 1961 został posłem na Sejm PRL z okręgu Warszawa–Wola, w trakcie kadencji zasiadał w Komisji Handlu Wewnętrznego oraz w Komisji Przemysłu Ciężkiego, Chemicznego i Górnictwa. Pełnił funkcję przewodniczącego Stołecznego Komitetu Frontu Jedności Narodu.

</doc>
<doc id="5327779" url="https://pl.wikipedia.org/wiki?curid=5327779" title="2003 SM84">
2003 SM84



</doc>
<doc id="5327784" url="https://pl.wikipedia.org/wiki?curid=5327784" title="Bogusław Przeczek">
Bogusław Przeczek

Bogusław Przeczek (ur. 15 października 1934 w Rybniku, zm. 16 grudnia 2020 tamże) – polski inżynier górnik, poseł na Sejm PRL III kadencji.
Życiorys.
Syn Józefa i Wilhelminy, jego ojciec był dyrektorem Okręgowego Urzędu Górniczego. Uzyskał wykształcenie wyższe na Politechnice Śląskiej, z zawodu był inżynierem górnikiem i ekonomistą. Był autorem i współautorem patentów i wzorów użytkowych z zakresu techniki. Pracował w Głównym Instytutem Górnictwa, następnie w Kopalni Węgla Kamiennego Gliwice. Doszedł do stanowiska sztygara oddziałowego w Kopalni Węgla Kamiennego „Knurów”. Wstąpił do Polskiej Zjednoczonej Partii Robotniczej, z jej ramienia w 1961 został posłem na Sejm PRL z okręgu Rybnik, w trakcie kadencji zasiadał w Komisji Przemysłu Ciężkiego, Chemicznego i Górnictwa. W latach 1969–1980 główny inżynier górniczy i naczelny inżynier w Kopalni Węgla Kamiennego Rymer, następnie w 1980 objął stanowisko dyrektora KWK Chwałowice. Na początku lat 90. przeszedł na emeryturę, pracował jednak przy projektach górniczych w Niemczech. Zajmował stanowisko radnego wojewódzkiego i radnego rybnickiej rady miejskiej. Był prezesem Stowarzyszenia Współpracy Międzynarodowej „Rybnik–Europa”, a także członkiem władz Towarzystwa Miłośników Rybnika.
Był żonaty, miał dwoje dzieci. Został pochowany na cmentarzu komunalnym w Rybniku .

</doc>
<doc id="5327785" url="https://pl.wikipedia.org/wiki?curid=5327785" title="2001 QR322">
2001 QR322



</doc>
<doc id="5327787" url="https://pl.wikipedia.org/wiki?curid=5327787" title="Wojny kryptograficzne">
Wojny kryptograficzne



</doc>
<doc id="5327788" url="https://pl.wikipedia.org/wiki?curid=5327788" title="2000 FV53">
2000 FV53



</doc>
<doc id="5327792" url="https://pl.wikipedia.org/wiki?curid=5327792" title="June Maria Sadowska-Kruszewska">
June Maria Sadowska-Kruszewska

June Maria Sadowska-Kruszewska (ur. 9 października 1932 w Bydgoszczy, zm. 4 października 2015 w El Paso) – polsko-amerykańska iberystka i aktorka.
Życiorys.
Córka Juliana Sadowskiego i Mary Misiewicz. Jej ociec był muzykiem, oficerem Wojska Polskiego, uczestnikiem wojny polsko-bolszewickiej. Współpracował z kierowaną przez Herberta Hoovera, Amerykańską Administracją Pomocy. Po kampanii wrześniowej trafił niewoli sowieckiej, cudem uniknął śmierci w zbrodni katyńskiej. Jej matka była Amerykanką z Chicago, mieszkała w Polsce. W czasie okupacji niemieckiej obie były w Warszawie, przeżyły powstanie. Po wojnie najpierw matka a później ona wyjechały do USA, gdzie był już jej ojciec. Spotkała się z nim w 1950 roku, po jedenastu latach rozłąki.
Przez 16 lat była aktorką Teatru Polskiego „Nasza Reduta” w Chicago. Na uniwersytecie w El Paso ukończyła iberystykę, później przez wiele lat uczyła języka hiszpańskiego. Związała się z Wydziałem Teatralnym Uniwersytetu El Paso, gdzie była honorowym profesorem. Zmarła w 2015 roku. 
Pochowana w grobie rodzinnym na Cmentarzu Powązkowskim w Warszawie.
W maju 2021 teatr, który działa na uniwersytecie w El Paso, otrzymał jej imię. 
Była żoną profesora Zbigniewa Antoniego Kruszewskiego. 

</doc>
<doc id="5327794" url="https://pl.wikipedia.org/wiki?curid=5327794" title="Język sowanda">
Język sowanda

Język sowanda, także: waina-sowanda, waina (a. wanja, wanya, wina) – język papuaski używany na pograniczu indonezyjskiej Papui i Papui-Nowej Gwinei (prowincja Sandaun). Należy do rodziny języków granicznych.
Według danych Ethnologue posługuje się nim 210 osób w Indonezji (2002, kabupaten Keerom) oraz 970 w Papui-Nowej Gwinei (2000, dystrykt Amanab). W użyciu jest także tok pisin.
Ethnologue wyróżnia dwa dialekty: punda-umeda (umada), waina. Ich status jest bliżej nieustalony, być może chodzi o dwa odrębne języki.

</doc>
<doc id="5327796" url="https://pl.wikipedia.org/wiki?curid=5327796" title="Język waina-sowanda">
Język waina-sowanda



</doc>
<doc id="5327797" url="https://pl.wikipedia.org/wiki?curid=5327797" title="Język waina">
Język waina



</doc>
<doc id="5327806" url="https://pl.wikipedia.org/wiki?curid=5327806" title="Most Wan’an">
Most Wan’an

Most Wan’an () – drewniany, kryty most o dziewięćsetletniej historii nad rzeką Changqiao położony w wiosce Changqiao Cun, powiecie Pingnan, prefekturze miejskiej Ningde, prowincji Fujian, ChRL, do 2022 najdłuższy drewniany most łukowy w Chinach.
Historia.
Pierwszy most w tym miejscu zbudowany był już w czasie dynastii Song w 1090 i w czasie swej długiej historii był wielokrotnie niszczony i odbudowywany. Został zniszczony w 1648 w czasie wojen między upadającą dynastią Ming a wojskami nowej dynastii mandżurskiej, być może przez bandytów, którzy rozkradli konstrukcję. Odnowiony w 1708, przeszedł kolejny remont w 1742 za czasów cesarza Qianlonga, lecz uległ ponownemu zniszczeniu w 1767. Most zbudowany w 1845 spłonął we wczesnych latach Republiki Chińskiej; podczas kolejnej odbudowy w 1932 został wydłużony. Niemal jedna trzecia konstrukcji została zniesiona przez powódź w 1952 roku i po odbudowie dwa lata później most przyjął ostateczną formę.
9 października 1990 most Wan’an został uznany za zabytek klasy powiatowej, w marcu następnego roku podniesiono jego rangę do zabytku prowincjonalnego. 25 maja 2006 wszedł w skład grupy „Krytych mostów północnego Fujianu” zaliczonej do zabytków klasy narodowej.
6 sierpnia 2022 o godz. 21, jeden z mieszkańców zauważył ogień na moście. Mimo natychmiastowego zawiadomienia straży pożarnej i podjęcia akcji ratunkowej, pożar, który ostatecznie ugaszono o 22:45, doszczętnie zniszczył drewnianą strukturę mostu. Sąsiadująca świątynia Dasheng ocalała.
Konstrukcja.
Most był konstrukcji drewnianej, z sześcioma przęsłami w postaci łuków wspartych na pięciu granitowych filarach. Przęsła różniły się rozpiętością – od 10,6 m (najkrótsze) do 15,3 m (najdłuższe). Jezdnia mostu była płaska, prowadziło do niej 10 stopni na końcu południowo-zachodnim i 36 na północno-zachodnim. Choć stosunkowo niski, był najdłuższym drewnianym mostem łukowym w Chinach. Przy wejściu na most znajdowała się duża świątynia, z wyszukanymi zdobieniami z rzeźbionego drewna, aczkolwiek twarze wielu wyobrażonych postaci zostały zniszczone lub uszkodzone. Most przykryty był dwuspadowym dachem wspartym na 152 drewnianych kolumnach, tworzących 37 traktów. 
Most był przykładem drewnianej konstrukcji łukowej z obszaru prowincji Fujian i Zhejiang. Konstrukcja przęsła składała się z dwóch systemów belek wzdłużnych (czyli równoległych do linii mostu) związanych belkami poprzecznymi. Pierwszy system składał się z łuku złożonego z trzech sekcji z dziewięciu belek wzdłużnych każda (dwóch skośnych i łączącej je poziomej); sekcje połączone były dwoma belkami poprzecznymi. Drugi system, przepleciony z pierwszym, składał się z łuku z pięciu sekcji, związanych czterema belkami poprzecznymi; każda sekcja składała się z ośmiu belek wzdłużnych. Wzdłużne elementy obu systemów przeplatały się ze sobą (belki drugiego systemu znajdowały się w lukach między belkami pierwszego systemu). Dodatkowo, konstrukcja przęsła wzmacniania była krzyżującymi się na kształt X belkami usztywniającymi sekcje.
Konstrukcja tego typu nie jest łukiem w ścisłym tego słowa znaczeniu (J. Needham zalicza tego typu konstrukcje do mostów wspornikowych), albowiem na belki poprzeczne działają znaczące siły zginające, zaś w klasycznym łuku wszystkie elementy winny być wyłącznie ściskane. Ponieważ jednak wzdłużne belki tworzące zasadniczą strukturę nośną pracują niemal wyłącznie na ściskanie, mosty takie określa się jako drewniane mosty łukowe. Wznoszone nad nimi dachy i budynki pełnią nie tylko rolę ochrony przed warunkami atmosferycznymi, ale mają też istotną rolę strukturalną: ich dodatkowy ciężar stabilizuje łuk, który nie jest odporny na działanie sił od dołu i mógłby zostać uszkodzony lub zniszczony np. przez silny wiatr wiejący pod przęsłami.

</doc>
<doc id="5327807" url="https://pl.wikipedia.org/wiki?curid=5327807" title="Język kokoda">
Język kokoda

Język kokoda, także: komudago, nebes, oderago, samalek, kasuweri, tarof – język papuaski używany w prowincji Papua Zachodnia w Indonezji; 3700 użytkowników (1991). 
Jest używany w środowisku domowym. Ethnologue wyróżnia dialekty: kasuweri (komudago), negri besar (negeri besar), tarof. Kasuweri i tarof były też klasyfikowane jako odrębne języki.

</doc>
<doc id="5327808" url="https://pl.wikipedia.org/wiki?curid=5327808" title="Język kasuweri">
Język kasuweri



</doc>
<doc id="5327809" url="https://pl.wikipedia.org/wiki?curid=5327809" title="Język tarof">
Język tarof



</doc>
<doc id="5327817" url="https://pl.wikipedia.org/wiki?curid=5327817" title="Stéphane Kubiak">
Stéphane Kubiak

Stéphane Kubiak lub też w spolszczonej wersji Stefan Kubiak (ur. 1929 roku w Liévin, zm. 28 grudnia 2007 w Lens) – francuski piosenkarz, kompozytor oraz założyciel i dyrygent orkiestry pochodzenia polskiego. Za życia uznawany był za jeden z symboli polonijnej kultury w północnej Francji.
Życiorys.
Urodził się w Liévin. W 1938 roku zaczął grać na akordeonie. W trakcie okupacji niemieckiej jako chłopiec dawał codzienne występy w kawiarni „Chez Oscar” w Lens. Po zakończeniu II wojny światowej, Kubiak zaczął tworzyć własne zespoły instrumentalne. Prowadził także własną salę „Le Gaity" w Lens. Rozpoznawalność przyniosło mu podpisanie w 1956 roku kontraktu z wytwórnią fonograficzną Barclay Records, której właścicielem był Eddie Barclay i której nakładem ukazywały się jego nagrania. Wśród nich były także nagrania polskojęzyczne. Kubiak w dorobku miał także występy telewizyjne.
Zmarł 28 grudnia 2007 i został pochowany w Lens. 

</doc>
<doc id="5327818" url="https://pl.wikipedia.org/wiki?curid=5327818" title="Stefan Kubiak">
Stefan Kubiak



</doc>
<doc id="5327819" url="https://pl.wikipedia.org/wiki?curid=5327819" title="Stefan Kubiak (piosenkarz)">
Stefan Kubiak (piosenkarz)



</doc>
<doc id="5327824" url="https://pl.wikipedia.org/wiki?curid=5327824" title="Aleksander Karcz">
Aleksander Karcz

Aleksander Karcz (ur. 24 grudnia 1939 w Krakowie, zm. 2 sierpnia 2022) – polski specjalista w zakresie technologii chemicznej i energetyki, prof. dr hab. inż.
Życiorys.
W 1962 został absolwentem Wydziału Metalurgicznego Akademii Górniczo-Hutniczej. 
W 1968 obronił rozprawę doktorską, a w 1975 uzyskał stopień doktora habilitowanego. 20 marca 1992 uzyskał tytuł profesora nauk technicznych. Odbył staże w Moskiewskim Instytucie Technologii Chemicznej im. Mendelejewa oraz w Akademii Górniczej we Freibergu. Został zatrudniony na stanowisku profesora zwyczajnego w Instytucie Chemicznej Przeróbki Węgla oraz w Katedrze Technologii Paliw na Wydziale Energetyki i Paliw Akademii Górniczo-Hutniczej im. Stanisława Staszica (kierował ostatnią jednostką w latach 1989–2007).
Był kierownikiem Katedry Technologii Paliw Wydziału Energetyki i Paliw Akademii Górniczo-Hutniczej im. Stanisława Staszica, przewodniczącym rady naukowej w Instytucie Chemicznej Przeróbki Węgla i członkiem Interdyscyplinarnego Zespołu do spraw Czystych Technologii Węglowych (Zespoły Specjalistyczne, Interdyscyplinarne, Doradcze i Zadaniowe Ministra) Ministerstwa Nauki i Szkolnictwa Wyższego, a także Sekcji V – Nauk Matematycznych, Fizycznych, Chemicznych i Nauk o Ziemi Centralnej Komisji do Spraw Stopni i Tytułów. Był autorem m.in. 10 wdrożeń i 8 patentów, a także uczestnikiem kilkunastu projektów badawczych.

</doc>
<doc id="5327827" url="https://pl.wikipedia.org/wiki?curid=5327827" title="Stephen C. Johnson">
Stephen C. Johnson

Stephen Curtis Johnson, inaczej Steve Johnson (ur. 1944) – amerykański informatyk, który przez prawie 20 lat pracował w firmach Bell Labs i AT&amp;T. Jest najbardziej znany jako twórca takiego oprogramowania jak: Yacc, Lint, spell i Portable C Compiler, które przyczyniły się do rozpowszechnienia Uniksa i C. Wniósł również znaczący wkład w tak różnorodne dziedziny jak: muzyka komputerowa, psychometria i projektowanie VLSI.

</doc>
<doc id="5327828" url="https://pl.wikipedia.org/wiki?curid=5327828" title="Mistrzostwa Czech w Lekkoatletyce 2019">
Mistrzostwa Czech w Lekkoatletyce 2019

50. Mistrzostwa Czech w Lekkoatletyce – zawody lekkoatletyczne, które odbyły się 26 i 27 lipca 2019 na stadionie Pod Palackého vrchem w Brnie.

</doc>
<doc id="5327831" url="https://pl.wikipedia.org/wiki?curid=5327831" title="Rajd Costa Brava 1972">
Rajd Costa Brava 1972

Rajd Costa Brava 1972 (20. Rally Costa Brava) – 20 edycja rajdu samochodowego Rajd Costa Brava rozgrywanego w Hiszpanii. Rozgrywany był od 12 do 13 lutego 1972 roku. Była to druga runda Rajdowych Mistrzostw Europy w roku 1972 oraz druga runda Rajdowych Mistrzostw Hiszpanii.

</doc>
<doc id="5327835" url="https://pl.wikipedia.org/wiki?curid=5327835" title="Urszula Radziwiłłowa">
Urszula Radziwiłłowa



</doc>
<doc id="5327837" url="https://pl.wikipedia.org/wiki?curid=5327837" title="Theraphosa apophysis">
Theraphosa apophysis

Theraphosa apophysis – gatunek pająka z infrarzędu ptaszników i rodziny ptasznikowatych. Zamieszkuje północną Amerykę Południową.
Taksonomia.
Gatunek ten opisany został po raz pierwszy w 1991 roku przez Andreasa Tintera pod nazwą "Pseudotheraphosa apophysis". Jako lokalizację typową wskazano okolice Roraima Tepui w wenezuelskim stanie Bolívar. Tinter zdecydował się na umieszczenie gatunku w monotypowym rodzaju "Pseudotheraphosa", pomimo jego podobieństwa do "Theraphosa blondi", ze względu na obecność u samców apofiz (haków) goleniowych (do nich także nawiązuje nadany epitet gatunkowy). W 2001 roku Rogério Bertani za pomocą analizy kladystycznej potwierdził siostrzaną relację omawianego gatunku z "T. blondi" i na tej podstawie zsynonimizował "Pseudotheraphosa" z rodzajem "Theraphosa".
Morfologia.
Ptasznik ten dorasta do 11 cm długości ciała (w przypadku samic) i ponad 30 cm rozstawu odnóży, co czyni go wraz z ptasznikiem goliatem największym przedstawicielem infrarzędu. Osobniki młode mają ubarwienie szarobrązowe z kremowymi znakami na stopach i nadstopiach wszystkich par odnóży, czym różnią od "T. stirmi", która ma je tylko na dwóch pierwszych parach odnóży oraz "T. blondi", która nie ma ich wcale. Z wiekiem pająki brązowieją. Wyrośnięte osobniki są brązowe do kawowobrązowych z pomarańczowobrązowym do rudobrązowego owłosieniem. U dorosłych samców na prosomie, szczękoczułkach oraz częściowo odnóżach pojawia się fioletowy połysk metaliczny. Aparat strydulacyjny obecny jest między nogogłaszczkami i biodrami pierwszej pary oraz między nimi a biodrami drugiej pary. Rzepki zaopatrzone są w długie, pozakrzywiane włoski. Samce wyróżniają się na tle rodzaju obecnością haków na goleniach odnóży przedniej pary.
Ekologia i występowanie.
Gatunek neotropikalny, występujący na północy Ameryki Południowej, w północnej i środkowej części Amazonii. Znany jest ze wschodniej Kolumbii, stanów Bolívar i Amazonas w Wenezueli oraz stanu Amazonas w Brazylii. W przeciwieństwie do pozostałych gatunków z rodzaju "T. apophysis" oprócz bardzo wilgotnych lasów deszczowych zasiedla także suchsze rejony z lasami o drzewach częściowo zrzucających liście.
Ptasznik naziemny. Bytuje w samodzielnie wykopanych i częściowo wyściełanych pajęczyną norkach, dochodzących do metra głębokości. Poluje u wylotu nory na bezkręgowce i małe kręgowce. Okres rozrodczy rozpoczyna się po zakończeniu pory deszczowej, zwykle w październiku, i trwa do grudnia. W tym czasie samce opuszczają nory i wędrują w poszukiwaniu samic. Do kopulacji dochodzi przed norą samicy. Od dwóch do trzech miesięcy później samica powiększa norę, zasklepia jej otwór przędzą i produkuje kokon jajowy, który zabezpiecza przez pokrycie włoskami parzącymi z odwłoka.
Hodowla.
Dla dorosłego pająka wymagane jest terrarium o wymiarach 45×35×25 cm lub większe, wyposażone w grubą warstwę podłoża i dobrą wentylację. Zaleca się utrzymywanie wilgotności na poziomie 70–75% oraz temperatury 23–28°C. Rozmnażanie jest trudne z uwagi na częste zjadanie kokonu jajowego przez samicę. Jaj w kokonie jest do około 200. Gatunek cechuje się impulsywnym temperamentem i często reaguje na zaniepokojenie wyczesywaniem włosków parzących z odwłoka.

</doc>
<doc id="5327838" url="https://pl.wikipedia.org/wiki?curid=5327838" title="Pseudotheraphosa apophysis">
Pseudotheraphosa apophysis



</doc>
<doc id="5327839" url="https://pl.wikipedia.org/wiki?curid=5327839" title="Pseudotheraphosa">
Pseudotheraphosa



</doc>
<doc id="5327840" url="https://pl.wikipedia.org/wiki?curid=5327840" title="(3708) 1974 FV1">
(3708) 1974 FV1



</doc>
<doc id="5327842" url="https://pl.wikipedia.org/wiki?curid=5327842" title="Trenerzy zdobywców Pucharu Włoch w piłce nożnej">
Trenerzy zdobywców Pucharu Włoch w piłce nożnej

Trenerzy zdobywców Pucharu Włoch w piłce nożnej – zestawienie trenerów, którzy poprowadzili swój klub do zdobycia Pucharu Włoch.
Pierwszą edycję rozgrywek rozegrano w 1922 roku i ówczesny ich triumfator – FC Vado, nie miało trenera. Następne edycje odbywały się w latach 1936–1943, a nieprzerwanie odbywają się od 1958 roku. Dotychczas rozgrywki wygrało 49 trenerów: 39 Włochów, po 2 Argentyńczyków, Austriaków, Szwedów oraz Bośniak, Brazylijczyk, Hiszpania, Jugosławianin, Paragwajczyk, Portugalczyk i Węgier.
Czterech trenerów czterokrotnie zdobyło trofeum. Pierwszy dokonał tego Nils Liedholm (Puchar Włoch 1983/1984), trenując wówczas AS Romę, który jest również najbardziej utytułowanym zagranicznym trenerem. Pierwszym zagranicznym trenerem, który wygrał rozgrywki, jest austriacki trener – Tony Cargnelli, który w Pucharze Włoch 1935/1936 triumfował z FC Torino. Najbardziej utytułowanym zagranicznym trenerem tych rozgrywek jest węgierski trener – Géza Kalocsay, który z Górnikiem Zabrze dwukrotnie wygrał rozgrywki (1968, 1969). Pierwszym zagranicznym trenerem, który wygrał rozgrywki, jest węgierski trener – János Steiner, który w Pucharze Polski 1955 triumfował z CWKS Warszawa. Pierwszym trenerem, któremu się obronić trofeum, jest Carlo Parola, który jako trener Juventusu Turyn wygrał rozgrywki w Pucharze Włoch 1958/1959 oraz Pucharze Włoch 1959/1960.
Sven-Göran Eriksson jest jedynym trenerem w historii rozgrywek, który w nich triumfował z trzema różnymi klubami: AS Romą, Sampdorią Genua oraz dwukrotnie z Lazio Rzym.
Triumfatorzy jako zawodnicy i trenerzy.
Dwanaście osób wygrało rozgrywki zarówno jako zawodnik i jako trener. Pierwszy tego dokonał Luis Monti w Pucharze Włoch 1941/1942, trenując wówczas Juventus Turyn (raz jako zawodnik, raz jako trener).

</doc>
<doc id="5327845" url="https://pl.wikipedia.org/wiki?curid=5327845" title="Stanisław Pawliczak">
Stanisław Pawliczak

Stanisław Pawliczak (ur. 20 stycznia 1937 w Poznaniu, zm. 14 listopada 1983 w Olsztynie) – polski dziennikarz sportowy, komentator TVP, osobowość telewizyjna, działacz sportowy.
Relacjonował m.in.: kolarski Wyścig Pokoju, letnie igrzyska olimpijskie (1972, 1980), piłkarskie mistrzostwa świata 1982 w Hiszpanii. Interesował się wieloma dyscyplinami sportowymi, w tym m.in.: jeździectwem, kajakarstwem, kolarstwem, piłką nożną, piłką ręczną, siatkówką.
Laureat wielu nagród. Słuchaczom i widzom imponował talentem, swadą językową, umiejętnością szybkiej oceny sytuacji oraz dotarciem.
Życiorys.
Stanisław Pawliczak w 1945 roku, tuż po zakończeniu II wojny światowej, przybył wraz z rodziną do Olsztyna, gdzie ukończył naukę w I Liceum Ogólnokształcącym im. Adama Mickiewicza. Jeszcze w trakcie szkolnej edukacji, w 1954 roku rozpoczął pracę w olsztyńskim radiu, a kilka lat później przeszedł do telewizji. Przez wiele lat pracował w Telewizji Polskiej, a pod koniec życia był kierownikiem redakcji telewizyjnej przy Rozgłośni Polskiego Radia i Telewizji w Olsztynie.
Bohdan Tomaszewski przypisuje Pawliczakowi cytat:
Życie prywatne.
Stanisław Pawliczak miał żonę i syna Mariusza. Zmarł 14 listopada 1983 roku w Olsztynie na zawał serca, dwa dni po meczu ekstraklasy, pomiędzy Pogonią Szczecin a Lechem Poznań (2:0) w Szczecinie, który relacjonował w Telewizji Polskiej. Został pochowany na Cmentarzu Komunalnym w Olsztynie.

</doc>
<doc id="5327847" url="https://pl.wikipedia.org/wiki?curid=5327847" title="Opolski Festiwal Skoków 2022">
Opolski Festiwal Skoków 2022

XVI Opolski Festiwal Skoków – 16. edycja zawodów lekkoatletycznych, która odbyła się 25 czerwca 2022 roku na Stadionie im. Opolskich Olimpijczyków w Opolu. Zawodnicy brali udział w konkurencji skoku wzwyż.

</doc>
<doc id="5327851" url="https://pl.wikipedia.org/wiki?curid=5327851" title="Halowe Mistrzostwa Czech w Lekkoatletyce 2019">
Halowe Mistrzostwa Czech w Lekkoatletyce 2019

Halowe Mistrzostwa Czech w Lekkoatletyce w 2019 – halowe zawody lekkoatletyczne organizowane przez Český atletický svaz, które odbyły się 16 i 17 lutego w Ostrawie.

</doc>
<doc id="5327857" url="https://pl.wikipedia.org/wiki?curid=5327857" title="Kościół Wszystkich Świętych w Straszęcinie (nieistniejący)">
Kościół Wszystkich Świętych w Straszęcinie (nieistniejący)



</doc>
<doc id="5327865" url="https://pl.wikipedia.org/wiki?curid=5327865" title="Nagroda Literacka im. Andrzeja K. Waśkiewicza">
Nagroda Literacka im. Andrzeja K. Waśkiewicza

Nagroda Literacka im. Andrzeja K. Waśkiewicza – nagroda przyznawana przez Zarząd Oddziału Związku Literatów Polskich w Zielonej Górze od 2010 roku, najpierw jako Lubuska Nagroda Literacka ZLP, a od 2015 r. jako Nagroda Literacka im. Andrzeja K. Waśkiewicza (1941-2012), wybitnego poety, literaturoznawcy, krytyka i edytora, związanego z oddziałem zielonogórskim ZLP w latach 1968-1979, autora ponad 40 książek i laureata Lubuskiej Nagrody Kulturalnej (1978).
Kandydatów do nagrody mogą zgłaszać członkowie oddziału i kapituły, stowarzyszenia twórcze, instytucje kultury. Powoływana przez zarząd kapituła nominuje do nagrody trzy osoby, biorąc pod uwagę całokształt twórczości lub utwory wydane w ostatnim czasie. Spośród autorów nominowanych kapituła wskazuje autora, który otrzymuje statuę, dyplom i nagrodę finansową. W pierwszych latach nagroda była wręczana podczas gali Lubuskich Wawrzynów w Wojewódzkiej i Miejskiej Bibliotece Publicznej im. C. Norwida w Zielonej Górze. Od 2015 roku jest odrębną uroczystością odbywającą się w Muzeum Ziemi Lubuskiej w Zielonej Górze.

</doc>
<doc id="5327866" url="https://pl.wikipedia.org/wiki?curid=5327866" title="Laur im. Janusza Koniusza">
Laur im. Janusza Koniusza



</doc>
<doc id="5327867" url="https://pl.wikipedia.org/wiki?curid=5327867" title="Wojciech Wiśniewski (agronom)">
Wojciech Wiśniewski (agronom)

Wojciech Wiśniewski (zm. 30 maja 2015) – polski agronom, prof. zw. dr UTP.
Życiorys.
W 1952 ukończył studia na Uniwersytecie im. Adama Mickiewicza, w 1989 uzyskał tytuł profesora nauk rolniczych. Pracował w Katedrze Chemii Rolnej na Wydziale Rolniczym Akademii Technicznej i Rolniczej im. J. J. Śniadeckich w Bydgoszczy.

</doc>
<doc id="5327878" url="https://pl.wikipedia.org/wiki?curid=5327878" title="Regionalliga niemiecka w piłce nożnej (2020/2021)">
Regionalliga niemiecka w piłce nożnej (2020/2021)

Sezon 2020/21 Regionalligi – 13. edycja rozgrywek niemieckiej Regionalligi w piłce nożnej.
Rozgrywki toczyły się w pięciu grupach: Nord (Północ), Nordost (Północny-Wschód), West (Zachód), Südwest (Południowy-Zachód) oraz Bayern (Bawaria) i występowały w nich łącznie 102 drużyny. Po zakończeniu sezonu mistrzowie grup "Nordost", "West" i "Südwest" uzyskały bezpośredni awans do 3. Ligi, natomiast mistrzowie grup "Nord" i "Bayern" grali między sobą baraż o awans na III szczebel. Najsłabsze drużyny z każdej grupy zostały relegowane do Oberligi (w przypadku Regionalligi Bayern jest to spadek do Bayernligi).
Wpływ pandemii COVID-19 na rozgrywki Regionalligi.
Ze względu na przedwczesne zakończenie rozgrywek 2019/20 żadna drużyna nie została relegowana do Oberligi. Spowodowało to zwiększenie liczby uczestników w poszczególnych grupach, co miało zostać wyrównane po tym sezonie poprzez zdegradowanie większej ilości drużyn. Ostatecznie jednak kolejne fale pandemii spowodowały przedwczesne zakończenie rozgrywek Regionalligi Nord, Nordost i Bayern, w którym ostateczną pozycję liczono na podstawie średniej punktów. Ponadto, przedwcześnie zakończono większość rozgrywek Oberligi, w związku z czym nie było drużyn awansujących do Regionallig, w związku z czym zmniejszono liczbę spadkowiczów.
Grupa Nord (Północ).
Format.
Ze względu na dużą ilość drużyn postanowiono podzielić Regionalligę Nord na dwie grupy: północną i południową. Pierwotnie, po 5 najlepszych drużyn z obu grup miało kwalifikować się do grupy mistrzowskiej, natomiast reszta do grupy spadkowej. Ostatecznie jednak ze względu na przedwczesne zakończenie sezonu plany nie doszły do skutku i zdecydowano, że najlepsza drużyna, która ubiegała się o licencję na grę w 3. Lidze uzyska przywilej gry w barażach o awans.
Drużyny.
Drużyny występujące w sezonie 2020/21 w Regionallidze Nord:
Grupa Nordost (Północny-Wschód).
Drużyny.
Drużyny występujące w sezonie 2020/21 w Regionallidze Nordost:
Grupa West (Zachód).
Drużyny.
Drużyny występujące w sezonie 2020/21 w Regionallidze West:
Grupa Südwest (Południowy-Zachód).
Drużyny.
Drużyny występujące w sezonie 2020/21 w Regionallidze Südwest:
Grupa Bayern (Bawaria).
Drużyny.
Ze względu na pandemię koronawirusa Regionalliga Bayern w sezonie 2020/21 była de facto kontynuacją sezonu 2019/20, z którego nikt nie spadł, a jedynie do 3. Ligi awansował mistrz - Türkgücü Monachium. Ponadto, nikt nie awansował z Bayernligi, dlatego w drugiej części "sezonu" liga liczyła 17 drużyn:
Grupa barażowa.
Pierwotnie w grupie barażowej znaleźć się miały 4 zespoły, jednak rezerwy 1. FC Nürnberg nie ubiegały się o licencję na grę w 3. Lidze. W związku z tym pozostałe 3 drużyny walczyły o prawo udziału w barażach z przedstawicielem grupy Nord o awans do 3. Ligi na sezon 2021/22.
Baraże o 3. Ligę.
W barażach o 3. Ligę miały pierwotnie wystąpić drużyny, które wygrają grupy mistrzowskie w Regionallidze Nord i Bayern. W Bawarii, mimo mniejszej ilości drużyn niż planowano, rozegrano grupę barażową, w której najlepszy okazał się 1. FC Schweinfurt 05. W Regionallidze Nord z kolei z powodu przedwczesnego zakończenia sezonu przedstawicielem została najwyżej sklasyfikowana drużyna, która ubiegała się o licencję na 3. Ligę - TSV Havelse. Baraże ostatecznie wygrała drużyna z Dolnej Saksonii, pokonując rywala w dwumeczu 2:0.
Zwycięzca: TSV Havelse

</doc>
<doc id="5327879" url="https://pl.wikipedia.org/wiki?curid=5327879" title="Ameryka Express">
Ameryka Express



</doc>
<doc id="5327886" url="https://pl.wikipedia.org/wiki?curid=5327886" title="Steve Johnson">
Steve Johnson



</doc>
<doc id="5327888" url="https://pl.wikipedia.org/wiki?curid=5327888" title="Osłabienie wzrostu roślin">
Osłabienie wzrostu roślin

Osłabienie wzrostu roślin – objaw choroby roślin polegający na tym, że rozwija się ona gorzej i rośnie wolniej, niż inne, zdrowe rośliny. Gdy osłabienie wzrostu jest drastyczne, nazywa się karłowatością, a grupa chorób roślin objawiających się tą cechą to karłowatość roślin. Osłabienie wzrostu może dotyczyć całej rośliny, jej części (np. jednego konara drzewa) lub niektórych organów rośliny, np, liści, owoców, wówczas mówi się o zdrobnieniu liści czy owoców.
Przyczyną osłabienia wzrostu rośliny mogą być czynniki nieinfekcyjne lub infekcyjne. Jest wiele czynników nieinfekcyjnych będąch przyczyną osłabienia wzrostu, m.in. niedobór składników pokarmowych, niedobór lub nadmiar wody w glebie i różne czynniki atmosferyczne. Niektórym chorobom wywołanym przez czynniki nieinfekcyjne nadano nazwy, np. karłowatość lilii wywołana przez mróz.
Wśród czynników infekcyjnych najczęściej są to wirusowe choroby roślin, np. krzaczasta karłowatość maliny czy karłowa mozaika kukurydzy, ale mogą też być fitoplazmy, np. karłowatość borówki wysokiej, bakterie (bakteryjna karłowatość goździka) czy grzyby (karłowatość cyklamena).

</doc>
<doc id="5327892" url="https://pl.wikipedia.org/wiki?curid=5327892" title="Minuta ciszy">
Minuta ciszy

Minuta ciszy – okres cichej kontemplacji, modlitwy, refleksji lub medytacji. Jest gestem szacunku, szczególnie w żałobie po zmarłych niedawno lub w ramach tragicznego wydarzenia historycznego. Pierwszy odnotowany przypadek oficjalnej chwili ciszy poświęconej zmarłemu miał miejsce w Portugalii 13 lutego 1912 roku, upamiętniał José Paranhosa.
Organizatorzy mogą wybrać inne okresy niż minuta. Przykładowo katastrofa smoleńska w 2010 została upamiętniona dwiema minutami ciszy, a ukraińskie ofiary agresji Rosji na Ukrainę w 2022 trzema minutami ciszy. Czasami minuta zawiera inne szczegóły, np. włączenie syreny przeciwpożarowej w celu upamiętnienia godziny „W”.

</doc>
<doc id="5327894" url="https://pl.wikipedia.org/wiki?curid=5327894" title="Mistrzostwa Europy w Wioślarstwie 2022">
Mistrzostwa Europy w Wioślarstwie 2022

79. Mistrzostwa Europy w Wioślarstwie 2022 odbywały się w dniach 11-14 sierpnia 2022 w Monachium w Niemczech. Podczas mistrzostw zostało rozegranych 20 konkurencji wioślarskich w tym 4 para-wioślarskie. 
Tegoroczne mistrzostwa były częścią multidyscyplinarnych Mistrzostw Europy 2022, które odbywają się w dniach 11–21 sierpnia w Monachium. 

</doc>
<doc id="5327895" url="https://pl.wikipedia.org/wiki?curid=5327895" title="Urząd Górniczy do Badań Kontrolnych Urządzeń Energo-Mechanicznych">
Urząd Górniczy do Badań Kontrolnych Urządzeń Energo-Mechanicznych

Urząd Górniczy do Badań Kontrolnych Urządzeń Energo-Mechanicznych (od 1994 Urząd Górniczy do Badań Kontrolnych Urządzeń Energomechanicznych) – centralna jednostka organizacyjna rządu istniejąca w latach 1957–2011, którego utworzenie pozostawało w związku z dekretem o urzędach górniczych z 1954 r.
Powołanie Urzędu.
Na podstawie rozporządzenie Prezesa Rady Ministrów z 1957 r. w sprawie utworzenia Urzędu Górniczego do Badań Kontrolnych Urządzeń Energo-Mechanicznych ustanowiono Urząd. Urząd miał siedzibę w Katowicach.
Zakres działania Urzędu.
Urząd powołany został do przeprowadzania w zakładach górniczych na obszarze całego Państwa badań rocznych i kontrolnych dźwigów i urządzeń dźwigowych.
W zakresie uregulowania w górniczych przepisów bezpieczeństwa badań rocznych i kontrolnych szybów, urządzeń wyciągowych i sygnalizacyjnych oraz urządzeń elektrycznych i trakcji elektrycznych.
Zakres działania Urzędu z 1994 roku.
Na podstawie rozporządzenie Prezesa Rady Ministrów z 1994 r. w sprawie utworzenia Urzędu Górniczego do Badań Kontrolnych Urządzeń Energomechanicznych wprowadzono regulacje dotyczące Urzędu.
Urząd był specjalistycznym urzędem górniczym o właściwościach obejmujących cały kraj.
Kierowanie Urzędem.
Urzędem kierował dyrektor, który był organem państwowego nadzoru górniczego pierwszej instancji. Dyrektor Urzędu sprawował nadzór i kontrolę nad ruchem zakładów górniczych w zakresie zgodności z przepisami Prawa geologicznego i górniczego wykonania, utrzymywania i prowadzenia ruchu następujących urządzeń energetycznych:
Zakres działania Urzędu z 1997 roku.
Na podstawie rozporządzenia Prezesa Rady Ministrów z 1997 r. zmieniającego rozporządzenie w sprawie utworzenia Urzędu Górniczego do Badań Kontrolnych Urządzeń Energomechanicznych wprowadzono zmiany, które otrzymało brzmienie: „w odniesieniu do budynków maszyn wyciągowych i budynków stacji wentylatorów oraz szybowych wież wyciągowych w zakładach górniczych, [Dyrektor Urzędu jest] organem specjalistycznego nadzoru budowlanego w dziedzinie górnictwa pierwszej instancji”.
Dyrektor urzędu sprawował nadzór i kontrolę nad ruchem zakładów górniczych w zakresie zgodności z przepisami prawa geologicznego i górniczego:
Zmiana nazwy Urzędu.
Na podstawie ustawy z 2011 r. Prawo geologiczne i górnicze, Urząd Górniczy do Badań Kontrolnych Urządzeń Energomechanicznych stał się Specjalistycznym Urzędem Górniczym.

</doc>
<doc id="5327896" url="https://pl.wikipedia.org/wiki?curid=5327896" title="Agencja Konsularna KP w Taganrogu">
Agencja Konsularna KP w Taganrogu

Agencja Konsularna KP w Taganrogu, Agencja Konsularna Departamentu Stanu Tymczasowej Rady Stanu Królestwa Polskiego () – polska placówka konsularna działająca w latach 1918–1919 w Taganrogu.

</doc>
<doc id="5327897" url="https://pl.wikipedia.org/wiki?curid=5327897" title="Agencja Konsularna RP w Taganrogu">
Agencja Konsularna RP w Taganrogu



</doc>
<doc id="5327900" url="https://pl.wikipedia.org/wiki?curid=5327900" title="(4035) 1986 WD">
(4035) 1986 WD



</doc>
<doc id="5327908" url="https://pl.wikipedia.org/wiki?curid=5327908" title="Judo na Igrzyskach Wspólnoty Narodów 2022">
Judo na Igrzyskach Wspólnoty Narodów 2022

Turniej judo na Igrzyskach Wspólnoty Narodów 2022, odbył się w dniach 1–3 sierpnia 2022 w kompleksie sportowym – Coventry Stadium &amp; Indoor Arena.

</doc>
<doc id="5327910" url="https://pl.wikipedia.org/wiki?curid=5327910" title="Spaskaje (rejon orszański)">
Spaskaje (rejon orszański)

Spaskaje (; , "Spasskoje") – wieś na Białorusi, w obwodzie witebskim, w rejonie orszańskim, w sielsowiecie Smolany.

</doc>
<doc id="5327912" url="https://pl.wikipedia.org/wiki?curid=5327912" title="Stupawoje">
Stupawoje

Stupawoje (; , "Stupowoje") – wieś na Białorusi, w obwodzie witebskim, w rejonie orszańskim, w sielsowiecie Smolany.

</doc>
<doc id="5327914" url="https://pl.wikipedia.org/wiki?curid=5327914" title="Subaczawa">
Subaczawa

Subaczawa (; , "Suboczewo") – wieś na Białorusi, w obwodzie witebskim, w rejonie orszańskim, w sielsowiecie Smolany.

</doc>
<doc id="5327915" url="https://pl.wikipedia.org/wiki?curid=5327915" title="Cmentarz żydowski w Legionowie">
Cmentarz żydowski w Legionowie

Cmentarz żydowski w Legionowie – nekropolia w Legionowie założona na terenie dzielnicy Ludwisin w okresie istnienia w tej miejscowości getta dla ludności żydowskiej. Przyjmuje się, że powstał pod koniec 1940. Po likwidacji getta dokonanej przez Niemców w 1942 cmentarz został zdewastowany. Znajduje się na ogrodzonym prywatnym terenie.
Historia.
Mimo, że przed II wojną światową wśród mieszkańców Legionowa byli Żydzi, to jednak pochówki zmarłych z tego kręgu odbywały się na cmentarzu żydowskim w Nowym Dworze Mazowieckim.
Po utworzeniu 15 listopada 1940 przez okupanta niemieckiego getta w Legionowie prawdopodobnie jeszcze pod koniec tegoż roku w Osiedlu Ludwisin na parceli nr 9 należącej do Aleksandra Wieczorka (pagórek przy obecnej ul. Parkowej 68 wzdłuż ulicy Kozietulskiego) rozpoczęły się pochówki zmarłych mieszkańców dzielnicy żydowskiej. Cmentarz przylegał do zachodniej granicy getta.
W czasie istnienia getta na cmentarzu odbywały się często pochówki. Pogrzebano tam m.in. osoby zmarłe na tyfus. Na cmentarzu Niemcy dokonywali też egzekucji Żydów.
Po wojnie cmentarz został zdewastowany przez okoliczną ludność, która usuwała z jego terenu cementowe nagrobki (macewy), by wykorzystywać je na potrzeby budowlane. Groby były też rozkopywane, czego ślady były widoczne jeszcze w latach 70.. Pagórek, na którym znajduje się część cmentarza w 2. połowie XX wieku był dla dzieci terenem zabaw zimowych.
Legionowski cmentarz żydowski należy do grupy kilku tzw. cmentarzy gettowych czyli nekropolii zakładanych na terenie gett wobec zamknięcia dostępu Żydów do cmentarzy znajdujących się poza ich obrębem. Przykładem takich nekropolii są cmentarze żydowskie w Augustowie, Białymstoku i Kielcach.
Wiele osób zmarłych w getcie grzebano na jego terenie także poza cmentarzem, m.in. „w rowie melioracyjnym biegnących do Jabłonny i w dołach wykopanych w pobliskim zagajniku”.
Stan zachowania.
W 2022 cmentarz był częścią prywatnej ogrodzonej posesji. Nie został w żaden sposób oznaczony.

</doc>
<doc id="5327916" url="https://pl.wikipedia.org/wiki?curid=5327916" title="Karłowatość roślin">
Karłowatość roślin

Karłowatość roślin – grupa chorób roślin u których głównym objawem choroby jest karłowatość. Większość z nich powodują wirusy, ale są też choroby wywołane przez czynniki nieinfekcyjne, fitoplazmy, wiroidy, bakterie i grzyby.

</doc>
<doc id="5327919" url="https://pl.wikipedia.org/wiki?curid=5327919" title="Sialec (rejon orszański)">
Sialec (rejon orszański)

Sialec (; ; pol. hist. Sielec) – wieś na Białorusi, w obwodzie witebskim, w rejonie orszańskim, w sielsowiecie Smolany, nad rzeką Adrou.
W pobliżu znajduje się przystanek kolejowy Adrouka, położony na linii Orsza – Lepel.
Historia.
W XIX i w początkach XX w. położony był w Rosji, w guberni mohylewskiej, w powiecie sieńskim, w gminie Kakowczyn. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5327920" url="https://pl.wikipedia.org/wiki?curid=5327920" title="Sielec (rejon orszański)">
Sielec (rejon orszański)



</doc>
<doc id="5327921" url="https://pl.wikipedia.org/wiki?curid=5327921" title="Mistrzostwa Europy we Wspinaczce Sportowej 2022">
Mistrzostwa Europy we Wspinaczce Sportowej 2022

15. Mistrzostwa Europy we wspinaczce sportowej odbywały się w dniach 11-18 sierpnia 2022 w Monachium w Niemczech. 
Mistrzostwa były częścią Mistrzostw Europejskich 2022.

</doc>
<doc id="5327922" url="https://pl.wikipedia.org/wiki?curid=5327922" title="Władysław Nasiłowski">
Władysław Nasiłowski

Władysław Wojciech Nasiłowski, ps. „Spytek”, „Adalbertus” (ur. 8 kwietnia 1925 w Sosnowcu, zm. 8 sierpnia 2022) – polski lekarz, profesor dr hab. n. medycznych, specjalista anatomii patologicznej i medycyny sądowej, wykładowca akademicki, żołnierz Armii Krajowej.
Życiorys.
Urodził się 8 kwietnia 1925 r. w Sosnowcu. Jego ojciec Antoni (1890–1978) był lekarzem pediatrą i działaczem społecznym pochodzącym z Podlasia, a matka Maria z domu Grzeszak była nauczycielką pochodzącą z Warszawy. Miał braci Wiesława (1920–1982), który został chirurgiem, pionierem kombustiologii w Polsce i profesorem w Instytucie Hematologii w Warszawie, oraz Mieczysława (1922–1943).
Wykształcenie podstawowe i średnie uzyskał w Sosnowcu, ale naukę w gimnazjum im. S. Staszica z powodu wybuchu wojny kontynuował dopiero od 1941 do 1943 r. na tajnych kompletach. W okresie szkolnym należał do harcerstwa. W czasie okupacji dostał zgodę na pracę w gabinecie ojca jako pomocnik, był m.in. tłumaczem i laborantem, organizował pomoc żywnościową dla polskich dzieci i wykonywał zabiegi pielęgniarskie. Od 1943 r. był żołnierzem II Batalionu III Kompanii V Drużyny Gwardii Ludowej PPS – WRN, która już od początku następnego roku stała się częścią Armii Krajowej. Po wojnie odbył w marcu 1945 r. krótki kurs uzupełniający, po którym zdał egzamin maturalny i już w kwietniu podjął studia na Wydziale Lekarskim Uniwersytetu Poznańskiego, które ukończył w 1950 r. na Akademii Medycznej w Poznaniu.
Już rok wcześniej jeździł na Śląsk, dokąd skierowano go do pracy (od 1 maja 1949) w Zakładzie Anatomii Patologicznej Śląskiej Akademii Medycznej w Rokietnicy, gdzie pracował pod kierownictwem prof. Witolda Niepołomskiego. Od 1950 r. prowadził zajęcia dydaktyczne z patomorfologii, a w 1952 r. doktoryzował się na Śląskiej Akademii Medycznej i uzyskał I stopień specjalizacji z anatomii patologicznej. W następnym roku przeszedł do Zakładu Medycyny Sądowej na stanowisko adiunkta i zaczął prowadzić zajęcia dydaktyczne z medycyny sądowej (w tym na Wydziale Prawa Uniwersytetu Śląskiego). Jak sam przyznał, miał okazję zostać chirurgiem, ale uznał, że jest na to zbyt wrażliwy, a medycyna sądowa, będąca „pracą po drugiej stronie”, „służy poznaniu prawdy i sprawiedliwości”. W tym samym roku zaczął organizację Poradni Przeciwalkoholowej w Zabrzu, którą kierował do 1985 r. Przez 15 lat wykładał też etykę lekarską dla lekarzy i prawników. W 1954 r. uzyskał I stopień specjalizacji z medycyny sądowej, a cztery lata później II stopień specjalizacji. Na przełomie roku 1959 i 1960 przebywał na 4-miesięcznym stażu naukowym w Instytucie Medycyny Sądowej Uniwersytetu Wiedeńskiego. W dniu 1 grudnia 1965 r. Śląska Akademia Medyczna przyznała mu habilitację (rozprawa habilitacyjna "„Badania nad współczynnikami rozmieszczenia i spalania alkoholu u ludzi”"), a dwa lata później uzyskał stanowisko docenta, zaś w 1974 r. tytuł profesora nadzwyczajnego. W 1990 r. otrzymał tytuł, a w 1991 stanowisko profesora zwyczajnego.
Od 1975 r. był kierownikiem Katedry i Zakładu Medycyny Sądowej Śląskiej Akademii Medycznej w Katowicach. Po powstaniu „Solidarności” współtworzył jej struktury na Śląskiej Akademii Medycznej w Katowicach i uczestniczył w pracach nad ustawą o szkolnictwie wyższym. W 1980 r. był jednym z kilku profesorów, którzy doprowadzili do podjęcia uchwały o odwołaniu rektora i rozwiązaniu senatu. Wkrótce potem został wybrany na dziekana Wydziału Lekarskiego Śląskiej Akademii Medycznej w pierwszych demokratycznych wyborach na uczelni, ale podał się do dymisji w proteście przeciwko represjom stanu wojennego w kwietniu 1982 r., za co był szykanowany. W 1983 r. podpisał petycję 51 osób ze świata nauki i kultury z województwa katowickiego do Sejmu, w której wezwano władze do uwolnienia więźniów politycznych, za co był szykanowany i inwigilowany. W 1984 r. przegrał jednym głosem w wyborach na rektora Śląskiej Akademii Medycznej. Wydawał także ekspertyzy, które miały znaczenie polityczne, m.in. związane z ustaleniem przyczyny zgonu górników z KWK „Wujek” czy w związku ze śmiercią Jerzego Popiełuszki.
Jego badania naukowe dotyczyły m.in. urazów mózgowo-czaszkowych, toksykologii alkoholu, zatruć lekami, szczególnie u małych dzieci, zatruć przemysłowych, narkomanii, a także odpowiedzialności zawodowej lekarzy i nauczania etyki lekarskiej. Autor około 140 artykułów oraz kilku podręczników i monografii.
Oprócz pracy w zawodzie lekarza, był również od pierwszej kadencji aktywnym członkiem samorządu lekarskiego, m.in. przewodniczącym Naczelnego Sądu Lekarskiego II kadencji, Naczelnej Izby Lekarskiej, Okręgowego Sądu Lekarskiego w Katowicach (I, III, IV kadencji) oraz jednym ze współtwórców Kodeksu Etyki Lekarskiej. Od 1977 do 1990 r. był specjalistą wojewódzkim ds. medycyny sądowej w województwie katowickim, a w województwie bielsko-bialskim od 1977 do 1979 r. W latach 1991–1994 był przewodniczącym Krajowego Zespołu Specjalistycznego ds. Medycyny Sądowej.
W 1995 r. przeszedł na emeryturę, ale nadal współpracował z uczelnią. Zmarł 8 sierpnia 2022 r. w wieku 97 lat
Odznaczenia i wyróżnienia.
Władysław Nasiłowski odznaczony został m.in. Krzyżem Oficerskim Orderu Odrodzenia Polski, Krzyżem Kawalerskim Orderu Odrodzenia Polski, Złotym Krzyżem Zasługi i Brązowym Krzyżem Zasługi z Mieczami, Krzyżem Walecznych, Krzyżem Armii Krajowej, Medalem Komisji Edukacji Narodowej, Medalem Wojska, Meritus pro Medicis Naczelnej Rady Lekarskiej oraz Wawrzynem Lekarskim. W 1967 roku został laureatem zespołowej nagrody MZiOS, poza tym wielokrotnie otrzymywał naukowe i dydaktyczne nagrody rektora Śląskiej Akademii Medycznej.
W 2011 r. otrzymał tytuł doktora honoris causa Śląskiego Uniwersytetu Medycznego w Katowicach, w 2013 r. "Złote Pióro" (wyróżnienie dla lekarzy publikujących na łamach miesięcznika „Pro medico”), w 2016 r. odznakę "Adwokatura Zasłużonym", w 2017 r. uhonorowany wyróżnieniem Zasłużony Nauczyciel Lekarzy, a w 2019 r. został laureatem Nagrody Lux ex Silesia.

</doc>
<doc id="5327924" url="https://pl.wikipedia.org/wiki?curid=5327924" title="Cichany (obwód witebski)">
Cichany (obwód witebski)

Cichany (; , "Tichany") – wieś na Białorusi, w obwodzie witebskim, w rejonie orszańskim, w sielsowiecie Smolany.

</doc>
<doc id="5327929" url="https://pl.wikipedia.org/wiki?curid=5327929" title="David Wotherspoon">
David Wotherspoon

David Wotherspoon (ur. 16 stycznia 1990 w Perth) – kanadyjski piłkarz pochodzenia szkockiego występujący na pozycji ofensywnego pomocnika, reprezentant kraju, obecnie zawodnik szkockiego St. Johnstone.

</doc>
<doc id="5327930" url="https://pl.wikipedia.org/wiki?curid=5327930" title="Ciulpin">
Ciulpin

Ciulpin (; , "Tiulpin") – wieś na Białorusi, w obwodzie witebskim, w rejonie orszańskim, w sielsowiecie Smolany.

</doc>
<doc id="5327931" url="https://pl.wikipedia.org/wiki?curid=5327931" title="Siergiej Jelisiejew">
Siergiej Jelisiejew

Siergiej Władimirowicz Jelisiejew (; ur. 5 maja 1971 w Stawropolu) – rosyjski polityk i funkcjonariusz Federalnej Służby Bezpieczeństwa, od 4 lipca do 25 listopada 2022 samozwańczy premier rządu obwodu cherońskiego, od 4 do 13 sierpnia 2022 p.o. szefa Chersońskiej Wojskowo-Cywilnej Administracji (gubernatora obwodu).
Życiorys.
Został absolwentem Kałmuckiego Uniwersytetu Państwowego w Eliście, w 1998 ukończył też Akademię FSB. Od 1993 do 2005 służył w Federalnej Służbie Bezpieczeństwa Federacji Rosyjskiej. Według oficjalnego biogramu od 2005 do 2014 zatrudniony na stanowiskach kierowniczych w prywatnych przedsiębiorstwach, następnie od 2014 do 2016 był zastępcą burmistrza Wołogdy. Następnie od 2017 pracował w administracji obwodu kaliningradzkiego, został inspektorem federalnym nadzorującym Północno-Zachodni Okręg Federalny, a w lipcu 2021 pierwszym wicepremierem rządu obwodu kaliningradzkiego.
W 2022 zaangażował się w rosyjską inwazję na Ukrainę. 4 lipca 2022 z rosyjskim poparciem powołany na stanowisko premiera obwodu chersońskiego, szybko udało mu się przejąć faktyczną władzę na tym terenie po zmarginalizowaniu ukraińskich kolaborantów. Na początku sierpnia 2022 objął tymczasowo stanowisko szefa Chersońskiej Wojskowo-Cywilnej Administracji (de facto gubernatora obwodu chersońskiego) po tym, jak 4 sierpnia Wołodymyr Saldo zapadł na bliżej nieokreśloną chorobę i trafił do szpitala (według części źródeł otruto go). Zajmował to ostatnie stanowisko do 18 września, kiedy Sałdo powrócił do pełnienia obowiązków szefa Chersońskiej Wojskowo-Cywilnej Administracji. 25 listopada 2022 zakończył pełnienie funkcji premiera, powracając do rządu obwodu kaliningradzkiego.
W 2022 objęty sankcjami Stanów Zjednoczonych, Unii Europejskiej, Wielkiej Brytanii i innych państw.
Odznaczenia.
Został odznaczony Orderem Męstwa, Medalem za Odwagę oraz Medalem Orderu „Za Zasługi dla Ojczyzny” I i II klasy. 

</doc>
<doc id="5327935" url="https://pl.wikipedia.org/wiki?curid=5327935" title="Zapasy na Igrzyskach Solidarności Islamskiej 2021">
Zapasy na Igrzyskach Solidarności Islamskiej 2021

Turniej zapasów na Igrzyskach Solidarności Islamskiej w 2021 roku odbył się w dniach 10 – 13 sierpnia 2022 roku. Areną zmagań była Konya Technical University Sports Hall w Konya. Pierwotnie turniej miał zostać rozegrany w sierpniu 2021 roku, ale został przełożony z powodu pandemii COVID-19.

</doc>
<doc id="5327936" url="https://pl.wikipedia.org/wiki?curid=5327936" title="Marcin Zboży Zakrzewski (zm. 1704)">
Marcin Zboży Zakrzewski (zm. 1704)

Marcin Zboży Zakrzewski herbu Ogończyk (zm. w 1704 roku) – kasztelan słoński w latach 1688-1702, podczaszy brzeskokujawski w latach 1670-1687.
Członek konfederacji województw kujawskich w 1670 roku.

</doc>
<doc id="5327938" url="https://pl.wikipedia.org/wiki?curid=5327938" title="Język konda (transnowogwinejski)">
Język konda (transnowogwinejski)

Język konda, także: ogit, yabin, yabin-konda – język papuaski używany w prowincji Papua Zachodnia w Indonezji. Społeczność etniczna zamieszkuje wioski Wamargege i Konda.
Według danych z 1988 roku posługuje się nim 500 osób. Jego użytkownicy to przede wszystkim osoby dorosłe.
Jest słownikowo bliski językowi yahadian (61% podobieństwa leksykalnego).

</doc>
<doc id="5327940" url="https://pl.wikipedia.org/wiki?curid=5327940" title="Język yabin">
Język yabin



</doc>
<doc id="5327941" url="https://pl.wikipedia.org/wiki?curid=5327941" title="Język ogit">
Język ogit



</doc>
<doc id="5327943" url="https://pl.wikipedia.org/wiki?curid=5327943" title="Język yabin-konda">
Język yabin-konda



</doc>
<doc id="5327944" url="https://pl.wikipedia.org/wiki?curid=5327944" title="Liam Fraser">
Liam Fraser

Liam Scott Fraser (ur. 13 lutego 1998 w Toronto) – kanadyjski piłkarz występujący na pozycji defensywnego pomocnika, reprezentant kraju, obecnie zawodnik belgijskiego Deinze.

</doc>
<doc id="5327945" url="https://pl.wikipedia.org/wiki?curid=5327945" title="Język konda">
Język konda



</doc>
<doc id="5327946" url="https://pl.wikipedia.org/wiki?curid=5327946" title="Szańkawa">
Szańkawa

Szańkawa (; , "Szańkowo") – wieś na Białorusi, w obwodzie witebskim, w rejonie orszańskim, w sielsowiecie Smolany.

</doc>
<doc id="5327949" url="https://pl.wikipedia.org/wiki?curid=5327949" title="Herb gminy Barciany">
Herb gminy Barciany

Herb gminy Barciany – jeden z symboli gminy Barciany w postaci herbu. 
Wygląd i symbolika.
Herb przedstawia w polu zielonym topór srebrny o złotym toporzysku między dwoma złotymi kłosami pszenicy. 
Topór w herbie symbolizuje dawne godło Barcian, natomiast złote kosy nawiązują bezpośrednio do tradycji rolniczych gminy.

</doc>
<doc id="5327950" url="https://pl.wikipedia.org/wiki?curid=5327950" title="Szybieki">
Szybieki

Szybieki (; , "Szybieki") – wieś na Białorusi, w obwodzie witebskim, w rejonie orszańskim, w sielsowiecie Smolany.
W pobliżu znajduje się przystanek kolejowy Szybieki, położony na linii Orsza – Lepel.

</doc>
<doc id="5327951" url="https://pl.wikipedia.org/wiki?curid=5327951" title="Język yahadian">
Język yahadian

Język yahadian (a. jahadian), także: nerigo, yabin-yahadian, yahadian-mugim – język papuaski używany w prowincji Papua Zachodnia w Indonezji (południowa część półwyspu Ptasia Głowa, kabupaten Sorong Selatan).
Społeczność zamieszkuje wsie Yahadian (dystrykt Kais) i Mugim (dystrykt Matemani). Tego samego języka używa pobliska grupa etniczna Nerigo.
Według danych z 1991 roku posługuje się nim 500 osób. Jego użytkownicy to przede wszystkim osoby dorosłe.
Jest słownikowo bliski językowi konda (60% podobieństwa leksykalnego).

</doc>
<doc id="5327952" url="https://pl.wikipedia.org/wiki?curid=5327952" title="Język nerigo">
Język nerigo



</doc>
<doc id="5327953" url="https://pl.wikipedia.org/wiki?curid=5327953" title="Język jahadian">
Język jahadian



</doc>
<doc id="5327954" url="https://pl.wikipedia.org/wiki?curid=5327954" title="Język yabin-yahadian">
Język yabin-yahadian



</doc>
<doc id="5327955" url="https://pl.wikipedia.org/wiki?curid=5327955" title="Język yahadian-mugim">
Język yahadian-mugim



</doc>
<doc id="5327957" url="https://pl.wikipedia.org/wiki?curid=5327957" title="Rada Jesza">
Rada Jesza

Rada Jesza (hebr. מועצת יש"ע, "Mo’ecet Jesza", skrót. מועצת היישובים היהודים ביהודה ,שומרון וחבל עזה, "Mo’ecet ha-Jiszuwim ha-Jehudim ba-Jehuda, Szomeron we-Chewel Aza", dosł. "Rada Osiedli Żydowskich Judei, Samarii i Obszaru Gazy", ang. Yesha Council) – organizacja zrzeszająca władze lokalne osiedli żydowskich z terenów Judei i Samarii (Zachodniego Brzegu), a do 2005 roku także ze Strefy Gazy. Powstała 24 grudnia 1980 roku Rada Jesza ma promować, reprezentować i realizować polityczne, ekonomiczne, socjalne i społeczne potrzeby osiedli oraz ich mieszkańców.
Rada Jesza zrzesza cztery osiedla o statusie miasta, sześć rad regionalnych oraz 14 rad lokalnych.
Częścią Rady Jesza jest Ruch Osadniczy Amana, który zajmuje się budową domów i rozwojem infrastrukturalnym osiedli żydowskich.
W świetle prawa międzynarodowego wszystkie osiedla żydowskie są nielegalne, potępiane są przez ONZ, a także przez Unię Europejską. Ponadto izraelska obecność na Zachodnim Brzegu oraz we Wschodniej Jerozolimie jest uznawana za okupację i pogwałcenie praw człowieka i obywatela społeczności palestyńskiej. Specjalny sprawozdawca ONZ ds. sytuacji w zakresie praw człowieka na okupowanych terytoriach palestyńskich Michael Lynk w 2021 roku podkreślił, że osiedla na Zachodnim Brzegu i we Wschodniej Jerozolimie stanowią naruszenie "Statutu Rzymskiego" Międzynarodowego Trybunału Karnego i noszą znamiona zbrodni wojennej.
Historia.
Idith Zertal i Akiva Eldar podali, że Rada Jesza powstała na początku lat 80. XX wieku. Anat Rut doprecyzowała datę, wyznaczając ją na dzień 24 grudnia 1980 roku. Przyczynkiem do powstania organizacji stał się egipsko-izraelski proces pokojowy, w którym dyskutowano wycofanie osiedli żydowskich z Synaju i oddanie półwyspu Egiptowi. Osadnicy zauważyli słabnącą pozycję ruchu Gusz Emunim oraz brak sformalizowanej instytucji reprezentującej interesy osiedli na scenie politycznej. Potrzeby osadników na Zachodnim Brzegu zaczęły się zmieniać. Nie chciano już inwestować w kolejne, nowe osiedla. Pojawiły się postulaty stabilizacji, potrzeby zapewnienia bezpieczeństwa, inwestycji w edukację, gospodarkę komunalną czy transport. Władze osiedli zrozumiały, że tylko sformalizowana, upolityczniona struktura jest w stanie zapewnić realizację tych potrzeb. Założycielem i pierwszym przewodniczącym organizacji został Jisra’el Harel.
Rada Jesza przeciwna była porozumieniom z Oslo. Izraelskie zaangażowanie w proces pokojowy z Palestyńczykami było według organizacji „wejściem w przedłużającą się bitwę z wieloma rozdziałami i zwrotami akcji”. Rada Jesza zaangażowała się w stworzenie „ogólnonarodowego frontu osiedli” przeciwko porozumieniom. W trakcie protestów rabini związani z radą wydali przeciwko Icchakowi Rabinowi "din rodef", które zgodnie z żydowską halachą pozwala na zabicie prześladowcy zagrażającemu żydowskiemu życiu bez wyroku sądu. Mimo zaangażowania Rady Jesza w protesty przeciwko porozumieniom, po zabójstwie premiera Rabina doszło do spotkań pomiędzy Szimonem Peresem a przedstawicielami organizacji. W ich rezultacie Komisja Finansów Knesetu przeznaczyła dodatkowe 20 mln szekli na potrzeby osiedli, minister budownictwa i mieszkalnictwa Josi Beilin wyraził zgodę na budowę ponad 5 tysięcy lokali mieszkalnych na Zachodnim Brzegu, a rząd przeznaczył 350 mln szekli na budowę dróg na tym terenie.
Podczas pierwszej kadencji Binjamina Netanjahu na stanowisku premiera Rada Jesza wyrażała sprzeciw wobec każdego spotkania izraelsko-amerykańsko-palestyńskiego w obawie przed ewentualnym wycofaniem osiedli. Porozumienie z Hebronu oraz memorandum z Wye River zostały porównane przez radę do „deklaracji niepodległości państwa palestyńskiego”. Odpowiedzią na podpisane przez Netanjahu porozumienia, tak jak w przypadku porozumień z Oslo, było zakładanie przez osadników kolejnych nieautoryzowanych osiedli, aby jeszcze bardziej podzielić nimi obszar Zachodniego Brzegu.
Podczas kadencji rządu Ehuda Baraka Rada Jesza zaangażowała się w działania mające na celu powstrzymanie premiera przed ewakuacją nieautoryzowanych osiedli. Przedstawiciele rady zobowiązali się do ewakuacji 10 nieautoryzowanych osiedli, przy czym cztery z nich były niezamieszkane. Porozumienie zakładało, że w nielegalnych w świetle prawa izraelskiego osiedlach nie można było budować domów. Jednak rząd zgodził się na np. działalność rolniczą, co w rezultacie nie zahamowało rozwoju nieautoryzowanych osiedli.
Kiedy premier Ariel Szaron ogłosił plan wycofania osiedli żydowskich ze Strefy Gazy, Rada Jesza zaapelowała do niego, aby wysłuchał opinii, które uznawały ten plan za błąd. Chciano przekonać premiera, że pozostawienie Strefy Gazy bez kontroli będzie niebezpieczne dla Państwa Izrael. Władze samorządowe ze Strefy Gazy ogłosiły podjęcie starań na rzecz skrócenia kadencji Szarona. Następnie organizacja poparła wyrażony przez Mafdal pomysł zorganizowania referendum narodowego, w którym obywatele mieliby wyrazić swoje zdanie na temat wycofania osiedli żydowskich. Rada zaangażowała się także w przygotowanie kampanii społecznej na rzecz poparcia osadników. Jej symbolem stały się pomarańczowe dodatki do ubioru, opaski lub zawieszki. Kolejnym etapem sprzeciwu wobec decyzji Szarona były protesty. Pierwszy, który zgromadził 100 tysięcy osób, odbył się we wrześniu 2004 roku na Placu Syjonu w Jerozolimie. W lipcu 2005 roku organizacja zainicjowała powstanie ludzkiego łańcucha (130 tysięcy osób, 90 km), który połączył Gusz Katif w Strefie Gazy z Jerozolimą. Wydarzenie wywołało liczne kontrowersje. Aby zapobiec prowokacjom i atakom na uczestników w okolicach Strefy Gazy zaangażowano 10 000 żołnierzy i policjantów. Utworzenie złożonego z ludzi łańcucha zyskało poparcie m.in. Re’uwena Riwlina czy Natana Szaranskiego. Rada Jesza dążyła do zaangażowania jak największej części społeczeństwa izraelskiego w protest przeciwko wycofaniu osiedli. Ostatecznie protesty nie przyniosły skutku i wszystkie osiedla ze Strefy Gazy zostały wycofane (ok. 8900 osób).
Cele, zadania i struktura.
Głównym celem Rady Jesza jest rozwój osadnictwa żydowskiego na terenie Zachodniego Brzegu i wokół Jerozolimy zgodnie z ideą syjonizmu przy pomocy środków politycznych, prawnych i informacyjnych. Rada przeciwna jest zrzekaniu się suwerenności nad Ziemią Izraela na rzecz Arabów.
Rada Jesza dąży do realizacji idei syjonizmu, promowania i rozwoju osadnictwa, zapewnienia bezpieczeństwa mieszkańcom osiedli, budowy dróg i obwodnic na Zachodnim Brzegu, zabezpieczenia tzw. ziemi państwowej, dotowanie transportu publicznego dla uczniów i studentów, zabezpieczenia granic Izraela oraz jego głębi strategicznej, rozwoju usług komunalnych i elektryfikacji. Rada Jesza sprzeciwia się powstaniu niepodległego państwa palestyńskiego pomiędzy Jordanem a Morzem Śródziemnym.
Pomimo wycofania żydowskich osiedli ze Strefy Gazy, obszar ten pozostał w nazwie organizacji. Tłumaczy się to tym, iż jest to forma upamiętnienia opuszczonych osiedli oraz wyraz wiary w powrót osadników do Strefy Gazy.
Rada wydaje swoje czasopismo „"Jesza szeli"” (hebr. יש"ע שלי), w którym zamieszcza artykuły związane z życiem codziennym osadników. Poza tym publikowane są w nim ogłoszenia związane ze sprzedażą nowych domów i mieszkań w osiedlach na Zachodnim Brzegu. Ponadto organizacja zajmuje się zapewnieniem dofinansowania z budżetu państwa prac mających na celu podwyższenie poziomu bezpieczeństwa mieszkańców osiedli, przede wszystkim w zakresie wymiany szyb samochodowych, aby chroniły osoby znajdujące się w pojeździe przed kamieniami.
W strukturach organizacji działa Ruch Osadniczy Amana. Powstała w 1978 roku organizacja obecnie zajmuje się budową domów, mieszkań i rozwojem osiedli. Poza realizacją projektów budowlanych, Amana zajmuje się sprzedażą domów w osiedlach, promocją przenoszenia się na Zachodni Brzeg, a także zachęcaniem osiedli do przyjmowania imigrantów żydowskich przeprowadzającymi się do Izraela.
Zachodni Brzeg podzielony został na sześć rad regionalnych:
W skład Rady Jesza wchodzą cztery osiedla, które posiadają status miasta:
W skład Rady Jesza wchodzi także 14 rad lokalnych:
Działania i kontrowersje.
Akcja edytowania Wikipedii.
W 2010 roku środowiska osadnicze i Rada Jesza zaangażowały się w akcję mającą na celu edytowanie haseł na Wikipedii tak, aby były one neutralne lub przychylne osadnikom oraz działalności osadniczej Izraela na Zachodnim Brzegu. W działania zaangażowała się Ajjelet Szaked z projektu „Jisra’el Szeli” (pol. Mój Izrael) oraz ówczesny dyrektor generalny rady Naftali Bennett. Stanowisko Bennetta było następujące: „nie chcemy zmienić Wikipedii lub zmienić jej w narzędzie propagandy [...] chcemy po prostu pokazać drugą stronę. Ludzie myślą, że Izraelczycy są podłymi i złymi ludźmi, którzy chcą tylko krzywdzić każdego dnia Arabów”. Szaked twierdziła, że dane dotyczące Izraela na Wikipedii wprowadzają użytkowników w błąd i są propagowane przez lewicowych, propalestyńskich działaczy. Za przykład podawano np. mapy granic Izraela bez uwzględnionych Wzgórz Golan lub Zachodniego Brzegu. Obiektem sporu stało się osiedle o statusie miasta Ari’el i znajdujący się w nim uniwersytet. W edycje na Wikipedii miało się zaangażować około 50 osób, związanych głównie ze środowiskami narodowo-religijnymi lub osadniczymi.
Sprzeciw wobec misji Temporary International Presence in Hebron.
W 2018 roku Rada Jesza rozpoczęła kampanię sprzeciwiającą się trwającej od 1994 roku obecności cywilnej misji obserwacyjnej TIPH (ang. ) w Hebronie. Rada uznała misję za „skrajnie lewicową” i „działającą na szkodę Izraela”. Misja składała się z przedstawicieli Danii, Włoch, Norwegii, Szwecji, Szwajcarii i Turcji, którzy monitorowali realizację i przestrzeganie izraelsko-palestyńskich porozumień i umów. Raport Rady Jesza uznał, że misja podejmuje działania szkodzące żydowskim mieszkańcom Hebronu oraz wspierające wyłącznie społeczność palestyńską.
W tym samym roku pomysł zakazu działalności TIPH w Hebronie zyskał poparcie wiceminister spraw zagranicznych Cippi Chotoweli oraz polityków Likudu. W 2019 roku pod presją środowisk osadniczych premier Netanjahu nie przedłużył mandatu misji TIPH, co oznacza, że misja nie uzyskała autoryzacji na swoje działania w Hebronie.
Sprzeciw wobec planu Trumpa.
W 2020 roku Rada Jesza podjęła działania propagandowe mające na celu wywrzeć presję społeczną na premiera Netanjahu, aby ten sprzeciwił się tzw. planowi Trumpa. W ramach tych działań reprezentanci osadników sfinansowali kampanię billboardową adresowaną do polityków koalicji rządzącej, w której wzywali do sprzeciwu wobec planu pokojowego i rozciągnięcia izraelskiej suwerenności na obszar całego Zachodniego Brzegu. Poza billboardami instytucja prowadziła kolportaż ulotek i kampanie internetowe. W reakcji na plan Trumpa ówczesny przewodniczący Rady Jesza Dawid Elchajjani stwierdził, że prezydent Stanów Zjednoczonych „nie jest przyjacielem Izraela”.
Lobbing na rzecz dróg i telekomunikacji.
W 2017 roku nowy przewodniczący Rady Chananel Dorani rozpoczął starania na rzecz rozbudowy sieci dróg na Zachodnim Brzegu i finansowania tego przedsięwzięcia z budżetu państwa. W 2020 roku Ministerstwo Transportu i Bezpieczeństwa Ruchu Drogowego przedstawiło kompleksowy plan rozwoju infrastruktury drogowej na Zachodnim Brzegu. Zakładał on poszerzenie dróg i ich rozbudowę, poprawę bezpieczeństwa podróżnych, budowę tuneli podziemnych, a także zbudowanie nowych dróg. Plan ten opiewał na sumę 2,3 mld szekli.
W ramach planu w 2021 roku rozpoczęto m.in. budowę terminala transportowego w pobliżu osiedla Rechelim, w którego skład mają wejść dworzec autobusowy oraz parking dla 235 autobusów transportu publicznego. Projekt ma na celu poprawę komunikacji osiedli na Zachodnim Brzegu oraz osiedli z miastami w Izraelu.
Rada Jesza ma specjalny zespół będący w kontakcie z izraelskim Ministerstwem Komunikacji, który podejmuje działania zmierzające do poprawy zasięgu telefonii komórkowej na obszarze Zachodniego Brzegu. Celem zespołu jest wywarcie nacisku na rząd, aby ten budował nowe maszty telefonii komórkowej.
Organizacja zaangażowana była w 2022 roku w akcję zaopatrywania sił policji i wojska na Zachodnim Brzegu w dodatkowe krótkofalówki.
Absorpcja imigrantów z Ukrainy.
Biuro Europy Wschodniej Rady Jesza zaangażowało się w pomoc Żydom z Ukrainy, którzy uciekają przed wojną na Ukrainie. Działania realizowane są na dwa sposoby – poprzez wysyłanie wolontariuszy do Europy i poprzez absorpcję imigrantów w osiedlach na Zachodnim Brzegu.
Pozostałe działania.
Od 2017 roku Rada Jesza starała się wywrzeć nacisk na Netanjahu i rząd Likudu, aby doprowadzić nie do aneksji Zachodniego Brzegu, a do rozciągnięcia izraelskiej suwerenności na cały ten obszar. Dorani wyraził sprzeciw wobec postrzegania osadnictwa w Judei i Samarii jako zjawiska tymczasowego. Według niego osadnictwo żydowskie stało się w Izraelu zjawiskiem trwałym, elementem życia codziennego. Alternatywą dla ogłoszenia aneksji Zachodniego Brzegu przez Izrael ma być pełna integracja systemów telekomunikacji, transportu, dróg wodnych do infrastruktury krajowej.
W 2018 roku, na fali zamachów terrorystycznych w żydowskich osiedlach, Rada Jesza zaapelowała do premiera Netanjahu, aby izraelski rząd podjął zdecydowane kroki przeciwko terrorystom oraz rozwiązał Autonomię Palestyńską.
W 2019 roku ujawniono, że struktury oraz działacze Rady Jesza byli zaangażowani w kampanię wyborczą Likudu w kwietniowych wyborach do Knesetu.

</doc>
<doc id="5327960" url="https://pl.wikipedia.org/wiki?curid=5327960" title="Jowita (ujednoznacznienie)">
Jowita (ujednoznacznienie)



</doc>
<doc id="5327968" url="https://pl.wikipedia.org/wiki?curid=5327968" title="Frank Sturing">
Frank Sturing

Frank Sturing (ur. 29 maja 1997 w Nijmegen) – kanadyjski piłkarz pochodzenia holenderskiego występujący na pozycji środkowego obrońcy, reprezentant kraju, obecnie zawodnik austriackiego SV Horn.

</doc>
<doc id="5327973" url="https://pl.wikipedia.org/wiki?curid=5327973" title="Częstochowa (ujednoznacznienie)">
Częstochowa (ujednoznacznienie)



</doc>
<doc id="5327976" url="https://pl.wikipedia.org/wiki?curid=5327976" title="Witalij Hanczew">
Witalij Hanczew

Witalij Kostiantynowycz Hanczew (; ur. 24 maja 1975 w Charkowie) – ukraiński polityk i funkcjonariusz w stopniu podpułkownika, związany następnie z Ługańską Republiką Ludową. Od 3 czerwca do września 2022 "de facto" p.o. gubernatora (szef Charkowskiej Wojskowo-Cywilnej Administracji) okupowanej przez Rosję części obwodu charkowskiego (z siedzibą w Kupiańsku, potem w Wołczańsku).
Życiorys.
W 2008 został absolwentem Narodowej Akademii Spraw Wewnętrznych w Kijowie. Służył w Ministerstwie Spraw Wewnętrznych, od 2011 zatrudniony w biurze zajmującym się obywatelstwem i imigracją. W 2013 został zastępcą szefa Milicji w rejonie dergackim, najpierw w randze majora, a następnie podpułkownika. W 2014 udzielił poparcia prorosyjskim separatystom, przeszedł na stronę Ługańskiej Republiki Ludowej. Kierował departamentem bezpieczeństwa ekonomicznego resortu spraw wewnętrznych ŁRL w rejonie żowtnewym (północno-wschodnia część miasta Ługańsk), również w stopniu podpułkownika.
W 2022 poparł rosyjską inwazję na Ukrainę, przyłączył się do niej na odcinku charkowskim. Pod koniec marca 2022 osiadł w Wołczańsku, następnie w Kupiańsku. Od kwietnia 2022 de facto sprawował z poparciem Rosjan funkcję szefa rządu obwodu charkowskiego (jego części zajętej przez Rosjan z siedzibą w Kupiańsku). Formalnie powołany na to stanowisko jako pełniący obowiązki na początku czerwca 2022 (w kontrze do Olega Sinegubowa).
Podjął działania zbliżające ten region z Ługańską Republiką Ludową i Rosją (w tym według części źródeł do przyłączenia go do Rosji), ponadto ustanowił nową flagę i godło oraz język rosyjski jako urzędowy. 19 sierpnia 2022 na jego pierwszego zastępcę i faktycznego premiera tego obszaru został powołany Andriej Aleksiejenko. Ok. 8 września administracja została przniesiona do Wołczańska, jednak ok. 10 września Rosjanie opuścili także to miasto. Wkrótce później Hanczew zbiegł na terytorium Rosji.

</doc>
<doc id="5327980" url="https://pl.wikipedia.org/wiki?curid=5327980" title="Octave Tasseart">
Octave Tasseart



</doc>
<doc id="5327981" url="https://pl.wikipedia.org/wiki?curid=5327981" title="Lanek">
Lanek

Lanek, właśc. Kamil Łanka (ur. 21 czerwca 1989 w Krakowie), znany również jako Kamil Lanek – polski raper oraz producent muzyczny.
Lanek jest członkiem SBM Label, polskiej wytwórni hip-hopowej. Współpracuje głównie z Białasem i Bedoesem, a także z Taco Hemingwayem.
Współtworzony przez niego album "Rewolucja romantyczna" otrzymał status podwójnej platyny, a "Opowieści z Doliny Smoków" – diamentowej płyty.
Życiorys.
Łanka urodził się 21 czerwca 1989 w Krakowie. Uczęszczał do Ogólnokształcącej Szkoły Muzycznej im. Ignacego Paderewskiego w Krakowie, gdzie uczył się gry na wiolonczeli.

</doc>
<doc id="5327989" url="https://pl.wikipedia.org/wiki?curid=5327989" title="Tapinauchenius plumipes">
Tapinauchenius plumipes

Tapinauchenius plumipes – gatunek pająka z infrarzędu ptaszników i rodziny ptasznikowatych. Zamieszkuje północną Amerykę Południową.
Taksonomia.
Gatunek ten opisany został po raz pierwszy w 1842 roku przez Carla Ludwiga Kocha pod nazwą "Mygale plumipes". W 1871 roku Anton Ausserer umieścił go w nowym rodzaju "Tapinauchenius" jako jedynego, stąd stanowi on jego gatunek typowy. W 1930 roku Cândido Firmino de Mello-Leitão opisał gatunek "Ephebopus violaceus", a w 1954 roku Ludovico di Caporiacco opisał "Tapinauchenius gigas". W 2022 roku Yeimy Cifuentes i Rogéiro Bertani dokonali rewizji rodzaju, synonimizując je z jego gatunkiem typowym.
Morfologia.
Samice osiągają do około 6 cm, a samce do około 3,5 cm długości ciała, natomiast rozpiętość odnóży u obu płci jest podobna i dochodzić może do około 10 cm. Ubarwienie jest zmienne. U formy typowej ciało jest ciemnoszare z ciemnooliwkowym połyskiem na karapaksie, brązowawym odcieniu na opistosomie (odwłoku) i czerwonawym owłosieniu. U formy opisywanej jako "T. violaceus" ciało jest ciemnofioletowe z ciemnozielonym połyskiem na karapaksie i rudym owłosieniem. Z kolei forma opisywana jako "T. gigas" cechuje się szarym ubarwieniem z obfitym, pomarańczowym lub czerwonym owłosieniem odnóży i opistosomy. Kolorystyka dorosłych samców jest bardziej stonowana niż samic, zwykle beżowa. Poza tym ubarwienie zmienia się w ciągu rozwoju osobniczego.
Karapaks jest nieco dłuższy niż szerszy, o lekko wyniesionej części głowowej i głębokich, prostych jamkach. Oczy pary przednio-środkowej leżą na tej samej wysokości co pary przednio-bocznej, a pary tylno-bocznej bardziej z przodu niż pary tylno-środkowej. Nadustek nie występuje. Szczękoczułki mają na przednich krawędziach rowków od 9 do 10 ząbków. Kolejność par odnóży od najdłuższej do najkrótszej u samca to: I, IV, II, III, natomiast u samicy czwarta para jest równie długa jak pierwsza. Stopy wszystkich par odnóży mają pełne skopule, natomiast skopule na nadstopiach są pełne w przypadku dwóch pierwszych par, w przypadku ostatniej pary zajmują odsiebną ćwiartkę, a w przypadku przedostatniej pary odsiebne ⅔ u samca i odsiebną ½ u samicy. 
Samce mają na goleniach pierwszej pary odnóży apofizy (haki) goleniowe złożone z dwóch gałęzi, z których przednio-boczna jest mniejsza i zaopatrzona w kolec na boku, a tylno-boczna większa i zaopatrzona w kolec na wierzchołku; za gałęzią tylno-boczną leży wyraźny, trójkątny guzek. Nogogłaszczki samca mają prawie trójkątne cymbium zbudowane z dwóch niemal równych rozmiarów płatów. Kulisty bulbus ma małe subtegulum i guzek na przednio-bocznej powierzchni tegulum. Ponad czterokrotnie dłuższy od tegulum embolus jest w dosiebnej części prosty, a w odsiebnej zakrzywiający się delikatnie i ku zakrzywionemu szczytowi gwałtownie zwężony.
Genitalia samicy mają dwie całkowicie odseparowane, długie, trójkątne spermateki z częściami nasadowymi szerszymi od środkowych, każda z małym, dobrze zesklerotyzowanym, zaokrąglonym płatem wierzchołkowym.
Ekologia i występowanie.
Gatunek neotropikalny, rozmieszczony w północno-wschodniej części Ameryki Południowej, podawany z Gujany, Surinamu, Gujany Francuskiej i brazylijskich stanów Pará i Amazonas. Zasiedla wilgotne lasy równikowe. Jest ptasznikiem nadrzewnym.
Hodowla.
Dorosły osobnik wymaga pionowego terrarium o wymiarach 20×20×35 cm z elementem wystroju ułatwiającym konstrukcję gniazda. Zaleca się temperaturę 25–27°C w dzień i kilka stopni niższą w nocy oraz wilgotność około 80%. Preferowane jest karmienie owadami ruchliwymi. Samica produkuje kokon jajowy w okresie od 1,5 do 5 miesięcy po kopulacji. Znajduje się w nim zwykle od 80 do 200 jaj. Młode opuszczają kokon zwykle po 5 tygodniach. Ptasznik jest stosunkowo słabo jadowity i nieagresywny, jednak ze względu na szybkość i skoczność nie jest zalecany dla początkujących.

</doc>
<doc id="5327990" url="https://pl.wikipedia.org/wiki?curid=5327990" title="Mygale plumipes">
Mygale plumipes



</doc>
<doc id="5327991" url="https://pl.wikipedia.org/wiki?curid=5327991" title="Eurypelma plumipes">
Eurypelma plumipes



</doc>
<doc id="5327992" url="https://pl.wikipedia.org/wiki?curid=5327992" title="Avicularia deborrii">
Avicularia deborrii



</doc>
<doc id="5327993" url="https://pl.wikipedia.org/wiki?curid=5327993" title="Ephebopus violaceus">
Ephebopus violaceus



</doc>
<doc id="5327994" url="https://pl.wikipedia.org/wiki?curid=5327994" title="Avicularia violacea">
Avicularia violacea



</doc>
<doc id="5327995" url="https://pl.wikipedia.org/wiki?curid=5327995" title="Tapinauchenius violaceus">
Tapinauchenius violaceus



</doc>
<doc id="5327996" url="https://pl.wikipedia.org/wiki?curid=5327996" title="Pachystopelma concolor">
Pachystopelma concolor



</doc>
<doc id="5327997" url="https://pl.wikipedia.org/wiki?curid=5327997" title="Tapinauchenius concolor">
Tapinauchenius concolor



</doc>
<doc id="5327998" url="https://pl.wikipedia.org/wiki?curid=5327998" title="Tapinauchenius gigas">
Tapinauchenius gigas



</doc>
<doc id="5327999" url="https://pl.wikipedia.org/wiki?curid=5327999" title="Pseudoclamoris gigas">
Pseudoclamoris gigas



</doc>
<doc id="5328000" url="https://pl.wikipedia.org/wiki?curid=5328000" title="Tapinauchenius purpureus">
Tapinauchenius purpureus



</doc>
<doc id="5328002" url="https://pl.wikipedia.org/wiki?curid=5328002" title="Konsulat Generalny RP w Barcelonie">
Konsulat Generalny RP w Barcelonie



</doc>
<doc id="5328003" url="https://pl.wikipedia.org/wiki?curid=5328003" title="Consulado General de la República de Polonia en Barcelona">
Consulado General de la República de Polonia en Barcelona



</doc>
<doc id="5328004" url="https://pl.wikipedia.org/wiki?curid=5328004" title="Malatínka">
Malatínka

Malatínka – potok na Słowacji, lewy dopływ rzeki Wag, obecnie uchodzący do zbiornika wodnego Bešeňová w miejscowości Vlachy. Wypływa na wysokości około 1150 m na północnych stokach szczytu Ľupčianska Magura w Niżnych Tatrach. Spływa w kierunku północnym. Po opuszczeniu Niżnych Tatr płynie Kotliną Liptowską przez miejscowość Malatíny i jej część – Nižné Malatíny. Uchodzi do zbiornika Bešeňová na wysokości 530 m.
Posiada kilka dopływów. Największy to potok Biela, wypływający w dolinie wciosowej po północnej stronie Ľupčianskiej Magury. Zlewnia Malatínki znajduje się poza obszarem Parku Narodowego Niżne Tatry.

</doc>
<doc id="5328009" url="https://pl.wikipedia.org/wiki?curid=5328009" title="Konsulat Generalny RP w Edynburgu">
Konsulat Generalny RP w Edynburgu



</doc>
<doc id="5328010" url="https://pl.wikipedia.org/wiki?curid=5328010" title="Stanisław Wróbel (ur. 1920)">
Stanisław Wróbel (ur. 1920)



</doc>
<doc id="5328011" url="https://pl.wikipedia.org/wiki?curid=5328011" title="Konsulat Generalny RP w Manchesterze">
Konsulat Generalny RP w Manchesterze



</doc>
<doc id="5328012" url="https://pl.wikipedia.org/wiki?curid=5328012" title="Zapasy na Igrzyskach Solidarności Islamskiej 2022">
Zapasy na Igrzyskach Solidarności Islamskiej 2022



</doc>
<doc id="5328014" url="https://pl.wikipedia.org/wiki?curid=5328014" title="Kędzierzawość">
Kędzierzawość

Kędzierzawość lub wyboistość blaszek liściowych – jeden z objawów chorób roślin polegający na deformacji blaszki liściowej. Kędzierzawość powodują niektóre wirusowe choroby roślin i grzybopodobne lęgniowce z rodzaju "Taphrina". Jej przyczyną jest nierównomierny wzrost różnych miejsc blaszki liściowej. Gdy na liściu występuje w dużym nasileniu typowa dla wirusowych chorób mozaika, jej zielone miejsca rosną dużo szybciej, niż te porażone przez wirusa, wskutek czego blaszka ulega zdeformowaniu.
Przykładem kędzierzawości jest kędzierzawość liści brzoskwini. W chorobie tej oprócz kędzierzawości liści następuje jeszcze ich zmiana zabarwienia w porażonych miejscach.

</doc>
<doc id="5328018" url="https://pl.wikipedia.org/wiki?curid=5328018" title="Wojska Federacji Rosyjskiej na Krymie">
Wojska Federacji Rosyjskiej na Krymie

Wojska Sił Zbrojnych Federacji Rosyjskiej na Krymie – związki operacyjne, taktyczne, oddziały i sprzęt bojowy Sił Zbrojnych Federacji Rosyjskiej stacjonujące na Krymie. 
Militaryzacja Krymu.
Po aneksji Krymu Rosja uznała, że położenie geograficzne półwyspu oraz napięta sytuacja polityczno-militarna w regionie wymagają radykalnego wzmocnienia stacjonujących na Krymie jednostek podległych dowództwu Floty Czarnomorskiej. Jednym z pierwszych ruchów było obsadzenie przesmyków Perekop i Czongar żołnierzami połączonego batalionu sił lądowych i wojsk powietrznodesantowych. Stratedzy wojskowi opracowali "Plan obrony Krymu", a w grudniu 2014 minister obrony Siergiej Szojgu ogłosił utworzenie "samodzielnej grupy wojsk na Krymie". Rozbudowa rosyjskiego potencjału militarnego przebiegała dwutorowo. W pierwszej kolejności wykorzystano miejscowy personel i na bazie ukraińskich jednostek formowano podległe sobie oddziały. W drugiej, na teren półwyspu przegrupowywano jednostki wojskowe z głębi Rosji lub organizowano je od nowa. Militaryzacja półwyspu realizowana była także poprzez wymianę przestarzałego uzbrojenia i sprzętu na nowsze jego generacje.
Wojskowe zgrupowanie na Krymie tworzą trzy komponenty: lądowy, powietrzny i morski, do których należy dodać pododdziały innych resortów siłowych i formacji. We wrześniu 2014 rozpoczęto formować 126 Brygadę Obrony Wybrzeża, samodzielny batalion obrony wybrzeża i 8 pułk artylerii Floty Czarnomorskiej. W grudniu 1916 pojawiły się informacje o formowaniu 22 Korpusu Armijnego. Nie wyklucza się, że na półwyspie rozmieszczono broń jądrową. Może ona znajdować się zarówno na lądzie, jak i na okrętach podwodnych. Na Krym przemieszczono pułk obrony przeciwlotniczej S-400 Triumf i stację radarową „Słonecznik”. System radarowy zapewnia wykrywanie celu w odległości do 600 kilometrów, a nowe pociski są zdolne do zestrzeliwania celów powietrznych w odległości do 400 kilometrów. Do lutego 2014 na Krymie wykorzystywano tylko pięć lotnisk. Były to rosyjskie bazy lotnicze w Kaczy i Gwardiejskoje, oraz ukraińskie w Belbek, Dżankoj i Kirowskoje. Po aneksji Rosjanie przejęli lotniska ukraińskie i uruchomili trzy kolejne: Donuzław, Oktiabrskoje i Saki.Według strony ukraińskiej, 4 lata po aneksji Krymu, Rosja rozmieściła na okupowanym półwyspie około 31 tysięcy żołnierzy, 71 okrętów bojowych, 7 okrętów podwodnych, 162 systemy artyleryjskie, 120 środków obrony przeciwlotniczej, 583 bojowe pojazdy opancerzone, 58 śmigłowców bojowych, 113 samolotów bojowych, 40 czołgów, 55 wyrzutni rakietowych, 16 nadbrzeżnych systemów rakietowych.
W marcu 2017 na Krym trafił system walki radioelektronicznej Murmańsk-BN. Sprowadzono też systemy rozpoznawcze typu Busoła-S i Fokus-D. Uzbrojenie rakietowe to Iskandery o zasięgu do 500 km i środki przeciwokrętowej obrony wybrzeża: K-300P Bastion-P i pociski sterowane P-800 Jachont, które dysponują zasięgiem do 300 km. Oprócz tego Rosja rozmieściła na półwyspie systemy rakietowe Bal. Dywizjon tych ostatnich został włączony w skład 15 Brygady Nadbrzeżnej Artylerii Rakietowej.
Przyłączenie Krymu znacząco zwiększyło także możliwości operacyjne i potencjał Floty Czarnomorskiej. Federacja Rosyjska uzyskała pełną swobodę w zakresie jej liczebności i rozmieszczenia na półwyspie. Anektując Krym Rosjanie zajęli ponad 30 okrętów wojennych i jednostek wsparcia ukraińskiej floty; część z nich po inspekcji wcielono do Floty Czarnomorskiej, część zwrócono Ukrainie. Na Morze Czarne wpłynął okręt podwodny typu Warszawianka „Rostów nad Donem”, uzbrojony w 3M-54 Kalibr NK w wersji dostosowanej do okrętów podwodnych.
Półwysep Krymski stał się rejonem oddziaływania rosyjskiej strategii, która polega na uniemożliwieniu przeciwnikowi dostępu do rejonu działań wojennych zarówno drogą powietrzną jak i morską, dzięki kombinacji systemów rakietowych i radarów. Poprzez militaryzację Krymu Rosja dąży do wzmocnienia swojej pozycji w globalnym układzie sił przy użyciu różnych narzędzi. Jednym z kluczowych dla niej jest siła militarna.

</doc>
<doc id="5328019" url="https://pl.wikipedia.org/wiki?curid=5328019" title="Dayne St. Clair">
Dayne St. Clair

Dayne St. Clair (ur. 9 maja 1997 w Pickering) – kanadyjski piłkarz pochodzenia trynidadzkiego występujący na pozycji bramkarza, reprezentant kraju, obecnie zawodnik amerykańskiej Minnesoty United.

</doc>
<doc id="5328025" url="https://pl.wikipedia.org/wiki?curid=5328025" title="Xhemal bej Bushati">
Xhemal bej Bushati

Xhemal bej Bushati (ur. 1880 w Szkodrze, zm. 1 sierpnia 1941 tamże) - albański polityk, minister bez teki w 1924 roku.
Życiorys.
Wziął udział w obronie oblężonej Szkodry podczas I wojny bałkańskiej.
W latach 1920-1921 był członkiem Rady Miejskiej Szkodry, następnie był deputowanym do albańskiego parlamentu. Wziął udział w kongresie w Lushnji w 1920 roku.
Podczas władzy Fana Nolego w 1924 roku był ministrem bez teki. Po dojściu do władzy Ahmeda Zogu w 1924, Bushati opuścił Albanię i mieszkał w Bari, Paryżu, Wiedniu i Sarajewie. W latach 1925-1931 był członkiem wspieranego przez Jugosławię antyzogistycznego ugrupowania Bashkimi Kombëtar.
W 1940 roku wrócił do Albanii będącej wówczas protektoratem włoskim; władze włoskie próbowały przekonać Bushatiego, by wrócił do życia politycznego, jednak odmówił. Był na liście osób, które miały być deportowane do Włoch, jednak zmarł dnia 1 sierpnia 1941 roku.
Odznaczenia.
W 1993 roku prezydent Albanii Sali Berisha pośmiertnie odznaczył Xhemala Bushatiego odznaczeniem „Pochodnia Demokracji”.

</doc>
<doc id="5328026" url="https://pl.wikipedia.org/wiki?curid=5328026" title="Xhemal Bushati">
Xhemal Bushati



</doc>
<doc id="5328027" url="https://pl.wikipedia.org/wiki?curid=5328027" title="Pstrość kwiatów">
Pstrość kwiatów

Pstrość kwiatów – jeden z objawów chorób roślin polegający na występowaniu miejscowych zmian barw na kwiatach. Jej natura jest taka sama, jak mozaiki występującej na liściach, jednak niektórzy fitopatolodzy dla kwiatów używają nazwy „pstrość”. Przyczyną pstrości są głównie wirusowe choroby roślin.
Wśród roślin uprawianych w Polsce pstrość występuje głównie u roślin ozdobnych w takich chorobach, jak: pstrość goździka, pstrość kwiatów frezji, pstrość nerwów goździka i pstrość tulipana. Ta ostatnia choroba była w XVI wieku w Holandii przyczyną bankructwa niektórych kupców. Normalnie tulipany mają jednobarwne kwiaty. U niektórych hodowców pojawiły się jednak kwiaty dwubarwne, pstrokate. Ponieważ ceny ich cebulek gwałtownie rosły, zaczęto je skupywać w nadziei jeszcze droższego odsprzedania. Niektóre cebulki pstrokatych tulipanów osiągnęły wartość kamienicy w Amsterdamie. W 1637 roku tulipan 'Semper Augustus' został sprzedany za astronomiczną wtedy kwotę 13 tysięcy guldenów. Okazało się, że wyhodowane z nich tulipany nie zachowały cech roślin matecznych. Zakupy cebulek za tak wygórowane ceny nie opłaciły się i doprowadziły do ruiny finansowej niektórych kupców (bańka spekulacyjna).
Niektórzy fitopatolodzy mówią również o pstrości owoców, jednak bardziej odpowiednim określeniem jest w tym przypadku „rozbicie barwy”.

</doc>
<doc id="5328028" url="https://pl.wikipedia.org/wiki?curid=5328028" title="Zajączkowo (Radonie)">
Zajączkowo (Radonie)

Zajączkowo – część wsi Radonie, położonej w Polsce w województwie mazowieckim, powiecie grodziskim, gminie Grodzisk Mazowiecki. Zajączkowo graniczy bezpośrednio ze wsią Szczęsne.
W latach 1975-1998 miejscowość administracyjnie należała do województwa warszawskiego.

</doc>
<doc id="5328031" url="https://pl.wikipedia.org/wiki?curid=5328031" title="Halowe Mistrzostwa Czech w Lekkoatletyce 2015">
Halowe Mistrzostwa Czech w Lekkoatletyce 2015

Halowe Mistrzostwa Czech w Lekkoatletyce w 2015 – halowe zawody lekkoatletyczne organizowane przez Český atletický svaz, które odbyły się 21 i 22 lutego w Pradze.

</doc>
<doc id="5328033" url="https://pl.wikipedia.org/wiki?curid=5328033" title="Ricardo Ferreira">
Ricardo Ferreira

Ricardo José Araújo Ferreira (ur. 25 listopada 1992 w Mississauga) – kanadyjski piłkarz pochodzenia portugalskiego występujący na pozycji środkowego obrońcy, reprezentant kraju.

</doc>
<doc id="5328036" url="https://pl.wikipedia.org/wiki?curid=5328036" title="Mieczysławów (Radonie)">
Mieczysławów (Radonie)

Mieczysławów – część wsi Radonie, położonej w Polsce w województwie mazowieckim, powiecie grodziskim, gminie Grodzisk Mazowiecki. Mieczysławów graniczy bezpośrednio z wsią Adamowizna.
W latach 1975-1998 miejscowość administracyjnie należała do województwa warszawskiego.

</doc>
<doc id="5328043" url="https://pl.wikipedia.org/wiki?curid=5328043" title="B.E. Taylor">
B.E. Taylor

B.E. Taylor, właśc. William Edward Taylor (ur. 18 marca 1951 w Aliquippie, zm. 7 sierpnia 2016 w Wheeling) – amerykański muzyk rockowy, wokalista.
Życiorys.
Był najstarszym spośród trojga synów Billa i Betty. W wieku 11 lat zdiagnozowano u niego chorobę nerek. W tym okresie zainteresował się twórczością The Beatles i wytwórni Motown Records, po czym podjął naukę gry na gitarze, udzielał się także wokalnie. W liceum założył zespół B.E. Taylor and The Establishment. Na początku lat 70. ta grupa zwróciła uwagę agencji talentów Rich Engler’s Go Attractions, dzięki czemu zespół stał się popularnym w okolicy zespołem coverowym. Taylor jednak nie był zadowolony z faktu, iż jego zespół nie gra własnych kompozycji, i wymusił od właścicieli klubów, w których grał, możliwość grania własnych piosenek.
Na początku lat 80. założył zespół B.E. Taylor Group, do którego włączył m.in. poznanego podczas przesłuchań w studio Bearsville Ricka Witkowskiego z grupy Crack the Sky. Ukazały się trzy albumy studyjne grupy, wydane przez MCA Records i Epic Records. Utwór zespołu – „Vitamin L” – był klasyfikowany na liście Hot 100. W 1991 roku Taylor został poproszony o nagranie „Silent Night” dla lokalnej rozgłośni. W ten sposób zaangażował się w muzykę chrześcijańską, czego owocem było wydanie w 1994 roku albumu "B.E. Taylor Christmas", a później kolejnych trzech albumów świątecznych.
W marcu 2007 roku zdiagnozowano u niego guza mózgu. W 2008 roku otrzymał nagrodę za całokształt twórczości Uniwersytetu Duquesne. Zmarł w 2016 roku z powodu powikłań po chorobie.
Życie prywatne.
Od 1982 roku był żonaty z Veronicą zd. DeBlasis. W połowie lat 80. małżeństwo przeprowadziło się do Wheeling. Małżeństwo miało dwoje dzieci.

</doc>
<doc id="5328046" url="https://pl.wikipedia.org/wiki?curid=5328046" title="Józef Słoń">
Józef Słoń

Józef Słoń (ur. 3 sierpnia 1920 w Bryzgowie, zm. 5 stycznia 1984) – poseł na Sejm Ustawodawczy (1947–1952), członek Stronnictwa Ludowego i Zjednoczonego Stronnictwa Ludowego.
Życiorys.
Słoń pochodził z chłopskiej rodziny wielodzietnej, był synem Władysława i Zofii Słoń. Ukończył szkołę powszechną, a następnie pracował w rodzinnym gospodarstwie rolnym. W 1937 został członkiem Związku Młodzieży Wiejskiej, który sfinansował mu naukę w szkole średniej, którą jednak ze względu na złe warunki materialne porzucił po 1,5 roku, przygotowując się samodzielnie do matury. Jego edukację przerwał wybuch II wojny światowej. W październiku 1939 z kolegami założył organizację gromadzącą broń do walki z okupantami i należał do grupy konspiracyjnej zorganizowanej przez wikariusza parafii Borkowice, ks. Walentego Ślusarczyka. Na przełomie lat 1939–1940 został partyzantem w oddziale majora Hubala. W maju 1940, po rozwiązaniu oddziału, pracował na Lubelszczyźnie jako nauczyciel, ukrywając się pod zmienionym nazwiskiem, tam też działał w Chlewiskach w Związku Walki Zbrojnej. Zimą 1941 dołączył do Armii Ludowej. W wyniku poszukiwań przez Gestapo, przeniósł się w lipcu 1942 do Małopolski. Został aresztowany 19 sierpnia 1942 w Krakowie, osadzony więzieniu Montelupich, a następnie wywieziony do Auschwitz (nr obozowy 73 522). Przeniesiono go w grudniu do Mauthausen, a w późniejszym czasie do Gusen II, gdzie został uwolniony w maju 1945 przez wojska amerykańskie. Po pobycie w szpitalu powrócił do Polski.
Pracował w Związku Samopomocy Chłopskiej jako skarbnik Zarządu Powiatowego, a także został członkiem Stronnictwa Ludowego, zostając prezesem Zarządu Powiatowego. Z ramienia SL został członkiem Prezydium PRN. W 1946 został członkiem Wojewódzkiej Rady Narodowej w Łodzi. W 1947 został wybrany z listy Bloku Stronnictw Demokratycznych jako kandydat Stronnictwa Ludowego do Sejmu Ustawodawczego (1947–1952), gdzie zasiadał w Komisji Administracji i Bezpieczeństwa, Komisji Handlu Wewnętrznego i Spółdzielczości, Komisji Przemysłowej oraz Komisji Spółdzielczości, Aprowizacji i Handlu.
Jednocześnie w latach 1947–1950 był radnym WRN w Łodzi, a także członkiem Rady Naczelnej SL (1948–1949). W okresie od 1949 do 1951 studiował na SGGW w Warszawie, uzyskując tytuł inżyniera rolnictwa, a w latach 1948–1951 należał do prezydium Zarządu Wojewódzkiego Związku Samopomocy Chłopskiej. W latach 1953–1954 pracował działał jako inspektor nasiennictwa na Wydziale Rolnictwa i Leśnictwa WRN w Łodzi. Następnie w latach 1955–1958 pracował jako instruktor kontraktacji w biurze Wojewódzkiego Pełnomocnika ds. Skarbu oraz zastępcą dyrektora oraz był członkiem Naczelnego Komitetu Zjednoczonego Stronnictwa Ludowego (1956–1959). Później w latach 1958–1961 został dyrektorem Łódzkich Zakładów Zielarskich „Herbapol”, a także pełnił funkcję wiceprezesa (1957–1961) i sekretarza (1961–1963) Wojewódzkiego Związku Kółek Rolniczych. W latach 1958–1962 należał do prezydium Wojewódzkiego Komitetu ZSL w Łodzi. W 1962 został kierownikiem Oddziału Gospodarki Komunalnej, Mieszkaniowej i Wodnej w Wojewódzkiej Komisji Planowania Gospodarczego w Łodzi.
Słoń był również działaczem ZBoWiD.
Został pochowany na cmentarzu komunalnym Doły w Łodzi (Kwatera: XXIX, Rząd: 7, Grób: 14).

</doc>
<doc id="5328047" url="https://pl.wikipedia.org/wiki?curid=5328047" title="Staropolska Chorągiew Harcerzy ZHR">
Staropolska Chorągiew Harcerzy ZHR

Staropolska Chorągiew Harcerzy ZHR – jednostka terytorialna Organizacji Harcerzy ZHR. Zrzesza hufce działające głównie na terenie Mazowsza i województwa świętokrzyskiego. 
Historia.
Chorągiew została powołana rozkazem Naczelnika Harcerzy z dnia 1 kwietnia 2016 roku na wniosek drużyn harcerskich z południowych krańców Mazowieckiej Chorągwi Harcerzy ZHR. Idea utworzenia wspólnej struktury organizacyjnej ZHR, skupiającej drużyny, szczepy, hufce funkcjonujące na terenie Świętokrzyskiego i Ziemi Radomskiej, pojawiła się po raz pierwszy już w latach 90. XX wieku. W dniu 13 grudnia 2015 roku Rada Naczelna ZHR uwzględniła wniosek instruktorek i instruktorów z Pionek, Kozienic, Zwolenia, Radomia, Jedlni-Letnisko, Skarżyska-Kamiennej, Starachowic, Suchedniowa, Bałtowa, a ówczesna przewodnicząca ZHR powołała z dniem 1 kwietnia 2016 r. Okręg Staropolski ZHR w którego skład wchodziły Staropolska Chorągiew Harcerzy i Staropolska Chorągiew Harcerek. Ustaliła również zasięg terytorialny chorągwi oraz wyznaczenia siedzibę w Pionkach
Nazwa chorągwi nawiązuje do wspólnych korzeni, tradycji i współpracy znacznej części obszaru byłego Centralnego Okręgu Przemysłowego, gdzie w przeszłości bardzo żywiołowo i prężenie tworzyło się oraz rozwijało harcerstwo, tworząc ponad stuletnie tradycje harcerskie.
Komenda Chorągwi.
W kwietniu 2016 roku odbył się I zjazd Chorągwi podczas którego wybrano władze. Pierwszym przewodniczącym Zarządu Okręgu został hm Krzysztof Jerzy Piaseczny HR, komendantką Staropolskiej Chorągwi Harcerek została podharcmistrzyni Monika Zielińska, a komendantem Staropolskiej Chorągwi Harcerzy harcmistrz Rafał Obarzanek.
Skład komendy (2022):

</doc>
<doc id="5328048" url="https://pl.wikipedia.org/wiki?curid=5328048" title="Język kimyal">
Język kimyal



</doc>
<doc id="5328051" url="https://pl.wikipedia.org/wiki?curid=5328051" title="(5025) 1986 TS6">
(5025) 1986 TS6



</doc>
<doc id="5328052" url="https://pl.wikipedia.org/wiki?curid=5328052" title="Język kimjal">
Język kimjal



</doc>
<doc id="5328053" url="https://pl.wikipedia.org/wiki?curid=5328053" title="Gazişehir Gaziantep FK">
Gazişehir Gaziantep FK



</doc>
<doc id="5328058" url="https://pl.wikipedia.org/wiki?curid=5328058" title="Dmytro Ihnatenko (hokeista)">
Dmytro Ihnatenko (hokeista)

Dmytro Andrijowycz Ihnatenko, ukr. Дмитро Андрійович Ігнатенко (ur. 27 lutego 1994 w Kijowie) – ukraiński hokeista, reprezentant Ukrainy.
Kariera.
W młodości grał w zespole Biłyj Bars, wpierw w mieście Browary, potem w Białej Cerkwi. Następnie od 2013 do 2015 przez dwa sezony występował w rosyjskich rozgrywkach juniorskich MHL, wpierw w barwach ukraińskiego zespołu z Doniecka, potem w dwóch rosyjskich. Od 2015 był głównie zawodnikiem w lidze ukraińskiej. W sierpniu 2022 ogłoszono jego transfer do KH Energa Toruń w Polskiej Hokej Lidze. Na początku października 2022 ogłoszono jego zwolnienie. Wkrotce potem ponownie trafił do Krzemieńczuka.
W barwach juniorskich reprezentacji Ukrainy uczestniczył w turniejach mistrzostw świata juniorów do lat 18 edycji 2012 (Dywizja IB), mistrzostw świata juniorów do lat 20 edycji 2012 (Dywizja IIA), 2013, 2014 (Dywizja IB). W kadrze seniorskiej uczestniczył w turniejach mistrzostw świata edycji 2017 (Dywizja IA), 2018 (Dywizja IB).

</doc>
<doc id="5328059" url="https://pl.wikipedia.org/wiki?curid=5328059" title="Dmytro Ihnatenko">
Dmytro Ihnatenko



</doc>
<doc id="5328065" url="https://pl.wikipedia.org/wiki?curid=5328065" title="Mistrzostwa Świata w Narciarstwie Alpejskim 1950 – slalom kobiet">
Mistrzostwa Świata w Narciarstwie Alpejskim 1950 – slalom kobiet

Slalom kobiet na 11. Mistrzostwach Świata w Narciarstwie Alpejskim został rozegrany 15 lutego 1950 roku, na trasie Magnifico Slopes. Tytułu sprzed dwóch lat nie obroniła Gretchen Fraser z USA, która wcześniej zakończyła karierę. Nową mistrzynią świata została Austriaczka Dagmar Rom, drugie miejsce zajęła jej rodaczka - Erika Mahringer, a brązowy medal zdobyła Włoszka Celina Seghi.
W zawodach wystartowało 28 zawodniczek, z których 23 ukończyły rywalizację.

</doc>
<doc id="5328067" url="https://pl.wikipedia.org/wiki?curid=5328067" title="Rudki (hromada)">
Rudki (hromada)

Rudki – hromada terytorialna w rejonie samborskim obwodu lwowskiego Ukrainy. Siedzibą hromady jest miasto Rudki.
Hromadę utworzono w 2017 roku w ramach reformy decentralizacji. W jej skład weszły miejscowości z dotychczasowych rad: Rudki, Pohorce, Podhajczyki, Susułów, Czajkowice. W 2020 roku dołączyły miejscowości z kolejnych dotychczasowych silskich rad: Łuki, Kupnowice, Woszczańce, Michalewice, Nikłowice, Nowosiółki Gościnne, Rozdziałowice, Wisznia. 
Miejscowości hromady.
W skład hromady wchodzi miasto Rudki i 33 miejscowości:

</doc>
<doc id="5328069" url="https://pl.wikipedia.org/wiki?curid=5328069" title="Język kafoa">
Język kafoa

Język kafoa, także: jafoo, aikoli, fanating, pailelang, ruilak – język papuaski używany w prowincji Małe Wyspy Sundajskie Wschodnie w Indonezji, przez grupę ludności w południowo-zachodniej części wyspy Alor. Według danych z 1981 r. posługuje się nim 1000 osób. Należy do grupy języków alor-pantar.
Jego użytkownicy zamieszkują głównie przysiółek o nazwie Habolat (Habollat, Hifolat) na terytorium wsi Probur Utara. Społeczność jest wielojęzyczna, w użyciu są również inne języki, takie jak malajski, klon i abui. Dzieci zwykle przyswajają wpierw malajski, a swój język etniczny poznają dopiero w wieku szkolnym.

</doc>
<doc id="5328070" url="https://pl.wikipedia.org/wiki?curid=5328070" title="Język jafoo">
Język jafoo



</doc>
<doc id="5328073" url="https://pl.wikipedia.org/wiki?curid=5328073" title="Illa Korenczuk">
Illa Korenczuk

Illa Ihorowycz Korenczuk, ukr. Ілля Ігорович Коренчук, błr. Ілья Ігаравіч Каранчук – Ilja Iharawicz Karanczuk, ros. Илья Игоревич Коренчук – Ilja Igoriewicz Korienczuk (ur. 13 stycznia 1995 w Kobryniu, Białoruś) – ukraiński hokeista pochodzenia białoruskiego, reprezentant Ukrainy.
Kariera.
Urodził się na Białorusi i jest wychowankiem tamtejszego klubu HK Brześć. Do 16 roku życia mieszkał w Mińsku i był kadrowiczem młodzieżowych reprezentacji Białorusi, po czym w 2017 zadeklarował zmianę obywatelstwa na ukraińskie. W 2020 informował o trwającej procedurze przyjęcia obywatelstwa Ukrainy.
Od 2013 do 2015 przez dwa sezony występował w rosyjskich rozgrywkach juniorskich MHL, wpierw w barwach ukraińskiego zespołu z Doniecka, potem w rosyjskim Biedrsku. Od 2015 był zawodnikiem w lidze ukraińskiej, najpierw przez dwa lata w Krzemieńczuk, a od 2017 przez pięć sezonów w Doniecku. Po rozpadzie rozgrywek UHL dokończył sezon w barwach Altajira Drużkiwka w Superlidze, będąc zastępcą kapitana drużyny. W maju 2022 ogłoszono jego transfer do KH Energa Toruń w Polskiej Hokej Lidze.
W barwach seniorskiej reprezentacji Ukrainy uczestniczył w turnieju mistrzostw świata edycji 2022 (Dywizja IB).

</doc>
<doc id="5328078" url="https://pl.wikipedia.org/wiki?curid=5328078" title="Ołeksij Worona">
Ołeksij Worona

Ołeksij Heorhijowycz Worona, ukr. Олексій Георгійович Ворона (ur. 17 sierpnia 1997 w Kijowie) – ukraiński hokeista, reprezentant Ukrainy.
Kariera.
Wychowanek klubu Kryżynka Kijów. Karierę rozwijał w zespołach juniorskich słowackiego klubu z Michaloviec. Następnie od 2016 był zawodnikiem w lidze ukraińskiej, najpierw przez dwa lata w Doniecku, a od 2018 przez cztery lata w Krzemieńczuk. W sierpniu 2022 ogłoszono jego transfer do KH Energa Toruń w Polskiej Hokej Lidze. Z końcem stycznia 2023 został wypożyczony do słowackiego HK Levice.
W barwach juniorskich reprezentacji Ukrainy uczestniczył w turniejach mistrzostw świata juniorów do lat 18 edycji 2014, 2015 (Dywizja IB), mistrzostw świata juniorów do lat 20 edycji 2015, 2016, 2017 (Dywizja IB). W kadrze seniorskiej uczestniczył w turniejach mistrzostw świata edycji 2022 (Dywizja IB).

</doc>
<doc id="5328079" url="https://pl.wikipedia.org/wiki?curid=5328079" title="Ichtijor Nawruzow">
Ichtijor Nawruzow



</doc>
<doc id="5328080" url="https://pl.wikipedia.org/wiki?curid=5328080" title="Ceneo">
Ceneo



</doc>
<doc id="5328081" url="https://pl.wikipedia.org/wiki?curid=5328081" title="CENEO">
CENEO



</doc>
<doc id="5328084" url="https://pl.wikipedia.org/wiki?curid=5328084" title="Eino Sakari Yrjö-Koskinen">
Eino Sakari Yrjö-Koskinen

Eino Sakari Yrjö-Koskinen (ur. 3 października 1858 w Hämeenkyrö, zm. 10 stycznia 1916 w Helsinkach) – fiński polityk konserwatywny i chrześcijański, nauczyciel.
Życiorys.
Był synem polityka nacjonalistycznego, Georga Zachariasa Yrjö-Koskinena. W młodości, pod wpływem ojca, był bardziej umiarkowany, a po jego śmierci stał się bardziej radykalny. Kiedy Rosjanie zażądali przysięgi lojalności od Finlandii w związku ze zmianą cara w 1894, odmówił złożenia tego rodzaju oświadczenia. 
Licencjat z filozofii zdobył w 1890. Nauczał języka francuskiego w liceum w Hämeenlinna (1881-1888), potem także języka niemieckiego w liceum w Tampere. W 1908 został dyrektorem Kolegium Pracy w Tampere. 
W 1897 był posłem na sejm jako przedstawiciel szlachty. Od 1907 do 1914 był posłem do parlamentu z okręgu wyborczego Häme. W latach 1892-1896 był członkiem rady miejskiej w Tampere.
Jako sekretarz redakcyjny kościelnego czasopisma "Vartija", utrzymywał pismo w linii narodowej, jednocześnie popierając rosyjskie środowiska przeciwne caratowi. Interes narodu wyraźnie przedkładał nad interesy klas społecznych. Stał się opozycjonistą wewnątrz własnej partii i był postrzegany jako idealista. Kładł nacisk na rozwój pomocy społecznej, interesując się sytuacją najuboższych warstw społecznych. Starał się wydobywać chrześcijański punkt widzenia, a sejmowe wystąpienia rozpoczynał od modlitwy. Uważał, że podziały społeczne przebiegają wzdłuż granicy państwowej, na szwedzkich "lordów" i naród fiński. Jego zdaniem podział na socjalistów i burżuazję lub wyższą i niższą klasę społeczną był kwestią znacznie mniej istotną.

</doc>
<doc id="5328086" url="https://pl.wikipedia.org/wiki?curid=5328086" title="Mistrzostwa Świata w Narciarstwie Alpejskim 1950 – zjazd kobiet">
Mistrzostwa Świata w Narciarstwie Alpejskim 1950 – zjazd kobiet

Zjazd kobiet na 11. Mistrzostwach Świata w Narciarstwie Alpejskim został rozegrany 17 lutego 1950 roku, na trasie Ruthie's Run. Tytułu sprzed dwóch lat nie obroniła Hedy Schlunegger ze Szwajcarii, która wcześniej zakończyła karierę. Nową mistrzynią świata została Austriaczka Trude Jochum-Beiser, drugie miejsce zajęła jej rodaczka - Erika Mahringer, a brązowy medal zdobyła Francuzka Georgette Thiollière.
W zawodach wystartowało 27 zawodniczek, z których 24 ukończyło rywalizację.

</doc>
<doc id="5328087" url="https://pl.wikipedia.org/wiki?curid=5328087" title="Rezerwat przyrody Dębniak">
Rezerwat przyrody Dębniak



</doc>
<doc id="5328088" url="https://pl.wikipedia.org/wiki?curid=5328088" title="Dialekt zilski">
Dialekt zilski

Dialekt zilski (, ) – dialekt słoweński należący do grupy dialektów karynckich, używany w dolinie rzeki Gail, ().
Cechy językowe.
Do szczególnych cech fonetycznych dialektu zilskiego należą:
W morfologii wyróżniającymi tę gwarę cechami są:
Wiele z tych cech, jak zachowanie grup *"dl" i *"tl" czy przedrostka *"vy"-, wiążą dialekt zilski z językami zachodniosłowiańskimi, a zarazem odróżniają od reszty obszaru południowosłowiańskiego.

</doc>
<doc id="5328090" url="https://pl.wikipedia.org/wiki?curid=5328090" title="Język aikoli">
Język aikoli



</doc>
<doc id="5328091" url="https://pl.wikipedia.org/wiki?curid=5328091" title="Język pailelang">
Język pailelang



</doc>
<doc id="5328092" url="https://pl.wikipedia.org/wiki?curid=5328092" title="Język fanating">
Język fanating



</doc>
<doc id="5328093" url="https://pl.wikipedia.org/wiki?curid=5328093" title="Język ruilak">
Język ruilak



</doc>
<doc id="5328095" url="https://pl.wikipedia.org/wiki?curid=5328095" title="Kompania łączności 1 Dywizji Piechoty Legionów">
Kompania łączności 1 Dywizji Piechoty Legionów

Kompania łączności 1 Dywizji Piechoty Legionów – pododdział łączności Wojska Polskiego.
Historia kompanii.
Wiosną 1932 została sformowana kompania telegraficzna 1 Dywizji Piechoty Legionów. Na stanowisko dowódcy kompanii wyznaczony został kapitan Adam II Dobrzański, a na stanowisko młodszego oficera kompanii porucznik Eugeniusz Korolkiewicz. W grudniu tego roku na stanowisko młodszego oficera kompanii przybył por. Wincenty Hegner.
Kompania stacjonowała w garnizonie Wilno i była organiczną jednostką łączności 1 Dywizji Piechoty Legionów.
Kompania miała prowadzić szkolenie według obowiązującej wówczas „Instrukcji wyszkolenia wojsk łączności” sygn. MSWojsk. Szefostwo Łączności L. dz. 900/tjn. Wyszk. 30.
Kompania miała dwa plutony, lecz nie posiadała radia. Pluton radio był mobilizowany w pułku radio w Warszawie i po zakończeniu mobilizacji przydzielony do dywizji. Dywizja nie posiadała wówczas organu zaopatrzenia i naprawy sprzętu łączności, czyli organu służby łączności.
Na podstawie rozkazu Dowództwa Łączności MS Wojsk. L. 3000/tjn. I.Org. z 11 października 1937 kompania telegraficzna 1 DP Leg.została przeorganizowana i przemianowana na kompanię łączności 1 DP Leg. W składzie kompanii został utworzony pluton radio.
Organizacja pokojowa kompanii łączności:
Etat przewidywał 4 oficerów, 14-18 podoficerów (zależnie od typu kompanii), 130-133 szeregowców, 14 koni wierzchowych, 18-20 koni pociągowych, 2 samochody ciężarowe, 2 motocykle, 8 rowerów i 60 gołębi pocztowych.
Organizacja pokojowa była dostosowana do zadań mobilizacyjnych i okazała się dobrą.
1 września 1938 uprawnienia dowódcze względem kompanii otrzymał szef łączności dywizji . Dowódcami (szefami) łączności 1 DP Leg. byli: kpt. dypl. łącz. Tadeusz Bastgen (1 III – XII 1929), mjr łącz. Władysław Buttowt-Andrzejkowicz (I 1930 – XII 1931), mjr łącz. Zygmunt Ireneusz Gordon (do IX 1939).
Do zadań kompanii należało szkolenie rezerw podoficerów i szeregowców jedynie na potrzeby własne. Poborowi byli wcielani bezpośrednio do kompanii. Etaty były tak skalkulowane, że dla zaspokojenia zapotrzebowań wojennych musiano powołać pod broń osiem roczników rezerwistów. Kandydaci na podoficerów służby czynnej z kompanii szkolili się w szkołach podoficerskich batalionów telegraficznych i pułku radio.
Wiosną 1939 kompania została podporządkowana pod względem wyszkolenia fachowego dowódcy 2 Grupy Łączności. Ze względu na szybki wybuch wojny dowództwo grupy nie odegrało powierzonej mu roli.
Zgodnie z uzupełnionym planem mobilizacyjnym „W” kompania łączności 1 DP była jednostką mobilizującą. Pod względem mobilizacji materiałowej była przydzielona do 1 pułku piechoty Legionów.
Dowódca kompanii był odpowiedzialny za przygotowanie całości mobilizacji jednostek wpisanych na tabelę mob. z wyjątkiem mobilizacji materiałowej, za którą był współodpowiedzialny razem z dowódcą 1 pułku piechoty Legionów. 
Dowódca kompanii był ponadto odpowiedzialny za przeprowadzenie mobilizacji:
Wszystkie jednostki były mobilizowane w Wilnie, w alarmie, w grupie jednostek oznaczonych kolorem żółtym. 
Po zakończeniu czynności mobilizacyjnych kompania przekazywała: nadwyżki personelu i materiału koleją do Ośrodka Zapasowego Telegraficznego „Lublin”, natomiast nadwyżki koni i środków przewozowych do 1 pp Leg.
Jednostki zmobilizowane przynależały pod względem ewidencyjnym do OZ Telegraficznego „Lublin” z wyjątkiem plutonu radio 1 DP, który przynależał do Ośrodka Zapasowego Radio w Warszawie.
23 sierpnia 1939 została zarządzona mobilizacja jednostek „żółtych” na terenie Okręgu Korpusu Nr III. Początek mobilizacji został wyznaczony na godz. 6.00 następnego dnia.
Jednostki łączności 1 DP były formowane według organizacji wojennej L.3124/mob.org., ukompletowane zgodnie z zestawieniem specjalności L.3124/mob.AR oraz uzbrojone i wyposażone zgodnie z wojennymi należnościami materiałowymi L.3124/mob./mat.
Pluton łączności Kwatery Głównej 1 DP przeznaczony był do obsługi dowództwa dywizji, kompania telefoniczna przeznaczona do budowy i obsługi polowej sieci telefonicznej (z kabla polowego), a drużyna parkowa łączności odpowiadała za zaopatrzenie, naprawę i ewakuację sprzętu łączności.
Pluton radio 1 DP był formowany według organizacji wojennej L.3121/mob.org., ukompletowany zgodnie z zestawieniem specjalności L.3121/mob.AR oraz uzbrojony i wyposażony zgodnie z wojennymi należnościami materiałowymi L.3121/mob./mat.
Samodzielna drużyna gołębi pocztowych nr 15 była formowana według organizacji wojennej L.3681/mob.org., ukompletowana zgodnie z zestawieniem specjalności L.3681/mob.AR oraz uzbrojona i wyposażona zgodnie z wojennymi należnościami materiałowymi L.3681/mob./mat.
W czasie kampanii wrześniowej jednostki łączności z plutonem radio walczyły w składzie macierzystej dywizji, natomiast samodzielna drużyna gołębi pocztowych nr 15 została przeznaczona do odwodu Naczelnego Wodza.

</doc>
<doc id="5328096" url="https://pl.wikipedia.org/wiki?curid=5328096" title="Władysław Łysenko">
Władysław Łysenko

Władysław Witalijowycz Łysenko, ukr. Владислав Віталійович Лисенко, ros. Владислав Витальевич Лысенко – Władisław Witaljewicz Łysienko (ur. 12 marca 1995 w Kijowie) – ukraiński hokeista, juniorski reprezentant Rosji.
Kariera.
Wychowanek klubu Sokiłu Kijów w rodzinnym mieście na Ukrainie. Karierę rozwijał w Rosji. Był zawodnikiem drużyny Atłanty Mytiszczi w rozgrywkach juniorskich MHL edycji 2011/2012, zaś sezon ten dokończył w amerykańskim zespole w lidze USHL. Po zakończeniu sezonu w KHL Junior Draft 2012 został wybrany przez klub seniorski Atłant Mytiszczi, a następnie w drafcie do kanadyjskich rozgrywek juniorskich CHL z 2012 został wybrany przez klub Sherbrooke Phoenix. Po tym przez dwa lata grał w lidze QMJHL w ramach CHL, wpierw w Sherbrooke Phoenix, a potem jeszcze w barwach dwóch innych drużyn. W 2014 powrócił do Rosji w sezonie MHL (2014/2015) grał w barwach Russkije Witiazi Czechow. Jednocześnie w barwach klubu nadrzędnego Witiaź Podolsk zadebiutował w seniorskich rozgrywkach KHL 23 grudnia 2014 i łącznie wystąpił w czterech spotkaniach w tej lidze edycji 2014/2015. Następnie został zaangażowany przez klub Sokoł Krasnojarsk z drugiego poziomu rozgrywkowego WHL i w jego barwach zagrał sezon 2015/2016. Równolegle pozostawał w strukturze nadrzędnego klubu Admirał Władywostok (w sezonie KHL (2015/2016) w dniu 30 sierpnia 2015 zagrał jedno spotkanie w jego barwach, a poza tym sześć razy był w składzie meczowym). Latem 2016 przeszedł do HK Sachalin i grał w Azjatyckiej Lidze Hokejowej. Latem 2017 został zaangażowany przez beniaminka w WHL, klub Gorniak Uczały i zagrał dla niego sezon 2017/2018. Rok potem związał się z Mołotem-Prikamje Perm, w barwach którego występował w edycji WHL 2018/2019. W 2019 został zawodnikiem chińskiej drużyny w WHL, Tsen Tou Jilin, w składzie której grał w sezonie WHL 2019/2020. Od września 2020 był graczem Mietałłurga Żłobin w rozgrywkach białoruskiej ekstraligi. W styczniu 2021 przeszedł do macierzystego Sokiłu Kijów. Od lipca 2021 reprezentował HK Mariupol. W lipcu 2022 ogłoszono jego transfer do STS Sanok w Polskiej Hokej Lidze.
W barwach juniorskich reprezentacji Rosji uczestniczył w turniejach mistrzostw świata juniorów do lat 17 edycji 2012, mistrzostw świata juniorów do lat 18 edycji 2013 oraz w Memoriale Ivana Hlinki w sezonie 2012/2013.

</doc>
<doc id="5328098" url="https://pl.wikipedia.org/wiki?curid=5328098" title="Kościół św. Mateusza Apostoła i Ewangelisty w Wałdowie">
Kościół św. Mateusza Apostoła i Ewangelisty w Wałdowie

Kościół świętego Mateusza Apostoła i Ewangelisty w Wałdowie – rzymskokatolicki kościół parafialny należący do parafii pod tym samym wezwaniem (dekanat kamieński diecezji pelplińskiej).
Jest to murowana, orientowana świątynia wzniesiona w 1621 roku z fundacji Anny z Zakrzewskich Wałdowskiej. Reprezentuje styl gotycko-renesansowy. Budowla jest jednonawowa z trójbocznie zamkniętym prezbiterium. Od zachodu jest umieszczona wieża, opięta w narożnikach zachodnich wydatnymi, dwuuskokowymi przyporami, pomiędzy którymi jest usytuowana obudowa portalu manierystycznego z 1621 roku, w formie półkolistej arkady. Wieża jest zwieńczona baniastym dachem hełmowym, pobitym blachą. Na zewnątrz świątynia jest oszkarpowana. Szczyt zachodni o trójkątnej formie wtopiony jest w wieżę. Kościół nakryty jest siodłowymi dachami, pokrytymi dachówką. Bogate wyposażenie budowli powstało w XVII, XVIII i XIX wieku.

</doc>
<doc id="5328100" url="https://pl.wikipedia.org/wiki?curid=5328100" title="Cmentarz parafialny w Legionowie">
Cmentarz parafialny w Legionowie

Cmentarz parafialny w Legionowie – cmentarz katolicki położony w Legionowie przy al. Legionów należący do parafii św. Jana Kantego w Legionowie.
Historia.
Cmentarz został założony w 1934 na piaszczystej wydmie w ramach Osady Parcelacyjnej Jabłonna Legionowa III tzn. na III Parceli. Jest położony między ulicami Legionów i Wardeckiego. Inicjatorem utworzenia nekropolii był proboszcz legionowskiej parafii ks. Anatol Sałaga.
Przed powstaniem cmentarza osoby wyznania katolickiego zamieszkujące Legionowo były chowane w szczególności na cmentarzu parafialnym w Chotomowie.
Najstarsze zachowane pochówki pochodzą z 1934, w tym grób Aleksandra Smogorzewskiego, sekretarza zarządu Ochotniczej Straży Pożarnej w Legionowie, zmarłego 20 września 1934.
W czasie działań wojennych z października 1944 niektóre nagrobki zostały ostrzelane.
Na terenie kwatery wojennej upamiętniono żołnierzy wojny obronnej 1939, żołnierzy Armii Krajowej, ofiar okupanta niemieckiego. Wśród grobów wyróżnia się mogiła Jana i Władysławy Skonieckich, działaczy PPR i członków Armii Ludowej zamordowanych przez hitlerowców 12 stycznia 1944, po walce na ich posesji przy ul. Królowej Jadwigi, w trakcie której zginął także syn Skonieckich Jerzy i 13-letni łącznik Władysław Nalazek. W grobie złożono również córkę Skonieckich 17-letnią Annę Barbarę, ps. „Hanka”, która zginęła 21 sierpnia 1944.

</doc>
<doc id="5328101" url="https://pl.wikipedia.org/wiki?curid=5328101" title="Język barapasi">
Język barapasi

Język barapasi (a. baropasi) – język papuaski używany w prowincji Papua w Indonezji, przez społeczność etniczną Barapasi. Według danych z 1995 r. ma 2500 użytkowników.
Jego użytkownicy zamieszkują wieś Barapasi oraz tereny na zachód od tej miejscowości (dystrykt Waropen Atas, kabupaten Waropen). Ethnologue wyróżnia dialekty: sipisi, marikai. Posługują się także językiem indonezyjskim.

</doc>
<doc id="5328102" url="https://pl.wikipedia.org/wiki?curid=5328102" title="Język baropasi">
Język baropasi



</doc>
<doc id="5328103" url="https://pl.wikipedia.org/wiki?curid=5328103" title="Mistrzostwa Europy w Pływaniu 2022">
Mistrzostwa Europy w Pływaniu 2022

Mistrzostwa Europy w Pływaniu 2022 – 36. edycja mistrzostw Europy w pływaniu, które odbywały się w dniach 11–21 sierpnia 2022 roku w Rzymie.

</doc>
<doc id="5328105" url="https://pl.wikipedia.org/wiki?curid=5328105" title="Gwara małorekańska">
Gwara małorekańska

Gwara małorekańska (, ) – gwara macedońska należąca do grupy peryferyjnych gwar zachodniomacedońskich.
Cechy językowe.
Do cech fonetycznych gwary małorekańskiej należą:
W morfologii można wskazać następujące charakterystyczne cechy:

</doc>
<doc id="5328106" url="https://pl.wikipedia.org/wiki?curid=5328106" title="Język bauri">
Język bauri



</doc>
<doc id="5328119" url="https://pl.wikipedia.org/wiki?curid=5328119" title="Anton Kolcow">
Anton Kolcow

Anton Wiktorowicz Kolcow (; ur. 24 czerwca 1973 w Czerepowcu) – rosyjski polityk, lekarz i inżynier. W latach 2017–2022 premier obwodu wołogodzkiego, od 18 lipca 2022 "de facto" szef rządu okupowanego przez Rosję obwodu zaporoskiego (części jego obszaru z siedzibą w Melitopolu).
Życiorys.
W 1996 ukończył studia lekarskie w Jarosławskiej Państwowej Akademii Medycznej (specjalizacja z pediatrii), a w 2003 z inżynierii metalurgicznej na Uniwersytecie Państwowym w Czerepowcu. Od 2010 kształcił się także w programie szkolenia dla przyszłych gubernatorów w Rosyjskiej Akademii Gospodarki Narodowej i Administracji Publicznej przy Prezydencie Federacji Rosyjskiej. Pomiędzy 1995 a 2000 pracował jako lekarz. Następnie zatrudniony w przemyśle metalurgicznym: od 2000 do 2010 w Firmie Stoik (gdzie doszedł do stanowiska dyrektorskiego), a od 2012 do 2016 w przedsiębiorstwie Siewierstal m.in. jako szef departamentów produkcji i bezpieczeństwa pracy.
W 2016 kandydował do rady obwodu wołogodzkiego z ramienia Jednej Rosji, został zastępcą gubernatora. W latach 2017–2022 był szefem rządu obwodu wołogodzkiego. Po rosyjskiej inwazji na Ukrainę w 2022 zaangażował się po stronie władz okupacyjnych. 18 lipca 2022 został powołany na stanowisko szefa rządu obwodu zaporoskiego (w jego kontrolowanej przez Rosjan części ze stolicą w Melitopolu).
Żonaty, ma dwoje dzieci.

</doc>
<doc id="5328120" url="https://pl.wikipedia.org/wiki?curid=5328120" title="Łukasz Wawrzyniak">
Łukasz Wawrzyniak

Kamerzysta lub Kamuś, właśc. Łukasz Wawrzyniak (ur. 25 listopada 1992) – polski twórca, osobowość internetowa, influencer, raper oraz zawodnik freak show fight.
Działalność internetowa i kontrowersje.
W 2017 roku był współtwórcą kanału "Lord Kruszwil" w serwisie YouTube, który prowadził z tytułowym Lordem Kruszwilem. Kanał zyskał znaczną popularność i do momentu zamknięcia w 2019 obserwowało go blisko 3 miliony widzów. Kanał wzbudzał znaczne kontrowersje, zaś w związku z prezentowanymi na nim treściami w 2019 roku, Ośrodek Monitorowania Zachowań Rasistowskich i Ksenofobicznych zawiadomił prokuraturę twierdząc, iż jego twórcy mogli dopuścić się przestępstwa, które upublicznili w internecie. Oskarżenia te doprowadziły do zablokowania kanału i zakończenia współpracy między Kamerzystą i Lordem Kruszwilem. W 2019 roku prowadził własny kanał na YouTube, który cieszył się liczbą miliona subskrybentów, a także konto na Instagramie z podobną ilością obserwujących.
W 2020 roku był oskarżony o wykorzystywanie seksualne i pisanie sprośnych wiadomości do nieletnich dziewczyn oraz bicie swojej dziewczyny.
W 2021 roku został oskarżony o wykorzystanie i znęcanie się psychiczne i fizyczne nad niepełnosprawnym intelektualnie 18-latkiem dla wyświetleń i subskrypcji. Postawiono mu wówczas zarzuty znęcanie się nad osobą nieporadną ze względu na swój stan psychiczny. W związku z zarzutami od kwietnia do 1 października 2021 przebywał w areszcie tymczasowym (wyrok w sprawie nie zapadł do września 2022).
W 2021 roku Kamerzysta usłyszał również zarzut pobicia 66-letniego mężczyzny do którego miało dojść w trakcie kręcenia jednego z filmików. Swoją wersję wydarzeń przedstawił w programie „Zadyma” w Prime MMA. W związku z oskarżeniami Kamerzysta określany był wówczas w mediach jako "patoyoutuber".
Działalność muzyczna.
Zadebiutował 8 marca 2019 utworem pt. "Piękna i bestia", który w ciągu tygodnia od publikacji uzyskał 5 milionów wyświetleń w serwisie YouTube. W tym samym miesiącu opublikował też utwór pt. "Titanic", który w zaledwie dwie godziny od publikacji zyskał pół miliona wyświetleń. Wraz z datą początku jego kariery miała miejsce trzecia gala Fame MMA na której to Kamerzysta zagrał swój pierwszy koncert wraz z Kubańczykiem.
Po debiucie Kamerzysty pojawił się w internecie krytyczny komentarz producenta muzycznego L-Pro w którym zarzucił on Kamerzyście, iż wspólnie pracowali nad materiałem płytowym po czym Kamerzysta wypuścił utwory z innym podkładem muzycznym. L-Pro w swoich social mediach napisał, że został oszukany przez Kamerzystę i nazwał go "pseudo-raperem".
12 września 2019 roku miał premierę album Kamerzysty pt. "Afirmacja" i już 19 września tego samego roku tytułowy utwór z tej płyty uplasował się na 1 miejscu listy OLiS. Był to pierwszy przypadek w Polsce kiedy popularny YouTuber znalazł się na szczycie listy najlepiej sprzedających się płyt. Ten sam utwór powrócił na listę OLiS w listopadzie 2020. 18 września 2019 album "Afirmacja" uzyskał status złotej płyty, zaś 20 listopada uzyskał status platynowej płyty. Ukazanie się płyty poprzedziły jednak kontrowersje. Album pierwotnie miał się ukazać 31 lipca 2019. Data premiery albumu została jednak przesunięta na wrzesień, ponieważ komputer zawierający nagrania utworów Kamerzysty został zatrzymany przez funkcjonariuszy policji, którzy wykonywali nakaz przeszukania jego studia. W związku z faktem, iż album rozszedł się w preorderze, w nakładzie kilku tysięcy, to w lipcu 2019 roku pojawiły się wobec Kamerzysty zarzuty słuchaczy niewierzących w ostateczne ukazanie się albumu i sugerujące oszustwo. W tamtym okresie Kamerzysta współpracował również z początkującym raperem Kubańczykiem.
5 listopada 2020 jego album pt. "?" znalazł się na 1 miejscu listy OLiS.
Walki freak show fight.
20 grudnia 2021 poprzez media społecznościowe został ogłoszony jako nowy zawodnik Prime Show MMA, a 8 dni później podczas pierwszej konferencji poznaliśmy jego rywala, czyli Marka „Kruszwila” Kruszela, z którym obaj panowie w latach 2017–2019 wspólnie nagrywali na platformie YouTube. Ich pojedynek był Main Eventem pierwszej gali Prime ("Prime 1: Zadyma"), a odbył się on w walce na zasadach MMA zaplanowanej na dystans 3 rund po 3 minuty. Kamerzysta wygrał przez błyskawiczny nokaut, trafiając Kruszwila prawym sierpowym, po którym ten upadł, następnie Wawrzyniak dobił ciosami w parterze swojego przeciwnika. Starcie w 11 sekundzie przerwał sędzia ringowy.
Jego druga walka odbyła się w Radomiu na gali "Prime 3: Street Fighter", gdzie zmierzył się z Jakubem Lasikiem w budce telefonicznej, bez zasad oraz bez limitu czasowego. Wygrał przez techniczny nokaut w 38 sekundzie walki po trzykrotnym liczeniu rywala.
26 listopada 2022 w Szczecinie podczas gali "Prime 4: Królestwo" skrzyżował rękawice w formule bokserskiej z Michałem „Bagietą” Gorzelańczykiem. Wawrzyniak zwyciężył walkę w pierwszej odsłonie przez TKO, nokdaunując trzykrotnie rywala, po czym walkę przerwał sędzia ringowy.

</doc>
<doc id="5328121" url="https://pl.wikipedia.org/wiki?curid=5328121" title="Kamerzysta">
Kamerzysta



</doc>
<doc id="5328124" url="https://pl.wikipedia.org/wiki?curid=5328124" title="Kościół Matki Bożej Różańcowej w Kuziach">
Kościół Matki Bożej Różańcowej w Kuziach

Kościół Matki Bożej Różańcowej w Kuziach – rzymskokatolicki kościół parafialny należący do dekanatu Myszyniec oraz diecezji łomżyńskiej.
Historia.
Parafia w Kuziach powstała z powodu zbyt dużej odległości do kościołów w Zbójnej i Lipnikach. O nową jednostkę kościelną starali się mieszkańcy wsi Kuzie, Plewki, Popiołki, Wyk i Złota Góra, początkowo także Baba. Ostatecznie mieszkańcy Baby pozostali przy parafii Lipniki. 
Od 1920 w Kuziach w stodole przerobionej na kaplicę odprawiano nabożeństwa. Budynek ofiarowała Ewa Nalewajek z Kuziów.
Projektantem kościoła był Rudolf Macura. Projekt sporządził w marcu 1921. Jednak dzisiejszy kształt świątyni nie jest tożsamy z projektem Macura. Architekt zaplanował trójnanowy kościół na planie prostokąta z wysoką wieżą na planie kwadratu, która miała zdobić fronton świątyni. Kościół zaprojektowano "z uwzględnieniem miejscowego stylu kurpiowskiego, w całości bardzo pięknego". Miał mieć 20 sążni długości i 14 sążni szerokości. Zapewne z powodu wyskoich kosztów lub z powodu trudności konstrukcyjnych zrezygnowano z wieży, zastępując ją wolnostojącą dzwonnicą. Uproszczono bryłę dachu. Wzorowano się na ukończonym 2 lata wcześniej kościele w Dobrym Lesie, którego projektantem mógł być Macura. Rezygnacja z pierwotnych planów Macury, spowodowana wolą parafian z Kuziów albo decyzją biskupa łomżyńskiego, sprawiła, że w późniejszych latach Macura nie przyznawał się do projektu kościoła w Kuziach. 
Kościół stanął dzięki gospodarzy z Kuziów i okolicznych wsi. Materiały budowlane wykorzystano m.in. z rozebranych stodół (kamienie z Zabiela). Fundamenty poświęcono 20 sierpnia 1921. Budowę prowadził majster Szczepan Siwek z Wanacji. Inwestycja była prowadzona dzięki staraniom ks. Marcjana Dąbrowskiego z Łosewa. 
Kościół kilka razy remontowano, ostatni raz w latach 1995–2000. Był wielokrotnie malowany. 
Świątynia ma formę charakterystyczną dla budownictwa ludowego na Kurpiach Zielonych. Jest wpisana do rejestru zabytków (nr rej. A-521 z 24 listopada 1994). 
Architektura.
Kościół stoi w centrum wsi Kuzie przy drodze Łomża–Ostrołęka. Jest drewniany, na fundamencie z granitowych bloków i takim cokole, ze szczytem na północ. Nad podwaliną wykonano drewniany okap. Ściany wystawiono w konstrukcji zrębowej wzmocnionej lisicami. Kościół jest oszalowany zewnątrz i wewnątrz deskami poziomymi i pionowymi. Więźba dachowa krokwiowa wzmocniona jętkami na wiązarach usztywnionych stolcami. Kościół kryty jest dwuspadowym dachem z blachy z ażurową sygnaturką na planie czworoboku. W każdej z elewacji sygnaturki zauważamy po dwie arkadki, nad nimi gzyms i namiotowy hełm z iglicą. Sygnaturkę umieszczono nad prezbiterium krytym trójpołaciowym dachem. Jest podniesione o jeden stopień w stosunku do podłogi nawy głównej i bocznych.
Kościół został zbudowany na planie prostokąta. Kruchta kościoła wydzielona jest na planie prostokąta. Za nią znajduje się klatka schodowa na chór muzyczny z lekko wybrzuszoną balustradą, a po drugiej stronie składzik. Klatka schodowa i składzik są zorganizowane na rzucie kwadratu. Kościół ma trzy czteroprzęsłowe nawy. Nawa główna jest dwa razy szersza od bocznych i wyższa od bocznych. Nawy boczne oddzielono od głównej słupami z zastrzałami w górnej części. Prezbiterium jest tej samej szerokości co nawa główna, zamknięte trójbocznie. Z obu stron prezbiterium wydzielono prostokątne zakrystie. Jest to układ podobny do wnętrza kościoła w Dobrym Lesie. Stropy są drewniane: nad nawami bocznymi, zakrystiami i kruchtą płaskie, a w nawie głównej, prezbiterium i nad chórem beczkowe oszalowane. W absydzie prezbiterium zauważamy pseudokonchę.
Fasada jest trójosiowa. Do kościoła wchodzimy przez betonowe schody i drewniane dwuskrzydłowe drzwi flankowane dwoma mniejszymi drzwiami. Na osi mniejszych drzwi umieszczono małe prostokątne okna. Fasadę wieńczy trójkątny szczyt z niszą, w której umieszczono figurę Maryi. Powyżej są dwa małe okrągłe otwory. Drzwi na ścianach bocznych są jednoskrzydłowe. Drzwi na elewacji frontowej i bocznych są szalowane w romby. Drzwi do zakrystii są jednoskrzydłowe i płycinowe. W nawach prostokątne okna w drewnianych ramach, wypełnione witrażami.
Ściany naw i prezbiterium są malowane. W 1973 kościół został pokryty polichromią o motywach kurpiowskich.
Organy w 1930 wykonał Bolesław Dołbniak. 

</doc>
<doc id="5328130" url="https://pl.wikipedia.org/wiki?curid=5328130" title="Pejzaż jesienny z Rybiniszek (obraz Stanisława Masłowskiego)">
Pejzaż jesienny z Rybiniszek (obraz Stanisława Masłowskiego)

Pejzaż jesienny z Rybiniszek – obraz (akwarela) o wymiarach 38×56 cm polskiego malarza Stanisława Masłowskiego z 1902 roku, znajdująca się ( w r. 2022) w zbiorach Muzeum Narodowego w Warszawie, opatrzona sygnaturą: "ST.MASŁOWSKI. Rybiniszki 902.". 
Opis.
Akwarela, o wymiarach 38×56 cm, przedstawia krajobraz z obszernym rozlewiskiem wodnym. Na pierwszym planie akwarela ukazuje lustro wody – jeziora lub rzeki – częściowo zarośnięte szuwarami i oczeretami pochylonymi przez wiatr w lewo, na tle zwartej ściany drzew w głębi. Rudo-żółtawe lub brunatne zabarwienie zarośli i drzew w oddali kontrastuje na obrazie z jaśniejszym kolorytem wody i błękitem nieba częściowo przesłoniętego przez kłębiaste obłoki. Zieleń liści na zadrzewieniu i koloryt obfitych zarośli wodnych świadczą, że pejzaż powstał w okresie wczesnej jesieni lub nawet pod koniec lata. Potwierdza to zachowana i opublikowana korespondencja artysty z Rybiniszek z sierpnia i września 1902 roku adresowana do żony artysty w Warszawie.
Dane uzupełniające.
Obraz był reprodukowany co najmniej dwukrotnie po II wojnie światowej, a szczególnie w dwu wydawnictwach albumowych poświęconych przeglądowi malarstwa polskiego na przestrzeni 500 lat.
Środowisko i okoliczności powstania niniejszego pejzażu podczas pleneru w Rybiniszkach, w 1902 roku, ukazuje korespondencja artysty z jego żoną z sierpnia i września 1902 roku. I tak, w liście datowanym „Warszawa, 29 VIII 1902” pisał: „Wyjeżdżam w tych dniach do Rybiniszek według bardzo życzliwej rady pana Benniego.” 
Natomiast w liście wysłanym po przyjeździe na miejsce, datowanym "Rybiniszki, 18 IX 1902" pisał:
Okoliczności w których akwarela powstała w założonej przez Kierbedziów 'malarskiej kolonii' w Rybiniszkach charakteryzuje też zachowana relacja pesymistycznie nastrojonego, młodszego kolegi artysty, Mariana Trzebińskiego, który - jako częsty gość słonecznych, obfitujących w zabytki Włoch - był rozczarowany brakiem interesujących dla niego miejscowych motywów malarskich. Był zarazem zdziwiony spostrzegawczością pełnego entuzjazmu Masłowskiego znajdującego bardzo liczne tematy dla swego malarstwa.
W swym pośmiertnym wspomnieniu o Masłowskim Trzebiński pisał: 

</doc>
<doc id="5328132" url="https://pl.wikipedia.org/wiki?curid=5328132" title="Rynek w Kazimierzu obraz Stanisława Masłowskiego">
Rynek w Kazimierzu obraz Stanisława Masłowskiego



</doc>
<doc id="5328133" url="https://pl.wikipedia.org/wiki?curid=5328133" title="Rezerwat przyrody Dębniak (województwo opolskie)">
Rezerwat przyrody Dębniak (województwo opolskie)

Rezerwat przyrody Dębniak – leśny rezerwat przyrody położony na terenie gminy Prudnik w powiecie prudnickim (województwo opolskie).
Powołanie.
Obszar chroniony został utworzony 12 lipca 2022 r. na podstawie Zarządzenia Regionalnego Dyrektora Ochrony Środowiska w Opolu z dnia 27 czerwca 2022 r. w sprawie ustanowienia rezerwatu przyrody „Dębniak” (Dz. Urz. Woj. Op. z 2022 r., poz. 1797). Starania przyrodników o powołanie rezerwatu trwały od 2004, a pierwotnie zakładany obszar był nieco większy od ostatecznie powołanego. Do grona postulujących jego utworzenie należał m.in. Klub Przyrodników.
Położenie.
Rezerwat ma 31,28 ha powierzchni (zarządzenie podawało 31,32 ha). Znajduje się na terenie gminy Prudnik i Nadleśnictwa Prudnik, pomiędzy miejscowościami Wierzbiec a Moszczanka. Leży w granicach Parku Krajobrazowego Góry Opawskie oraz specjalnego obszaru ochrony siedlisk Natura 2000 Góry Opawskie PLH160007. W odległości ok. 4 km na południe leży natomiast granica polsko-czeska, natomiast ok. 2 km na południowy wschód – rezerwat przyrody Olszak.
Charakterystyka.
Celem ochrony w rezerwacie przyrody jest „zachowanie ze względów naukowych i dydaktycznych leśnych zbiorowisk o charakterze wilgotnych dąbrów acydofilnych”. Jego teren znajduje się na przedpolu Gór Opawskich, tj. na północno-wschodnich skłonach wzniesienia Olszak (wysokość pomiędzy 315 a 325 m n.p.m.); obejmuje głównie obniżenia terenu z oglejoną glebą. Stanowi nietypowy las opisany w Polsce jedynie w okolicy Paczkowa, a stanowiący atlantycki wpływ klimatyczny. Las ten tworzą przede wszystkim: dąb bezszypułkowy "Quercus petraea", dąb szypułkowy "Quercus robur", brzoza omszona "Betula pubescens", brzoza brodawkowata "Betula pendula", a także świerk "Picea abies" i modrzew "Larix decidua", natomiast wśród podszytu dominuje kruszyna pospolita "Frangula alnus". W runie pojawiają się takie rośliny, jak: trzęślica "Molinia arundinacea", jastrzębiec "Hieracium spp.", borówka czernica "Vaccinium myrtillus", tojeść pospolita "Lysimachia vulgaris", konwalijka dwulistna "Maianthemum bifolium", kosmatka gajowa "Luzula luzuloides", pszeniec zwyczajny "Melampyrum pratense" i kłosówka miękka "Holcus mollis".
Według stanu na październik 2022 rezerwat nie ma ustalonego planu ochrony ani zadań ochronnych.

</doc>
<doc id="5328139" url="https://pl.wikipedia.org/wiki?curid=5328139" title="Kamuś">
Kamuś



</doc>
<doc id="5328140" url="https://pl.wikipedia.org/wiki?curid=5328140" title="Szczęsny Zachuta">
Szczęsny Zachuta

Szczęsny Zachuta, znany również jako "Jerzy" (ur. 7 września 1920 w Krakowie, zm. 30 maja 1944 lub 6 czerwca 1944 w Krakowie) – polski kleryk katolicki, ofiara niemieckich represji w czasie II wojny światowej, najbliższy przyjaciel Karola Wojtyły z podziemnego seminarium duchownego w Krakowie, pomagał Żydom w czasie wojny.
Życiorys.
Po niemieckiej agresji na Polskę z 1 września 1939 i sowieckim ataku na Polskę 17 września 1939 w czasie II wojny światowej – Szczęsny Zachuta został studentem konspiracyjnego seminarium duchownego w Krakowie. Tajne studia teologiczne rozpoczął w 1942/43 roku. Studiował w Wyższym Seminarium Duchownym filozofię i teologię. Pracował także jako konduktor tramwajów w Krakowie.
Działał w ruchu oporu i w organizacji harcerskiej Szarych Szeregów, które były częścią Polskiego Państwa Podziemnego.
Był najbliższym przyjacielem Karola Wojtyły z podziemnego seminarium duchownego, jakie działało w Krakowie w latach niemieckiej okupacji, o czym wspominał późniejszy papież w swojej książce pt. „Dar i Tajemnica”.
Szczęsny Zachuta organizował pomoc dla ukrywających się Żydów podczas II wojny światowej i okupacji niemieckiej. Pomagał Żydom przygotowując ich do chrztu i przy wydawaniu świadectw.
Występował pod fałszywym nazwiskiem "Feliks Mszański". Nazwisko przybrane było nazwiskiem jego babki.
Został aresztowany przez Niemców 13 kwietnia 1944 r.. Uwięziony został przez okupantów w więzieniu niemieckim przy ul. Montelupich w Krakowie. Jego nazwisko znalazło się na liście skazanych na śmierć ogłoszonej przez Niemców 6 czerwca 1944. Nieznane pozostaje miejsce jego pochówku.
Jego najbliższy przyjaciel z seminarium w Krakowie, kard. Karol Wojtyła pisał o nim do jego rodziny w 1958 roku: „Potworne okrucieństwo okupanta odebrało wówczas nam wszystkim Szczęsnego. Dziś, gdy Pan Nasz dopuścił mi tu na ziemi dojść do pełni kapłaństwa, nie mogę nie pamiętać o moim najbliższym Bracie, któremu droga do kapłaństwa została zamknięta na samym początku”.
Rodzina poprosiła o przechowywanie listu od Karola Wojtyły w bazylice św. Bartłomieja w Rzymie we Włoszech, aby był to „symboliczny grób Szczęsnego w szczególnym miejscu, bo poświęconym pamięci męczenników XX wieku przez jego przyjaciela Jana Pawła II”.
Abp Jan Romeo Pawłowski, sekretarz ds. Reprezentacji Papieskich w Sekretariacie Stanu Stolicy Apostolskiej powiedział, że „Szczęsny Zachuta jest przykładem współczesnego męczennika za wiarę. (...) ów męczennik, którego ciała nigdy nie odnaleziono, będzie miał teraz swój symboliczny grób w rzymskiej bazylice na Wyspie Tyberyjskiej”.
Bratem Szczęsnego Zachuty był ks. Andrzej Zachuta z diecezji kieleckiej.

</doc>
<doc id="5328142" url="https://pl.wikipedia.org/wiki?curid=5328142" title="Język semimi">
Język semimi

Język semimi, także: etna bay, muri, wesrau – język papuaski z rodziny . Jest używany przez grupę ludności na półwyspie Bomberai w prowincji Papua Zachodnia w Indonezji (kabupaten Kaimana), a także w centralnej Papui, w kabupatenie Nabire, blisko granicy z Papuą Zachodnią. Według danych z 1991 roku mówi nim 1000 osób.
Jego znajomość jest w zaniku. Już w latach 90. XX wieku nie posługiwali się nim wszyscy spośród najmłodszych członków społeczności. Nie wykształcił piśmiennictwa.

</doc>
<doc id="5328146" url="https://pl.wikipedia.org/wiki?curid=5328146" title="Język mer">
Język mer

Język mer, także: miere, muri – język papuaski z rodziny . Według danych z 2000 roku mówi nim 80 osób.
Nie wykształcił piśmiennictwa.

</doc>
<doc id="5328147" url="https://pl.wikipedia.org/wiki?curid=5328147" title="Czesław Mikołajunas">
Czesław Mikołajunas

Czesław Mikołajunas (ur. 1906 w Libawie, zm. 23 listopada 1990 w Warszawie) – polski prawnik specjalizujący się w prawie międzynarodowym, powstaniec warszawski ps. Lanca. 
Życiorys.
Był Polakiem z Litwy kowieńskiej. Ukończył Gimnazjum w Poniewieżu, a następnie Uniwersytet Kowieński. Od początku studiów uczestniczył w działalności Korporacji Akademickiej Lauda. Był jej sekretarzem i wiceprezesem. Ponadto był członkiem Zjednoczenia Polaków Studentów Uniwersytetu Witolda Wielkiego w Kownie. W latach akademickich 1932/33 i 1933/34 był również prezesem Związku Polskiej Młodzieży Akademickiej Litwy. Zasiadał w zarządzie Polskiego Klubu Sportowego "Sparta". Uprzednio był czynnym sportowcem. Uczestniczył w zawodach kajakowych. 
W czasie drugiej wojny światowej działał w konspiracji. Był żołnierzem Wileńskiego Okręgu Związku Walki Zbrojnej - Armii Krajowej. Został aresztowany przez gestapo i uwięziony. Wileńska AK wyznaczyła go na oficera łącznikowego z Warszawą. Jego oddziałem był V obwód (Mokotów) AK. 
Po powstaniu opuścił stolicę z ludnością cywilną i znów został aresztowany przez gestapo. Po wojnie zamieszkał w Warszawie. Był pracownikiem handlu zagranicznego. 

</doc>
<doc id="5328161" url="https://pl.wikipedia.org/wiki?curid=5328161" title="Wanda Ważewska-Riesenkampf">
Wanda Ważewska-Riesenkampf

Wanda Ważewska-Riesenkampf (ur. 1924, zm. 11 września 2016) – polska metalurg, prof. dr hab. inż.
Życiorys.
W 1952 ukończyła studia w Politechnice Wrocławskiej, w 1985 uzyskała tytuł profesora nauk technicznych. Pracowała w Instytucie Metalurgii i Inżynierii Materiałowej im. Aleksandra Krupkowskiego PAN.

</doc>
<doc id="5328163" url="https://pl.wikipedia.org/wiki?curid=5328163" title="Andrzej Herman">
Andrzej Herman

Andrzej Herman (zm. 18 września 2016) – polski ekonomista, prof. dr hab.
Życiorys.
Studiował na Wydziale Ekonomiki Produkcji Szkoły Głównej Planowania i Statystyki, w 1980 obronił rozprawę doktorską, w 1988 otrzymał stopień doktora habilitowanego. 14 sierpnia 2014 uzyskał tytuł profesora nauk ekonomicznych. Był zatrudniony na stanowisku profesora w kierowanej przez siebie Katedrze Small Businessu w Kolegium Nauk o Przedsiębiorstwie Szkoły Głównej Handlowej (SGH).
Był dyrektorem w Instytucie Zarządzania Wartością, dziekanem Kolegium Nauk o Przedsiębiorstwie SGH. Pełnił funkcję zastępcy przewodniczącego Polskiego Towarzystwa Współpracy z Klubem Rzymskim, był też członkiem Komitetu Prognoz „Polska 2000 Plus”.

</doc>
<doc id="5328164" url="https://pl.wikipedia.org/wiki?curid=5328164" title="Mieczysław Górkiewicz">
Mieczysław Górkiewicz

Mieczysław Górkiewicz (ur. 7 stycznia 1925 w Krakowie, zm. 14 marca 2001 w Cholerzynie) – polski aktor teatralny i filmowy, reżyser teatralny, dyrektor teatrów.
Życiorys.
Naukę aktorstwa rozpoczął w kwietniu 1945 roku w Krakowie, a następnie w 1946 roku wyjechał do Gdańska, gdzie kontynuował naukę w Studiu Dramatycznym przy tamtejszym Teatrze Wybrzeże. Egzamin aktorski zdał w 1948 roku w Państwowej Wyższej Szkole Teatralnej w Krakowie. Następnie był aktorem Teatru Wybrzeże (1948-1949), Teatru Wojska Polskiego w Łodzi (1949-1950), Teatru Ateneum w Warszawie (1950-1952), Teatru im. Juliusza Osterwy w Lublinie (1952-1953), Teatru im. Stefana Jaracza w Olsztynie (1953-1954), Teatru Ziemi Opolskiej (1954-1956), Teatru im. Juliusza Słowackiego w Krakowie (1956-1961) oraz inspicjentem (1956-1957) oraz aktorem (1961-1963) Teatru Starego w Krakowie. Podczas pracy w Lublinie debiutował jako reżyser (wrzesień 1953), natomiast w 1960 roku ukończył studia reżyserskie na krakowskiej PWST. 
W latach 1963-1967 pracował w Bielsku-Białej gdzie był dyrektorem Teatru Polskiego oraz kierownikiem Teatru Lalek Banialuka (1963-1964). Następnie pełnił funkcje: dyrektora Teatru Śląskiego im. Stanisława Wyspiańskiego w Katowicach (1967-1971) oraz dyrektora i kierownika artystycznego Teatru „Bagatela” w Krakowie (1971-1979, w latach 1971-1973 jako Teatr Rozmaitości). W latach 1979-1982 grał w krakowskim Teatrze im. Juliusza Słowackiego. Karierę sceniczną zakończył w 1995 roku, reżyserując w Teatrze Zagłębia w Sosnowcu. Ponadto w latach 1961-1974 wyreżyserował siedem spektakli Teatru Telewizji, natomiast w sześciu wystąpił jako aktor. W 1959 roku brał udział w jednej audycji Teatru Polskiego Radia.
W latach 1974-1977 wykładał na krakowskiej Państwowej Wyższej Szkole Teatralnej. W uznaniu zasług został odznaczony: Złotym Krzyżem Zasługi (1962), Odznaką „Zasłużony dla Województwa Katowickiego” (1966), Krzyżem Kawalerskim Orderu Odrodzenia Polski (1970), Odznaką „Zasłużony Działacz Kultury” (1975) oraz Medalem 40-lecia Polski Ludowej (1985).

</doc>
<doc id="5328165" url="https://pl.wikipedia.org/wiki?curid=5328165" title="Critérium Neige et Glace 1972">
Critérium Neige et Glace 1972

Critérium Neige et Glace 1972 (19. Critérium Neige et Glace) – 19 edycja rajdu samochodowego Critérium Neige et Glace rozgrywanego we Francji. Rozgrywany był od 19 do 20 lutego 1972 roku. Była to trzecia runda Rajdowych Mistrzostw Europy w roku 1972 oraz runda Rajdowych Mistrzostw Francji.

</doc>
<doc id="5328167" url="https://pl.wikipedia.org/wiki?curid=5328167" title="Mistrzostwa Czech w Lekkoatletyce 2020">
Mistrzostwa Czech w Lekkoatletyce 2020

51. Mistrzostwa Czech w Lekkoatletyce – zawody lekkoatletyczne, które odbyły się 8 i 9 sierpnia 2020 na stadionie klubu AK Škoda Pilzno w Pilźnie. Wskutek pandemii COVID-19 nie rozegrano mistrzostw w maratonie oraz w chodzie na 50 kilometrów mężczyzn (zamiast tych ostatnich odbyły się mistrzostwa w chodzie na 50 000 metrów na bieżni).

</doc>
<doc id="5328170" url="https://pl.wikipedia.org/wiki?curid=5328170" title="Iwan Sawczenko">
Iwan Sawczenko



</doc>
<doc id="5328173" url="https://pl.wikipedia.org/wiki?curid=5328173" title="Iwan Sawczenko (hokeista)">
Iwan Sawczenko (hokeista)

Iwan Sawczenko, ukr. Іван Савченко (ur. 19 marca 1993 w Charkowie) – ukraiński hokeista, reprezentant Ukrainy.
Kariera.
Wychowanek klubu Drużba-78 Charków w rodzinnym mieście. Od 2008 regularnie występował w zespołach ligi ukraińskiej, w tym od 2018 przez cztery kolejne sezony w barwach klubu z Krzemieńczuka. W sierpniu 2022 ogłoszono jego transfer do KH Energa Toruń w Polskiej Hokej Lidze, wkrótce potem poinformowano, że ostatecznie nie zagra w tym polskim klubie.
W barwach juniorskich reprezentacji Ukrainy uczestniczył w turniejach mistrzostw świata juniorów do lat 18 edycji 2009 (Dywizja IB), 2010 (Dywizja II), mistrzostw świata juniorów do lat 20 edycji 2012 (Dywizja IIA), 2013 (Dywizja IB). Brał udział w turnieju Zimowej Uniwersjady 2013. W późniejszych latach został reprezentantem kadry seniorskiej.

</doc>
<doc id="5328179" url="https://pl.wikipedia.org/wiki?curid=5328179" title="2022 European Championships">
2022 European Championships



</doc>
<doc id="5328181" url="https://pl.wikipedia.org/wiki?curid=5328181" title="European Championships (multi-sportwe wydarzenie)">
European Championships (multi-sportwe wydarzenie)



</doc>
<doc id="5328182" url="https://pl.wikipedia.org/wiki?curid=5328182" title="Halowe Mistrzostwa Czech w Lekkoatletyce 2020">
Halowe Mistrzostwa Czech w Lekkoatletyce 2020

Halowe Mistrzostwa Czech w Lekkoatletyce w 2020 – halowe zawody lekkoatletyczne organizowane przez Český atletický svaz, które odbyły się 22 i 23 lutego w Ostrawie.

</doc>
<doc id="5328185" url="https://pl.wikipedia.org/wiki?curid=5328185" title="Mistrzostwa Europy we wspinaczce sportowej 2022">
Mistrzostwa Europy we wspinaczce sportowej 2022



</doc>
<doc id="5328186" url="https://pl.wikipedia.org/wiki?curid=5328186" title="Zaraza ziemniaka na pomidorze">
Zaraza ziemniaka na pomidorze

Zaraza ziemniaka na pomidorze () – choroba pomidora wywołana przez grzybopodobny organizm "Phytophthora infestans".
Objawy.
Patogen "Phytophthora infestans" najbardziej znany jest z tego, że wywołuje zarazę ziemniaka. Ale poraża także pomidory i niektóre inne rośliny z rodziny psiankowatych ("Solanaceae"), np. petunię.
Na pomidorze patogen poraża wszystkie nadziemne części rośliny. Pierwsze objawy pojawiają się na młodszych, bardziej soczystych liściach w górnej części pędu. Początkowo są to wodniste plamy o nieregularnych kształtach, często z jaśniejszą obwódką lub pierścieniem. Są widoczne na obydwu stronach liści. Przy wysokiej wilgotności na dolnej stronie liścia może się tworzyć biały, watowaty nalot składający się z konidioforów i zarodników patogenu. W miarę postępu choroby zmiany powiększają się, powodując brązowienie, wysychanie, nekrozę i obumieranie liści. Później patogen może porazić także owoce pomidora na wszystkich etapach rozwoju. Porażone owoce są zazwyczaj jędrne z tłustymi plamami, które później stają się skórzaste i czekoladowobrązowe. Plamy te mogą obejmować część owocu lub cały owoc.
Epidemiologia.
Zarazę ziemniaka na pomidorze mogą powodować także inne gatunki "Phytophthora", w szczególności "Phytophthora nicotianae" i " Phytophthora capsici", ale infekują one pomidora w glebie, zazwyczaj dopiero po zalaniu roślin wodą, lub gdy gleba jest silnie podmokła. Zarodniki "Phytophthora infestans" natomiast roznoszone są w powietrzu przez wiatr. Patogenowi sprzyja chłodna, wilgotna pogoda. Chmury chronią zarodniki przed działaniem promieni słonecznych UV, a wilgotne warunki pozwalają zarodnikom na infekcję, gdy wylądują na liściach. Podczas deszczowej pogody, mgły lub obfitej rosy zmiany chorobowe mogą pojawić się na liściach w ciągu 3–5 dni od infekcji, a wkrótce potem może pojawić się biały nalot, świadczący o produkcji zarodników. Chociaż zarodniki mogą być wytwarzane również na owocach pomidora, częściej powstają na liściach. Mogą się łatwo rozprzestrzeniać także podczas nawadniania i mogą być roznoszone przez sprzęt. Wiatr może je przenieść na sąsiednie pola w promieniu nawet kilkunastu kilometrów lub więcej. Zarodniki te są źródłem infekcji wtórnych rozprzestrzeniających chorobę.
Ochrona.
Zaleca się sadzenie pomidorów na początku sezonu, w ten sposób unika się wysokiego natężenia zarazy. Należy unikać zwilżania liści, najlepsze jest podlewanie kropelkowe. Ważny jest systematyczny monitoring i usuwanie porażonych roślin i owoców, a także samosiewów i chwastów. W miarę możności należy uprawiać odmiany odporne na zarazę i chronić uprawę fungicydami. Należy to robić profilaktyczne, gdy choroba opanuje plantację, opryskiwaniem nie można już roślin wyleczyć.
W uprawach ekologicznych jedynym możliwym sposobem uniknięcia zarazy jest uprawa odmian odpornych i przestrzeganie ogólnych zasad ochrony przed chorobami grzybowymi.

</doc>
<doc id="5328188" url="https://pl.wikipedia.org/wiki?curid=5328188" title="Mołoda Hwardija Donieck">
Mołoda Hwardija Donieck

Mołoda Hwardija Donieck (ukr. Молода гвардія Донецьк, ros. Молодая гвардия Донецк – Mołodaja Gwardija Donieck) – ukraińska juniorska drużyna hokeja na lodzie z siedzibą w Doniecku.
Historia.
Stanowiąca zaplecze dla klubu Donbas Donieck drużyna juniorska wiosną 2013 została przyjęta do rosyjskich rozgrywek juniorskich MHL. Zespół wystąpił w edycji ligowej 2013/2014 i w rundzie zasadniczej zajęła ósme miejsce w Dywizji Centrum. Następnie w pierwszej rundzie play-off (1/16 finału) został wyeliminowany przez HK MWD Bałaszycha w meczach 0:3. Głównym trenerem ekipy był Ołeksandr Hodyniuk, jego asystentem Ihor Czybiriew, a trenerem bramkarzy Serhij Tkaczenko. 
Przed nowym sezonem MHL Mołoda Hwardija został usunięta z rozgrywek z uwagi na trwającą wojnę na wschodniej Ukrainie.

</doc>
<doc id="5328190" url="https://pl.wikipedia.org/wiki?curid=5328190" title="Kościół św. Trójcy w Ciasnej (nieistniejący)">
Kościół św. Trójcy w Ciasnej (nieistniejący)



</doc>
<doc id="5328191" url="https://pl.wikipedia.org/wiki?curid=5328191" title="Archidiecezja Nowy Jork">
Archidiecezja Nowy Jork



</doc>
<doc id="5328193" url="https://pl.wikipedia.org/wiki?curid=5328193" title="Archidiecezja Boston">
Archidiecezja Boston



</doc>
<doc id="5328196" url="https://pl.wikipedia.org/wiki?curid=5328196" title="Archidiecezja Nowy Orlean">
Archidiecezja Nowy Orlean



</doc>
<doc id="5328197" url="https://pl.wikipedia.org/wiki?curid=5328197" title="Metropolia Boston">
Metropolia Boston



</doc>
<doc id="5328198" url="https://pl.wikipedia.org/wiki?curid=5328198" title="Metropolia Portland">
Metropolia Portland



</doc>
<doc id="5328199" url="https://pl.wikipedia.org/wiki?curid=5328199" title="Archidiecezja Portland (Oregon)">
Archidiecezja Portland (Oregon)



</doc>
<doc id="5328201" url="https://pl.wikipedia.org/wiki?curid=5328201" title="Derek Cornelius">
Derek Cornelius

Derek Austin Cornelius (ur. 25 listopada 1997 w Ajax) – kanadyjski piłkarz pochodzenia barbadoskiego i jamajskiego występujący na pozycji środkowego obrońcy, reprezentant kraju, obecnie zawodnik greckiego Panetolikosu.

</doc>
<doc id="5328206" url="https://pl.wikipedia.org/wiki?curid=5328206" title="Kowaliki (stacja kolejowa)">
Kowaliki (stacja kolejowa)

Kowaliki, Kowoliki – dawna wąskotorowa towarowa stacja kolejowa w Tarnowskich Górach, w województwie śląskim, w Polsce. Stacja była zlokalizowana w kilometrze 15,5 linii Nowy Karb – Bibiela. Została otwarta w 1856 roku.

</doc>
<doc id="5328207" url="https://pl.wikipedia.org/wiki?curid=5328207" title="Ginandromorf">
Ginandromorf



</doc>
<doc id="5328208" url="https://pl.wikipedia.org/wiki?curid=5328208" title="Ginandromorfizm">
Ginandromorfizm



</doc>
<doc id="5328209" url="https://pl.wikipedia.org/wiki?curid=5328209" title="Tkanka glejowa">
Tkanka glejowa



</doc>
<doc id="5328216" url="https://pl.wikipedia.org/wiki?curid=5328216" title="Iwan Andrejewicz Iłgowski">
Iwan Andrejewicz Iłgowski

Iwan (Jan) Andrejewicz Iłgowski herbu własnego – ciwun wieszwiański w latach 1569-1571, ciwun szawdowski w latach 1565-1569, ciwun tendziagolski w latach 1554-1565, ciwun kraski w latach 1555-1565, podstarości żmudzki w latach 1554-1566, ciwun kraski w latach 1555-1565, dworzanin hospodarski.
Podpisał unię lubelską 1569 roku. Poseł na sejm 1570 roku z województwa żmudzkiego.
Był wyznawcą kalwinizmu.

</doc>
<doc id="5328218" url="https://pl.wikipedia.org/wiki?curid=5328218" title="Glochidium (botanika)">
Glochidium (botanika)

Glochidium (l. mn. glochidia; gr. "glōchis" – grot strzały; "-idion" – zdrobnienie) – drobny, haczykowato zakończony wyrostek (szczecinka lub włosek) zwykle licznie występujący np. w kępkach.

</doc>
<doc id="5328223" url="https://pl.wikipedia.org/wiki?curid=5328223" title="Wołodymyr Saldo">
Wołodymyr Saldo

Wołodymyr Wasylowycz Saldo (; ; ur. 12 czerwca 1956 w Żowtnewem (obecnie część Mikołajowa pod nazwą Bohojawłenśkyj) – ukraiński polityk, samorządowiec, inżynier i ekonomista. W latach 2002–2012 i 2014–2015 mer Chersonia, w latach 2012–2014 deputowany Rady Najwyższej Ukrainy, od 29 kwietnia do 4 sierpnia 2022 i ponownie od 19 września szef Chersońskiej Wojskowo-Cywilnej Administracji ("de facto" gubernator większości terytorium okupowanego przez Rosję obwodu chersońskiego).
Życiorys.
Syn robotnika Wasyla i lekarki Miry. W 1978 ukończył studia z inżynierii budownictwa w Instytucie Górnictwa w Krzywym Rogu, w 2008 uzyskał stopień kandydata nauk ekonomicznych w jednym z lwowskich instytutów naukowych. Od 1978 do 2001 pracował jako inżynier i szef działu instalacji w z przedsiębiorstwach budowlanych w Chersoniu, w międzyczasie przez pięć lat działał jako doradca wojskowy Armii Mongolskiej Republiki Ludowej. Później został szefem lokalnej stowarzyszenia inżynierów i inwestorów, a w 2015 został współwłaścicielem firmy działającej w Czechach. W 2016 został tymczasowo aresztowany na Dominikanie w związku z zarzutami porwania.
W 1998 po raz pierwszy wybrany do rady miejskiej Chersonia. W 2001 wstąpił do Partii Regionów. W latach 2001–2002 był zastępcą szefa Chersońskiej Obwodowej Administracji Państwowej, odpowiedzialnym m.in. za budownictwo i mieszkalnictwo. Od 2002 do 2012 sprawował funkcję mera Chersonia, trzykrotnie wygrywając wybory. W latach 2012–2014 był deputowanym Rady Najwyższej Ukrainy VII kadencji. W 2014 czasowo przeniósł się do Rosji. W tym samym roku powrócił na stanowisko mera i przystąpił do ugrupowania Nasz Kraj. W wyborach samorządowych w 2015 ponownie kandydował, uzyskując mandat w radzie miejskiej Chersonia. W 2020 założył własne lokalne stronnictwo Blok Wołodymyra Saldo (zostało ono zdelegalizowane w 2022 z racji popierania rosyjskiej agresji na terytorium ukraińskie). W 2020 po raz kolejny ubiegał się o fotel mera, przegrał w drugiej turze.
W 2022 po rosyjskiej inwazji na Ukrainę podjął współpracę z Rosjanami, początkowo deklarując, że nie zamierza tworzyć w Chersoniu „republiki ludowej” takiej, jak w Doniecku czy Ługańsku. 10 marca 2022 został wiceprzewodniczącym Komitetu Ocalenia dla Pokoju i Porządku, organizacji faktycznie wspierającej Rosjan i tworzącej nową lokalną administrację. 26 kwietnia 2022 powołany przez okupantów na stanowisko szefa Chersońskiej Wojskowo-Cywilnej Administracji (de facto gubernatora obwodu chersońskiego, w większości zajętego przez wojska rosyjskie). Uzyskał także rosyjski paszport. Podczas jego rządów zapowiedziano przeprowadzenie referendum w sprawie przyłączenia okupowanej części obwodu chersońskiego do Rosji. Z czasem wpływy na tym obszarze przejęli jednak sami Rosjanie, marginalizując Saldę i innych ukraińskich kolaborantów. Na początku sierpnia 2022 zapadł na bliżej nieokreśloną chorobę i trafił do szpitala najpierw na Krymie, a następnie w Moskwie (według części źródeł otruto go i zapadł w śpiączkę). Na stanowisku zastąpił go wówczas tymczasowo Siergiej Jelisiejew. 12 września 2022 w mediach pojawiły się niepotwierdzone informacje o jego śmierci. 18 września 2022 powrócił do Chersonia, według części źródeł ponownie objemując kierownictwo nad miejscową administracją i przeprowadzeniem referendum. 30 września uczestniczył w oficjalnej uroczystości w Moskwie, podczas której Władimir Putin potwierdził wyniki referendum, uznając „niezależność” obwodu chersońskiego i zamiar jego formalnej aneksji przez Rosję. Wstąpił także do Jednej Rosji. Z dniem 5 października po aneksji obwodu chersońskiego został jego tymczasowym gubernatorem.
W związku z działalnością we władzach okupacyjnych w czerwcu 2022 został objęty sankcjami Unii Europejskiej, a w sierpniu 2022 sankcjami Stanów Zjednoczonych. Ukraińska prokuratura wszczęła wobec niego postępowanie o zdradę stanu.
Odznaczenia.
Odznaczony m.in. Orderem „Za zasługi” III klasy (1999), II klasy (2006) i I klasy (2011), Orderem Świętego Sergiusza Radoneżskiego II klasy (2005) i Orderem św. Jana Ewangelisty (przyznanym przez Ukraiński Kościół Prawosławny w 2008), a także odznaczeniami organizacji i jednostek samorządowych.

</doc>
<doc id="5328225" url="https://pl.wikipedia.org/wiki?curid=5328225" title="Massula">
Massula

Massula – pływające skupienie mikrospor zanurzonych w piankowatej ośluźni (peryplazmodium) u paproci wodnych z rodzaju "Azolla." Jest pokryta licznymi glochidiami.

</doc>
<doc id="5328239" url="https://pl.wikipedia.org/wiki?curid=5328239" title="Kościół Narodzenia Najświętszej Maryi Panny w Krowiarkach (nieistniejący)">
Kościół Narodzenia Najświętszej Maryi Panny w Krowiarkach (nieistniejący)



</doc>
<doc id="5328240" url="https://pl.wikipedia.org/wiki?curid=5328240" title="Halowe Mistrzostwa Czech w Lekkoatletyce 1994">
Halowe Mistrzostwa Czech w Lekkoatletyce 1994

Halowe Mistrzostwa Czech w Lekkoatletyce w 1994 – halowe zawody lekkoatletyczne organizowane przez Český atletický svaz, które odbyły się 26 i 27 lutego w Jabloncu nad Nysą.

</doc>
<doc id="5328243" url="https://pl.wikipedia.org/wiki?curid=5328243" title="Specjalistyczny Urząd Górniczy">
Specjalistyczny Urząd Górniczy

Specjalistyczny Urząd Górniczy – centralna jednostka organizacyjna rządu istniejąca w latach 2011-2022, powołana do wykonywania zadań wymienionych w przepisach określających kompetencje dyrektora SUG oraz działając pod bezpośrednim kierownictwem tego dyrektora.
Powołanie Urzędu.
Na podstawie ustawy z 2011 r. – Prawo geologiczne i górnicze powołano dyrektora Specjalistycznego Urzędu Górniczego w miejsce zniesionego Urzędu Górniczego do Badań Kontrolnych Urządzeń Energo-Mechanicznych. Siedzibą Urzędu były Katowice.
Zakres działania Urzędu.
Specjalistyczny Urząd Górniczy jako organ administracji rządowej podlegał Prezesowi Wyższego Urzędu Górniczego.
 Dyrektor Specjalistycznego Urzędu Górniczego był organem nadzoru górniczego pierwszej instancji właściwym rzeczowo w sprawach podziemnych zakładów górniczych w odniesieniu do: 
Dyrektor Specjalistycznego Urzędu Górniczego był organem administracji architektoniczno-budowlanej i nadzoru budowlanego pierwszej instancji właściwym w sprawach podziemnych zakładów górniczych w odniesieniu do:
Zniesienie Urzędu.
Na podstawie ustawy z 2022 r. o zmianie ustawy - Prawo geologiczne i górnicze oraz niektórych innych ustaw zniesiono dyrektora Specjalistycznego Urzędu Górniczego.

</doc>
<doc id="5328252" url="https://pl.wikipedia.org/wiki?curid=5328252" title="Zef Shiroka">
Zef Shiroka

Zef Shiroka (ur. 29 marca 1895 w Szkodrze, zm. 15 czerwca 1969 tamże) - minister handlu i przemysłu Albanii w 1943 roku.
Życiorys.
W 1942 roku został mianowany szefem Komisji ds. Żywności w Prizrenie.
Od 12 lutego do 28 kwietnia 1943 był ministrem handlu i przemysłu Albanii.
W kwietniu 1945 został skazany przez władze komunistyczne na 15 lat pozbawienia wolności, ponieważ został uznany za wroga ludu.
Życie prywatne.
Miał brata Frederika i trzy siostry: Florindę, Reginę i Terezinę.

</doc>
<doc id="5328253" url="https://pl.wikipedia.org/wiki?curid=5328253" title="Teemu Elomo">
Teemu Elomo

Teemu Elomo (ur. 13 stycznia 1979 w Turku) – fiński hokeista, reprezentant Finlandii, trener.
Jego bracia Miika (ur. 1977) i Tommi (ur. 1981) także zostali hokeistami.
Kariera zawodnicza.
Wychowanek klubu TPS w rodzinnym mieście. grał w drużynach juniorskich i zespole seniorskim do 2001. Potem grał w drużynie z Espoo do 2005. Od tego roku przez kolejne cztery sezony grał w szwedzkim klubie Mora IK. W późniejszych latach grał w innych drużynach w ligach europejskich. Na początku 2016 przeszedł do fińskiego klubu TuTo, gdzie trenerem był jego brat Miika.
W barwach juniorskich reprezentacji Finlandii uczestniczył w turniejach mistrzostw świata juniorów do lat 17 edycji 1996, mistrzostw Europy juniorów do lat 18 edycji 1996, 1997, mistrzostw świata juniorów do lat 20 edycji 1998, 1999. W sezonie 2001/2002 występował w seniorskiej reprezentacji kraju.
Kariera trenerska.
Karierę szkoleniowca rozpoczął jako grający trener w swoim ostatnim klubie, szwedzkim Olofströms IK. Po dwóch latach, w 2018 został trenerem innej szwedzkiej ekipy, Osby IK. Latem 2020 został trenerem norweskiej drużyny Haugesund Seagulls. W maju 2022 został ogłoszony trenerem drużyny KH Energa Toruń w rozgrywkach Polskiej Hokej Ligi (w styczniu tego roku jego brat Miika został szkoleniowcem innego zespołu z tej ligi, STS Sanok).

</doc>
<doc id="5328254" url="https://pl.wikipedia.org/wiki?curid=5328254" title="Carskie wrota">
Carskie wrota



</doc>
<doc id="5328266" url="https://pl.wikipedia.org/wiki?curid=5328266" title="Born Slippy">
Born Slippy

Born Slippy – utwór zespołu Underworld, wydany jako singiel w 1995 roku. Światową popularność zyskał w wersji „Born Slippy .NUXX”, wydanej 1 lipca 1996 roku, po tym jak został wykorzystany na ścieżce dźwiękowej filmu "Trainspotting". Doszedł do 2. miejsca na UK Singles Chart. 7 stycznia 2022 roku zyskał status platynowej płyty BPI. 
Historia.
Jak wspominał Karl Hyde, utwór powstał w ciągu jednej nocy. Było to w czasie, gdy miał on zwyczaj chodzić na drinka w Soho. Zajmował się też fotografią, więc przy okazji tych wizyt przechadzał się po dzielnicy z notesem i aparatem obserwując wydarzenia.
Utwór zyskał światową popularność w wersji „Born Slippy .NUXX”, po tym jak został wykorzystany na ścieżce dźwiękowej filmu "Trainspotting" w reżyserii Danny’ego Boyle’a z 1996 roku. Doszedł do 2. miejsca na UK Singles Chart. Reżyser nazwał utwór „tętnem” filmu, „oddającym euforyczne wzloty po intensywnych upadkach”. „Born Slippy .NUXX” powrócił w 2003 roku na brytyjskie listy przebojów, kiedy został ponownie wydany z nowymi remiksami.
Wydanie.
Born Slippy.
„Born Slippy” został wydany jako singiel 1 maja 1995 roku w (Wielkiej Brytanii) nakładem Junior Boy’s Own oraz w Stanach Zjednoczonych nakładem Wax Trax! i TVT 
Born Slippy .NUXX.
„Born Slippy .NUXX” został wydany jako singiel 1 lipca 1996 roku w (Wielkiej Brytanii) nakładem Junior Boy’s Own oraz w USA nakładem Wax Trax! i TVT
Lista utworów – Born Slippy.
Wersja brytyjska.
Lista według Discogs:
Lista utworów.
Wersja amerykańska.
Lista według Discogs:
Personel:
Lista utworów – Born Slippy .NUXX.
Wersja brytyjska.
Lista według Discogs:
Wersja amerykańska.
Lista według Discogs:
Na rynku ukazało się w 1996 roku kilkadziesiąt różnych wersji tego wydawnictwa.
Odbiór.
Opinie krytyków.
„Born Slippy .NUXX stał się jedną z największych tanecznych piosenek lat 90. i pozostaje nieodzownym elementem koncertów zespołu” – uważa Sean T. Collins z magazynu Stereogum.
Brytyjski magazyn Music Week określił utwór jako „hymn pokolenia”.
Tim DiGravina z AllMusic ocenia, iż „trzypiosenkowe wydanie Born Slippy zwodniczo zawiera prawie 30 minut muzyki. Niestety, poza parkietem, dwa z tych utworów są chyba zbyt trudne do zniesienia. Najlepszy moment Born Slippy, czy też najlepsze dziesięć minut, znajduje się w .NUXX. Utwór ten jest po prostu jednym z najlepszych kawałków elektroniki, jakie można znaleźć.
Danny Boyle określił „Born Slippy .NUXX” jako „idealne crescendo” filmu "Trainspotting". Zarazem dzięki filmowi „Born Slippy” stał się jednym z najbardziej ikonicznych utworów lat 90..
Według Paula Lestera z dziennika The Guardian „'Born Slippy' zespołu "Underworld" i 'To Here Knows When' My Bloody Valentine sprawiły, że dziwne, taneczne dźwięki znalazły się wysoko na listach przebojów, a ten pierwszy osiągnął numer dwa, co było częstym miejscem dla freaky popu”.
Klasyfikacje.
2004 – 4. miejsce „Born Slippy” na liście Największych tanecznych utworów wszech czasów, ustalonej w głosowaniu czytelników magazynu Mixmag.
2010 – 31. miejsce „Born Slippy .NUXX” na liście Najlepszych nagrań lat 90. magazynu Pitchfork.
2011 – 95. miejsce „Born Slippy .NUXX” na liście 100 najlepszych singli lat 90. magazynu Slant.
2014 – 261. miejsce „Born Slippy” na liście 500 największych piosenek wszech czasów magazynu NME.
Born Slippy .NUXX 2003.
Born Slippy .NUXX 2003 – wersja Born Slippy .NUXX wydana ponownie przez Underworld razem z albumem kompilacyjnym "Underworld 1992–2002". Dla tego wydawnictwa zrealizowano również nowy teledysk, skompilowany przez Danny’ego Boyle’a z fragmentów jego filmu "Trainspotting". Wydawnictwo doszło na początku listopada 2003 roku do 1. miejsca na UK Dance Singles Chart. 
Wersja brytyjska.
Lista według Discogs: 
Wersja amerykańska.
Lista według Discogs: 
Wydana 27 października 2003
Wersja VHS.
Lista według Discogs:

</doc>
<doc id="5328267" url="https://pl.wikipedia.org/wiki?curid=5328267" title="Mistrzostwa Europy w Kolarstwie Torowym 2022">
Mistrzostwa Europy w Kolarstwie Torowym 2022

Mistrzostwa Europy w Kolarstwie Torowym 2022 – trzynasta edycja mistrzostw Europy w kolarstwie torowym. Odbywały się w dniach 11-16 sierpnia 2022 w Monachium w Niemczech podczas drugich multidyscyplinarnych Mistrzostw Europejskich 2022.

</doc>
<doc id="5328269" url="https://pl.wikipedia.org/wiki?curid=5328269" title="Ismaël Koné">
Ismaël Koné

Ismaël Kenneth Jordan Koné (ur. 16 czerwca 2002 w Abidżanie) – kanadyjski piłkarz pochodzenia iworyjskiego występujący na pozycji środkowego pomocnika, reprezentant kraju, obecnie zawodnik CF Montréal.

</doc>
<doc id="5328271" url="https://pl.wikipedia.org/wiki?curid=5328271" title="Kompania łączności 2 Dywizji Piechoty Legionów">
Kompania łączności 2 Dywizji Piechoty Legionów

Kompania łączności 2 Dywizji Piechoty Legionów – pododdział łączności Wojska Polskiego.
Historia kompanii.
Wiosną 1932 została sformowana kompania telegraficzna 2 Dywizji Piechoty Legionów. Na stanowisko dowódcy kompanii wyznaczony został kapitan Franciszek II Chmura, a na stanowisko młodszego oficera kompanii porucznika Andrzej Tadeusz Potocki.
Kompania stacjonowała w garnizonie Kielce i była organiczną jednostką łączności 2 Dywizji Piechoty Legionów.
Kompania miała prowadzić szkolenie według obowiązującej wówczas „Instrukcji wyszkolenia wojsk łączności” sygn. MSWojsk. Szefostwo Łączności L. dz. 900/tjn. Wyszk. 30.
Kompania miała dwa plutony, lecz nie posiadała radia. Pluton radio był mobilizowany w pułku radio w Warszawie i po zakończeniu mobilizacji przydzielony do dywizji. Dywizja nie posiadała wówczas organu zaopatrzenia i naprawy sprzętu łączności, czyli organu służby łączności.
Na podstawie rozkazu Dowództwa Łączności MS Wojsk. L. 3000/tjn. I.Org. z 11 października 1937 kompania telegraficzna 2 DP Leg. została przeorganizowana i przemianowana na kompanię łączności 2 DP Leg. W składzie kompanii został utworzony pluton radio.
Organizacja pokojowa kompanii łączności:
Etat przewidywał 4 oficerów, 14-18 podoficerów (zależnie od typu kompanii), 130-133 szeregowców, 14 koni wierzchowych, 18-20 koni pociągowych, 2 samochody ciężarowe, 2 motocykle.
Organizacja pokojowa była dostosowana do zadań mobilizacyjnych i okazała się dobrą.
1 września 1938 uprawnienia dowódcze względem kompanii otrzymał szef łączności dywizji . Dowódcami (szefami) łączności dywizji byli: kpt. łącz. Franciszek II Chmura (III 1929 – III 1932), mjr łącz. Walenty Skrzypczak (od III 1932) i mjr łącz. Stefan Prokop.
Do zadań kompanii należało szkolenie rezerw podoficerów i szeregowców jedynie na potrzeby własne. Poborowi byli wcielani bezpośrednio do kompanii. Etaty były tak skalkulowane, że dla zaspokojenia zapotrzebowań wojennych musiano powołać pod broń osiem roczników rezerwistów. Kandydaci na podoficerów służby czynnej z kompanii szkolili się w szkołach podoficerskich batalionów telegraficznych i pułku radio.
Wiosną 1939 kompania została podporządkowana pod względem wyszkolenia fachowego dowódcy 2 Grupy Łączności. Ze względu na szybki wybuch wojny dowództwo grupy nie odegrało powierzonej mu roli. 
Zgodnie z uzupełnionym planem mobilizacyjnym „W” kompania łączności 2 DP była jednostką mobilizującą. Pod względem mobilizacji materiałowej była przydzielona do 4 pułku piechoty Legionów.
Dowódca kompanii był odpowiedzialny za przygotowanie całości mobilizacji jednostek wpisanych na tabelę mob. z wyjątkiem mobilizacji materiałowej, za którą był współodpowiedzialny razem z dowódcą 4 pułku piechoty Legionów. 
Dowódca kompanii był ponadto odpowiedzialny za przeprowadzenie mobilizacji:
Wszystkie jednostki były mobilizowane w Kielcach, w alarmie, w grupie jednostek oznaczonych kolorem żółtym. 
Po zakończeniu czynności mobilizacyjnych kompania przekazywała: nadwyżki personelu i materiału koleją do Ośrodka Zapasowego Telegraficznego „Jarosław”, natomiast nadwyżki koni i środków przewozowych do 4 pp Leg.
Jednostki zmobilizowane przynależały pod względem ewidencyjnym do OZ Telegraficznego „Jarosław” z wyjątkiem plutonu radio 2 DP, który przynależał do Ośrodka Zapasowego Radio w Warszawie.
27 sierpnia 1939 została zarządzona mobilizacja jednostek „żółtych” na terenie Okręgu Korpusu Nr X. Początek mobilizacji został wyznaczony na godzinę wieczorną (między 17.00 a 22.00) tego samego dnia.
Jednostki łączności 2 DP były formowane według organizacji wojennej L.3124/mob.org., ukompletowane zgodnie z zestawieniem specjalności L.3124/mob.AR oraz uzbrojone i wyposażone zgodnie z wojennymi należnościami materiałowymi L.3124/mob./mat.
Pluton łączności Kwatery Głównej 2 DP przeznaczony był do obsługi dowództwa dywizji, kompania telefoniczna przeznaczona do budowy i obsługi polowej sieci telefonicznej (z kabla polowego), a drużyna parkowa łączności odpowiadała za zaopatrzenie, naprawę i ewakuację sprzętu łączności.
Pluton radio 2 DP był formowany według organizacji wojennej L.3121/mob.org., ukompletowany zgodnie z zestawieniem specjalności L.3121/mob.AR oraz uzbrojony i wyposażony zgodnie z wojennymi należnościami materiałowymi L.3121/mob./mat.
W czasie kampanii wrześniowej jednostki łączności z plutonem radio walczyły w składzie macierzystej dywizji.

</doc>
<doc id="5328274" url="https://pl.wikipedia.org/wiki?curid=5328274" title="Sielsowiet Smolany">
Sielsowiet Smolany

Sielsowiet Smolany (, "Smaljanski sielsawiet"; ) – sielsowiet na Białorusi, w obwodzie witebskim, w rejonie orszańskim, z siedzibą w Smolanach.
Demografia.
Według spisu z 2009 sielsowiet Smolany zamieszkiwało 1886 osób, w tym 1768 Białorusinów (93,74%), 85 Rosjan (4,51%), 15 Ukraińców (0,80%), 6 Polaków (0,32%), 3 Tatarów (0,16%), 3 Niemców (0,16%), 2 osoby innych narodowości i 4 osoby, które nie podały żadnej narodowości.
Geografia i transport.
Sielsowiet położony jest na Wysoczyźnie Orszańskiej, części Grzędy Białoruskiej, w zachodniej części rejonu orszańskiego i na północny zachód od stolicy rejonu Orszy.
Przez sielsowiet przebiegają droga republikańska R15 oraz linia kolejowa Orsza – Lepel.

</doc>
<doc id="5328280" url="https://pl.wikipedia.org/wiki?curid=5328280" title="Pogrom w Jasionówce">
Pogrom w Jasionówce

Pogrom w Jasionówce – pogrom ludności żydowskiej, który miał miejsce w 1941 roku w Jasionówce. 
Podobnie jak w wielu innych miejscowościach Łomżyńskiego i Białostocczyzny okupowanych po 17 września 1939 roku przez Sowietów, w lipcu 1941 w tej miejscowości doszło do wymordowania prawie całej społeczności żydowskiej.
Tło historyczne.
Najstarsze dane o osadnictwie żydowskim w Jasionówce pochodzą z XVII wieku. W 1878 roku  wieś liczyła – 1452 mieszkańców, w tym 1064 Żydów. W  XIX wieku Jasionówka stała się poważnym ośrodkiem garbarstwa i kuśnierstwa. Obok Żydów i Polaków mieszkali tu również Białorusini i Tatarzy. W latach trzydziestych XX w. żydowska społeczność liczyła około 400 rodzin. Inne dane mówią o 1300 lub 2000 żydowskich mieszkańców. W Jasionówce działały dwie bożnice położone pomiędzy ulicami 11 Listopada a 3 Maja.
Jasionówka była krótko okupowana przez Niemców w 1939 roku. Od 17 września znalazła się pod okupacja sowiecką.  Żydzi ciepło powitali Armię Czerwoną wkraczającą do miasta. W 1941 roku Niemcy wkroczyli do Jasionówki 27 czerwca. Powitani zostali jak wyzwoliciele.
Opis.
Jehoszua Bernard w relacji spisanej w 1945 roku tak opisuje wydarzenia z 27 i 28 czerwca: „"Wkraczając Niemcy pobili 74 Żydów, co spowodowało pogrom, który trwał dwa dni, miasteczko stanęło w płomieniach. (…) Na czele miasta stanął Polak o nazwisku Grodzki, nacjonalista, który ogałacał nas ze wszystkiego. Z jego rąk zginęło około 100 Żydów, przede wszystkim młode osoby”".
Wg relacji innego świadka Pesi Szuster-Rozenblum rabunki zaczęły się jeszcze przed pojawieniem się Niemców, a pogromowi na większą skalę zapobiegł miejscowy ksiądz Cyprian Łozowski.
Także w czasie pogromu po wkroczeniu Niemców ksiądz Łozowski starał się powstrzymać pogrom. "Tam gdzie nie było Niemców bił ich (Polaków) kijami, a widząc, że żadne mowy i napomnienia nie pomagają zagroził im piekłem jeśli nadal będą czynić taka niesprawiedliwość".
Według tej, a także innych relacji tego dnia Niemcy zamknęli w piwnicy kilkudziesięciu Żydów. Pięcioro zamordowali, reszcie udało się wykupić. Następnie Żydów spędzono na Rynek, a sąsiednie ulice podpalono. Urządzono też polowanie na Żydów próbujących się ukryć. "Esesmani biegali po polach. Chrześcijanie pomagali im biegając z wielkimi kijami w dłoniach, łapiąc każdego, kogo zauważyli bez wyjątku. Jeśli ktoś nie był im posłuszny, zabijali go bijąc kijami""."
W ciągu tych dwóch dni zginęło według relacji Pesi Szuster Rozenblum około 70 osób. Inne dane mówią o 150 ofiarach, świadkowie mówili, że Niemcy fotografowali te zajścia.
Pod koniec czerwca zorganizowano w Jasionce straż obywatelską, nazwaną Komitetem Porządkowym. Komendantem został Leon Kownacki, w Komitecie szczególnie aktywnie działał  były naczelnik poczty Antoni Froncewicz. To z jego inicjatywy 5 lipca aresztowano kilkudziesięciu Żydów i zamknięto w remizie strażackiej. Według zeznających po wojnie świadków remizę oblano benzyną i chciano podpalić, czekano jednak na zgodę Gestapo, której to zgody władze niemieckie nie udzieliły. Wszystkie zachowane relacje potwierdzają rolę jaką w prześladowaniu Żydów odegrał Władysław Grodzki. Tak zapamiętała go Pesia Szuster-Rosenblum:
"„Wykorzystywał tę sytuację Grodzki, Polak, który podczas rządów sowieckich wysługiwał się władzy, mówił tylko po rosyjsku, a teraz stał się najwierniejszym niemieckim sługą i chciał mieć z tego korzyści. (…) Sam chodził i urządzał rekwizycje, aresztował kogo chciał, każdy się go bał. Obok morderstw, rabunku i wymuszeń Grodzki zgwałcił też córkę rabina Helę Grodzieńską." Po rozwiązaniu Komitetu Porządkowego Grodzki został komendantem polskiej policji pomocniczej.
Sprawa Władysława Grodzkiego jest o tyle nietypowa, że był on jednym z nielicznych sprawców pogromów z lata 1941 roku który za udowodnione mu morderstwa na Żydach został skazany na najwyższy wymiar kary. Wyrok śmierci został wykonany.  Antoni Froncewicz także po wojnie stanął przed sądem jednak został uniewinniony. Jesienią 1942 roku w Jasionówce utworzono getto, które de facto stało się obozem pracy. Wcześniej działał tam Judenrat, któremu udało się opóźnić likwidację getta, a także przyjąć do niego ok. 400 uchodźców z okolicznych miasteczek. 
Likwidacja getta nastąpiła 24 stycznia 1943 roku. Żydów z Jasionówki przewieziono saniami do Knyszyna, a następnie pociągiem do Białegostoku. Ostateczna zagłada dokonała się w komorach gazowych Treblinki. Około 300 Żydom z getta udało się uciec w czasie transportu. Większość z nich została wydana Niemcom i rozstrzelana. Kilkudziesięciu z nich udało się przeżyć. Wśród ratujących, byli Józef i Waleria Kownaccy z kolonii Kąty w pobliżu Jasionówki. Przez 17 miesięcy ukrywali oni w swym gospodarstwie dwóch braci Goniądzkich. Obaj bracia Izrael i Mojżesz przeżyli wojnę. W 1988 roku Józef i Waleria Kownaccy odznaczeni zostali medalem Sprawiedliwych Wśród Narodów Świata.

</doc>
<doc id="5328284" url="https://pl.wikipedia.org/wiki?curid=5328284" title="Rajd Stuttgart Lyon-Charbonnières Solitude 1972">
Rajd Stuttgart Lyon-Charbonnières Solitude 1972

Rajd Lyon-Charbonnières-Stuttgart-Solitude 1972 (25. Rally Lyon-Charbonnières-Stuttgart-Solitude) – 25 edycja rajdu samochodowego Rajd Stuttgart Lyon-Charbonnières Solitude rozgrywanego we Francji. Rozgrywany był od 9 do 11 marca 1972 roku. Była to czwarta runda Rajdowych Mistrzostw Europy w roku 1972, druga runda Rajdowych Mistrzostw RFN oraz runda Rajdowych Mistrzostw Francji.

</doc>
<doc id="5328285" url="https://pl.wikipedia.org/wiki?curid=5328285" title="Opel Ascona SR">
Opel Ascona SR



</doc>
<doc id="5328286" url="https://pl.wikipedia.org/wiki?curid=5328286" title="Opel GT Proto">
Opel GT Proto



</doc>
<doc id="5328289" url="https://pl.wikipedia.org/wiki?curid=5328289" title="SPD (ujednoznacznienie)">
SPD (ujednoznacznienie)



</doc>
<doc id="5328291" url="https://pl.wikipedia.org/wiki?curid=5328291" title="Język nafri">
Język nafri

Język nafri – język papuaski z grupy sentani, używany w prowincji Papua w Indonezji, w rejonie Jayapury. Według danych z 1975 roku posługuje się nim nieco ponad 1600 osób.
Jest silnie zagrożony wymarciem. Jego użytkownicy zamieszkują wieś Nafri w dystrykcie Abepura. W 2007 roku prowadzono badania nad tym językiem. W 2015 roku podjęto działania na rzecz jego rewitalizacji.
Języki sentani zostały próbnie połączone z kilkoma innymi grupami papuaskimi, najbliżej z językami wschodniej Ptasiej Głowy ("East Bird's Head") oraz językami burmeso i tause, w ramach rozszerzonej rodziny języków zachodniopapuaskich.

</doc>
<doc id="5328292" url="https://pl.wikipedia.org/wiki?curid=5328292" title="Inspekcja Nasienna">
Inspekcja Nasienna

Inspekcja Nasienna – jednostka organizacyjna Ministra Rolnictwa istniejąca w latach 1962-2002, ustanowiona w celu sprawowania kontroli nad przestrzeganiem przepisów dotyczących obrotu handlowego materiałem siewnym.
Powołanie Inspekcji.
Na podstawie rozporządzenie Ministra Rolnictwa z 1962 r. w sprawie organizacji i zakresu działania Inspekcji Nasiennej oraz uprawnień, obowiązków i trybu postępowania jej organów ustanowiono Inspekcję Nasienną.
Inspekcja Nasienna podporządkowana była Ministrowi Rolnictwa.
Zakres działania Inspekcji.
Inspekcja Nasienna sprawowała kontrolę nad materiałem siewnym, w tym w szczególności do zakresu działania Inspekcji Nasiennej należała:
Organy Inspekcji.
Centralnym organem Inspekcji Nasiennej było Ministerstwo Rolnictwa -Wydział Gospodarki Nasiennej.
Terenowymi organami Inspekcji były właściwe do spraw rolnych organy prezydiów wojewódzkich rad narodowych oraz powiatowi inspektorzy kontroli nasiennej we właściwych do spraw rolnych organach prezydiów powiatowych rad narodowych.
Kierownik właściwego do spraw rolnych organu prezydium wojewódzkiej rady narodowej mógł do wykonywania zadań Inspekcji Nasiennej upoważnić pracowników podporządkowanego mu wojewódzkiego inspektoratu kontroli materiału siewnego.
Zakres działania centralnego organu Inspekcji.
Do zakresu działania centralnego organu Inspekcji Nasiennej należały w szczególności:
Zakres działania wojewódzkich organów Inspekcji.
Do zakresu działania wojewódzkich organów Inspekcji Nasiennej należały w szczególności:
Zakres działania powiatowych organów Inspekcji.
Do zakresu działania powiatowych organów Inspekcji Nasiennej należały w szczególności:
W razie potrzeby organy Inspekcji Nasiennej mogły zasięgać opinii rzeczoznawców. W tym celu wojewódzkie organy Inspekcji Nasiennej powoływały rzeczoznawców do spraw nasiennictwa w liczbie odpowiadającej potrzebom miejscowym.
Rzeczoznawcą do spraw nasiennictwa mogła być tylko osoba z wyższym bądź średnim wykształceniem rolniczym oraz z co najmniej 10-letnią praktyką w swej specjalności.
Organizacja i zakres działania Inspekcji z 1975 r..
Organami Inspekcji Nasiennej były okręgowe inspektoraty zorganizowane we wszystkich województwach. Okręgowe inspektoraty były jednostkami budżetowymi finansowanymi z budżetu centralnego Ministerstwa Rolnictwa.
Zadaniem inspekcji było sprawdzanie i uznawanie materiału siewnego za kwalifikowany lub handlowy oraz kontrolowanie materiału siewnego w produkcji i obrocie.
Okręgowe inspektoraty uprawnione były do:
Zniesienie Inspekcji.
Na podstawie ustawy z 2002 r. o zmianach w organizacji i funkcjonowaniu centralnych organów administracji rządowej i jednostek im podporządkowanych oraz o zmianie niektórych ustaw zniesiono Inspekcją Nasienną i ustanowiono Inspekcję Ochrony Roślin i Nasiennictwa.

</doc>
<doc id="5328301" url="https://pl.wikipedia.org/wiki?curid=5328301" title="Język tebi">
Język tebi

Język tebi (a. tepi), także dubu – język papuaski z rodziny języków pauwasi, używany w prowincji Papua w Indonezji, przez mieszkańców wsi Dubu (dystrykt Web, kabupaten Keerom). Według danych z 2005 roku posługuje się nim 220 osób.
Jest wyraźnie zagrożony wymarciem, jego użytkownicy to osoby w podeszłym wieku. W użyciu są także języki indonezyjski i malajski papuaski.
W literaturze bywa nazywany „dubu”, ale sami jego użytkownicy preferują określenie „tebi”, które jest uważane za pierwotną nazwę języka.
Podobnie jak pozostałe języki pauwasi jest słabo opisany (dostępne są listy słownictwa). Jego najbliższym krewnym ma być towei (również z grupy zachodniej języków pauwasi), jednakże oba języki są na tyle od siebie odrębne (a zarazem od pozostałych języków pauwasi), że ich klasyfikacja pozostaje niepewna. Ograniczone dane z języków yafi i tebi (m.in. paradygmaty zaimków) sugerują przynależność języków pauwasi do rodziny transnowogwinejskiej.

</doc>
<doc id="5328303" url="https://pl.wikipedia.org/wiki?curid=5328303" title="Język dubu">
Język dubu



</doc>
<doc id="5328304" url="https://pl.wikipedia.org/wiki?curid=5328304" title="Język tepi">
Język tepi



</doc>
<doc id="5328307" url="https://pl.wikipedia.org/wiki?curid=5328307" title="Język towe">
Język towe



</doc>
<doc id="5328309" url="https://pl.wikipedia.org/wiki?curid=5328309" title="Język towei">
Język towei

Język towei (a. towe) – język papuaski z rodziny języków pauwasi, używany w prowincji Papua w Indonezji, przez mieszkańców wsi Towe Hitam (dystrykt Towe, kabupaten Keerom), blisko granicy z Papuą-Nową Gwineą. Według danych z 1975 roku posługuje się nim 120 osób.
Jest wyraźnie zagrożony wymarciem. W użyciu są także języki yetfa, indonezyjski i malajski papuaski (preferowane przez najmłodsze pokolenie).
Podobnie jak pozostałe języki pauwasi jest słabo opisany (istnieją pewne listy słownictwa). Jego najbliższym krewnym ma być tebi (również z grupy zachodniej języków pauwasi), jednakże oba języki są od siebie silnie odrębne (jak też od reszty języków pauwasi).

</doc>
<doc id="5328310" url="https://pl.wikipedia.org/wiki?curid=5328310" title="Barawaja Buda">
Barawaja Buda

Barawaja Buda (; , "Borowaja Buda"; pol. hist. Borowa Buda, Lasowa Buda) – agromiasteczko na Białorusi, w obwodzie homelskim, w rejonie kormańskim, w sielsowiecie Barawaja Buda.
Historia.
W XIX i w początkach XX w. wieś położona w Rosji, w guberni mohylewskiej, w powiecie rohaczewskim, w gminie Merkułowicze. W pobliżu mieściła się tu wówczas stacja pocztowa Lesowaja Buda na drodze z Witebska do Homla.
Następnie w granicach Związku Sowieckiego. Od 1991 w niepodległej Białorusi. W 2009 ze Strukaczewa do Barawej Budy przeniesiona została siedziba sielsowietu.

</doc>
<doc id="5328311" url="https://pl.wikipedia.org/wiki?curid=5328311" title="Borowa Buda">
Borowa Buda



</doc>
<doc id="5328319" url="https://pl.wikipedia.org/wiki?curid=5328319" title="Kołasawa (rejon kormański)">
Kołasawa (rejon kormański)

Kołasawa (; , "Kołosowo") – osiedle na Białorusi, w obwodzie homelskim, w rejonie kormańskim, w sielsowiecie Barawaja Buda.

</doc>
<doc id="5328321" url="https://pl.wikipedia.org/wiki?curid=5328321" title="Język emem">
Język emem

Język emem, także: emumu, imimkal, kiamerop – język papuaski z rodziny języków pauwasi, używany w prowincji Papua w Indonezji, przez grupę ludności blisko granicy z Papuą-Nową Gwineą. Według danych z 2005 roku posługuje się nim 2 tys. osób.
Publikacja Peta Bahasa podaje, że jego użytkownicy zamieszkują wieś Yuruf w dystrykcie Yaffi oraz wsie Semografi i Yamraf Dua w dystrykcie Web (kabupaten Keerom). Niektórzy spośród najstarszych mieszkańców nie znają innych języków. Według Ethnologue posługują się nim głównie osoby dorosłe. W użyciu są także języki indonezyjski i malajski papuaski. We wsi Yuruf część osób zna język dera.
W literaturze bywa nazywany „emumu”, ale lokalnie preferowane jest określenie „emem”. Miejscowości zamieszkiwane przez użytkowników tego języka są silnie odizolowane geograficznie, nie wszystkie z nich mają dostęp do prądu.
Języki pauwasi są słabo opisane. Dla języka emem opublikowano pewne listy słownictwa.

</doc>
<doc id="5328323" url="https://pl.wikipedia.org/wiki?curid=5328323" title="Język kiamerop">
Język kiamerop



</doc>
<doc id="5328324" url="https://pl.wikipedia.org/wiki?curid=5328324" title="Język imimkal">
Język imimkal



</doc>
<doc id="5328325" url="https://pl.wikipedia.org/wiki?curid=5328325" title="Język emumu">
Język emumu



</doc>
<doc id="5328326" url="https://pl.wikipedia.org/wiki?curid=5328326" title="Władysława Chotkowska">
Władysława Chotkowska

Władysława Chotkowska (ur. 1877 w Piotrkowie Trybunalskim, zm. po 1923) – polska śpiewaczka operowa (sopran).
Uczyła się śpiewu u Witolda Aleksandrowicza i Jana Reszkego. Od 1902 zaangażowana do zespołu opery Warszawskich Teatrów Rządowych. Od 1906 występowała na scenach włoskich, w 1908 – w Kairze, w 1909 – w Madrycie. Od 1923 udzielała lekcji śpiewu w Warszawie.

</doc>
<doc id="5328328" url="https://pl.wikipedia.org/wiki?curid=5328328" title="Prauda (obwód homelski)">
Prauda (obwód homelski)

Prauda (; , "Prawda") – osiedle na Białorusi, w obwodzie homelskim, w rejonie kormańskim, w sielsowiecie Barawaja Buda.

</doc>
<doc id="5328329" url="https://pl.wikipedia.org/wiki?curid=5328329" title="Mistrzostwa Świata w Lekkoatletyce 2022 – rzut dyskiem mężczyzn">
Mistrzostwa Świata w Lekkoatletyce 2022 – rzut dyskiem mężczyzn

Rzut dyskiem mężczyzn – jedna z konkurencji technicznych rozgrywanych podczas lekkoatletycznych mistrzostw świata na Hayward Field w Eugene.
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2022 przed rozpoczęciem mistrzostw. Źródło: "worldathletics.org".
Rezultaty.
Kwalifikacje.
Awans: 66,00 (Q) lub 12 najlepszych rezultatów (q). Źródło: "worldathletics.org".
Finał.
Źródło: "worldathletics.org"

</doc>
<doc id="5328332" url="https://pl.wikipedia.org/wiki?curid=5328332" title="Piotr Arak">
Piotr Arak

Piotr Arak (ur. 22 maja 1987 w Warszawie) – polski ekonomista. Od 2018 dyrektor Polskiego Instytutu Ekonomicznego.
Życiorys.
Wykształcenie.
Jest absolwentem IV LO im. Adama Mickiewicza w Warszawie. W 2011 ukończył studia z zakresu polityki społecznej na Wydziale Nauk Politycznych i Stosunków Międzynarodowych Uniwersytetu Warszawskiego. Jest również absolwentem studiów podyplomowych z zakresu metod statystycznych w biznesie na Wydziale Nauk Ekonomicznego UW oraz programu MBA realizowanego przez Szkołę Główną Handlową i Université du Québec à Montréal.
Działalność zawodowa.
Podczas studiów na UW, w latach 2008–2011 pracował w Kancelarii Prezesa Rady Ministrów, na stanowisku asystenta Ministra-członka Rady Ministrów, a następnie doradcy Ministra Administracji i Cyfryzacji. W 2012 był zawodowo związany z Programem Narodów Zjednoczonych ds. Rozwoju. W latach 2013–2017 był analitykiem w Centrum Analitycznym Polityka Insight, a następnie managerem w firmie doradczej Deloitte. Od października 2018 jest dyrektorem Polskiego Instytutu Ekonomicznego.
Działalność publicystyczna.
Jego główne zainteresowania badawcze to makroekonomia, polityka fiskalna, zrównoważony rozwój. Jest autorem publikacji naukowych, autorem lub współautorem blisko 150 publikacji popularnonaukowych z zakresu ekonomii. Opublikował również ponad 200 artykułów prasowych, z czego 40 w mediach zagranicznych. W 2021 wydawnictwo Poltext opublikowało jego książkę pt. „Pandenomia. Czy koronawirus zakończył erę neoliberalizmu?”.
Członkostwo w organizacjach.
Jest członkiem rady zarządzającej brukselskiego think-tanku ERCST - European Roundtable on Climate Change and Sustainable Transition, jury konkursu „Raporty Zrównoważonego Rozwoju”, Rady Nadzorczej PFR Ventures, Rady Programowej Europejskiego Forum Nowych Idei EFNI, Eksperckiej Rady ds. Bezpieczeństwa Energetycznego i Klimatu.
Nagrody i wyróżnienia.
W 2012 był zwycięzcą I edycji organizowanego przez Narodowy Bank Polski konkursu „Gdyby to zależało ode mnie, to…” na najlepszą pracę wskazującą co i w jaki sposób można zrobić w Polsce, aby lepiej gospodarować finansami publicznymi.
W 2020 znalazł się na liście 30 najbardziej wpływowych osób w polskiej gospodarce, stworzonej przez RMF FM, money.pl i 300Gospodarka.
W 2020 został wyróżniony odznaką honorową „Za Zasługi dla Finansów Publicznych Rzeczypospolitej Polskiej”.

</doc>
<doc id="5328342" url="https://pl.wikipedia.org/wiki?curid=5328342" title="Vitoria Guimaraes w europejskich pucharach">
Vitoria Guimaraes w europejskich pucharach



</doc>
<doc id="5328343" url="https://pl.wikipedia.org/wiki?curid=5328343" title="Język zorop">
Język zorop

Język zorop, także: yafi (a. yaffi, jafi), wagarindem (a. wargarindem), warlef, jafi wagarindem – język papuaski z rodziny języków pauwasi, używany w prowincji Papua w Indonezji, przez grupę ludności blisko granicy z Papuą-Nową Gwineą. Według danych z 2005 roku posługuje się nim 230 osób.
Publikacja Peta Bahasa podaje, że jego użytkownicy zamieszkują wieś Warlef (przysiółki Tokondo, Abiu, Sungguar, Tainda) w dystrykcie Senggi (kabupaten Keerom). Znajomość języka jest w zaniku, posługują się nim tylko osoby dorosłe. Wszyscy znają także indonezyjski i malajski papuaski.
Opublikowano listy jego słownictwa. Jego bliskim krewnym jest język emumu (emem), jednakże jest od niego wyraźnie odrębny słownikowo (25% podobieństwa leksykalnego). Języki pauwasi mogą należeć do rodziny transnowogwinejskiej (sugerują to dane z języków zorop i tebi, m.in. paradygmaty zaimków), ale wszystkie z nich są słabo udokumentowane.

</doc>
<doc id="5328344" url="https://pl.wikipedia.org/wiki?curid=5328344" title="Kristałł Bierdsk">
Kristałł Bierdsk

Kristałł Bierdsk (ros. Кристалл Бердск) – rosyjski klub hokeja na lodzie z siedzibą w Bierdsku.
Historia.
Klub założono w 2005. Od 2009 drużyna występowała w mistrzostwach I ligi w strefie Syberia-Daleki Wschód.
Drużyna Kristałła wystąpiła w historycznie pierwszym sezonie rozgrywek juniorskich MHL-B (druga klasa rozgrywkowa) 2011/2012, zdobywając srebrny medał. W 2012 ekipa została przyjęta do rozgrywek juniorskich MHL (pierwsza klasa) i występowała w trzech kolejnych edycjach: 2012/2013, 2013/2014, 2014/2015. W połowie 2015 została wycofana w rozgrywek.
W sezonie 2015/2016 Kristał przystąpił do Syberyjskiej Studenckiej Ligi Hokejowej.

</doc>
<doc id="5328345" url="https://pl.wikipedia.org/wiki?curid=5328345" title="Język yafi">
Język yafi



</doc>
<doc id="5328346" url="https://pl.wikipedia.org/wiki?curid=5328346" title="Język jafi">
Język jafi



</doc>
<doc id="5328347" url="https://pl.wikipedia.org/wiki?curid=5328347" title="Język yaffi">
Język yaffi



</doc>
<doc id="5328348" url="https://pl.wikipedia.org/wiki?curid=5328348" title="Język warlef">
Język warlef



</doc>
<doc id="5328349" url="https://pl.wikipedia.org/wiki?curid=5328349" title="Język wagarindem">
Język wagarindem



</doc>
<doc id="5328352" url="https://pl.wikipedia.org/wiki?curid=5328352" title="Zinaida Zagner">
Zinaida Zagner

Zinaida (Zina) Zagner-Jakimiec (ur. w 1948) – polska aktorka teatralna, filmowa i telewizyjna, reżyserka teatralna.
Życiorys.
Ukończyła Wydział Aktorski Państwowej Wyższej Szkoły Teatralnej im. Ludwika Solskiego w Krakowie. Była członkinią zespołów teatralnych: Teatru im. Stefana Jaracza w Olsztynie (1970-1972, 1984-1985), Teatru Ludowego w Krakowie (1972-1975, 1995-2000), Teatrów Dramatycznych w Szczecinie (1975), Teatru Polskiego w Poznaniu (1976-1979), Teatru im. Ludwika Solskiego w Tarnowie (1979-1993), Teatru im. Wandy Siemaszkowej w Rzeszowie (1984-1985) oraz Teatru Satyry „Maszkaron” w Krakowie (1985-1995), na deskach którego w 1991 roku debiutowała jako reżyser. Wystąpiła w jednym przedstawieniu Teatru Telewizji (1974), dwóch audycjach Teatru Polskiego Radia (1973, 1999) oraz jako lektor filmów dokumentalnych (1998, 2106). Współpracowała również z krakowskimi teatrami alternatywnymi oraz z Kabaretem Jama Michalika.
W 1971 roku na XIII Festiwalu Teatrów Polski Północnej w Toruniu otrzymała Nagroda dla młodej aktorki za rolę Solange w spektaklu "Pokojówki" Jeana Geneta.

</doc>
<doc id="5328354" url="https://pl.wikipedia.org/wiki?curid=5328354" title="Bierwiaki">
Bierwiaki

Bierwiaki (; ) – wieś na Białorusi, w obwodzie witebskim, w rejonie głębockim, w sielsowiecie Udział.
Historia.
W czasach zaborów wieś w gminie Wierzchnie, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w gminie Głębokie.
Według Powszechnego Spisu Ludności z 1921 roku zamieszkiwało tu 219 osób, 208 było wyznania rzymskokatolickiego, 11 prawosławnego. Jednocześnie 214 mieszkańców zadeklarowało polską a 5 białoruską przynależność narodową. Było tu 45 budynków mieszkalnych. W 1931 w 48 domach zamieszkiwały 234 osoby.
Wierni należeli do parafii rzymskokatolickiej w Mosaku i prawosławnej w Głębokiem. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Wierzchni.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5328355" url="https://pl.wikipedia.org/wiki?curid=5328355" title="Frank Castle">
Frank Castle



</doc>
<doc id="5328356" url="https://pl.wikipedia.org/wiki?curid=5328356" title="MHK Mołot Perm">
MHK Mołot Perm

MHK Mołot Perm (ros. МХК Молот Пермь; pierwotnie Oktan Perm – Октан Пермь) – rosyjski klub hokeja na lodzie juniorów z siedzibą w Permie.
Historia.
Klub założono jako Oktan Perm w 2008 na bazie drużyny Mołot-Prikamje 2 Perm działającej przy klubie Mołot-Prikamje Perm. Drużyna wystąpiła w historycznie pierwszym sezonie rozgrywek juniorskich MHL-B (druga klasa rozgrywkowa) 2011/2012, zdobywając złoty medal. W 2012 ekipa została przyjęta do rozgrywek juniorskich MHL (pierwsza klasa) i wystąpiła w edycji 2012/2013. W czerwcu ogłoszono zmianę nazwy z Oktan na HK Mołot. Pod tą nazwą ekipa występowała w edycji MHL (2013/2014). W 2014 Mołot powrocił do sezonu MHL-B grając w edycji 2014/2015. Potem w tej przemianowanej lidze NMHL grała drużyna HK AK59 Perm (2019/2020 i 2020/2021). W 2021 przyjęto do MHL drużynę MHK Mołot Perm. W tym samym roku klub nadrzędny Mołot-Prikamje Perm przemianowano na Mołot Perm.
Wieloletnim trenerem w klubie był Aleksiej Pogodin.
Zawodnicy.
W drużynie występował m.in. Jewgienij Popiticz.

</doc>
<doc id="5328358" url="https://pl.wikipedia.org/wiki?curid=5328358" title="Kościół św. Wawrzyńca w Mikulczycach (nieistniejący)">
Kościół św. Wawrzyńca w Mikulczycach (nieistniejący)



</doc>
<doc id="5328361" url="https://pl.wikipedia.org/wiki?curid=5328361" title="Język karkar-yuri">
Język karkar-yuri

Język karkar-yuri, także: karkar, yuri – język papuaski używany w prowincji Sandaun w Papui-Nowej Gwinei, przez grupę ludności w dystrykcie Amanab (blisko granicy z Indonezją). Według danych z 1994 roku posługuje się nim 1140 osób.
Jego użytkownicy zamieszkują tereny na północ od obszaru języka abau, na południe od dera. Dzieli się na trzy dialekty: północno-centralny, auia-tarauwi, usari.
Był klasyfikowany jako język izolowany. W nowszych klasyfikacjach jest zaliczany do rodziny języków pauwasi. Jest jedynym spośród języków pauwasi, który funkcjonuje w granicach Papui-Nowej Gwinei.
Sporządzono skrótowy opis jego gramatyki. Jest zapisywany alfabetem łacińskim.

</doc>
<doc id="5328362" url="https://pl.wikipedia.org/wiki?curid=5328362" title="Język karkar">
Język karkar



</doc>
<doc id="5328364" url="https://pl.wikipedia.org/wiki?curid=5328364" title="Język yuri">
Język yuri



</doc>
<doc id="5328365" url="https://pl.wikipedia.org/wiki?curid=5328365" title="Mauzoleum Georgiego Dymitrowa">
Mauzoleum Georgiego Dymitrowa



</doc>
<doc id="5328366" url="https://pl.wikipedia.org/wiki?curid=5328366" title="Bohdanowo (rejon głębocki)">
Bohdanowo (rejon głębocki)

Bohdanowo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Udział.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w gminie Głębokie.
Według Powszechnego Spisu Ludności z 1921 roku zamieszkiwały tu 27 osób, 23 było wyznania rzymskokatolickiego, 4 prawosławnego. Jednocześnie wszyscy mieszkańcy zadeklarowali polską przynależność narodową. Było tu 5 budynków mieszkalnych. W 1931 w 8 domach zamieszkiwało 40 osób.
Wierni należeli do parafii rzymskokatolickiej w Udziale i prawosławnej w miejscowości Wierzchnie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Wierzchni.

</doc>
<doc id="5328370" url="https://pl.wikipedia.org/wiki?curid=5328370" title="Kronika wczesnych królów">
Kronika wczesnych królów

Kronika wczesnych królów (Grayson), też Kronika starożytnych królów (Glassner) – historiograficzny tekst babiloński opisujący wydarzenia z czasów panowania różnych mezopotamskich władców, począwszy od rządów akadyjskiego króla Sargona Wielkiego (ok. 2334-2279 p.n.e.) aż do rządów kasyckiego króla Aguma III (ok. 1450 p.n.e.). Treść tej kroniki zachowana jest na dwóch tabliczkach glinianych, tabliczce A i tabliczce B, przy czym tekst na tabliczce A zachowany jest niemal w całości, podczas gdy tekst na tabliczce B jest mocno uszkodzony. Poziome linie dzielą kronikę na sekcje nierównej długości, z których każda poświęcona jest rządom innego władcy. 
Tabliczka A.
Tabliczka A ma szerokość 5,8 centymetra i długość 8,5 centymetra. Poza uszkodzonym dolnym prawym rogiem jest w bardzo dobrym stanie zachowania. Tekst, zapisany językiem babilońskim i datowany na okres późnobabiloński, przetrwał niemal w całości. Pochodzenie tabliczki jest nieznane. Obecnie przechowywana jest ona w zbiorach Muzeum Brytyjskiego (nr inwent. BM 26472).
Tekst na tabliczce A rozpoczyna długa sekcja (A 1-23) poświęcona akadyjskiemu królowi Sargonowi Wielkiemu. Opisane są w niej jego liczne osiągnięcia, jak na przykład zwycięskie wyprawy wojenne w kierunku wschodnim i zachodnim, zdobycie krainy Kazalla czy ustanowienie sprawnej administracji. Zgodnie z kroniką miał on też stłumić wielką rebelię i przy użyciu podstępu odeprzeć atak barbarzyńskich Subartejczyków. Końcowy fragment poświęconej mu sekcji stwierdza, iż wzniósł on miasto w pobliżu swej stolicy Agade, które miało być kopią Babilonu. To rozgniewało jednak boga Marduka, który spowodował w kraju głód i bunty, a na samego Sargona sprowadził bezsenność. 
Druga sekcja (A 24-27) dotyczy akadyjskiego króla Naram-Sina, jednego z potomków Sargona Wielkiego. Opisuje ona jego podbój miasta Apiszal i zamorskiej krainy Magan. Tematem trzeciej sekcji (A 28-30) są rządy króla Szulgiego z III dynastii z Ur, który z jednej strony miał zapewnić dostawy żywności dla miasta Eridu, ale z drugiej splądrować świątynię E-sagilę i Babilon. Ostatnie zdanie w tej sekcji, które bez wątpienia opisywało karę nałożoną na niego przez boga Marduka, jest mało czytelne. Kolejna sekcja (A 31-36), którą zawiera również tekst na tabliczce B (B awers 1-7), dotyczy rządów króla Erra-imitti z I dynastii z Isin. Zgodnie z kroniką król ten osadził na swym tronie ogrodnika o imieniu Enlil-bani jako „króla zastępczego”, po czym niespodziewanie zmarł po wypiciu gorącego rosołu, co sprawiło, że Enlil-bani pozostał na tronie, ale już jako prawowity władca. Ostatnia, krótka sekcja (A 37), stwierdza jedynie, że Ilu-szuma był królem Asyrii za czasów niejakiego Su-abu.
Tabliczka B.
Tabliczka B ma szerokość 5,5 centymetra i długość 6,5 centymetra. Nie jest ona zachowana w całości, jej dolnej części brakuje, a w lewym górnym rogu jest duże wgłębienie. Sama powierzchnia tabliczki jest też w wielu miejscach mocno zatarta. Zachowany tekst - analogicznie do tekstu z tabliczki A - jest zapisany językiem babilońskim i datowany na okres późnobabiloński. Pochodzenie tabliczki jest nieznane. Obecnie przechowywana jest ona w zbiorach Muzeum Brytyjskiego (nr inwent. BM 96152).
Tekst na tabliczce B zaczyna sekcja poświęcona królowi Erra-imitti (B awers 1-7), znana już z tekstu na tabliczce A. Kolejna sekcja (B awers 8-12) opisuje rządy Hammurabiego: zdobycie przez niego miast Ur i Larsa oraz sprowadzenie pojmanego króla Rim-Sina I do Babilonu. Dalej następuje mocno uszkodzona sekcja (B awers 13 - rewers 7) dotycząca rządów Samsu-iluny, syna Hammurabiego, w której wymieniane są imiona Rim-Sina II z Larsy i Ili-ma-ilum z Kraju Nadmorskiego. Następna sekcja (B rewers 8-10) poświęcona jest Abi-eszuhowi, synowi Samsu-iluny. Zgodnie z kroniką król ten próbował pokonać Ili-ma-ilum budując tamę na rzece Tygrys (fakt opisany również w jednej z nazw rocznych tego władcy), ale nie udało mu się pojmać swego przeciwnika. Dalej (B rewers 11) w tekście znajduje się krótki, późniejszy dopisek wykonany mniejszym pismem, mówiący o ataku Hetytów na Babilon za rządów Samsu-ditany (1595 r. p.n.e.). Kolejna sekcja (B rewers 12-14) mówi o Ea-gamilu, królu Kraju Nadmorskiego, który uciekł do Elamu i zastąpiony został na tronie przez Kasytę o imieniu Ulam-Buriasz. Ostatnia sekcja (B rewers 15-18) opisuje zwycięską wyprawę wojenną kasyckiego króla Aguma III do Kraju Nadmorskiego. 

</doc>
<doc id="5328372" url="https://pl.wikipedia.org/wiki?curid=5328372" title="Oktan Perm">
Oktan Perm



</doc>
<doc id="5328373" url="https://pl.wikipedia.org/wiki?curid=5328373" title="Puchar Ameryki Południowej w narciarstwie alpejskim 2022">
Puchar Ameryki Południowej w narciarstwie alpejskim 2022

Sezon 2022 Pucharu Ameryki Południowej w narciarstwie alpejskim rozpoczął się 5 sierpnia 2022 roku w argentyńskim Chapelco. Ostatnie zawody z tego cyklu zostały rozegrane 29 września tego samego roku w chilijskim ośrodku narciarskim Corralco. Zorganizowano 19 konkursów dla kobiet i mężczyzn.
Puchar Ameryki Południowej w narciarstwie alpejskim kobiet.
Wśród kobiet Pucharu Ameryki Południowej z sezonu 2019 broniła Rosjanka Jelena Jakowiszina. Tym razem zwyciężyła reprezentantka Albanii Lara Colturi.
W poszczególnych klasyfikacjach triumfowały:
Puchar Ameryki Południowej w narciarstwie alpejskim mężczyzn.
Wśród mężczyzn Pucharu Ameryki Południowej z sezonu 2019 bronił Argentyńczyk Cristian Javier Simari Birkner. Tym razem zwyciężył jego rodak Tiziano Gravier.
W poszczególnych klasyfikacjach triumfowali:

</doc>
<doc id="5328375" url="https://pl.wikipedia.org/wiki?curid=5328375" title="Pitrop">
Pitrop

Pitrop – niewielka część miasta Oświęcimia, w jego północno-wschodniej części. Znajduje się między Dworami a Dworami Pierwszymi, wzdłuż środkowej sekcji ulicy Zwycięstwa oraz ulicy Górzystej. Jest to teren przemysłowy.
Włączone do Oświęcimia 6 października 1954 wraz z Dworami.

</doc>
<doc id="5328378" url="https://pl.wikipedia.org/wiki?curid=5328378" title="Jurij Gocaniuk">
Jurij Gocaniuk

Jurij Michajłowicz Gocaniuk (, ; ur. 18 lipca 1966 w Nowej Derewni na Krymie) – polityk, agronom i przedsiębiorca Republiki Autonomicznej Krymu narodowości rosyjskiej, od 20 września 2019 premier Krymu (znajdującego się pod faktyczną kontrolą Rosji).
Życiorys.
Od 1984 do 1986 odbywał służbę wojskową. W 1996 ukończył studia agronomiczne w Symferopolskim Instytucie Agronomicznym, a w 2007 został absolwentem administracji publicznej w odeskim oddziale Akademii Administracji Publicznej przy Prezydencie Ukrainy. Pomiędzy 1990 a 2000 pracował jako agronom w lokalnych kołchozach, następnie do 2003 kierował przedsiębiorstwem.
W 2002 związał się z blokiem wyborczym Za Jedyną Ukrainę, później związany z Blokiem Łytwyna (jako członek Partii Ludowej kandydował do parlamentu w 2006), ostatecznie w 2006 wstąpił do Partii Regionów. W latach 2003–2006 zastępca szefa administracji rejonu perwomajskiego, w 2006 został przewodniczącym rady tego rejonu. W 2013 objął fotel szefa administracji rejonu nyżniohirskiego. Na początku 2014 poparł aneksję Krymu przez Rosję, został także członkiem Jednej Rosji. W czerwcu 2014 z rosyjskiego nadania objął kierownictwo nad rejonem perwomajskim. 22 sierpnia 2016 został wicepremierem nieuznawanej międzynarodowo Rady Ministrów Republiki Krymu Siergieja Aksionowa, od 2018 odpowiedzialnym za implementację rosyjskich programów federalnych. Po rezygnacji Aksionowa 20 września 2019 tymczasowo objął funkcję premiera, powołany na to stanowisko z dniem 1 października 2019.
Odznaczenia.
Odznaczony m.in. tytułem Zasłużonego Pracownika Rolnego Ukrainy (2009) oraz krymskimi Orderami „Za Wierność Obowiązkom” (2014) i „Za Mężną Pracę” (2021), a także wyróżnieniami Autonomicznej Republiki Krymu.

</doc>
<doc id="5328379" url="https://pl.wikipedia.org/wiki?curid=5328379" title="Anneliese Schuh-Proxauf">
Anneliese Schuh-Proxauf

Anneliese Schuh-Proxauf (ur. 10 marca 1922 w Innsbrucku, zm. 17 listopada 2020 tamże) – austriacka narciarka alpejska reprezentująca także III Rzeszę.
Kariera.
Wystartowała we wszystkich trzech konkurencjach na igrzyskach olimpijskich w Sankt Moritz w 1948 roku. Starty rozpoczęła od zajęcia siedemnastego miejsca w zjeździe. Następnie zajęła siódme miejsce w kombinacji, a dzień później rywalizację w slalomie ukończyła na szóstej pozycji. Podczas rozgrywanych dwa lata później mistrzostw świata w Aspen była czwarta w zjeździe i slalomie, przegrywając walkę o podium odpowiednio z Francuzką Georgette Thiollière i Włoszką Celiną Seghi. Zajęła tam także piąte miejsce w gigancie.
Schuh-Proxauf wystartowała także mistrzostwach świata Cortina d'Ampezzo w 1941 roku, zdobywając brązowe medale w zjeździe, slalomie i kombinacji, jednak w 1946 roku Międzynarodowa Federacja Narciarska uznała te mistrzostwa za niebyłe. Ponadto Proxauf wygrała rozgrywane w Kitzbühel zawody Hahnenkamm Rennen, wygrywając zarówno zjazd, jak i slalom oraz kombinację. Dwa lata później była najlepsza w zjeździe podczas zawodów Arlberg-Kandahar w Chamonix. Była również czterokrotną mistrzynią Austrii.
Jej siostra, Rosemarie Proxauf, także uprawiała narciarstwo alpejskie.

</doc>
<doc id="5328380" url="https://pl.wikipedia.org/wiki?curid=5328380" title="Balcarki">
Balcarki

Balcarki ("Bajcarki") – niewielka część miasta Oświęcimia, w jego północno-wschodniej części, dawniej część Monowic, naprzeciw Gromca. Główną osią jest ulica o nazwie Przysiółek Bajcarki.
Wraz z Pasternikiem i Mańkami ma specyficzne położenie między górną Wisłą a sztucznym Kanałem Dwory, bez połączenia drogowego z resztą Oświęcimia w granicach miasta. Połączenie jest przez most na śluzie we wsi Dwory Drugie.
Włączone do Oświęcimia 6 października 1954 wraz z Monowicami.

</doc>
<doc id="5328381" url="https://pl.wikipedia.org/wiki?curid=5328381" title="Bajcarki">
Bajcarki



</doc>
<doc id="5328382" url="https://pl.wikipedia.org/wiki?curid=5328382" title="Halowe Mistrzostwa Czech w Lekkoatletyce 1995">
Halowe Mistrzostwa Czech w Lekkoatletyce 1995

Halowe Mistrzostwa Czech w Lekkoatletyce w 1995 – halowe zawody lekkoatletyczne organizowane przez Český atletický svaz, które odbyły się 25 i 26 lutego w Pradze.

</doc>
<doc id="5328383" url="https://pl.wikipedia.org/wiki?curid=5328383" title="Mańki (Oświęcim)">
Mańki (Oświęcim)

Mańki – niewielka część miasta Oświęcimia, w jego północno-wschodniej części, dawniej część Monowic, naprzeciw Gromca. Główną osią jest ulica o nazwie Przysiółek Mańki. Jest to najdalej na północ wysunięty obszar Oświęcimia.
Wraz z Pasternikiem i Balcarkami ma specyficzne położenie między górną Wisłą a sztucznym Kanałem Dwory, bez połączenia drogowego z resztą Oświęcimia w granicach miasta. Połączenie jest przez most na śluzie we wsi Dwory Drugie.
Włączone do Oświęcimia 6 października 1954 wraz z Monowicami.

</doc>
<doc id="5328386" url="https://pl.wikipedia.org/wiki?curid=5328386" title="Pasternik (Oświęcim)">
Pasternik (Oświęcim)

Pasternik – niestandaryzowana część miasta Oświęcimia, w jego północno-wschodniej części, dawniej część Dworów, naprzeciw Gromca. Główną osią jest ulica o nazwie Przysiółek.
Wraz z Mańkiami i Balcarkami ma specyficzne położenie między górną Wisłą a sztucznym Kanałem Dwory, bez połączenia drogowego z resztą Oświęcimia w granicach miasta. Połączenie jest przez most na śluzie we wsi Dwory Drugie.
Włączony do Oświęcimia 6 października 1954 wraz z Dworami.

</doc>
<doc id="5328387" url="https://pl.wikipedia.org/wiki?curid=5328387" title="Obraz Matki Bożej Bolesnej z Czarnego Potoku">
Obraz Matki Bożej Bolesnej z Czarnego Potoku

Obraz Matki Bożej Bolesnej („Pieta Czarnopotocka”) – łaskami słynący obraz Matki Bożej trzymającej martwe ciało Jezusa znajdujący się w kościele św. Marcina w Czarnym Potoku koło Łącka w województwie małopolskim.
Obraz umieszczony jest w głównym ołtarzu kościoła parafialnego.
Historia.
Czarnopotocki wizerunek ma wymiary 116,3 cm x 75,3 cm i przybiera kształt prostokąta. Obraz namalowany jest techniką olejną na trzech deskach z drzewa modrzewiowego. Na górnej listwie obrazu wycięty jest rok 1649 (oznacza czas powstania obrazu). W lewym dolnym rogu obrazu znajdują się inicjały: "M.I.," które mogą wskazywać, że obraz namalował Mateusz Ingerman (malarz ur. w Antwerpii, studiował malarstwo w Rzymie). Fundacje wizerunku przypisuje się Wielogłowskim (kolatorom kościoła w Czarnym Potoku). Nie wiadomo czy „Pieta Czarnopotocka” zaraz po namalowaniu (1649) znalazła się w kościele. Prawdopodobnie przez dłuższy czas obraz znajdował się we dworze fundatora. Pierwsza informacja źródłowa o wizerunku znajduje się na odwrocie obrazu i w tłumaczeniu polskim brzmi: „W roku 1714 obraz ten został ozdobiony sukienką srebrną na polecenie Ks. Michała Feliksińskiego” a pierwsze akta wizytacyjne wzmiankujące obraz zachowały się z 1728 r. i mówią o wizerunku Matki Boskiej w głównym ołtarzu „Imum maius in quo est imago gratiosa B. V. M. Dolorosae”"." Wizerunek Matki Bolesnej zastąpił obraz "Opłakiwania Chrystusa", zwany w aktach wizytacji "Zdjęciem z Krzyża", który obecnie znajduje się w Muzeum Diecezjalnym w Tarnowie. Podobny wizerunek do Czarnopotockiego znajduje się w kościele w Wielogłowach koło Nowego Sącza w ołtarzu bocznym.
Opis obrazu.
Na obrazie przedstawiona jest Matka Boża Bolesna w pozycji siedzącej, zwrócona frontalnie do widza. Dłońmi podtrzymuje spoczywające na jej kolanach martwe ciało syna – Jezusa. Madonna odziana jest w szaty a jej głowę i ramiona okrywa chusta, spod której widać różową suknię. Z ramienia Matki spływa obszerny ciemnobłękitny płaszcz, okrywający jej kolana. Zbawiciel jest przedstawiony o dużych rozmiarach (choć nie jest na pierwszym planie) jako młody, dobrze zbudowany i nagi mężczyzna. Jedynie na biodrach okryty jest białym perizonium. Bezwładnie zwisają jego nogi oraz lewa ręka prawie dotykając ziemi. Głowę Maryi otacza kolista aureola przypominająca kształt zachodzącego słońca. Postacie przedstawione są na czarnym tle. Od czasu koronacji wizerunku (1999) na głowę (na obrazie) Matki Boskiej nałożona jest korona a na głowie Chrystusa korona cierniowa. Zaprojektował je ks. Tadeusz Bukowski (były dyrektor Muzeum Diecezjalnego w Tarnowie), korona Matki Boskiej przypomina splecione ciernie i osty, ze złota inkrustowanego kryształem górskim w formie krzyża i 5 rubinami, symbolizującymi rany Chrystusa.
Konserwacja.
„Czarnopotocka Pieta” była kilkakrotnie poddawana renowacjom:
Kult Matki Bożej.
Obraz z Czarnego Potoku od początku zasłynął łaskami. W 1689 roku zanotowano cud uzdrowienia Jędrzeja Szwarcenberga, syna stolnika wołyńskiego. Rodzice później w podziękowaniu złożyli wotum trzynastu grzywien srebra na korony i sukienki dla obrazu. Wizytacja z 1728 r. wylicza wota przy obrazie: „Koron dwie, Vota trzy, Votum duże na obrazie Dolorosae B. V. Mariae”. Od 1727 roku założono pierwszą księgę łask pt. „Gutta Maris gratianum Mariae…”. Księgę tę założył ks. Tomasz Włoszkiewicz, a jej treść stanowi opis łask do roku 1834. Drugą księgę założył ks. Zygmunt Miętus, zawiera opisy łask do czasów współczesnych. Obie księgi do roku 1972 zawierają 106 wpisów. Przy obrazie Czarnopotockiej Pani było dawniej wiele wotów, które zrabował rząd austriacki podczas zaborów, wystawiając na to dokument zachowany do dziś. Od 1867 r. cześć Matki Bożej szerzyło miejscowe Bractwo Różańcowe do którego należało tysiąc osób.
8 czerwca 1997 roku papież Jan Paweł II poświęcił korony do wizerunku z Czarnego Potoku w czasie pielgrzymki do Polski na błoniach krakowskich, a 12 września 1999 roku ówczesny biskup tarnowski Wiktor Skworc ukoronował czarnopotocki wizerunek. Koronacja obrazu połączona została z uroczystościami odpustowymi, w których udział wzięło 50 tys. wiernych z Polski oraz Węgier. Biskup Wiktor Skworc również potwierdził dekretem istnienie sanktuarium w Czarnym Potoku na podstawie kan. 1230 KPK oraz statutu 303 IV Synodu Diecezji Tarnowskiej (Tarnów, 2003.02.02).
Obecnie Matka Boża Bolesna czczona jest podczas nowenny w każdą środę do Matki Bożej Nieustającej Pomocy, a w piątek do MB Bolesnej oraz odmawiana jest Koronka do siedmiu boleści Maryi. W piątek przed Niedzielą Palmową oraz przez cały tydzień w okolicy 15 września odbywa się odpust parafialny ku czci Matki Bożej z „Czarnopotockiej Piety”"." Do sanktuarium przybywają licznie pielgrzymi i piesze pielgrzymki (zwłaszcza na wrześniowy odpust). Przyjeżdżają licznie wierni z Sądecczyzny, Limanowszczyzny i dalszych stron Polski. Obecnie wznoszony jest nowy kościół – sanktuarium NMP Bolesnej.

</doc>
<doc id="5328389" url="https://pl.wikipedia.org/wiki?curid=5328389" title="Kamieniec (Oświęcim)">
Kamieniec (Oświęcim)

Kamieniec – część miasta Oświęcimia, w jego południowo-zachodniej części, dawniej część Starych Stawów.
Jego osią jest ulica Kamieniec. Znanjduje się tu Hotel Kamieniec. Na terenie dawnej żwirowni przy ulicy Kamieniec i wysypiska śmieci powstał „Park Pojednania Narodów”.
Włączony do Oświęcimia 6 października 1954 wraz ze Starymi Stawami

</doc>
<doc id="5328391" url="https://pl.wikipedia.org/wiki?curid=5328391" title="Pod Olszyną">
Pod Olszyną

Pod Olszyną – część miasta Oświęcimia, w jego południowo-zachodniej części, dawniej część Starych Stawów. Główną osią jest ulica Ceglana.
Włączona do Oświęcimia 6 października 1954 wraz ze Starymi Stawami

</doc>
<doc id="5328392" url="https://pl.wikipedia.org/wiki?curid=5328392" title="Wysokie Brzegi">
Wysokie Brzegi

Wysokie Brzegi – część miasta Oświęcimia, w jego północnej części. Rozpościera się w rejonie ulic Wysokie Brzegi, Szpitalnej i Wiklinowej. Znajduje się tu m.in. Cmentarz Komunalny.

</doc>
<doc id="5328394" url="https://pl.wikipedia.org/wiki?curid=5328394" title="Kościół Matki Boskiej Pomocnej - Maria Hilf">
Kościół Matki Boskiej Pomocnej - Maria Hilf



</doc>
<doc id="5328396" url="https://pl.wikipedia.org/wiki?curid=5328396" title="Minskija Zubry">
Minskija Zubry

Minskija Zubry (błr. Мінскія Зубры, ros. Минские Зубры – Minskije Zubry) – białoruska juniorska drużyna hokeja na lodzie z siedzibą w Mińsku.
Historia.
Drużyna Minskija Zubry została przyjęta do rosyjskich rozgrywek juniorskich MHL w 2010. Stanowiła zaplecze dla seniorskiego klubu Dynama Mińsk, uczestniczącego w rosyjskich rozgrywkach KHL. Drużyna grała w sezonie MHL (2010/2011), a w tym czasie głównym trenerem był Andrej Kawalou, zaś asystentem Aleh Mikulczyk. Przed kolejną edycją MHL (2011/2012) została zastąpiona przez Dynama-Szynnik Bobrujsk.
W 2019 ekipa przystąpiła do rodzimej wyższej ligi (drugi poziom rozgrywkowy).

</doc>
<doc id="5328399" url="https://pl.wikipedia.org/wiki?curid=5328399" title="Stare Miasto (Oświęcim)">
Stare Miasto (Oświęcim)

Stare Miasto – historyczna część miasta Oświęcimia, w zachodniej części miasta. Stare Miasto stanowi starówkę Oświęcimia (prawa miejskie 1272), wokół oświęcimskiego rynku. Znajduje się tu wiele zabytków miasta. Od północny graniczy z Klucznikowicami.

</doc>
<doc id="5328425" url="https://pl.wikipedia.org/wiki?curid=5328425" title="Dynama-Szynnik Bobrujsk">
Dynama-Szynnik Bobrujsk

Dynama-Szynnik Bobrujsk (błr. Дынама-Шыннік Бабруйск, ros. Динамо-Шинник Бобруйск – Dinamo-Szynnik Bobrujsk) – białoruski klub hokeja na lodzie z siedzibą w Bobrujsku.
Historia.
Pierwotnie drużyna występowała w rozgrywkach białoruskiej wyższej ligi i w 2011 zdobyła mistrzostwo. W tym samym roku została przyjęta do rosyjskich rozgrywek juniorskich MHL i tym samym zastąpiła ekipę Minskija Zubry, stanowiącą dotychczasowe zaplecze dla seniorskiego klubu Dynama Mińsk, uczestniczącego w rosyjskich rozgrywkach KHL. Zespoł występował w tej lidze w kolejnych latach aż do edycji MHL (2014/2015) włącznie. W połowie 2015 Białoruś zgłosiła do sezonu MHL (2015/2016) drużynę Dynama-Raubiczy.
W 2022 drużyna ponownie została przyjęta do MHL.
Szkoleniowcy.
Jako trenerzy w klubie pracę podejmowali: Alaksandr Zarudny, Alaksandr Makrycki, Aleksandrs Beļavskis. Pod koniec czerwca 2022 został ogłoszony sztab trenerski, do którego zostali powołani Andrej Michalou (główny trener) oraz Aleh Mikulczyk i Siarhiej Szabanau.

</doc>
<doc id="5328433" url="https://pl.wikipedia.org/wiki?curid=5328433" title="Rugby 7 na Igrzyskach Boliwaryjskich 2022">
Rugby 7 na Igrzyskach Boliwaryjskich 2022

Turniej rugby 7 na Igrzyskach Boliwaryjskich 2022 odbył się w dniach 27–29 czerwca 2022 roku w kolumbijskim mieście Agustín Codazzi położonym w pobliżu gospodarza igrzysk, Valledupar.
Informacje ogólne.
Rugby siedmioosobowe w programie tych zawodów pojawiło się po raz trzeci. Pierwotne plany zakładały przeprowadzenie turnieju męskiego w pięcio-, a żeńskiego w czterozespołowej obsadzie, jednak ostatecznie z każdego z nich zrezygnowało po jednej reprezentacji. Zespoły mogły się składać z maksymalnie dwunastu zawodników, a rywalizowały one w pierwszej fazie systemem kołowym o rozstawienie przed fazą pucharową. Areną zmagań był Complejo Deportivo Villa Olímpica w Agustín Codazzi położonym sześćdziesiąt kilometrów od gospodarza igrzysk, Valledupar.
W zawodach zwyciężyli Chilijczycy i Paragwajki, w obu finałach pokonując gospodarzy, brąz zaś zdobyły reprezentacje Wenezueli.

</doc>
<doc id="5328434" url="https://pl.wikipedia.org/wiki?curid=5328434" title="Język lepki">
Język lepki

Język lepki – język papuaski używany w prowincji Papua w Indonezji, przez społeczność etniczną Lepki, w dystryktach Teiraplu, Yetfa i Aboy, na zachód od rzeki Sobger (Ethnologue). Według danych z 1991 roku posługuje się nim 530 osób.
Publikacja Peta Bahasa podaje, że jego użytkownicy zamieszkują wieś Luban w dystrykcie Aboy (kabupaten Pegunungan Bintang). Niektórzy znają w pewnym stopniu język ketengban.
Nie został dobrze udokumentowany. Sporządzono listy jego słownictwa (jedna z nich, mało obszerna, została zamieszczona w pracy etnograficznej). Jest językiem tonalnym. 
Jego przynależność lingwistyczna pozostaje słabo określona. Wcześniej uważano, że może chodzić o izolat. Ustalono jednak, że jest spokrewniony z językiem murkim (William A. Foley włączył oba języki w ramy rodziny lepki), choć języki te nie są sobie szczególnie bliskie. Na podstawie dostępnych danych nie dają się ulokować w ramach języków transnowogwinejskich. Język kembra może tworzyć z nimi wspólną grupę, taką też klasyfikację proponuje publikacja Glottolog (4.6), wyróżniając rodzinę lepki-murkim-kembra. Timothy Usher umieszcza te trzy języki w ramach grupy południowej języków pauwasi, wraz z kimki. Autorzy publikacji Ethnologue (wyd. 22) powstrzymują się od prób jego klasyfikacji.

</doc>
<doc id="5328435" url="https://pl.wikipedia.org/wiki?curid=5328435" title="Wisła Kraków w ligowych rozgrywkach w piłce nożnej">
Wisła Kraków w ligowych rozgrywkach w piłce nożnej

Wykaz występów pierwszej drużyny Wisły Kraków w ligowych rozgrywkach w piłce nożnej.
Krajowe rozgrywki.
Poziom rozgrywek:

</doc>
<doc id="5328438" url="https://pl.wikipedia.org/wiki?curid=5328438" title="Kościół Świętych Józefa i Kazimierza we Włościborzu">
Kościół Świętych Józefa i Kazimierza we Włościborzu

Kościół Świętych Józefa i Kazimierza we Włościborzu – rzymskokatolicki kościół filialny należący do parafii św. Mateusza Apostoła i Ewangelisty w Wałdowie (dekanat kamieński diecezji pelplińskiej).
Jest to świątynia wzniesiona w 1903 roku jako ewangelicka. Do 1939 roku należała do protestantów. Od 1947 roku pełni funkcję kościoła filialnego. 5 czerwca 2020 roku została wpisana do rejestru zabytków województwa kujawsko-pomorskiego.

</doc>
<doc id="5328439" url="https://pl.wikipedia.org/wiki?curid=5328439" title="Dynama-Raubiczy">
Dynama-Raubiczy

Dynama-Raubiczy (błr. Дынама-Раўбічы, ros. Динамо-Раубичи – Dinamo-Raubiczi) – białoruski klub hokeja na lodzie z siedzibą w Raubiczach.
Historia.
W sezonie 2014/2015 drużyna brała udział w juniorskich rosyjskich rozgrywkach MHL-B (druga klasa rozgrywkowa). W 2015 drużyna została przyjęta do rosyjskich rozgrywek juniorskich MHL i tym samym zastąpiła ekipę Dynama-Szynnik Bobrujsk, stanowiącą dotychczasowe zaplecze dla seniorskiego klubu Dynama Mińsk, uczestniczącego w rosyjskich rozgrywkach KHL (jednocześnie została jedyną drużyną białoruską w MHL). Ekipa grała w sezonie MHL (2015/2016), a po jego zakończeniu została wycofana z rozgrywek.
Równolegle drużyna występowała w rozgrywkach białoruskiej wyższej ligi.
Zawodnicy.
W zespole występował m.in. Jahor Szaranhowicz.

</doc>
<doc id="5328441" url="https://pl.wikipedia.org/wiki?curid=5328441" title="Fontanna w ogrodach Palazzo Colonna w Rzymie - obraz Stanisława Masłowskiego">
Fontanna w ogrodach Palazzo Colonna w Rzymie - obraz Stanisława Masłowskiego



</doc>
<doc id="5328442" url="https://pl.wikipedia.org/wiki?curid=5328442" title="Wacław Chrzanowski">
Wacław Chrzanowski

Wacław Chrzanowski (ur. 28 listopada 1901 w Sosnowcu, zm. 19 marca 1942 w Berlinie) – polski nauczyciel, współzałożyciel konspiracyjnej organizacji „Płomień”.
Życiorys.
Był synem Alfreda i Marii z domu Lukas, miał pięcioro rodzeństwa. Maturę zdał w Królewskiej Hucie. Następnie edukował się w seminarium nauczycielskim w Sosnowcu oraz Wyższym Studium Handlowym w Krakowie. Uczestniczył w I powstaniu śląskim na terenie Szopienic, Siemianowic Śląskich i Hajduk Wielkich. Był urzędnikiem w fabryce Giesche, następnie odbywał praktykę w Berlinie. Pracę nauczyciela rozpoczął w Szkole Kupiecko-Handlowej w Katowicach.
W 1933 roku w Pilicy utworzył szkołę handlową. Z uwagi na niezadowalające warunki lokalowe rok później szkoła została przeniesiona do Zawiercia. W tej szkole pełnił funkcję dyrektora, uczył także geografii, języka angielskiego, niemieckiego i księgowości. Prywatnie interesował się geografią, znał pięć języków obcych (francuski, angielski, rosyjski, niemiecki, esperanto), należał do Polskiego Towarzystwa Esperantystów. Latem 1939 roku ożenił się z Marianną Chmurską, z którą miał córkę Ewę (ur. 30 sierpnia 1940).
Po rozpoczęciu II wojny światowej, w październiku 1939 roku uzyskał zgodę Niemców na wznowienie działalności swojej szkoły, czyniąc ją jedyną funkcjonującą w okresie okupacji szkołą średnią w Zawierciu. W latach 1939–1940 angażował się w działalność charytatywną, prowadził tajne nauczanie, a w listopadzie 1939 roku współtworzył organizację konspiracyjną „Płomień”, zostając także jej kierownikiem i redaktorem naczelnym wydawanej przez nią gazetki. 1 września 1940 roku został aresztowany przez Gestapo. Źródła jako przyczynę aresztu podają bądź to przejęcie przez Gestapo jednej z ulotek „Płomienia” wzywających zawiercian do zaniechanie wyjścia 1 września na ulice, bądź to donos kobiet obrażonych na to, że Chrzanowski zwrócił im uwagę na zbyt głośne zachowane. Po aresztowaniu Chrzanowski był więziony w Zawierciu, Lublińcu i Opolu, a od 22 grudnia 1941 roku w Berlinie. Wyrokiem Trybunału Ludowego w Berlinie 6 stycznia 1942 roku został za zdradę stanu skazany na karę śmierci. Wyrok wykonano w więzieniu Plötzensee poprzez ścięcie gilotyną 19 marca 1942 roku, razem z innymi członkami „Płomienia”.
Upamiętnienie.
8 lipca 1991 roku Rada Miejska w Zawierciu podjęła uchwałę o nadaniu jego imieniem nazwy ulicy znajdującej się w dzielnicy Warty.

</doc>
<doc id="5328444" url="https://pl.wikipedia.org/wiki?curid=5328444" title="Koń z Kapitolu obraz Stanisława Masłowskiego">
Koń z Kapitolu obraz Stanisława Masłowskiego



</doc>
<doc id="5328445" url="https://pl.wikipedia.org/wiki?curid=5328445" title="Język nagatiman">
Język nagatiman



</doc>
<doc id="5328446" url="https://pl.wikipedia.org/wiki?curid=5328446" title="Język nagatman">
Język nagatman



</doc>
<doc id="5328447" url="https://pl.wikipedia.org/wiki?curid=5328447" title="Język yadë">
Język yadë



</doc>
<doc id="5328448" url="https://pl.wikipedia.org/wiki?curid=5328448" title="Elektryczna tomografia impedancyjna">
Elektryczna tomografia impedancyjna

Elektryczna tomografia impedancyjna (EIT) – nieinwazyjna metoda obrazowania medycznego, pozwalająca na wizualizację przestrzennych rozkładów przewodności właściwej i przenikalności elektrycznej w badanej objętości. Obraz tomograficzny jest rekonstruowany na podstawie pomiarów impedancji między elektrodami powierzchniowych otaczających badaną objętość. Obrazowanie jest możliwe, ponieważ różne tkanki biologiczne charakteryzują się różnymi wartościami własności elektrycznych.
Głównym zastosowaniem EIT jest monitorowanie pracy płuc, wynika to z faktu, że cykl oddechowy ma silny wpływ na konduktancję. W trakcie wdechu tkanka płuc staje się bardziej przewodząca z powodu mniejszej zawartości powietrza izolującego w pęcherzykach płucnych.

</doc>
<doc id="5328449" url="https://pl.wikipedia.org/wiki?curid=5328449" title="Borek (sielsowiet Kozłowszczyzna)">
Borek (sielsowiet Kozłowszczyzna)

Borek – dawny folwark. Tereny na których leżał znajdują się obecnie na Białorusi, w obwodzie witebskim, w rejonie postawskim, w sielsowiecie Kozłowszczyzna.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w powiecie postawskim w gminie Kozłowszczyzna.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 15 osób.
Wierni należeli do parafii rzymskokatolickiej w Udziale i prawosławnej w miejscowości Wierzchnie. Miejscowość podlegała pod Sąd Grodzki w Duniłowiczach i Okręgowy w Wilnie; właściwy urząd pocztowy mieścił się w Nowodrucku.

</doc>
<doc id="5328450" url="https://pl.wikipedia.org/wiki?curid=5328450" title="Elsner Ridge">
Elsner Ridge

Elsner Ridge – grzbiet górski na północny wschód od Homerun Range w Górach Admiralicji w Antarktydzie Wschodniej.
Nazwa.
Nazwany przez Advisory Committee on Antarctic Names (tłum. „Komitet doradczy ds. nazewnictwa Antarktyki”) na cześć Roberta W. Elsnera, biologa United States Antarctic Research Program (USARP) pracującego w latach 1967–1968, 1968–1969 i w 1969–1970 w amerykańskiej stacji McMurdo.
Geografia.
Elsner Ridge to wąski grzbiet górski ok. 6 km na północny wschód od Homerun Range w Górach Admiralicji na Ziemi Wiktorii w Antarktydzie Wschodniej. Rozciąga się z południa na zachód na długości ok. 12 km. 
Historia.
Grzbiet został zmapowany na podstawie badań terenowych i zdjęć lotniczych w latach 1960–1963.

</doc>
<doc id="5328451" url="https://pl.wikipedia.org/wiki?curid=5328451" title="Mount Ajax">
Mount Ajax

Mount Ajax – szczyt Gór Admiralicji w Górach Transantarktycznych na Ziemi Wiktorii w Antarktydzie Wschodniej.
Nazwa.
Nazwany przez antarktyczną ekspedycję New Zealand Geological Survey (1957–1958) – nazwa upamiętnia nowozelandzki statek HMNZS Ajax. Kilka sąsiednich szczytów nosi nazwy na cześć nowozelandzkich statków.
Geografia.
Szczyt Gór Admiralicji w Górach Transantarktycznych na Ziemi Wiktorii w Antarktydzie Wschodniej wznoszący się na wysokość 3770 m. Położony jest ok. 1,6 km na południowy zachód od Mount Royalist.

</doc>
<doc id="5328452" url="https://pl.wikipedia.org/wiki?curid=5328452" title="Premier-liha (2022/2023)">
Premier-liha (2022/2023)

Premier Liha w piłce nożnej 2022/23 – 32. edycja najwyższych w hierarchii rozgrywek ligowych ukraińskiej klubowej piłki nożnej, organizowanych przez UFPL. Sezon rozpocznie się 20 sierpnia 2022, a zakończy się w maju 2023. Z powodu rosyjskiej inwazji na Ukrainę mecze rozgrywane są bez widzów. Tytuł mistrzowski w poprzednim sezonie nie został wyłoniony.
Prezydenci, trenerzy, kapitanowie i sponsorzy.
Uwagi:
Tabela.
&lt;onlyinclude&gt;
&lt;/onlyinclude&gt;
Wyniki.
Drużyny grają ze sobą dwa razy u siebie i na wyjeździe.
Najlepsi strzelcy.
Ostatnia aktualizacja: 7 grudnia 2022

</doc>
<doc id="5328453" url="https://pl.wikipedia.org/wiki?curid=5328453" title="Język kimki">
Język kimki

Język kimki (a. kimgi), także: aipki, sukubatom (a. sukubatong) – język papuaski używany w prowincji Papua w Indonezji, przez społeczność etniczną Kimki, blisko granicy z Papuą-Nową Gwineą. Według danych z 2004 roku posługuje się nim 500 osób.
Publikacja Peta Bahasa podaje, że jego użytkownicy zamieszkują wieś Batom w dystrykcie Batom (kabupaten Pegunungan Bintang). Według Ethnologue nie posługują się nim wszyscy członkowie społeczności. W użyciu są także języki indonezyjski i malajski papuaski.
Nie został dobrze udokumentowany, a jego przynależność lingwistyczna jest słabo ustalona. William A. Foley opisuje go jako język izolowany. Timothy Usher umieszcza ten język w grupie południowej języków pauwasi, łącząc go z językami lepki, murkim i kembra. Publikacja Glottolog (4.6) klasyfikuje go niezależnie od yetfa-biksi i lepki-murkim-kembra, jako izolat.
Sporządzono listę jego słownictwa.

</doc>
<doc id="5328454" url="https://pl.wikipedia.org/wiki?curid=5328454" title="Język aipki">
Język aipki



</doc>
<doc id="5328455" url="https://pl.wikipedia.org/wiki?curid=5328455" title="Język kimgi">
Język kimgi



</doc>
<doc id="5328456" url="https://pl.wikipedia.org/wiki?curid=5328456" title="Język sukubatom">
Język sukubatom



</doc>
<doc id="5328457" url="https://pl.wikipedia.org/wiki?curid=5328457" title="Język sukubatong">
Język sukubatong



</doc>
<doc id="5328458" url="https://pl.wikipedia.org/wiki?curid=5328458" title="Homerun Range">
Homerun Range

Homerun Range – pasmo górskie w Górach Admiralicji w Ziemi Wiktorii w Antarktydzie Wschodniej.
Nazwa.
Nazwa nawiązuje do "Home run Bluff" – nazwy użytej przez południową wyprawę New Zealand Federated Mountain Clubs Antarctic Expedition (1962–1963) dla określenia punktu zwrotnego podczas trawersowania pasma celem dotarcia do miejsca odbioru przez samolot i powrotu do Scott Base.
Geografia.
Homerun Range to pasmo górskie w Górach Admiralicji w Ziemi Wiktorii w Antarktydzie Wschodniej. Leży na wschód od Everett Range przy Ebbe Glacier i Tucker Glacier, rozciągając się z północy na zachód na przestrzeni ok. 45 km. Jego szerokość to 3–11 km.
Historia.
Pasmo zostało zmapowane przez United States Geological Survey (USGS) na podstawie badań terenowych i zdjęć lotniczych w latach 1960–1963.

</doc>
<doc id="5328461" url="https://pl.wikipedia.org/wiki?curid=5328461" title="Kinema Citrus">
Kinema Citrus

 – japońskie studio animacji z siedzibą w tokijskiej dzielnicy Suginami, założone 3 marca 2008 roku przez byłych pracowników Production I.G i Bones. Jego dyrektorami komercyjnymi są Muneki Ogasawara, Yuichiro Matsuka i Masaki Tachibana.
Studio znane jest z takich tytułów anime jak "Black Bullet", "Barakamon", "Made in Abyss" i "Tate no yūsha no nariagari".

</doc>
<doc id="5328463" url="https://pl.wikipedia.org/wiki?curid=5328463" title="Bujnino">
Bujnino

Bujnino – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Koroby.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w gminie Głębokie.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 16 osób.
Wierni należeli do miejscowej parafii rzymskokatolickiej w Konstantynowie i prawosławnej w Głębokiem. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Głębokiem.

</doc>
<doc id="5328467" url="https://pl.wikipedia.org/wiki?curid=5328467" title="Onikiej Andrejowicz Korsak Zaleski">
Onikiej Andrejowicz Korsak Zaleski

Onikiej (Aniceta) Andrejowicz Korsak Zaleski herbu własnego (zm. w 1583 roku) – podkomorzy połocki w latach 1570-1582, dworzanin Jego Królewskiej Mości w 1563 roku, rotmistrz hospodarski w 1566 roku, dzierżawca woronocki.
Poseł na sejm 1570 roku z województwa połockiego.
Był wyznawcą prawosławia.

</doc>
<doc id="5328470" url="https://pl.wikipedia.org/wiki?curid=5328470" title="Język molof">
Język molof

Język molof, także: ampas, powle-ma, poule – język papuaski używany w prowincji Papua w Indonezji, przez grupę ludności blisko granicy z Papuą-Nową Gwineą. Według danych z 2005 roku posługuje się nim 230 osób.
Publikacja Peta Bahasa podaje, że jego użytkownicy zamieszkują wsie Warley i Molof w dystrykcie Senggi (kabupaten Keerom). Oprócz tego jest używany we wsiach Purwasi, Tawasi i Tiarsi.
Nie został udokumentowany przez badaczy (poza mało obszernym materiałem słownikowym), a jego przynależność lingwistyczna jest słabo ustalona. Nie jest blisko spokrewniony z żadnym innym językiem. William A. Foley i Harald Hammarström opisują go jako język izolowany, podobnie czynią autorzy publikacji Glottolog (4.6). Timothy Usher próbnie umieszcza go w ramach rodziny języków pauwasi. Autorzy katalogu Ethnologue (wyd. 22) powstrzymują się od prób jego klasyfikacji. 

</doc>
<doc id="5328471" url="https://pl.wikipedia.org/wiki?curid=5328471" title="Danuta Künstler-Langner">
Danuta Künstler-Langner

Danuta Künstler-Langner (ur. 21 kwietnia 1959 w Bydgoszczy), profesor dr hab., historyk literatury i kultury epok dawnych, poetka, eseistka. Pracuje na Uniwersytecie Mikołaja Kopernika w Toruniu, Wydział Humanistyczny.
Życiorys naukowy.
Absolwentka Uniwersytetu Mikołaja Kopernika w Toruniu. W 1981 roku uzyskała tytuł magistra, a w 1990 roku tytuł doktora nauk humanistycznych (rozprawa "Idea vanitas, jej tradycje i toposy w poezji polskiego baroku" napisana pod kierunkiem prof. Anny Krzewińskiej). Habilitowana w 2001 roku na podstawie dorobku i książki "Człowiek i cierpienie w poezji polskiego baroku." Tytuł profesora nauk humanistycznych uzyskała w 2010 roku. Specjalizuje się w literaturze XVII i XVIII wieku. Prowadzi wykłady z zakresu historii literatury, historii teatru i scenografii oraz tradycji antycznych i biblijnych w literaturze polskiej i powszechnej.
Zainteresowania naukowe: poezja baroku i oświecenia, emblematyka, literatura europejska w perspektywie kultury, sztuka XVII wieku. Autorka książek i artykułów. Publikacje w czasopismach, m.in.: „Pamiętnik Literacki”, „Barok”, „Emblematica”, „The Sarmatian Review”, „Ruch Literacki”, „Prace Polonistyczne”, „Acta Slavica”, „Studia Medioznawcze” oraz w pracach zbiorowych, m.in. z serii: "Musica Antiqua Europae Orientalis, Rzeczpospolita Domów, Iberian and Slavonic Cultures." Staże, wykłady i wystąpienia naukowe, m.in.: Uniwersytet w Padwie, Uniwersytet „La Sapienza” w Rzymie, Uniwersytet Kalifornijski Los Angeles, Uniwersytet Południowej Kalifornii, Uniwersytet w Greifswaldzie, Uniwersytet w Lizbonie, Uniwersytet Prowansji Aix – Marsylia. W latach 1996–1997 profesor wizytujący na University of California Los Angeles (UCLA).
Laureatka nagród, m.in. Ministra Edukacji Narodowej (2001). Odznaczona Medalem Prezydenta Bydgoszczy (1993), Medalem Złotym za Długoletnią Służbę (2012), Medalem Edukacji Narodowej (2018).

</doc>
<doc id="5328473" url="https://pl.wikipedia.org/wiki?curid=5328473" title="Język poule">
Język poule



</doc>
<doc id="5328474" url="https://pl.wikipedia.org/wiki?curid=5328474" title="Język powle-ma">
Język powle-ma



</doc>
<doc id="5328475" url="https://pl.wikipedia.org/wiki?curid=5328475" title="Józef Szulc">
Józef Szulc



</doc>
<doc id="5328476" url="https://pl.wikipedia.org/wiki?curid=5328476" title="Język ampas">
Język ampas



</doc>
<doc id="5328479" url="https://pl.wikipedia.org/wiki?curid=5328479" title="Józef Szulc (muzyk)">
Józef Szulc (muzyk)

Józef Zygmunt Szulc, Joseph Szulc, pseud. Jan Sulima (ur. 4 kwietnia 1875 w Warszawie, zm. 10 kwietnia 1956 w Paryżu) – żydowski kompozytor, dyrygent, pianista-wirtuoz polskiego pochodzenia.
Życiorys.
Pochodził z muzykalnej rodziny, jego ojcem był kompozytor i dyrygent Henryk Chaim Szulc (1836–1903). Kształcił się muzycznie od 1888 roku, uczył go być może Rudolf Strobl. Studiował w Warszawskim Instytucie Muzycznym u Zygmunta Noskowskiego. Następnie kształcił się u Ernesta Jedlički w w Berlinie oraz pobierał prywatne lekcje u Maurycego Moszkowskiego i Hermanna Schramkego. Od 1897 roku pracował jako nauczyciel gry na fortepianie, równolegle pracował także jako dyrygent w ; miał opinię pianisty-wirtoza i dobrego akompaniatora. Następnie kształcił się w zakresie kompozycji u Julesa Masseneta oraz w zakresie gry na fortepianie u Ignacego Jana Paderewskiego w Konserwatorium Paryskim. W 1901 roku pracował jako dyrygent w Teatrze Miejskim we Lwowie. Dyrygował także we Wrocławiu i Szczecinie około 1903 roku. Następnie kilka lat pracował jako dyrygent i nauczyciel śpiewu w Brukseli. Był dyrektorem brukselskiego teatru .
Zamieszkał na stałe w Paryżu w 1910 roku. Walczył podczas I wojny światowej w armii rosyjskiej na froncie francuskim przeciwko Niemcom przez dwa lata. Poślubił śpiewaczkę operetkową Suzy Delsart. Pomimo napotykanego oporu wobec jego osoby, jego operetka "Flossie" doczekała się ponad 429 wykonań w Paryżu od 1929 do 1944 roku. Wycofał się z życia publicznego po dojściu nazistów do władzy (zob. Francja Vichy) aż do końca II wojny światowej. Pozostaje twórcą mało znanym w Polsce, za to w USA zainteresowanie jego twórczością wzrasta.
Twórczość.
Komponował m.in. operetki po francusku, napisał ich 19. Napisał także dwie uwertury symfoniczne, kilka dzieł kameralnych oraz utworów na fortepian, jeden balet, pieśni po francusku i kilka po niemiecku oraz tworzył muzykę filmową.
W latach 1914–1936 ukazało się co najmniej 6 płyt winylowych z jego kompozycjami w wytwórni Victor. Pomiędzy 1914 a 1916 rokiem zarejestrowano dwie pieśni: "Clair de lune" i "Hantise d’amour" w wykonaniu Enrico Caruso. Jego utwory wykonywała także Nellie Melba czy współcześnie – Philippe Jaroussky. Nakładem wydawnictwa Dux w 2014 roku ukazała się płyta kompaktowa "Works for violin and piano" z utworami Józefa Szulca na skrzypce i fortepian.

</doc>
<doc id="5328480" url="https://pl.wikipedia.org/wiki?curid=5328480" title="Choćki">
Choćki

Choćki (; ) – wieś na Białorusi, w obwodzie witebskim, w rejonie głębockim, w sielsowiecie Udział.
Historia.
W czasach zaborów wieś w gminie Wierzchnie, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w gminie Głębokie.
Według Powszechnego Spisu Ludności z 1921 roku zamieszkiwało tu 297 osób, 296 było wyznania rzymskokatolickiego, 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 61 budynków mieszkalnych. W 1931 w 59 domach zamieszkiwało 290 osób.
Wierni należeli do parafii rzymskokatolickiej w Konstantynowie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Wierzchni.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5328482" url="https://pl.wikipedia.org/wiki?curid=5328482" title="Łukasz Bohdanowicz Haraburda">
Łukasz Bohdanowicz Haraburda

Łukasz Bohdanowicz Haraburda herbu Awdaniec (zm. ok. 1585 roku) – dworzanin Jego Królewskiej Mości, sędzia ziemski połocki w latach 1570-1571, wielokrotnie posłował do Moskwy.
Brat Michała kasztelana mińskiego.
Poseł na sejm 1570 roku z województwa połockiego.
Był wyznawcą prawosławia.

</doc>
<doc id="5328485" url="https://pl.wikipedia.org/wiki?curid=5328485" title="Hrehory Jackiewicz Podbereski">
Hrehory Jackiewicz Podbereski

Hrehory Jackiewicz Podbereski herbu Gozdawa – dworzanin Jego Królewskiej Mości, marszałek orszański od 1585 roku, podkomorzy orszański w latach 1567-1585.
Poseł na sejm 1570 roku z województwa witebskiego.

</doc>
<doc id="5328486" url="https://pl.wikipedia.org/wiki?curid=5328486" title="High Line">
High Line

High Line (ang. "The High Line") – park w Nowym Jorku, na Manhattanie, który powstał na estakadzie dawnej linii kolejowej West Side Line o długości 2,33 km. High Line rozciąga się od Meatpacking District i biegnie przez dzielnicę Chealsea do Hudson Yards. Projekt, wiszącego 10 metrów nad ziemią parku, został wykonany przez nowojorskie studio dizajnu Diller Scofidio+Renfro we współpracy z architektami krajobrazu James'em Cornerem i Pietem Oudolfem. Konstrukcja parku nawiązuje do "Promanade Plantée" w Paryżu. 
Od otwarcia w 2009 roku park High Line stał się jednym z najważniejszych miejsc turystycznych Nowego Jorku, odwiedzanym przez około 8 milionów osób rocznie. Całość inwestycji kosztowała prawie 223 miliony dolarów. 
Historia.
W 1847 r. miasto Nowy Jork zezwoliło na budowę torów kolejowych wzdłuż Alei Dziesiątej i Jedenastej w dzielnicy Upper West Side na Manhattanie. Pierwotnie po torach jeździły pociągi towarowe, zarządzane przez "New York Central Railroad," które dostarczały żywność na dolny Manhattan. Obecność linii kolejowej wzdłuż ruchliwej Dziesiątej Alei powodowała wiele wypadków pomiędzy pieszymi, samochodami i pociągami. Z czasem Dziesiątej i Jedenastej Alejom nadano przydomek "Aleja śmierci" (ang. "Death Avenue"). Dla bezpieczeństwa kolej wynajęła „kowbojów z West Side” (ang. "West Side Cowboys"), mężczyzn, którzy dla bezpieczeństwa ruchu jeździli konno z przodu pociągów i machali flagami. Po wielu latach publicznych debat władze miasta postanowiły wybudować estakadę..
W latach 20. XX wieku rozpoczęły się prace nad likwidacją naziemnych torów kolejowych i budowy podwyższonej estakady. W 1934 roku na linii High Line, która wtedy nosiła nazwę „West Side Elevated Line” zaczął kursować pierwszy towarowy pociąg. 
Upadek linii.
Z czasem wykorzystanie pociągów zmniejszyło się ze względu na wzrost transportu ciężarowego, aż w latach 80. linia przestała być wykorzystywana całkowicie. Wtedy zaczęły się pojawiać pierwsze głosy w sprawie wyburzenia nieużywanej estakady. 
W latach 80.–90. linia kolejowa znajdowała się w całkowitym upadku. Estakada zaczęła zarastać chwastami i stała się niebezpiecznym miejscem, przyciągającym dilerów sprzedających narkotyki. W 1991 roku 5 przęseł estakady od Bank street do Gansevoort street zostało zburzonych przez przebudowę starego magazynu w budynek mieszkalny. Przez wiele lat porzucona High Line uważana była za brzydką konstrukcję, psującą wizerunek miasta. Ówczesny burmistrz Nowego Jorku Rudy Giuliani podpisał dokument nakazujący rozbiórkę High Line. Niewielu krytyków dostrzegało w tym czasie potencjał tego miejsca, jako "kwitnącego ogrodu dzikich roślin". 
Rewitalizacja i "Przyjaciele High Line".
Sprawą High Line zainteresowało się dwóch mieszkańców Nowego Jorku: Robert Hammond i Joshua David, którzy opowiadali się za zachowaniem High Line i ponownym jej wykorzystaniem jako publiczną przestrzeń, podwyższony park lub zieloną drogę podobną do Promenade Plantée w Paryżu. W tym celu w 1999 roku Robert Hammond i Joshua David założyli organizację non-profit "Przyjaciele High Line" (ang. "Friends of the High Line"). Robert Hammond i Joshua David przekonali władze miasta o tym, że należy wyremontować estakadę i przerobić ją na miejsce wypoczynku, argumentując, że w ten sposób wzrosną ceny na wartosć gruntów w okolicy. Stowarzyszenie zaczęło organizować wycieczki na High Line z celem zapoznać mieszkańców z przestrzenią i przekonać ich, że ma ona duży potencjał. Pomysł przebudowy linii kolejowej High Line na park wypoczynkowy zyskał dużo zwolenników wśród znanych osób, mieszkających w Nowym Jorku: aktorów, polityków i działaczy społecznych. Jednym z członków rady dyrektorów "Przyjaciół High Line" jest amerykański aktor Edward Norton. 
Rozpoczęła się zbiórka pieniędzy. W tym czasie dobiegła końca kadencja burmistrza Giulianiego i w 2001 roku nowym burmistrzem Nowego Jorku został Michael Bloomberg. 
W 2002 roku "Przyjaciele High Line" wspólnie z organizacją "Design Trust for Public Spaces" opracowali pierwszy plan dotyczący przebudowy linii kolejowej pod tytułem "Odzyskiwanie High Line". To opracowanie było pierwszym krokiem do oszacowania kosztów projektu. Drugim krokiem było ogłoszenie konkursu architektonicznego zagospodarowania estakady, na który ostatecznie wpłynęło 720 prac z 36 krajów. Pomysły były przeróżne, nawet takie jak przerobienie High Line na dwukilometrowy basen. 
W 2004 roku "Przyjaciele High Line" i władze miasta Nowy Jork ogłosili kolejny konkurs na wykonanie przebudowy High Line. Zwyciężył projekt autorstwa zespołu Field Operations i Diller ScoÞ dio + Renfro. 
Gentryfikacja.
Na początku swojego istnienia park był niezwykły pod kątem nietypowej lokalizacji. Z parku otwierały się widoki na dachy stojących obok budynków. Z czasem przez obecność High Line dzielnice, przez które przebiega park stawały się coraz bardziej prestiżowe, wskutek czego park został otoczony wysokimi luksusowymi budynkami, które powstawały wzdłuż, zmieniając tym samym krajobraz miejski, a co za tym idzie i widoki z parku. Teraz przechadzając się High Line ludzie mogą zaglądać w okna budynków bądź to mieszkalnych, biurowych lub galerii sztuki, które są na tym samym poziomie. 
Niektórzy krytycy obwiniają park High Line, że spowodował on proces hipergentryfikacji dzielnicy. „Kiedy po raz pierwszy odwiedziłem park, byłem nim zachwycony” – powiedział Alex Reichl, profesor nauk politycznych z Queens College, który pisał o High Line dla czasopisma "Urban Geography". „Ale coraz bardziej czułem, że staje się on ekskluzywną przestrzenią, zaczyna brakować różnorodności, z której słynie Nowy Jork. Dla mnie to jest przegrana sprawa”. Zamiast poprawy poziomu życia mieszkańców, park stał się jedną z najpopularniejszych atrakcji turystycznych i spowodował z jednej strony, że kiedyś przemysłowe dzielnice takie jak Chelsea stały się bardziej atrakcyjne dla mieszkańców i turystów, z drugiej zaś obecność High Line wpłynęła na wzrost cen na nieruchomości w jej okolicy. 
W kulturze popularnej.
Reżyser Zbigniew Rybczyński nakręcił teledysk do singla Art of Noise „Close (to the Edit)” na linii High Line w 1984 roku. 
W 2001 roku fotograf Joel Sternfeld udokumentował zniszczoną linię High Line w swojej książce "Walking the High Line""." 

</doc>
<doc id="5328488" url="https://pl.wikipedia.org/wiki?curid=5328488" title="Raimondo Girgis">
Raimondo Girgis

Raimondo Girgis OFM (ur. 6 stycznia 1967 w Damaszku) – syryjski duchowny katolicki, franciszkanin, łaciński administrator apostolski Aleppo.
Biografia.
Raimondo Girgis urodził się w Damaszku w Syrii 6 stycznia 1967 roku. Do Zakonu Braci Mniejszych wstąpił 25 sierpnia 1988 roku w Porcjunkuli w Asyżu, przyjmując habit zakonny z rąk generała zakonu Johna Vaughna. Nowicjat odbył w klasztorze franciszkanów w Gizie w Egipcie. Pierwszą profesję zakonną złożył 29 września 1989 roku. Podczas studiów filozoficzno-teologicznych w Jerozolimskim Studium Teologicznym złożył profesję wieczystą 18 października oraz przyjął święcenia diakonatu 27 grudnia 1992 roku. Sakrament święceń kapłańskich przyjął w miejscowości Latakia w Syrii 23 lipca 1993 roku. Jest członkiem Kustodii Ziemi Świętej.
Następnie został skierowany na studia specjalistyczne z prawa kanonicznego do Rzymu. W 1997 roku obronił pracę licencjacką, zaś w 2002 roku doktorat na Papieskim Instytucie Wschodnim. W latach 2013–2016 pracował w Syrii, pełniąc obowiązki proboszcza i gwardiana. Był wikariuszem generalnym Wikariatu apostolskiego w Aleppo. Był członkiem biskupiej komisji ds. rodziny oraz komisji prawa kanonicznego (2014–2022). W latach 2008–2011 uczestniczył w pracach komisji syryjskiej Caritas. Ojciec Girgis opublikował prace naukowe dotyczące prawa kanonicznego w języku arabskim i włoskim. Był sędzią sądów Patriarchatu Kościoła Greckokatolickiego w Damaszku oraz w Aleppo. Pracuje jako wykładowca akademicki.
Po rezygnacji biskupa Georgesa Abou Khazena z funkcji wikariusza apostolskiego Aleppo, papież Franciszek mianował o. Raimonda Girgisa 29 czerwca 2022 roku łacińskim administratorem apostolskim "sede vacante" wikariatu apostolskiego Aleppo.

</doc>
<doc id="5328490" url="https://pl.wikipedia.org/wiki?curid=5328490" title="Język kembra">
Język kembra

Język kembra – język papuaski używany w prowincji Papua w Indonezji, przez grupę ludności w dystrykcie Okbibab (obecnie kabupaten Pegunungan Bintang), na wschód od rzeki Sobger. Według danych z 2005 roku posługuje się nim zaledwie 20 osób.
Znajduje się na skraju wymarcia. Jest używany w środowisku domowym, prawie wyłącznie przez osoby dorosłe.
Nie został dobrze udokumentowany. Sporządzono pobieżny opis jego słownictwa. Na poziomie leksyki wykazuje zbieżności z językami yetfa, lepki i usku, ale nie jest jasne, czy świadczy to o jego pokrewieństwie z którymś z tych języków (być może są to pożyczki, yetfa służy bowiem jako lokalna lingua franca). William A. Foley rozpatruje go jako izolat, ale zaznacza, że do określenia jego związków genetycznych z innymi językami bądź rodzinami potrzebne są dokładniejsze dane lingwistyczne.
Jest językiem tonalnym. 
Publikacja Glottolog (4.6) łączy go z językami lepki i murkim, wyróżniając rodzinę lepki-murkim-kembra. Timothy Usher umieszcza te trzy języki w ramach grupy południowej języków pauwasi, wraz z kimki. Autorzy publikacji Ethnologue (wyd. 22) powstrzymują się od prób jego klasyfikacji.

</doc>
<doc id="5328491" url="https://pl.wikipedia.org/wiki?curid=5328491" title="Timofiej Romiejko Hurko">
Timofiej Romiejko Hurko

Timofiej (Tymoteusz) Romiejko Hurko herbu własnego – podsędek ziemski witebski w latach 1566-1574.
Podpisał unię lubelską 1569 roku. Poseł na sejm 1570 roku z województwa witebskiego.

</doc>
<doc id="5328492" url="https://pl.wikipedia.org/wiki?curid=5328492" title="Maria Mazurkiewicz-Bełdzińska">
Maria Mazurkiewicz-Bełdzińska

Maria Bronisława Mazurkiewicz-Bełdzińska – polska lekarka, profesor doktor habilitowana nauk medycznych, specjalistka neurologii oraz neurologii dziecięcej, epileptolog, kierownik Kliniki Neurologii Rozwojowej Gdańskiego Uniwersytetu Medycznego, ordynator Kliniki Neurologii Rozwojowej Gdańskiego Uniwersyteckiego Centrum Klinicznego w Gdańsku, Przewodnicząca Zarządu Polskiego Towarzystwa Neurologów Dziecięcych. 
Wiceprezes Polskiego Towarzystwa Epileptologii, Członek Zarządu Sekcji Padaczki Polskiego Towarzystwa Neurologicznego. Współautorka programu specjalizacji oraz licznych wytycznych i standardów w zakresie neurologii dziecięcej i epileptologii.
Życiorys.
Absolwentka IV Liceum Ogólnokształcącego im. Władysława Sierpińskiego w Gdyni. Ukończyła kierunek lekarski w Akademii Medycznej w Gdańsku. W roku 1993 uzyskała tytuł doktora nauk medycznych na podstawie pracy „The effect of enhanced GABA-ergic transmission on cognitive functions: an experimental study", którą prowadziła będąc na stypendium naukowym na Uniwersytecie w Kuopio. W 2012 roku uzyskała stopień doktora habilitowanego nauk medycznych na podstawie rozprawy „"Skuteczność, objawy niepożądane i wpływ na jakość życia nowych leków przeciwpadaczkowych w terapii padaczki u dzieci i młodzieży"". 3 października 2019 roku nadano jej tytuł profesora nauk medycznych. Piastuje stanowisko profesora i kierownika Kliniki Neurologii Rozwojowej Wydziału Lekarskiego Gdańskiego Uniwersytetu Medycznego.
Jest członkinią Komitetu Nauk Neurologicznych na V Wydziale Nauk Medycznych Polskiej Akademii Nauk.
Od 2002 roku aktywnie działa w strukturach Polskiego Towarzystwa Neurologów Dziecięcych (PTND) a od 2019 jest Przewodnicząca Zarządu Głównego. Dodatkowo w latach 2014-2015 pełniła funkcje konsultanta krajowego w dziedzinie neurologii dziecięcej od 2016 roku jest konsultantem wojewódzkim (województwo pomorskie) w zakresie neurologii dziecięcej.

</doc>
<doc id="5328504" url="https://pl.wikipedia.org/wiki?curid=5328504" title="Bohdan Hrehorowicz Siellicki">
Bohdan Hrehorowicz Siellicki

Bohdan Hrehorowicz Sielicki (Siedlecki) herbu Korczak (zm. przed 20 lipca 1581 roku) – sędzia ziemski mścisławski w latach 1566-1577, chorąży mścisławski od 1559 roku, sędzia zamkowy w 1559 roku, poborca na Wołyniu w 1590 roku.
Poseł na sejm 1570 roku z województwa mścisławskiego.
Był wyznawcą prawosławia.

</doc>
<doc id="5328505" url="https://pl.wikipedia.org/wiki?curid=5328505" title="Bohdan Hrehorowicz Sielicki">
Bohdan Hrehorowicz Sielicki



</doc>
<doc id="5328509" url="https://pl.wikipedia.org/wiki?curid=5328509" title="Marcin Wołodkiewicz">
Marcin Wołodkiewicz

Marcin Wołodkiewicz herbu Łabędź – sędzia ziemski miński w latach 1570-1592, pisarz ziemski miński w latach 1565-1570.
Poseł na sejm 1570 roku z województwa mińskiego.

</doc>
<doc id="5328511" url="https://pl.wikipedia.org/wiki?curid=5328511" title="Dulino">
Dulino

Dulino (; ) – wieś na Białorusi, w obwodzie witebskim, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów wieś i zaścianek rządowe w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś i zaścianek leżały w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w powiecie postawskim, w gminie Kozłowszczyzna.
Według Powszechnego Spisu Ludności z 1921 roku zamieszkiwało wieś 210 osób, wszystkie były wyznania rzymskokatolickiego. Jednocześnie 205 mieszkańców zadeklarowało polską a 5 białoruską przynależność narodową. Było tu 35 budynków mieszkalnych. Zaścianek zamieszkiwało wieś 17 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 wymieniono jedynie wieś, w 38 domach zamieszkiwało 197 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Duniłowiczach i Okręgowy w Wilnie; właściwy urząd pocztowy mieścił się w Szarkowszczyźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5328512" url="https://pl.wikipedia.org/wiki?curid=5328512" title="Dymitr Siemionowicz Sowicz Korsak">
Dymitr Siemionowicz Sowicz Korsak

Dymitr Siemionowicz Sowicz (Sowa) Korsak herbu Lis – podsędek ziemski miński w latach1565-1579.
Poseł na sejm 1570 roku z województwa mińskiego.

</doc>
<doc id="5328515" url="https://pl.wikipedia.org/wiki?curid=5328515" title="Mistrzostwa Europy w Gimnastyce Sportowej 2022">
Mistrzostwa Europy w Gimnastyce Sportowej 2022

Mistrzostwa Europy w Gimnastyce Sportowej 2022 odbywały się w dniach 11-21 sierpnia 2022 w stolicy Bawarii, Monachium. Zawody rozgrywane były w ramach drugiej edycji multidyscyplinarnych Mistrzostw Europy. 

</doc>
<doc id="5328516" url="https://pl.wikipedia.org/wiki?curid=5328516" title="Kompania łączności 3 Dywizji Piechoty Legionów">
Kompania łączności 3 Dywizji Piechoty Legionów

Kompania łączności 3 Dywizji Piechoty Legionów – pododdział łączności Wojska Polskiego.
Historia kompanii.
Wiosną 1932 została sformowana kompania telegraficzna 3 Dywizji Piechoty Legionów. Do kompanii przeniesiony został porucznik Feliks Kierszniewski i podporucznik Czesław Ferdynand Wawrzyniec Nowak, a w grudniu tego roku podporucznik Jan Feliks Schlarb.
Kompania stacjonowała w Zamościu i była organiczną jednostką łączności 3 Dywizji Piechoty Legionów.
Kompania miała prowadzić szkolenie według obowiązującej wówczas „Instrukcji wyszkolenia wojsk łączności” sygn. MSWojsk. Szefostwo Łączności L. dz. 900/tjn. Wyszk. 30.
Kompania miała dwa plutony, lecz nie posiadała radia. Pluton radio był mobilizowany w pułku radio w Warszawie i po zakończeniu mobilizacji przydzielony do dywizji. Dywizja nie posiadała wówczas organu zaopatrzenia i naprawy sprzętu łączności, czyli organu służby łączności .
W 1935 w składzie kompanii utworzono pluton radiowy.
Na podstawie rozkazu Dowództwa Łączności MSWojsk. L. 3000/tjn. I.Org. z 11 października 1937 kompania telegraficzna 3 DP Leg. została przeorganizowana i przemianowana na kompanię łączności 3 DP Leg.
Organizacja pokojowa kompanii łączności:
Etat przewidywał 4 oficerów, 14-18 podoficerów (zależnie od typu kompanii), 130-133 szeregowców, 14 koni wierzchowych, 18-20 koni pociągowych, 2 samochody ciężarowe, 2 motocykle.
Organizacja pokojowa była dostosowana do zadań mobilizacyjnych i okazała się dobrą.
1 września 1938 uprawnienia dowódcze względem kompanii otrzymał szef łączności dywizji. Dowódcami (szefami) łączności dywizji byli: kpt. łącz. Jan Antoni Gustek (od III 1929) i kpt. łącz. Feliks Kierszniewski (1939).
Do zadań kompanii należało szkolenie rezerw podoficerów i szeregowców jedynie na potrzeby własne. Poborowi byli wcielani bezpośrednio do kompanii. Etaty były tak skalkulowane, że dla zaspokojenia zapotrzebowań wojennych musiano powołać pod broń osiem roczników rezerwistów. Kandydaci na podoficerów służby czynnej z kompanii szkolili się w szkołach podoficerskich batalionów telegraficznych i pułku radio.
Wiosną 1939 kompania została podporządkowana pod względem wyszkolenia fachowego dowódcy 1 Grupy Łączności. Ze względu na szybki wybuch wojny dowództwo grupy nie odegrało powierzonej mu roli.
Zgodnie z uzupełnionym planem mobilizacyjnym „W” kompania łączności 3 DP była jednostką mobilizującą. Pod względem mobilizacji materiałowej była przydzielona do 3 pułku artylerii lekkiej Legionów.
Dowódca kompanii był odpowiedzialny za przygotowanie całości mobilizacji jednostek wpisanych na tabelę mob. z wyjątkiem mobilizacji materiałowej, za którą był współodpowiedzialny razem z dowódcą 3 pułku artylerii lekkiej Legionów. 
Dowódca kompanii był ponadto odpowiedzialny za przeprowadzenie mobilizacji:
Wszystkie jednostki były mobilizowane w Zamościu, w I rzucie mobilizacji powszechnej. 
Po zakończeniu czynności mobilizacyjnych kompania przekazywała: nadwyżki personelu i materiału marszem pieszym do Ośrodka Zapasowego Telegraficznego „Lublin”, natomiast nadwyżki koni i środków przewozowych do 3 pal Leg.
Jednostki zmobilizowane przynależały pod względem ewidencyjnym do OZ Telegraficznego „Lublin” z wyjątkiem plutonu radio 1 DP, który przynależał do Ośrodka Zapasowego Radio w Warszawie.
30 sierpnia 1939 została zarządzona mobilizacja powszechna. Jej pierwszym dniem był 31 sierpnia.
Jednostki łączności 3 DP Leg. były formowane według organizacji wojennej L.3124/mob.org., ukompletowane zgodnie z zestawieniem specjalności L.3124/mob.AR oraz uzbrojone i wyposażone zgodnie z wojennymi należnościami materiałowymi L.3124/mob./mat.
Pluton łączności Kwatery Głównej 3 DP przeznaczony był do obsługi dowództwa dywizji, kompania telefoniczna przeznaczona do budowy i obsługi polowej sieci telefonicznej (z kabla polowego), a drużyna parkowa łączności odpowiadała za zaopatrzenie, naprawę i ewakuację sprzętu łączności.
Pluton radio 3 DP był formowany według organizacji wojennej L.3121/mob.org., ukompletowany zgodnie z zestawieniem specjalności L.3121/mob.AR oraz uzbrojony i wyposażony zgodnie z wojennymi należnościami materiałowymi L.3121/mob./mat.
W czasie kampanii wrześniowej jednostki łączności z plutonem radio walczyły w składzie macierzystej dywizji.

</doc>
<doc id="5328518" url="https://pl.wikipedia.org/wiki?curid=5328518" title="Wisła Kraków w Pucharze Ligi Polskiej">
Wisła Kraków w Pucharze Ligi Polskiej

Wykaz występów pierwszej drużyny Wisły Kraków w rozgrywkach Pucharu Ligi Polskiej w piłce nożnej.
Sezon 1952.
Faza grupowa.
"Runda rozgrywana w formie fazy grupowej. Z obu sześciozespołowych grup zwycięzca awansowywał do finału, druga drużyna do meczu o 3. miejsce, a trzecia do meczu o 5. miesjce."
Sezon 1977.
Faza grupowa.
"Runda rozgrywana w formie fazy grupowej. Z każdej czterozespołowej grupy awans uzyskiwał zwycięzca."
Sezon 1999/2000.
1/8 finału.
"Runda rozgrywana w formie dwumeczu."
1/4 finału.
"Runda rozgrywana w formie dwumeczu."
Sezon 2000/2001.
1/8 finału.
"Runda rozgrywana w formie dwumeczu."
1/4 finału.
"Runda rozgrywana w formie dwumeczu."
1/2 finału.
"Runda rozgrywana w formie dwumeczu."
Finał.
"Runda rozgrywana w formie dwumeczu."
Sezon 2001/2002.
1/8 finału.
"Runda rozgrywana w formie dwumeczu."
1/4 finału.
"Runda rozgrywana w formie dwumeczu."
1/2 finału.
"Runda rozgrywana w formie dwumeczu."
Finał.
"Runda rozgrywana w formie dwumeczu."
Sezon 2006/2007.
Faza grupowa.
"Runda rozgrywana w formie fazy grupowej. Z każdej czterozespołowej grupy awans uzyskiwały dwie najlepsze drużyny."
1/4 finału.
"Runda rozgrywana w formie dwumeczu."
1/2 finału.
"Runda rozgrywana w formie dwumeczu."
Sezon 2007/2008.
Faza grupowa.
"Runda rozgrywana w formie fazy grupowej. Z każdej czterozespołowej grupy awans uzyskiwały dwie najlepsze drużyny."
1/4 finału.
"Runda rozgrywana w formie dwumeczu."
1/2 finału.
"Runda rozgrywana w formie dwumeczu."
Sezon 2008/2009.
Faza grupowa.
"Runda rozgrywana w formie fazy grupowej. Z każdej czterozespołowej grupy awans uzyskiwały dwie najlepsze drużyny."

</doc>
<doc id="5328520" url="https://pl.wikipedia.org/wiki?curid=5328520" title="Grabownia (Rybnik)">
Grabownia (Rybnik)



</doc>
<doc id="5328521" url="https://pl.wikipedia.org/wiki?curid=5328521" title="Niacynamid">
Niacynamid



</doc>
<doc id="5328522" url="https://pl.wikipedia.org/wiki?curid=5328522" title="Język murkim">
Język murkim

Język murkim – język papuaski używany w prowincji Papua w Indonezji, przez społeczność etniczną Murkim. Według danych z 2004 roku posługuje się nim 290 osób.
Publikacja Peta Bahasa podaje, że jego użytkownicy zamieszkują wieś Kopuni (Mot) w dystrykcie Batom (kabupaten Pegunungan Bintang). Z danych Ethnologue (wyd. 22) wynika, że pozostaje w powszechnym użyciu.
Nie został dobrze udokumentowany. Sporządzono listę jego słownictwa.
Jego klasyfikacja pozostawała przez dłuższy czas nierozstrzygnięta. Wcześniej uważano, że może chodzić o izolat. Theresia Wambaliau (2006) wskazała na pewne podobieństwa leksykalne między murkim a językami kimki i yetfa, ale ich obecność tłumaczyła wzajemnymi wpływami (konsekwencja wielojęzyczności w regionie).
W drodze dalszych ustaleń stwierdzono, że języki murkim i lepki są ze sobą spokrewnione. William A. Foley (2018) włączył oba języki w ramy niewielkiej rodziny lepki. Na podstawie dostępnych danych nie dają się ulokować w ramach języków transnowogwinejskich. Publikacja Glottolog (4.6) grupuje je z językiem kembra, wyróżniając rodzinę lepki-murkim-kembra. Timothy Usher umieszcza te trzy języki w ramach grupy południowej języków pauwasi, wraz z kimki. Autorzy publikacji Ethnologue (wyd. 22) powstrzymują się od prób klasyfikacji.

</doc>
<doc id="5328523" url="https://pl.wikipedia.org/wiki?curid=5328523" title="Gotartowice (Rybnik)">
Gotartowice (Rybnik)



</doc>
<doc id="5328526" url="https://pl.wikipedia.org/wiki?curid=5328526" title="Język daikat">
Język daikat



</doc>
<doc id="5328527" url="https://pl.wikipedia.org/wiki?curid=5328527" title="Hakoah Bielsko">
Hakoah Bielsko

Hakoah Bielsko (niem. "Hakoah Bielitz") – żydowski klub piłkarski z Bielska, założony w roku 1912 i działający w okresie międzywojennym, do zakończenia II wojny światowej. Swoją nazwę klub zapożyczył od znanego wiedeńskiego zespołu SC Hakoah Wien. Prawdopodobnie Hakoah Bielsko jest drugim najstarszym zrzeszeniem sportowym ludności żydowskiej na świecie, po klubie Makkabi Kraków, utworzonym w 1909 roku.
Oprócz gry w piłkę nożną zawodnicy brali udział w wyścigach kolarskich czy mistrzostwach Polski w piłce wodnej (wygrali w 1936 r. pokonując w finale Legię Warszawa). Hakoah posiadał też sekcję kobiecą, biorącą udział w zawodach pływackich.
Historia.
Towarzystwo sportowe w 1912 założyli entuzjaści skupieni w środowiskach studenckich, zainteresowanych nową dyscypliną rozwijającą się na zachodzie Europy. Klub z założenia miał być klubem syjonistycznym i stanowić przeciwwagę dla towarzystwa sportowego Bielitz-Bialer Israelitischer Turnverein, które skupiało działaczy o orientacji asymilacyjnej i proniemieckiej. Na barwy klubowe zostały wybrane kolory biały i niebieski. Największym problemem zawodników był brak własnego boiska, dlatego klubowe treningi odbywały się na boisku położonym obok sali gimnastycznej bielskiego gimnazjum lub na placu gier obok Strzelnicy. Mecze rozgrywane przez Hakoah do tego stopnia cieszyły się zainteresowaniem wśród kibiców, że treningi piłkarzy często odbywały się w obecności tłumów. 
Wybuch I wojny światowej przerwał działalność klubu, wielu piłkarzy i działaczy wyjechało na front. Aktywność sportową wznowiono dopiero po jej zakończeniu. W pierwszym powojennym meczu rozegranym 27 kwietnia 1919 roku KS „Hakoah” uległ drużynie BBSV 0:7. 1 maja 1921, w obecności głównego rabina Bielska, Markusa Steinera, dokonano uroczystego otwarcia boiska piłkarskiego klubu Hakoah, które wybudowano na wydzierżawionym terenie od Jakuba Schunguta w dzielnicy Kamienica (współcześnie ulica Partyzantów na wysokości Centrum Handlowego Gemini Park). Podczas uroczystości rozegrany został mecz towarzyski Hakoah Wiedeń – Hakoah Bielsko zakończony zwycięstwem gości 7:0. 28 sierpnia mecz z Jutrzenką Kraków (28 VIII 1921 r.) skończył się awanturą z udziałem bielskich kibiców, którzy mieli zagrażać gościom i sędziemu. Krakowski Związek Okręgowy Piłki Nożnej ukarał Hakoah grzywną oraz zamknięciem nowego boiska dla publiczności do końca roku (zawieszonym w listopadzie). W 1918 lub 1922 otwarto sekcję pływacką, która początkowo trenowała na basenie w Cygańskim Lesie.
W latach 1922–1928 klub uczestniczył w rozgrywkach ligowych Krakowskiego Okręgowego Związku Piłki Nożnej, a od 1928 roku Śląskiego. W 1922 roku Hakoah odniósł kilka spektakularnych zwycięstw, pokonując Sportklub Bielsko 9:0, Makabi Cieszyn 10:0 oraz Sołę Oświęcim 12:0. Walczył także z drugim zespołem Cracovii o mistrzostwo okręgu klasy B. W 1925 roku boisko zostało zalane przez płynącą niedaleko rzekę Białą i piłkarze mogli wznowić treningi dopiero w następnym roku, po usunięciu szkód. Największy sukces w rozgrywkach ligowych KS Hakoah Bielsko odniósł w 1930 roku, awansując do Okręgowej Ligi Śląskiej. 15 sierpnia 1936 roku w Bielsku otwarto pływalnię Panorama, urządzając zawody piłki wodnej (wygrane przez Hakoah) i pływackie. Pływalnia została później rozsławiona przez należącą do Hakoahu wielokrotną mistrzynię Polski, Gertrudę Dawidowicz. W 1937 roku drużyna piłkarska zdobyła tytuł piłkarskiego Mistrza Związków Makabi w Polsce, pokonując w finale Żydowski Klub Sportowy Katowice 6:1. Rok później huragan zniszczył całkowicie ogrodzenie boiska.
Wybuch II wojny światowej przerwał działalność klubu. Boisko podczas okupacji używane było przez niemiecki Sportklub. Po wojnie działalność „Hakoah” nie została wznowiona, klub decyzją Prezydium Wojewódzkiej Rady Narodowej w Stalinogrodzie wykreślony został z rejestru stowarzyszeń i klubów 3 września 1955 roku. Po okupacji niemieckiej powstał nowy klub sportowy Leszczyński Bielsko-Biała. Po upadku klubu w miejscu boiska wybudowano drogę 942 na Szczyrk.
Członkowie.
Mężczyźni:
Zawodnicy drużyny w 1922 roku: Dattner, Kellernbaum, Brückner, Fanty, Huppert, Reicher, Kleinzähler, Finder, Langer, Feuerstein, Rosenkranz.
Inni: Jan Kulka, llja Szrajbman, Zygmunt Alfus
Kobiety:
Zawodniczki drużyny 4 × 100 m stylem dowolnym w 1939: Zauberman, Fanny Kandel, Lidia Pastor, Gertruda Dawidowicz

</doc>
<doc id="5328528" url="https://pl.wikipedia.org/wiki?curid=5328528" title="Gonidium">
Gonidium

Gonidium (l.mn. gonidia) – termin w botanice, fykologii (algologii) oraz mykologii, określający:

</doc>
<doc id="5328531" url="https://pl.wikipedia.org/wiki?curid=5328531" title="Język usku">
Język usku

Język usku, także: afra, aframa – język papuaski używany w prowincji Papua w Indonezji, przez grupę ludności blisko granicy z Papuą-Nową Gwineą. Według danych z 2004 roku posługuje się nim 110 osób.
Publikacja Peta Bahasa podaje, że jego użytkownicy zamieszkują wieś Usku w dystrykcie Senggi (kabupaten Keerom). Z danych Ethnologue wynika, że jest używany w środowisku domowym i wśród znajomych, ale tylko przez osoby w podeszłym wieku. W 2006 r. odnotowano jednak, że pozostaje w powszechnym użyciu. Społeczność posługuje się także indonezyjskim i malajskim papuaskim.
Bardzo słabo opisany, dostępne dane ograniczają się do list słownictwa. Jego przynależność lingwistyczna jest słabo ustalona. Ethnologue podaje, że nie jest blisko spokrewniony z żadnym innym językiem. William A. Foley opisuje go jako język izolowany, podobnie czynią autorzy publikacji Glottolog (4.6), nie klasyfikując go w żadnej rodzinie językowej. Timothy Usher umieszcza go w ramach grupy zachodniej rodziny języków pauwasi, wraz z namla-tofanma i tebi-towe. Autorzy katalogu Ethnologue (wyd. 22) powstrzymują się od prób klasyfikacji. 

</doc>
<doc id="5328532" url="https://pl.wikipedia.org/wiki?curid=5328532" title="Język afra">
Język afra



</doc>
<doc id="5328533" url="https://pl.wikipedia.org/wiki?curid=5328533" title="Język aframa">
Język aframa



</doc>
<doc id="5328536" url="https://pl.wikipedia.org/wiki?curid=5328536" title="Ciąg rozporządzalny">
Ciąg rozporządzalny



</doc>
<doc id="5328538" url="https://pl.wikipedia.org/wiki?curid=5328538" title="Gracylizacja">
Gracylizacja

Gracylizacja ( ‘smukły’) – proces w antropogenezie polegający na zmianach w szkielecie (głównie mózgoczaszce, ale nie tylko), który w toku ewolucji stawał się coraz delikatniejszy.

</doc>
<doc id="5328542" url="https://pl.wikipedia.org/wiki?curid=5328542" title="Elizabeth Lail">
Elizabeth Lail

Elizabeth Dean Lail (ur. 25 marca 1992 w Teksasie) – amerykańska aktorka, która wystąpiła m.in. w serialach "Ty", "Dead of Summer" i "Dawno, dawno temu".

</doc>
<doc id="5328544" url="https://pl.wikipedia.org/wiki?curid=5328544" title="Język tofanma">
Język tofanma

Język tofanma (a. tofamna, tefanma) – język papuaski używany w prowincji Papua w Indonezji, przez grupę ludności dość blisko granicy z Papuą-Nową Gwineą. Według danych z 2005 roku posługuje się nim 250 osób.
Ethnologue podaje, że jego użytkownicy zamieszkują wsie Namla, Tofanma Dua i Tofanma Satu w dystrykcie Senggi (kabupaten Keerom). Jest używany w środowisku domowym i w sferze religijnej, przez wszystkich członków społeczności. Posługują się nim również użytkownicy języka namla.
Nie został dobrze udokumentowany, sporządzono jedynie listy jego słownictwa. Ethnologue (wyd. 22) podaje, że nie jest blisko spokrewniony z żadnym innym językiem. William A. Foley (2018) wskazał, że tofanma i namla tworzą małą rodzinę językową. Podobnie postąpili autorzy publikacji Glottolog (4.6), wyróżniając rodzinę namla-tofanma. Timothy Usher umieszcza oba języki w ramach grupy zachodniej rodziny języków pauwasi, wraz z afra i tebi-towe.

</doc>
<doc id="5328545" url="https://pl.wikipedia.org/wiki?curid=5328545" title="Język tefanma">
Język tefanma



</doc>
<doc id="5328547" url="https://pl.wikipedia.org/wiki?curid=5328547" title="Język tofamna">
Język tofamna



</doc>
<doc id="5328548" url="https://pl.wikipedia.org/wiki?curid=5328548" title="Dziemidy">
Dziemidy

Dziemidy – dawna wieś. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Udział.
Dawniej używana nazwa – Dziemidowo.
Historia.
W czasach zaborów wieś w gminie Wierzchnie, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w powiecie postawskim, w gminie Głębokie.
Według Powszechnego Spisu Ludności z 1921 roku zamieszkiwało tu 48 osób, wszystkie były wyznania rzymskokatolickiego i zadeklarowały polską przynależność narodową. Było tu 10 budynków mieszkalnych. W 1931 w 11 domach zamieszkiwały 54 osoby.
Wierni należeli do parafii rzymskokatolickiej w Konstantynowie. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Głębokiem.

</doc>
<doc id="5328551" url="https://pl.wikipedia.org/wiki?curid=5328551" title="Język namla">
Język namla

Język namla – prawie wymarły język papuaski z prowincji Papua w Indonezji, używany przez grupę ludności blisko granicy z Papuą-Nową Gwineą. Według danych z 2005 roku posługuje się nim 30 osób.
Publikacja Peta Bahasa podaje, że jego użytkownicy zamieszkują wieś Namla w dystrykcie Senggi (kabupaten Keerom). Oprócz tego jest używany we wsiach Tafanema i Dubu. W użyciu są także języki malajski papuaski i tofanma. Prawdopodobnie oba wywierają negatywny wpływ na jego żywotność.
Nie został dobrze opisany, dostępne są jedynie listy słownictwa. William A. Foley (2018) wskazał, że tofanma i namla tworzą małą rodzinę językową, nie stwierdzając związków zewnętrznych. Języki te nie dają się wyraźnie ulokować w ramach rodziny transnowogwinejskiej. Podobnie postąpili autorzy publikacji Glottolog (4.6), wyróżniając rodzinę namla-tofanma. Timothy Usher umieszcza oba języki w ramach grupy zachodniej rodziny języków pauwasi, wraz z afra i tebi-towe.
Nie wykształcił piśmiennictwa.

</doc>
<doc id="5328552" url="https://pl.wikipedia.org/wiki?curid=5328552" title="Kamienica przy ulicy Mariackiej 35 w Katowicach">
Kamienica przy ulicy Mariackiej 35 w Katowicach

Kamienica przy ulicy Mariackiej 35 w Katowicach – zabytkowa kamienica mieszkalna, położona przy ulicy Mariackiej 35 w Katowicach, w dzielnicy Śródmieście. Została ona wybudowana około 1898 roku w stylu późnego historyzmu i pełni głównie funkcję mieszkaniową.
Historia.
Kamienica została oddana do użytku około 1898 roku w linii południowej pierzei ulicy Mariackiej (ówcześnie "Richard Holtzestraße"). W 1935 roku właścicielem kamienicy był P. Felkel. W tym czasie pełniła ona funkcje mieszkalne, a zamieszkiwały ją wówczas głównie rodziny urzędników, kupców i kolejarzy.
W latach 2005–2006 kamienicę zmodernizowano, zachowując historyczne elementy jej wystroju. Budynek ten w dniu 22 lipca 2022 roku wpisano do rejestru zabytków.
W sierpniu 2022 w systemie REGON były aktywne dwa podmioty gospodarcze z siedzibą przy ulicy Mariackiej 35, w tym przedsiębiorstwo remontowe. W tym czasie kamienica była w całości zamieszkana.
Charakterystyka.
Zabytkowa kamienica mieszkalna położona jest przy ulicy Mariackiej 6 w katowickiej dzielnicy Śródmieście. Budynek ten powstał w stylu późnego historyzmu, zaś niezaznany jest jego projektant. Wybudowany on został z cegły na planie prostokąta, a wraz z boczną oficyną w tworzy plan w kształcie litery „L”. Kamienica ta pokryta jest mansardowym dachem z facjatkami. Budynek posiada cztery kondygnacje nadziemne, poddasze i podpiwniczenie. Łączna powierzchnia zabudowy kamienicy wynosi 262 m².
Ceglana elewacja kamienicy jest sześcioosiowa i zachowała się na niej duża liczba zdobień, w tym w formie ceglanych okładzin ścian i pasm tynku oraz tynkowych opasek otworów okiennych i drzwiowych z dekoracją roślinną. W skrajnych osiach elewacji znajdują się pseudoryzality zakończone szczytami w strefie dachu. Cegła na fasadzie kamienicy jest jednolitego koloru.
Portal wejściowy do kamienicy powstał w tynku i posiada trójkątny przyczółek i woluty, wewnątrz budynku zachował się oryginalny wystrój bramy przejazdowej, a na klatce schodowej dwubiegowe stalowe schody z drewnianą balustradą.
Kamienica jest wpisana do rejestru zabytków nieruchomych województwa śląskiego pod numerem A/1028/22. Budynek wpisany jest także do gminnej ewidencji zabytków miasta Katowice. Właścicielem budynku jest miasto Katowice, a zarządza nim Komunalny Zakład Gospodarki mieszkaniowej w Katowicach.

</doc>
<doc id="5328553" url="https://pl.wikipedia.org/wiki?curid=5328553" title="Język busa">
Język busa

Język busa (a. busan), także: odiai (a. uriai) − język izolowany używany w prowincji Sandaun w Papui-Nowej Gwinei, przez mieszkańców trzech wsi w rejonie rzeki Sepik. Liczba użytkowników w 2000 roku wynosiła 240 osób.
Nie został dobrze udokumentowany, opublikowane materiały ograniczają się do listy słownictwa. Wielu jego użytkowników zna również język yalë. Zdarzają się małżeństwa mieszane ze społecznością Yalë.
Nie wykształcił piśmiennictwa.

</doc>
<doc id="5328555" url="https://pl.wikipedia.org/wiki?curid=5328555" title="Język odiai">
Język odiai



</doc>
<doc id="5328556" url="https://pl.wikipedia.org/wiki?curid=5328556" title="Język busan">
Język busan



</doc>
<doc id="5328557" url="https://pl.wikipedia.org/wiki?curid=5328557" title="Język uriai">
Język uriai



</doc>
<doc id="5328563" url="https://pl.wikipedia.org/wiki?curid=5328563" title="Język pele-ata">
Język pele-ata

Język pele-ata (a. peleata), także: uasilau, uasi (a. wasi, uase) − język izolowany z wyspy Nowa Brytania, należącej do Papui-Nowej Gwinei. Liczba użytkowników w 2007 roku wynosiła 2 tys. osób.
"Pele" i "ata" to nazwy dwóch jego dialektów. Jest powszechnie używany przez wszystkich członków społeczności. W użyciu są także języki tok pisin i angielski.
Opracowano jego słownik (1996). Jest nauczany w szkołach podstawowych. Zapisywany alfabetem łacińskim.

</doc>
<doc id="5328565" url="https://pl.wikipedia.org/wiki?curid=5328565" title="Język peleata">
Język peleata



</doc>
<doc id="5328566" url="https://pl.wikipedia.org/wiki?curid=5328566" title="Język wasi">
Język wasi



</doc>
<doc id="5328567" url="https://pl.wikipedia.org/wiki?curid=5328567" title="Język uase">
Język uase



</doc>
<doc id="5328568" url="https://pl.wikipedia.org/wiki?curid=5328568" title="Język uasi">
Język uasi



</doc>
<doc id="5328569" url="https://pl.wikipedia.org/wiki?curid=5328569" title="Język uasilau">
Język uasilau



</doc>
<doc id="5328571" url="https://pl.wikipedia.org/wiki?curid=5328571" title="Socjalistyczny feminizm">
Socjalistyczny feminizm

Socjalistyczny feminizm – neolewicowy ruch polityczny powstały na przełomie lat 60. i 70. XX wieku jako jedna z gałęzi ruchu feministycznego. Jego początków można doszukiwać się jednak w publikacji "Wołanie o prawa kobiety" autorstwa Mary Wollstonecraft z 1792 roku oraz publikacji Williama Thompsona z początków XIX wieku. Pierwszą publikacją, która użyła terminu socjalistycznego feminizmu, była prawdopodobnie publikacja "Socialist Feminism: A Strategy for the Women's Movement" wydana w 1972 roku przez Chicagowski Związek Wyzwolenia Kobiet. Socjalizm feministyczny był początkowo popierany w Europie Zachodniej, jednak z powodu utożsamiania socjalizmu z totalitaryzmem i dogmatem, idea straciła na znaczeniu.
Według zwolenników socjalistycznego feminizmu, cel można osiągnąć poprzez działania na rzecz zakończenia ekonomicznego i kulturowego wyzyskiwania kobiet oraz poprzez wyeliminowanie uprzedzeń dotyczących płci, pochodzenia etnicznego i klasy społecznej. Współcześni zwolennicy tej idei poruszają również problem nierówności w wynagrodzeniach kobiet i mężczyzn. Widzą też potrzebę współpracy z mężczyznami, którzy również byli wyzyskiwani przez kapitalizm.
Idea ta jest uważana za rozszerzenie argumentów zwolenników feminizmu marksistowskiego w kwestii roli kapitalizmu w wyzyskiwaniu kobiet i wspólnie podziela stosunek radykalnego feminizmu do płci i patriarchatu. Zwolennicy socjalistycznego feminizmu odrzucają jednak popierane przez radykalnych feministów twierdzenie, że patriarchat jest jedynym lub głównym źródłem ucisku kobiet; uważają natomiast, że wyzysk kobiet wynika z powodu ich zależności finansowej od mężczyzn. Próbowal połączyć walkę przeciwko wyzyskowi kobiet wraz z walką przeciwko dyskryminowaniu osób z powodu rasy, przynależności do danej klasy społecznej oraz orientacji seksualnych. Część socjalistycznych feministów popiera radykalny feminizm, ponieważ wspólnym celem tych idei jest walka przeciwko patriarchatowi i kapitalizmowi.
Działaczki socjalistyczno-feministycznej amerykańskiej organizacji Radykalne Kobiety oraz powiązanej z nią Socjalistycznej Partii Wolności wskazywali powód wyzyskiwania kobiet z wyzysku klas, powołując się na "Genezę rodziny, własności prywatnej i państwa" Fryderyka Engelsa oraz na "Kobietę i socjalizm" Augusta Bebla.
Feminizm socjalistyczny z samym marksizmem wspólnie podziela kierunek materializmu dialektycznego; jest to jeden z powodów, dla których socjalistyczni feminiści rozważają, w jaki sposób seksizm był determinowany przez systemy ekonomiczne poprzednich epok historycznych; odrzucają natomiast marksistowskie przekonanie, że walka klas jest jedynym definiującym aspektem w historii i rozwoju gospodarczym.
Według amerykańskiej feministki Carol Hanisch, sposobem na osiągnięcie socjalistycznego feminizmu jest integracja kobiet oraz rozmawianie o osobistych problemach; wyjaśniła to w wydanej w 1969 roku publikacji "The personal is political". Tytuł publikacji, użyty po raz pierwszy przez Hanisch, został przez zwolenników radykalnego feminizmu przyjęty jako podstawowe założenie tej idei.
Inna amerykańska feministka, Barbara Ehrenreich, opisała socjalistyczny feminizm jako ideę internacjonalistyczną i potępiającą rasizm oraz heteroseksizm.
W 2018 roku Kristen Ghodsee wydała książkę pod tytułem "Why Women Have Better Sex Under Socialism"; autorka podała, że kobiety są dyskryminowane przez wolny rynek, ponieważ kapitaliści uważają kobiety za słabsze, bardziej emocjonalne i niegodne zaufania; w konsekwencji prowadzi to do otrzymywania przez kobietę mniejszego wynagrodzenia niż przez mężczyznę. Z kolei George Bernard Shaw powiedział, że "kapitalizm działa na kobiety jako ciągła łapówka za nawiązywanie stosunków seksualnych za pieniądze".
Socjalistyczny feminizm jest krytykowany przez część socjalistów, ponieważ uważają feminizm za indywidualistyczny i przeczący socjalizmowi.
Podstawowe problemy.
Intersekcjonalność.
Amerykańska socjalistyczna feministka pochodzenia trynidadzkiego Claudia Jones, członkini Komunistycznej Partii Stanów Zjednoczonych, aktywnie działała na rzecz umożliwienia czarnoskórym kobietom członkostwa w tej partii; według niej partia interesowała się głównie białym, męskim proletariatem. Jones opierała swoje poglądy na marksizmie, feminizmie i czarnym nacjonalizmie; postulowała również walkę przeciwko "potrójnemu uciskowi", czyli uciskaniu czarnoskórych kobiet ze względu na rasę, klasę społeczną i płeć.
Amerykańska feministka i historyczka Linda Gordon uznała socjalistyczny feminizm za intersekcjonalny, ponieważ dotyczy on zarówno płci, jak i klasy społecznej. Według niej, ten odłam feminizmu wykazywał intersekcjonalność na długo przed sformułowaniem tej koncepcji w 1989 roku przez Kimberlé Crenshaw. Gordon uważa nawet, że socjalistyczny feminizm rozszerzył w latach 80. koncepcję intersekcjonalności.
Profesor Uniwersytetu Kalifornijskiego w Santa Barbara Kum-Kum Bhavnani oraz badaczka socjalistycznego feminizmu Margaret Coulson twierdzą, że rasa, klasa społeczna i płeć są ze sobą nierozerwalnie powiązane. Inna badaczka feminizmu, Kathryn Harriss, opisała wady socjalistycznego feminizmu, które zaobserwowała w latach 80. w Wielkiej Brytanii; marginalizowane były kobiety popierające ruch wyzwolenia kobiet, wiele lesbijek krytykowało socjalistyczny feminizm z powodu dominacji heteroseksualnych feministek i utrwalania przez nich heteroseksizmu. Idea była krytykowana również przez czarnoskóre kobiety, które miały być pozbawione możliwości udziału w partii z powodu zdecydowanej większości białych kobiet w ruchu wyzwolenia kobiet.
Macierzyństwo i sfera prywatna.
Anna Wheeler i William Thompson opublikowali w 1825 roku książkę pod tytułem "The Appeal of One Half the Human Race, Women, Against the Pretensions of the Other Half, Men, to Retain Them in Political, and thence in Civil and Domestic Slavery"; autorzy w niej wyjaśnili, że kobieta, poprzez wykonywanie prac domowych jak gotowanie, sprzątanie lub pranie, przyczynia się do utrzymania kapitalizmu. Według Wheeler i Thompsona, kapitalizm upadnie, gdy kobieta nie będzie wykonywała prac domowych.
Z kolei francuska działaczka socjalistyczna Flora Tristan opublikowała w 1843 roku artykuł "Le pourquoi je mentionne les femmes"; według niej kobiety nie mają dostępu do edukacji ani pracy zarobkowej, ponieważ są zmuszane przez mężczyzn do wykonywania prac domowych oraz opieki nad dziećmi.
Amerykańska feministka Charlotte Perkins Gilman uważała, że macierzyństwo wyklucza kobiety ze sfery publicznej i uzależnia je ekonomicznie od mężczyzn; popierała również zatrudnianie niań i gospodyń domowych w celu odciążenia roli kobiety w domu.
Różnice w wynagrodzeniach ze względu na płeć.
Feministyczna filozofka Rosemarie Tong uważa, że trzy najczęstsze przyczyny różnic w wynagrodzeniach kobiet i mężczyzn to:
Według Tong, różnice w wynagrodzeniach kobiet i mężczyzn nie wynikają z kapitalizmu i patriarchatu, a z feminizacji i obniżenia znaczenia sektora usług; to z kolei doprowadziło do braku innych, lepiej płatnych prac dla kobiet, co spowodowało różnice w płacach.
Różnice w wynagrodzeniach ze względu na płeć jest problemem powszechnym szczególnie w Stanach Zjednoczonych; Alison Jaggar w wydanej przez siebie publikacji "Feminist Policy and Human Nature p"odała, że te różnice wynikają z biologicznych różnic między kobietami a mężczyznami, co z kolei ma wpływ na wydajność pracy.
Powiązania z innymi ideami feministycznymi.
Feminizm materialistyczny.
Pierwszy raz termin feminizmu materialistycznego został użyty w 1975 roku przez francuską feministkę Christine Delphy. Idea ta podkreśla, że zrozumienie kapitalizmu i patriarchatu jest kluczowe do zrozumienia, dlaczego kobiety są wyzyskiwane; idea koncentruje się również nie na reformach gospodarczych, a na zmianach w społeczeństwie. Zwolennicy tego odłamu feminizmu uważają również współpracę kobiet za kluczowy. Feminizm materialistyczny został uznany za dobrą alternatywę dla feminizmu marksistowskiego.
Według Christine Delphy, kobiety potrzebują materializmu, by lepiej poznać swoją sytuację. Uważała również, że małżeństwo jest umową o pracę, która daje mężczyznom prawo do wykorzystywania kobiet.
Podteorie socjalizmu feministycznego.
Anarchofeminizm.
Anarchofeminizm (feminizm anarchistyczny) postrzega patriarchat jako przejaw przymusowej hierarchii, którą anarchofeminiści chcą zastąpić zdecentralizowanymi grupami; uważają również, że walka przeciwko patriarchatowi jest ważną częścią walki klas. Rosyjski anarchista Michaił Bakunin sam był przeciwnikiem patriarchatu; wspierał równouprawnienie płci i niezależność oraz swobodę kobiet w kształtowaniu własnego stylu życia.
W Argentynie w latach 90. XIX wieku, Virginia Bolten wydawała gazetę La Voz de la Mujer; poruszano w niej tematykę anarchizmu, feminizmu i komunizmu.
Podczas wojny domowej w Hiszpanii powstała organizacja Mujeres Libres, która była wspierana przez hiszpańską anarchofeministkę Federicę Montseny. Sama Montseny była zdania, że kobiety mogą zrewidować swoje role poprzez działalność artystyczną; tego samego zdania była Turczynka Anja Meulenbelt, która promowała pisanie autobiorgafii jako literatury najlepiej przedstawiającą prawdę. Jedna z założycielek Mujeres Libres i członkini CNT Lucía Sánchez Saornil była publicystką i poetką; pod męskim pseudonimem Luciano de San Saor poruszała tematykę homoseksualizmu, który w latach 30. XX wieku był w Hiszpanii nielegalny.
Feminizm marksistowski.
Clara Zetkin i Eleanor Marx popierały rewolucję proletariacką, ponieważ uważały, że byłaby w stanie rozwiązać jak najwięcej nierówności między sytuacją kobiet a sytuacją mężczyzn. Uważano, że feminizm marksistowski miał najbardziej radykalne żądania w kwestii równouprawnienia płci; marksistowskie feministki jak Clara Zetkin i Aleksandra Kołłontaj były przeciwne integrowania się ze zwolennikami kapitalistycznych form feminizmu. Kołłontaj nie deklarowała się jako feministka, mimo, że miała bardzo duży wpływ na ideę socjalistycznego feminizmu, sama nie deklarowała się jako feministka; miała nawet krytyczne stanowisko wobec działania ruchów feministycznych, a ich działaczki uważała za naiwne, ponieważ te miały uważać swoją płeć za jedyną przyczynę nierówności w kapitalizmie. Według Kołłontaj, w rzeczywistości problemem nierówności społecznych jest podział klas społecznych, który z kolei doprowadził do walki płci; zaznaczyła ponadto, że wśród mężczyzn również występował wyraźny podział klas społęcznych.
Jedna z ważniejszych członkiń Komunistycznej Partii Stanów Zjednoczonych, marksistka Mary Inman nie zgadzała się z głównym stanowiskiem partii na temat pracy kobiet w domu; argumentowała, że dom jest miejscem pracy, a gospodynie domowe produktywnie ją wykonują. W 1940 roku Inman wydała publikację "In Woman's Defense", a dwa lata później "Woman-Power"; początkowo jej pierwsza publikacja została pozytywnie przyjęta przez innych ważniejszych członków CPUSA, w tym przez Elizabeth Gurley Flynn i Ellę Reeve Bloor, jednak kierownictwo partii zaczęło w 1941 roku atakować Inman z powodu jej rzekomego "odchylenia ideologicznego"; w partyjnym miesięczniku The New Masses ukazała się nawet seria artykułów negatywnie odnosząca się do jej poglądów.
Socjalistyczna i marksistowsko-feministyczna organizacja Radykalne Kobiety uważała, że zniewolenie kobiet było pierwszym czynnikiem służącym do powstania kapitalizmu; działaczki tej organizacji uważają, że zniesienie tego systemu spowoduje również zakończenie przejawiania zachowań seksistowskich, rasistowskich i homofobicznych.
Prace teoretyczne.
"Kapitalistyczny patriarchat i sprawa feminizmu socjalistycznego" autorstwa Zillah Eisenstein (1978).
Zillah Eisenstein wydała tę pracę w 1978 roku; zdefiniowała w niej termin "kapitalistycznego patriarchatu" jako wzajemnie wzmacniającą się dialektykę między społeczeństwem kapitalistycznym a hierarchiami po rewolucji seksualnej. Autorka uważała, że liberalizm opiera się na wykluczeniu kobiet z życia publicznego, a żądania rzeczywistego równouprawnienia płci mogłoby obalić patriarchalną strukturę, którą kieruje się liberalne społeczeństwo.
Socjolożka i nauczycielka akademicka Rhonda F. Levine w swojej publikacji "Enriching the Sociological Imagination: How Radical Sociology Changed the Discipline" pozytywnie oceniła pracę Eisenstein i nazwała jej pracę jako jedno z pierwszych wyjaśnień, w jaki sposób marksistowska analiza klas może być połączona z feministyczną analizą patriarchatu, by wywnioskować wspólne czynniki między klasą społeczną a płcią.
"Manifest cyborga" autorstwa Donny Haraway (1985).
Chociaż Donna Haraway w poprzednich pracach koncentrowała się na podkreślaniu znaczenia udziału mężczyzny w nauce, wniosła również bardzo duży wkład w interpretowanie feminizmu w XX wieku. W publikacji występują terminy jak "informatyka dominacji" (uznanie przez feministki sytuacji, w której obecnie się znajdują, żeby miały jakikolwiek udział w społeczeństwie) oraz "ironiczne marzenie o wspólnym języku kobiet w układzie scalonym" (cel, do którego według autorki, powinny dążyć feministki).
Socjalistyczny feminizm w praktyce.
Zwolennicy socjalistycznego feminizmu uważają, że sposobu na wyzwolenie kobiet spod ucisku maskulinizmu należy szukać w połączeniu ze sprawiedliwością społeczną i ekonomiczną; są zdania, że dominacja mężczyzn nie jest jedyną formą ucisku kobiet.
Socjalistyczny feminizm w NRD.
W Niemieckiej Republice Demokratycznej zrealizowano takie postulaty feministyczne, jak:
Międzynarodowy Spisek Terrorystyczny Kobiet z Piekła (WITCH).
Międzynarodowy Spisek Terrorystyczny Kobiet z Piekła (ang. "Women's International Terrorist Conspiracy from Hell") to nazwa wielu powiązanych ze sobą, niezależnych grup feministycznych, utworzonych w latach 1968-1969 w Stanach Zjednoczonych; grupy te odegrały ważną rolę w rozwoju socjalistycznego feminizmu. WITCH miała nawet wpływ na spadek indeksu giełdowego Dow Jones Industrial Average podczas Halloweenu w 1968 roku; w ciągu kilku dni indeks ten odnotował powrót do sytuacji sprzed kryzysu.
Wielki Płomień.
Wielki Płomień (ang. "The Big Flame") był brytyjską partią polityczną działającą w latach 1970-1984; jej działacze deklarowali się jako feminiści walczący o klasę robotniczą. Nazwa partii nawiązuje do filmu "Wielki Płomień" z 1969 roku. Na partię miała wpływ działająca w latach 1969-1976 skrajnie lewicowa paramilitarna włoska organizacja Lotta Continua.
Partia wydawała do 1982 roku dziennik "Revolutionary Socialism"; zaprzestano jego wydawania, ponieważ w tym czasie coraz więcej członków Wielkiego Płomienia przechodziło do Partii Pracy. Część byłych członków Wielkiego Płomienia w kwietniu 1987 założyła tabloid "News on Sunday", który zakończył działalność już w listopadzie tego roku.

</doc>
<doc id="5328573" url="https://pl.wikipedia.org/wiki?curid=5328573" title="Język moglon">
Język moglon



</doc>
<doc id="5328575" url="https://pl.wikipedia.org/wiki?curid=5328575" title="Język edopi">
Język edopi

Język edopi (a. elopi), także: dou, doufou – język papuaski używany przez grupę ludności w prowincji Papua w Indonezji (kabupateny Mamberamo Raya i Puncak). Jego użytkownicy zamieszkują tereny wokół zbiegu rzek Dow i Fou.
W 1987 roku posługiwało się nim 700 osób. Według danych z 2012 roku mówi nim 1500 osób. W użyciu jest także język indonezyjski.
Jest językiem tonalnym. Należy do rodziny języków Równiny Jezior. Blisko spokrewniony z językiem iau (turu). W pobliżu używane są języki tause, kiri-kiri i turu.
Jest zapisywany alfabetem łacińskim.

</doc>
<doc id="5328576" url="https://pl.wikipedia.org/wiki?curid=5328576" title="Język elopi">
Język elopi



</doc>
<doc id="5328579" url="https://pl.wikipedia.org/wiki?curid=5328579" title="Wisła Kraków w Superpucharze Polski">
Wisła Kraków w Superpucharze Polski

Wykaz występów pierwszej drużyny Wisły Kraków w rozgrywkach Superpucharu Polski w piłce nożnej.
2004.
"Decyzją PZPN (na wniosek Lecha Poznań i za zgodą Wisły Kraków) mecz 26 kolejki I ligi w sezonie 2003/2004 był równocześnie spotkaniem o Superpuchar Polski."
Dodatkowe informacje.
Wisła Kraków zakwalifikowałaby się do Superpucharu, gdyby był rozgrywany w latach 1927, 1928, 1929, 1950, 1951, 1952, 1967, 1978, 1984, 2002, 2003, 2005 oraz 2011.

</doc>
<doc id="5328582" url="https://pl.wikipedia.org/wiki?curid=5328582" title="Język mor (transnowogwinejski)">
Język mor (transnowogwinejski)

Język mor – prawie wymarły język papuaski z indonezyjskiej prowincji Papua Zachodnia, używany przez grupę ludności w północno-zachodniej części półwyspu Bomberai (kabupaten Fakfak). Według danych z 2012 roku mówi nim 30 osób.
Znajduje się pod presją języków baham, iha i indonezyjskiego. Jest używany w środowisku domowym, wyłącznie przez osoby w podeszłym wieku.
Katalog Ethnologue (wyd. 22) rozpatruje go jako samodzielną gałąź języków transnowogwinejskich. Zebrane fakty lingwistyczne, które miałyby go łączyć z językami transnowogwinejskimi (zasób zaimków, leksyka), nie pozwalają jednak jednoznacznie wykazać takiej przynależności. Przez autorów bazy danych Glottolog (4.6) został sklasyfikowany jako izolat. Również autorzy publikacji "The Languages and Linguistics of the New Guinea Area" (2018) rozpatrują go jako język odosobniony.
Nie jest spokrewniony z austronezyjskim językiem mor (moor).

</doc>
<doc id="5328584" url="https://pl.wikipedia.org/wiki?curid=5328584" title="Język porome">
Język porome

Język porome (a. polome), także kibiri (a. gibiri) − język izolowany używany w prowincji Gulf w Papui-Nowej Gwinei. W 2011 roku posługiwało się nim 1180 osób.
Katalog Ethnologue podaje, że jego użytkownicy zamieszkują wsie Babaguina, Doibo, Ero, Paile, Tipeowo, Wowa. Wyróżniono dwa dialekty: aird hills (kibiri), porome.
Jest klasyfikowany jako izolat, przy czym wykazuje pewne cechy strukturalne typowe dla języków transnowogwinejskich. Malcolm Ross (2000) próbnie połączył go z grupą języków kiwai, ale fakty lingwistyczne nie wskazują jednoznacznie na taką jego przynależność.
Nie jest spokrewniony z językiem rumu, również zwanym kibiri.
Sporządzono listę jego słownictwa. Zapisywany alfabetem łacińskim.

</doc>
<doc id="5328585" url="https://pl.wikipedia.org/wiki?curid=5328585" title="Język kibiri">
Język kibiri



</doc>
<doc id="5328586" url="https://pl.wikipedia.org/wiki?curid=5328586" title="Język gibiri">
Język gibiri



</doc>
<doc id="5328587" url="https://pl.wikipedia.org/wiki?curid=5328587" title="Język polome">
Język polome



</doc>
<doc id="5328588" url="https://pl.wikipedia.org/wiki?curid=5328588" title="Język kaure">
Język kaure

Język kaure (a. kaureh, kaurne) – język papuaski używany w prowincji Papua w Indonezji. Według danych z 1995 roku posługuje się nim 450 osób.
Ethnologue (wyd. 22) podaje, że jego użytkownicy zamieszkują wsie: Aurina, Harna, Lereh, Masta, Wes. Autorzy katalogu oceniają, że jest silnie zagrożony wymarciem. Publikacja Peta Bahasa podaje, że język (bądź dialekt) narau jest używany we wsiach Narau, Harna, Aurina i Soskotek (dystrykt Kaureh, kabupaten Jayapura).
Timothy Usher łączy go z językiem kosare, wyróżniając grupę języków rzeki Nawa. W literaturze mowa czasami o odrębnym języku narau, który jednak może być klasyfikowany jako dialekt kaure (jest z nim wzajemnie zrozumiały). Narau to nazwa rzeki. William A. Foley (2018) umieszcza te trzy języki (kaure, narau i kosare) w ramach rodziny języków kaure, wraz z językiem kapauri, tworzącym odrębną gałąź. Taką też klasyfikację prezentuje katalog Ethnologue (wyd. 25).
Jest zapisywany alfabetem łacińskim.

</doc>
<doc id="5328589" url="https://pl.wikipedia.org/wiki?curid=5328589" title="Język narau">
Język narau



</doc>
<doc id="5328590" url="https://pl.wikipedia.org/wiki?curid=5328590" title="Język kaurne">
Język kaurne



</doc>
<doc id="5328591" url="https://pl.wikipedia.org/wiki?curid=5328591" title="Język kaureh">
Język kaureh



</doc>
<doc id="5328592" url="https://pl.wikipedia.org/wiki?curid=5328592" title="Język kosare">
Język kosare

Język kosare (a. kosadle) – język papuaski używany w prowincji Papua w Indonezji. Według danych z 2006 roku posługuje się nim 200 osób.
Timothy Usher podaje, że jego użytkownicy zamieszkują wsie i osady: Naira, Muara Nawa, Yakopru, Meteor, Benawa, Kotogru, Kali Keri, Kapauri (dystrykt Airu, kabupaten Jayapura). Według danych Ethnologue jest używany w większości sfer życia, przez wszystkich członków społeczności.
Timothy Usher łączy go z językiem kaure, wyróżniając grupę języków rzeki Nawa. William A. Foley (2018) umieszcza trzy języki (kaure, narau i kosare) w ramach rodziny języków kaure, wraz z językiem kapauri, tworzącym odrębną gałąź. Taką też klasyfikację prezentuje katalog Ethnologue (wyd. 25).

</doc>
<doc id="5328593" url="https://pl.wikipedia.org/wiki?curid=5328593" title="Język kosadle">
Język kosadle



</doc>
<doc id="5328594" url="https://pl.wikipedia.org/wiki?curid=5328594" title="Bacar Ndum">
Bacar Ndum



</doc>
<doc id="5328597" url="https://pl.wikipedia.org/wiki?curid=5328597" title="Ulica Stanisława Moniuszki w Braniewie">
Ulica Stanisława Moniuszki w Braniewie

Ulica Stanisława Moniuszki w Braniewie – ulica Braniewa o długości 1,092 km będąca częścią drogi powiatowej 2324N. Do 1945 roku nosiła nazwę Rodelshöfer Straße (ul. Rudłowska), prowadzi do pobliskiej miejscowości Rudłowo ("niem." "Rodelshöfen").
Historia.
Ulica wzmiankowana w XVI wieku, wtedy istniały już przy niej stodoły i ogrody. Wówczas zapisywana była w aktach miejskich jako Eichfeld („pole dębowe”). W 1583 roku burmistrz Braniewa Johannes Bartsch (ojciec Fryderyka Bartscha) ufundował przy tej ulicy szpital, w 1671 fundacja została potwierdzona przez burmistrza Georgiusa Follerta. W latach 1889–1891 przy ulicy Rodelshöfer Straße wybudowana została stadnina koni, założono zespół parkowy, a także wybudowano osiedle budynków mieszkalnych dla pracowników stadniny. W roku 1898 naprzeciw stadniny wybudowano duży kompleks koszarowy, w którym stacjonowali fizylierzy (piechota). W latach 1904–1906 istniejący od 1571 roku w Braniewie zakon katarzynek wzniósł tu na zakupionej wcześniej działce nowy gmach domu generalnego zakonu „Regina Coeli“. Współcześnie jest to dom prowincji Polskiej Prowincji Zgromadzenia Sióstr św. Katarzyny.
Większość budynków znajdujących się w obrębie współczesnej ul. Moniuszki przetrwało zarówno II wojnę światową, jak też powojenne rozbiórki, które dotknęły wiele budowli miasta. Ze znaczących budowli nie ostał się budynek o numerze 1, w którym w 1932 roku zostało utworzone przedszkole i żłobek St. Theresienheim (Dom pod wezwaniem św. Teresy), prowadzone przez siostry katarzynki. Budynku o numerze 1 ulica Moniuszki nie posiada w czasach współczesnych i raczej posiadać już nie będzie, a w 1998 ten niezabudowany plac otrzymał uchwałą oficjalną nazwę „Skwer Sybiraków”.
22 lipca 1975 wówczas na końcu ul. Moniuszki uroczyście otwarto nowy gmach szpitala, który rozpoczął działalność z dniem 1 sierpnia 1975. W 2011 obok szpitala wybudowano i 20 lipca 2011 – w święto Policji – oddano do użytku nową siedzibę Komendy Powiatowej Policji w Braniewie. W 2015 roku ulica powiększyła się o dwa bloki mieszkalne (Moniuszki 30 i 32). W tym samym roku przy ulicy wykonano 220 m drogi pieszo-rowerowej wzdłuż budynków Szkoły Podstawowej nr 5 oraz położono chodnik wzdłuż drogi od szpitala do granic administracyjnych miejscowości.
Współcześnie ul. Moniuszki rozpoczyna się od ronda gen. Andersa i prowadzi do granic administracyjnych miasta, dalej droga prowadzi do pobliskiej miejscowości Rudłowo.

</doc>
<doc id="5328598" url="https://pl.wikipedia.org/wiki?curid=5328598" title="Język kapauri">
Język kapauri

Język kapauri (a. kapaori, kapaoli, kapori), także: neka, kapa – język papuaski używany w prowincji Papua w Indonezji. Według danych z 2009 roku posługuje się nim 200 osób.
Publikacja Peta Bahasa podaje, że jest używany przez mieszkańców wsi Pagai i Kamikaru w dystrykcie Airu (kabupaten Jayapura). Według katalogu Ethnologue jest zagrożony wymarciem. Posługują się nim głównie osoby dorosłe.
William A. Foley (2018) rozpatruje go jako samodzielną gałąź rodziny języków kaure. Taką też klasyfikację prezentuje katalog Ethnologue (wyd. 25). Timothy Usher zalicza go do zachodniej grupy języków łańcucha Foja, łącząc go z językiem sause. Søren Wichmann (2013) łączy go z rodziną nimboran oraz językami granicznymi.

</doc>
<doc id="5328599" url="https://pl.wikipedia.org/wiki?curid=5328599" title="Język kapaoli">
Język kapaoli



</doc>
<doc id="5328600" url="https://pl.wikipedia.org/wiki?curid=5328600" title="Język kapori">
Język kapori



</doc>
<doc id="5328602" url="https://pl.wikipedia.org/wiki?curid=5328602" title="Język kapaori">
Język kapaori



</doc>
<doc id="5328603" url="https://pl.wikipedia.org/wiki?curid=5328603" title="Język kapa">
Język kapa



</doc>
<doc id="5328610" url="https://pl.wikipedia.org/wiki?curid=5328610" title="Języki aru">
Języki aru

Języki aru – grupa blisko spokrewnionych języków austronezyjskich używanych w Indonezji, na wyspach Aru (prowincja Moluki). Glottolog (4.5, 4.6) proponuje poniższy schemat podziału wewnętrznego rodziny:
W 1987 r. odnotowano, że tarangan zachodni funkcjonuje jako regionalna lingua franca, zwłaszcza w południowej części wysp.

</doc>
<doc id="5328613" url="https://pl.wikipedia.org/wiki?curid=5328613" title="Interia.pl">
Interia.pl



</doc>
<doc id="5328616" url="https://pl.wikipedia.org/wiki?curid=5328616" title="Jodocus Willich">
Jodocus Willich

Jodocus Willich (ur. 1501 w Reszlu, zm. 12 listopada 1552 w Halle (Saale)) – niemiecki polihistor i lekarz, wieloletni profesor Viadriny we Frankfurcie nad Odrą.
Życiorys.
Od 1516 studiował na uniwersytecie Viadrina, uzyskując tam w 1517 tytuł bakałarza, w 1522 magistra. Po zakończeniu studiów wybrany na profesora macierzystej uczelni, wykładał tam początkowo m.in. grekę i retorykę. W kolejnych latach uczył się medycyny i został lekarzem. W roku 1535 wszedł w skład poselstwa wysłanego do Krakowa przez elektora brandenburskiego Joachima II z prośbą do króla Polski Zygmunta I Starego o rękę córki króla Jadwigi. W poselstwie Willich był tłumaczem z niemieckiego na łacinę, którą rozumiały obie strony. Dzięki sukcesowi misji, Willich po powrocie na uniwersytet Viadrina był wspierany przez elektora, który mianował go ponadto osobistym lekarzem na czas odbywanej przez władcę kampanii przeciw Turkom prowadzonej w 1542 na Węgrzech, a w 1543 włączył w skład kolejnego poselstwa do Krakowa. W trakcie tego pobytu zwiedził kopalnię soli kamiennej w Wieliczce i opublikował jej opis w tymże roku w Krakowie pt. De Salinis Cracovianis observatio ... (drugie wydanie ukazało się w 1645 r. staraniem Jana Brożka).
J. Willich publikował swoje prace na temat twórczości starożytnych uczonych i poetów Grecji oraz Rzymu, dokonywał przekładów antycznych tekstów, pisał też na tematy religijne, m.in. przełożył z hebrajskiego niektóre psalmy i Księgę Hioba, oprócz tego napisał także traktaty medyczne.

</doc>
<doc id="5328618" url="https://pl.wikipedia.org/wiki?curid=5328618" title="Ngada (lud)">
Ngada (lud)

Ngada, także: Ngadha, Nad’a, Nga’da, Bajawa, Rokka – grupa etniczna z centralnej części wyspy Flores w prowincji Małe Wyspy Sundajskie Wschodnie w Indonezji. Populacja Ngada wynosi 60 tys. osób. Są zaliczani do zespołu ludów bima-sumbajskich.
Są potomkami autochtonicznej ludności wyspy Flores. Mieszkańcy obszarów przybrzeżnych znajdowali się pod wpływem kulturowym Malajów, Bugisów i Makasarczyków. Wyznają przede wszystkim katolicyzm, przy czym ludność górska częściowo zachowuje wierzenia tradycyjne.
Tradycyjnie zajmują się rolnictwem (ryż, kukurydza, proso, uprawy towarowe – rośliny bobowate, dynia, orzech ziemny, warzywa, przyprawy), łowiectwem, zbieractwem, hodowlą zwierząt. Upowszechnione jest rzemiosło – plecionkarstwo, a niektórzy zajmują się obróbką metali. Żywność głównie roślinna, mięso spożywa się podczas świąt.
Ich rodzimy język to ngadha z wielkiej rodziny austronezyjskiej. Jest spokrewniony z pobliskimi językami wyspy Flores i okolic (m.in. nage-kéo, ende, li’o, palu’e – por. języki centralnego Flores), a w dalszej kolejności z językiem manggarai. Istnieje pewna grupa publikacji poświęconych językowi i kulturze Ngada.
Zamieszkują kabupaten (obszar administracyjny) Ngada. Jednakże terytorium to zamieszkiwane jest także przez inne grupy etniczne, co może prowadzić do nieporozumień. Pobliskie społeczności (jak np. Riung, Rongga, Nage-Kéo i Palu’e) bywają rozpatrywane jako podgrupy Ngada bądź jako pokrewne grupy ludności. Publikacja "Ensiklopedi Suku Bangsa di Indonesia" (2015), która stosuje szerokie ujęcie terminu „Ngada”, szacuje ich populację na 155 tys. osób (na podstawie danych z 1975 roku).
Struktura społeczna Ngada właściwych opiera się na rodach matrylinearnych, co odróżnia ich od niektórych sąsiednich grup etnicznych.

</doc>
<doc id="5328619" url="https://pl.wikipedia.org/wiki?curid=5328619" title="Ngada">
Ngada



</doc>
<doc id="5328620" url="https://pl.wikipedia.org/wiki?curid=5328620" title="Ngadha">
Ngadha



</doc>
<doc id="5328622" url="https://pl.wikipedia.org/wiki?curid=5328622" title="Nage">
Nage

Nage – grupa etniczna z wyspy Flores w prowincji Małe Wyspy Sundajskie Wschodnie w Indonezji. Populacja Nage wynosi 5 tys. osób. Są zaliczani do zespołu ludów bima-sumbajskich.
Są potomkami autochtonicznej ludności wyspy Flores. Wyznają przede wszystkim katolicyzm. Posługują się własnym językiem nage z wielkiej rodziny austronezyjskiej, blisko spokrewnionym z językiem kéo (różnice dotyczą fonetyki i słownictwa). Oba języki są często określane zbiorczą nazwą „nage-kéo”, a sama grupa etniczna również bywa rozpatrywana łącznie z ludem Kéo.
Tradycyjnie zajmują się rolnictwem (rośliny bulwiaste, kukurydza, ryż), łowiectwem i zbieractwem. Żywność przede wszystkim roślinna, mięso spożywają w czasie świąt. Zachowują kulty agrarne.
Pod względem kulturowym są blisko spokrewnieni z ludami Ende, Lio i Ngada.

</doc>
<doc id="5328623" url="https://pl.wikipedia.org/wiki?curid=5328623" title="Nad’a">
Nad’a



</doc>
<doc id="5328624" url="https://pl.wikipedia.org/wiki?curid=5328624" title="Nga’da">
Nga’da



</doc>
<doc id="5328625" url="https://pl.wikipedia.org/wiki?curid=5328625" title="Rokka">
Rokka



</doc>
<doc id="5328626" url="https://pl.wikipedia.org/wiki?curid=5328626" title="Gręzowo (Sopot)">
Gręzowo (Sopot)



</doc>
<doc id="5328630" url="https://pl.wikipedia.org/wiki?curid=5328630" title="Szkoła podstawowa nr 7 im. 1000-lecia Państwa Polskiego w Czeladzi">
Szkoła podstawowa nr 7 im. 1000-lecia Państwa Polskiego w Czeladzi



</doc>
<doc id="5328633" url="https://pl.wikipedia.org/wiki?curid=5328633" title="Ireneusz Nykowski">
Ireneusz Nykowski

Ireneusz Jan Nykowski (ur. 28 czerwca 1930 w Wilnie, zm. 3 sierpnia 2022) – polski matematyk, prof. dr hab.
Życiorys.
W 1952 ukończył studia matematyczne I stopnia w Politechnice Wrocławskiej, pracę magisterską obronił w 1954 na Uniwersytecie Warszawskim. Od 1954 pracował w Szkole Głównej Planowania i Statystyki w Warszawie (od 1991 Szkole Głównej Handlowej)., początkowo w Katedrze Statystyki, następnie w Katedrze Statystyki Matematycznej i Katedrze (Instytucie) Ekonometrii. Tam w 1962 obronił pracę doktorską "Zastosowanie programowania liniowego w budownictwie", w 1968 otrzymał stopień doktora habilitowanego za pracę "O efektywnym rozwiązywaniu liniowych modeli hierarchicznej struktury zarządzania". W 1974 uzyskał tytuł profesora nauk matematycznych, a w 1984 tytuł profesora zwyczajnego.
W latach 1965-1974 i 1980-1991 kierował w SGPiS Zakładem Badań Operacyjnych w Instytucie Ekonometrii, w latach 1975-1977 był tam wicedyrektorem Instytutu Rozwoju Gospodarczego, w latach 1977-1983 dyrektorem Instytutu Cybernetyki i Zarządzania, w latach 1975-1977 prodziekanem Wydziału Finansów i Statystyki. W 2000 przeszedł na emeryturę. Od 2001 pracował w Katedrze Statystyki i Ekonometrii na Wydziale Informatyki Stosowanej Wyższej Szkole Menedżerskiej w Warszawie.
Od 1978 był członkiem Komitetu Statystyki i Ekonometrii PAN. 
Pochowany na cmentarzu Bródnowskim w Warszawie (kwatera 58B-6-3).

</doc>
<doc id="5328634" url="https://pl.wikipedia.org/wiki?curid=5328634" title="Cudowny lek">
Cudowny lek

Cudowny lek – komiks Janusza Christy z serii "Kajko i Kokosz".
O komiksie.
Komiks początkowo ukazywał się w odcinkach w 1981 roku w Świecie Młodych. W roku 1984 całość ukazała się w formie albumu za nakładem wydawnictwa KAW.
Przekłady.
W roku 2020 ukazało się tłumaczenie komiksu na gwarę góralską pod tytułem „Wodzicka zdrowości”, a w 2022 na język włoski pod tytułem „Il rimedio miracoloso”.

</doc>
<doc id="5328635" url="https://pl.wikipedia.org/wiki?curid=5328635" title="Zamach na Milusia">
Zamach na Milusia

Zamach na Milusia – komiks Janusza Christy z serii "Kajko i Kokosz".
O komiksie.
Komiks początkowo ukazywał się w odcinkach w latach 1977-1978 roku w magazynie Relax. W roku 1983 ukazał się w formie albumu za nakładem wydawnictwa KAW, a w 1989 ukazało się wydanie rozszerzone.
Przekłady.
W roku 2019 ukazało się tłumaczenie komiksu na język kaszubski pod tytułem „ Zamach na Milusza”.

</doc>
<doc id="5328637" url="https://pl.wikipedia.org/wiki?curid=5328637" title="Bohdan Dziemidok">
Bohdan Dziemidok

Bohdan Dziemidok (ur. 1933 w Słonimie, zm. 9 sierpnia 2022) – polski filozof, prof. dr hab.
Życiorys.
W 1956 ukończył studia na Wydziale Filozoficznym Uniwersytetu w Leningradzie. W latach 1956–1983 pracował naukowo na UMCS, gdzie przez wiele lat kierował Zakładem. Był też współzałożycielem i dyrektorem Międzyuczelnianego Instytutu Filozofii i Socjologii (MIFiS). W 1963 obronił pracę doktorską, w 1977 uzyskał stopień doktora habilitowanego. 
W 1982 uzyskał tytuł profesora nauk humanistycznych, a w kolejnym roku rozpoczął pracę na Wydziale Nauk Społecznych Uniwersytetu Gdańskiego, gdzie pełnił też funkcję dziekana (1996–1999). Ponadto pracował naukowo na Wydziale Pedagogiki Gdańskiej Wyższej Szkole Humanistycznej, na Wydziale Nauk Humanistycznych i Społecznych SWPS Uniwersytetu Humanistycznospołecznego i w Ateneum – Szkole Wyższej w Gdańsku.
Wykładał na uniwersytetach w Oksfordzie, Chicago, Tokio, Berlinie i w Moskwie. Był członkiem Komitetu Nauk Filozoficznych PAN.

</doc>
<doc id="5328640" url="https://pl.wikipedia.org/wiki?curid=5328640" title="Wojciech Kloc">
Wojciech Kloc

Wojciech Jan Kloc – polski chirurg, dr hab. nauk medycznych, profesor i kierownik Katedry Psychologii i Socjologii Zdrowia oraz Zdrowia Publicznego, Szkoły Zdrowia Publicznego Uniwersytetu Warmińsko-Mazurskiego w Olsztynie.
Życiorys.
W 1983 ukończył studia medyczne w Akademii Medycznej w Gdańsku, 17 listopada 1993 obronił pracę doktorską "Analiza kliniczna i ocena skuteczności leczenia operacyjnego samoistnych krwiaków śródmózgowych", 13 maja 1999 habilitował się na podstawie pracy zatytułowanej "Analiza skuteczności mikrochirurgicznego leczenia lędźwiowych przepuklin jądra miażdżystego (na przykładzie 151 kolejno operowanych przypadków)". 9 maja 2018 uzyskał tytuł profesora nauk medycznych.
Pracował w Katedrze i Klinice Neurochirurgii na Wydziale Lekarskim Akademii Medycznej w Gdańsku oraz na Wydziale Zamiejscowym w Sopocie Szkole Wyższej Psychologii Społecznej w Warszawie. Jest profesorem i kierownikiem Katedry Psychologii i Socjologii Zdrowia oraz Zdrowia Publicznego (dawn. Katedra Psychologii i Nauk Społecznych w Medycynie) w Collegium Medicum Uniwersytetu Warmińsko-Mazurskiego.

</doc>
<doc id="5328641" url="https://pl.wikipedia.org/wiki?curid=5328641" title="Mistrzostwa Europy w Siatkówce Plażowej 2022">
Mistrzostwa Europy w Siatkówce Plażowej 2022

Mistrzostwa Europy w Siatkówce Plażowej 2022 odbyły się w dniach 15-21 sierpnia 2022 na Königsplatz w Monachium. Siatkówka plażowa była jedną z dyscyplin przewidzianych w programie Mistrzostw Europejskich rozgrywanych w tym mieście. W zmaganiach wzięło udział 128 siatkarzy i siatkarek z 19 krajów.

</doc>
<doc id="5328645" url="https://pl.wikipedia.org/wiki?curid=5328645" title="Języki ngada-lio">
Języki ngada-lio



</doc>
<doc id="5328646" url="https://pl.wikipedia.org/wiki?curid=5328646" title="Ngad’a">
Ngad’a



</doc>
<doc id="5328647" url="https://pl.wikipedia.org/wiki?curid=5328647" title="Rajd Pneumant 1972">
Rajd Pneumant 1972

Rajd Pneumant 1972 (12. Rallye DDR – Pneumant Rallye 1972) – 12 edycja rajdu samochodowego Rajd Pneumant rozgrywanego we NRD. Rozgrywany był od 15 do 18 marca 1972 roku. Była to piata runda Rajdowych Mistrzostw Europy w roku 1972, druga runda Rajdowych Mistrzostw NRD oraz runda Rajdowych Mistrzostw Francji.

</doc>
<doc id="5328648" url="https://pl.wikipedia.org/wiki?curid=5328648" title="Fiat 128 Rally">
Fiat 128 Rally



</doc>
<doc id="5328649" url="https://pl.wikipedia.org/wiki?curid=5328649" title="Opel Kadett Rallye">
Opel Kadett Rallye



</doc>
<doc id="5328650" url="https://pl.wikipedia.org/wiki?curid=5328650" title="BMW 2800">
BMW 2800



</doc>
<doc id="5328651" url="https://pl.wikipedia.org/wiki?curid=5328651" title="Stanisław Gąsiorowski z Mieroszewic">
Stanisław Gąsiorowski z Mieroszewic

Stanisław Gąsiorowski z Mieroszewic herbu Ślepowron – skarbnik inowrocławski w latach 1667-1670.
Członek konfederacji województw kujawskich w 1670 roku.

</doc>
<doc id="5328659" url="https://pl.wikipedia.org/wiki?curid=5328659" title="Język nga’da">
Język nga’da



</doc>
<doc id="5328660" url="https://pl.wikipedia.org/wiki?curid=5328660" title="Język na’da">
Język na’da



</doc>
<doc id="5328662" url="https://pl.wikipedia.org/wiki?curid=5328662" title="Wataha u drzwi">
Wataha u drzwi

Wataha u drzwi () – amerykański horror z 2016 roku w reżyserii Johna R. Leonettiego.
Opis.
Thriller zainspirowany krwawą historią sekty Charlesa Mansona. U schyłku "lata miłości" w 1969 roku czworo przyjaciół spędza wieczór w eleganckim domu na wzgórzach Los Angeles. Nie mają pojęcia, że na zewnątrz czają się śmiertelnie niebezpieczni goście. Kameralne pożegnalne przyjęcie zamienia się w koszmar, gdy intruzi zaczynają dręczyć uczestników imprezy.

</doc>
<doc id="5328667" url="https://pl.wikipedia.org/wiki?curid=5328667" title="Tapinauchenius cupreus">
Tapinauchenius cupreus

Tapinauchenius cupreus – gatunek pająka z infrarzędu ptaszników i rodziny ptasznikowatych. Endemit Ekwadoru.
Taksonomia.
Gatunek ten opisany został po raz pierwszy w 1996 roku przez Güntera Schmidta i Stefana Bauera na łamach "Arachnologisches Magazin". Opisu dokonano na podstawie jednego samca i dwóch samic. W 2022 roku Yeimy Cifuentes i Rogéiro Bertani dokonali redeskrypcji gatunku przy okazji rewizji rodzaju.
Morfologia.
Pająk ten osiąga do 35 mm długości ciała i do około 8 cm rozpiętości odnóży. Samice są brązowe do ciemnooliwkowych z fioletowym połyskiem, samce zaś brązowe z długim, pomarańczowobrązowym lub złocistym owłosieniem. Karapaks jest dłuższy niż szeroki, o lekko wyniesionej części głowowej, szerszym niż dłuższym wzgórku ocznym, głębokich i prostych jamkach oraz wyraźnych rowkach tułowiowych. Oczy pary przednio-środkowej leżą na tej samej wysokości co pary przednio-bocznej, a pary tylno-bocznej bardziej z przodu niż pary tylno-środkowej. Nadustek nie występuje. Szczękoczułki mają na przednich krawędziach rowków od 9 do 10 ząbków. Odnóża pierwszej i czwartej pary są najdłuższe i równej długości, trzeciej zaś najkrótsze. Stopy wszystkich par odnóży mają pełne skopule, natomiast skopule na nadstopiach są pełne w przypadku dwóch pierwszych par, w przypadku ostatniej pary zajmują odsiebną ćwiartkę, a w przypadku przedostatniej pary odsiebne ⅔ u samca i odsiebne ¾ u samicy. 
Samce mają na goleniach pierwszej pary odnóży apofizy (haki) goleniowe złożone z dwóch gałęzi, z których przednio-boczna jest mniejsza i zaopatrzona w kolec na boku, a tylno-boczna większa i zaopatrzona w kolec na wierzchołku; za gałęzią tylno-boczną leży wyraźny, trójkątny guzek. Nogogłaszczki samca mają prawie trójkątne cymbium zbudowane z dwóch niemal równych rozmiarów płatów. Kulisty bulbus ma małe subtegulum i guzek na przednio-bocznej powierzchni tegulum. Od 3 do 3,3 raza dłuższy od tegulum embolus jest gruby, w widoku grzbietowym mniej więcej prosty, ku zakrzywionemu szczytowi gwałtownie zwężony.
Genitalia samicy mają dwie całkowicie odseparowane, długie, owalne spermateki, każda z szeroką i owalną częścią nasadową oraz dobrze zesklerotyzowanym płatem wierzchołkowym o szerokości równej ćwierci szerokości części środkowej.
Hodowla.
Dorosły osobnik wymaga pionowego terrarium o minimalnych wymiarach 20×20×30 cm z elementem wystroju ułatwiającym konstrukcję gniazda. Zaleca się temperaturę 25–30°C w dzień i 18–20°C w nocy oraz wilgotność 70–90%. Preferowane jest karmienie owadami ruchliwymi. Rozmnażanie jest łatwe z powodu rzadkiego okazywania przez samice agresji w stosunku do samca. Samica produkuje kokon jajowy zwykle po około 2 miesiącach po kopulacji, a pierwsze stadium rozwojowe młodych pojawia się w nim po około 25 dniach. Ptasznik jest stosunkowo słabo jadowity i nieagresywny, jednak ze względu na szybkość i skoczność nie jest zalecany dla początkujących.

</doc>
<doc id="5328673" url="https://pl.wikipedia.org/wiki?curid=5328673" title="Mistrzostwa Czech w Lekkoatletyce 2021">
Mistrzostwa Czech w Lekkoatletyce 2021

52. Mistrzostwa Czech w Lekkoatletyce – zawody lekkoatletyczne, które odbyły się 26 i 27 czerwca 2021 na Stadionie mládeže w Zlinie. 

</doc>
<doc id="5328677" url="https://pl.wikipedia.org/wiki?curid=5328677" title="Kamień głodowy">
Kamień głodowy

Kamień głodowy () – głaz ostrzegający przed zbliżającą się klęską głodu. Kamienie głodowe były umieszczane na terenach osadnictwa niemieckiego w Europie w okresie od XV do XIX stulecia.
Spora część kamieni powstała w latach 1816–1817, w związku z anomaliami klimatycznymi spowodowanymi wybuchem wulkanu Tambora.
Funkcja.
Kamienie były kładzione w korycie rzeki w taki sposób, aby były widoczne jedynie w sytuacji znacznego spadku poziomu wody w rzece, wywołanego przez suszę. Widok kamienia miał ostrzegać okolicznych mieszkańców przed głodem, wywołanym suszą i związanym z nią pogorszeniem zbiorów. Służyły zatem jako rodzaj wodowskazu.
Wygląd.
Kamienie były często oznaczane latami, w których dochodziło do suszy i głodu. Zdarzały się także inne dopiski: na kamieniu z czeskiego Děčína znalazła się np. inskrypcja "Kiedy mnie widzisz, płacz" (niem. "Wenn du mich siehst, dann weine").

</doc>
<doc id="5328679" url="https://pl.wikipedia.org/wiki?curid=5328679" title="Irena Šedivá">
Irena Šedivá



</doc>
<doc id="5328682" url="https://pl.wikipedia.org/wiki?curid=5328682" title="Sucha zgnilizna wierzchołków owoców">
Sucha zgnilizna wierzchołków owoców

Sucha zgnilizna wierzchołków owoców () – nieinfekcyjna (fizjologiczna) choroba owoców wielu warzyw z rodziny psiankowatych ("Solanaceae").
Objawy.
Wśród roślin uprawnych w Polsce sucha zgnilizna wierzchołków owoców występuje u pomidora, papryki oraz oberżyny i arbuza. Jest to choroba częsta i powodująca duże straty ekonomiczne. Gdy występuje na pomidorze nazywana jest suchą zgnilizną wierzchołkową owocu pomidora. Choroba ta często mylona jest z zarazą ziemniaka i do jej zwalczania używane są fungicydy. Jest to zupełnie nieskuteczne, gdyż jej przyczyną są czynniki fizjologiczne.
Objawy występują na różnych nadziemnych częściach pędu. Może zatrzymać się rozwój stożków wzrostu pędów i ich brązowienie. Czasami może zmniejszyć się liczba zawiązanych owoców, co spowodowane jest słabszym kiełkowaniem pyłku na znamieniu słupków i zamieraniem kwiatów, które nie zawiązały owoców. Najbardziej charakterystyczne objawy powstają jednak na owocach. Na ich wierzchołkowej części, przeważnie w miejscu w którym był kwiat, powstają wklęsłe plamy o barwie od brunatnej do ciemnobrązowej. Są one „suche”, to znaczy nie wyciekają z nich żadne soki, a ich tkanki nie gniją. Jednak przy dużej wilgotności plamy te ulegają zakażeniu grzybami i wówczas zaczynają one gnić. Zbrunatnienie występuje nie tylko na skórce owocu, ale również wewnątrz, co widoczne jest na jego przekroju.
Przyczyny.
Przyczyną jest niedobór wapnia. Może to być spowodowane małą jego ilością w glebie, lub ograniczonym jego pobieraniem. Przyczyn ograniczonego pobierania wapnia przez roślinę jest wiele. Może to być np. mechaniczne uszkodzenie korzeni podczas prac pielęgnacyjnych. Zbyt mała ilość wody w glebie powoduje, że również wapnia do rośliny dostaje się mniej. Zbyt kwaśna gleba (pH poniżej 5) również utrudnia pobieranie wapnia. Mogą być jeszcze inne przyczyny ograniczonego jego pobierania: zalanie gleby, gwałtowne zmiany temperatur, nadmiar w glebie azotu amonowego, magnezu i potasu.
Sucha zgnilizna wierzchołków owoców często zdarza się w lipcu i sierpniu, co spowodowane jest zasilaniem w tym czasie upraw nawozami fosforowo-potasowymi. Polepszają one smak owoców pomidora i intensywność barwy, ale utrudniają pobieranie wapnia, gdy podane są w nadmiarze.
Zapobieganie.
Gdy pojawią się pierwsze objawy suchej zgnilizny owoców, zalecane jest 4–8-krotne opryskiwanie owoców 0,5% roztworem chlorku wapnia lub azotanu wapnia. Wykonuje się je co 4–7 dni. Ważna jest też umiejętność rozróżniania tej choroby od grzybowych i bakteryjnych chorób roślin, by niepotrzebnie nie stosować środków chemicznej ochrony roślin, oraz by nie „leczyć” grzybowych czy bakteryjnych chorób wapnowaniem.

</doc>
<doc id="5328686" url="https://pl.wikipedia.org/wiki?curid=5328686" title="Haradok (sielsowiet Barawaja Buda)">
Haradok (sielsowiet Barawaja Buda)

Haradok (; , "Gorodok") – wieś na Białorusi, w obwodzie homelskim, w rejonie kormańskim, w sielsowiecie Barawaja Buda.

</doc>
<doc id="5328688" url="https://pl.wikipedia.org/wiki?curid=5328688" title="Alush Gashi">
Alush Gashi

Alush Gashi (ur. 4 października 1960 w Istoku) – kosowski polityk z Demokratycznej Ligi Kosowa i dyplomata, doradca byłego prezydenta Kosowa Ibrahima Rugovy.
Życiorys.
Był doradcą pełniącego w latach 1992–2006 funkcję prezydenta Kosowa Ibrahima Rugovy.
W 2021 roku założył Instytut Stosunków Międzynarodowych (alb. "Institutin për Marrëdhënie me Jashtë"). W tym roku został również wybrany na jednego z członków Demokratycznej Ligi Kosowa.

</doc>
<doc id="5328689" url="https://pl.wikipedia.org/wiki?curid=5328689" title="Feminizm socjalistyczny">
Feminizm socjalistyczny



</doc>
<doc id="5328690" url="https://pl.wikipedia.org/wiki?curid=5328690" title="Lesawaja Buda">
Lesawaja Buda

Lesawaja Buda (; , "Lesowaja Buda"; pol. hist. Lasowa Buda) – wieś na Białorusi, w obwodzie homelskim, w rejonie kormańskim, w sielsowiecie Barawaja Buda.
Historia.
W XIX i w początkach XX w. folwark należący do Wiesiołów, położony w Rosji, w guberni mohylewskiej, w powiecie rohaczewskim, w gminie Merkułowicze. W pobliżu mieściła się tu wówczas stacja pocztowa Lesowaja Buda na drodze z Witebska do Homla.
Następnie w granicach Związku Sowieckiego. Od 1991 w niepodległej Białorusi.

</doc>
<doc id="5328691" url="https://pl.wikipedia.org/wiki?curid=5328691" title="Lasowa Buda">
Lasowa Buda



</doc>
<doc id="5328693" url="https://pl.wikipedia.org/wiki?curid=5328693" title="Rajd Firestone 1972">
Rajd Firestone 1972

Rajd Firestone 1972 (6. Rallye Internacional Firestone) – 6 edycja rajdu samochodowego Rajd Firestone rozgrywanego w Hiszpanii. Rozgrywany był od 17 do 19 marca 1972 roku. Była to szósta runda Rajdowych Mistrzostw Europy w roku 1972 oraz szósta runda Rajdowych Mistrzostw Hiszpanii.

</doc>
<doc id="5328694" url="https://pl.wikipedia.org/wiki?curid=5328694" title="Alpinche">
Alpinche



</doc>
<doc id="5328695" url="https://pl.wikipedia.org/wiki?curid=5328695" title="Alpine-Renault A110 1500">
Alpine-Renault A110 1500



</doc>
<doc id="5328696" url="https://pl.wikipedia.org/wiki?curid=5328696" title="Alpine-Renault A110 1440">
Alpine-Renault A110 1440



</doc>
<doc id="5328697" url="https://pl.wikipedia.org/wiki?curid=5328697" title="Władysław Pawlak (poseł)">
Władysław Pawlak (poseł)

Władysław Pawlak (ur. 1 sierpnia 1912 w Kutnie, zm. 1995) – polski technik włókiennik i polityk, poseł na Sejm PRL II i III kadencji.
Życiorys.
Syn Kazimierza i Marianny. Uzyskał wykształcenie średnie, z zawodu technik włókiennik. Został żołnierzem Wojska Polskiego, od 1936 w stopniu podporucznika rezerwy. Wziął udział w wojnie obronnej w 1939, w trakcie której odniósł rany. Po leczeniu ran został więźniem obozów jenieckich Oflag II A Prenzlau, Oflag II E Neubrandenburg, Oflag II D Gross-Born. Po powrocie do kraju pracował w Starostwie Powiatowym w Kutnie. W 1945 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. W PZPR pełnił funkcje członka plenum i członka egzekutywy Komitetu Powiatowego w Opocznie (1948–1949), członka Wojewódzkiej Komisji Rewizyjnej (1956–1959), członka (od 1960) i członka egzekutywy (od 1964) Komitetu Wojewódzkiego w Łodzi. Został przewodniczącym Prezydium Powiatowej Rady Narodowej w Opocznie (1948–1949), w Łowiczu (1949–1951) i Wieluniu (1952–1958). W 1957 i 1961 uzyskiwał mandat posła na Sejm PRL z okręgów Wieluń i Sieradz, w parlamencie zasiadał w Komisji Przemysłu Lekkiego, Rzemiosła i Spółdzielczości Pracy, a następnie w Komisji Planu Gospodarczego, Budżetu i Finansów, był także przewodniczącym wojewódzkiego zespołu poselskiego. W 1962 został wiceprzewodniczącym Prezydium Wojewódzkiej Rady Narodowej w Łodzi. Od 1958 do 1961 był prezesem Wojewódzkiego Związku Gminnych Spółdzielni w Łodzi 1958–1961.

</doc>
<doc id="5328698" url="https://pl.wikipedia.org/wiki?curid=5328698" title="Kanał żeglugowy na Mierzei Wiślanej">
Kanał żeglugowy na Mierzei Wiślanej



</doc>
<doc id="5328700" url="https://pl.wikipedia.org/wiki?curid=5328700" title="Strukaczou">
Strukaczou

Strukaczou (; , "Strukaczow"; pol. hist. Strukaczów, Struchaczów) – wieś na Białorusi, w obwodzie homelskim, w rejonie kormańskim, w sielsowiecie Barawaja Buda.
Historia.
W XIX i w początkach XX w. położony był w Rosji, w guberni mohylewskiej, w powiecie rohaczewskim, w gminie Rossochy. Następnie w granicach Związku Sowieckiego. Od 1991 w niepodległej Białorusi.
Do 2009 siedziba sielsowietu Strukaczou, którego terytorium pokrywało się ze współczesnym sielsowietem Barawaja Buda.

</doc>
<doc id="5328701" url="https://pl.wikipedia.org/wiki?curid=5328701" title="Mosty nad przekopem Mierzei Wiślanej">
Mosty nad przekopem Mierzei Wiślanej



</doc>
<doc id="5328702" url="https://pl.wikipedia.org/wiki?curid=5328702" title="Strukaczów">
Strukaczów



</doc>
<doc id="5328705" url="https://pl.wikipedia.org/wiki?curid=5328705" title="Sony A6000">
Sony A6000



</doc>
<doc id="5328712" url="https://pl.wikipedia.org/wiki?curid=5328712" title="Wołodymyr Sałdo">
Wołodymyr Sałdo



</doc>
<doc id="5328717" url="https://pl.wikipedia.org/wiki?curid=5328717" title="Witalij Ganczew">
Witalij Ganczew



</doc>
<doc id="5328718" url="https://pl.wikipedia.org/wiki?curid=5328718" title="Anton Kołcow">
Anton Kołcow



</doc>
<doc id="5328719" url="https://pl.wikipedia.org/wiki?curid=5328719" title="Raymond Sabouraud">
Raymond Sabouraud

Raymond Sabouraud (ur. 24 listopada 1864 w Nantes, zm. 4 lutego 1938) – francuski lekarz specjalizujący się w dermatologii i mykologii medycznej. Był także znakomitym malarzem i rzeźbiarzem.
Był synem malarza. Ukończył studia medyczne w Paryżu. Jako lekarz stażysta pracował w szpitalach Saint-Louis i Assistance Publique–Hôpitaux de Paris w Paryżu. Następnie studiował bakteriologię w Instytucie Pasteura. W 1894 r. otrzymał doktorat, a później pełnił funkcję szefa laboratorium w szpitalu Saint-Louis. W 1904 r. Sabouraud wprowadził leczenie radiologiczne przeciwko grzybicy skóry głowy. Był dobrze znany ze swojej wiedzy na temat chorób skóry głowy i miał klinikę, która przyciągała pacjentów z całego świata. Wynalazł metodę selekcji grzybów na podłożu o niskim pH i dość wysokim stężeniu cukru. Po kilku latach badań opisał 50 gatunków grzybów powodujących choroby skóry i opracował podłoże hodowlane do hodowli i obserwacji tych grzybów (zostało później nazwane agarem Saborauda).
Sabouraud opracował także aparat rentgenowski, który może być używany do usuwania włosów z dotkniętych obszarów skóry. To znacznie skróciło czas leczenia. Opracował również technikę monitorowania ilości dostarczanego promieniowania. Umożliwiło to jego bezpieczne zastosowanie do depilacji w leczeniu grzybicy skóry głowy.
Oprócz tego, że był znanym na całym świecie mykologiem medycznym, Sabouraud był także muzykiem z głęboką znajomością sztuki i rzeźbiarzem uznanym przez ówczesnych krytyków za utalentowanego.
W nazwach naukowych opisanych przez niego gatunków grzybów i innych taksonów dodawane jest jego nazwisko Sabouraud.

</doc>
<doc id="5328720" url="https://pl.wikipedia.org/wiki?curid=5328720" title="Raymond Jacques Adrien Sabouraud">
Raymond Jacques Adrien Sabouraud



</doc>
<doc id="5328725" url="https://pl.wikipedia.org/wiki?curid=5328725" title="Zakonnica (film 2018)">
Zakonnica (film 2018)

Zakonnica () – amerykański horror z 2018 w reżyserii Corina Hardy'ego, spin-off / prequel filmu "Obecność 2"; piąty film tzw. Uniwersum Obecności.
Fabuła.
W odciętym od świata klasztorze w Rumunii samobójstwo popełnia jedna z zakonnic. Do sprawdzenia tej zagadkowej śmierci biskupi Watykanu wysyłają doświadczonego ojca Burke'a (Demian Bichir) i nowicjuszkę (Taissa Farmiga), która nie złożyła jeszcze ślubów zakonnych. Na miejsce prowadzi ich młody mężczyzna - Maurice "Francuzik" (Jonas Bloquet). Na miejscu szybko orientują się, że miejsce nawiedzane jest przez złe siły, z którymi przyjdzie im walczyć.

</doc>
<doc id="5328726" url="https://pl.wikipedia.org/wiki?curid=5328726" title="Józef Wojciech Gadomski">
Józef Wojciech Gadomski



</doc>
<doc id="5328729" url="https://pl.wikipedia.org/wiki?curid=5328729" title="Demokracja przemysłowa">
Demokracja przemysłowa

Demokracja przemysłowa – mechanizm bezpośredniego lub pośredniego udziału pracowników w procesie zarządzania przedsiębiorstwem. O ile w zarządzaniu partycypacyjnym pracownicy są słuchani i biorą udział w procesie decyzyjnym, o tyle w organizacjach stosujących demokrację przemysłową mają oni również ostateczną moc decyzyjną (decydują także o projektowaniu organizacyjnym i hierarchii). 
Charakterystyka.
W prawie spółek terminem powszechnie używanym jest współdecydowanie. Przykładowo, w Niemczech firmy zatrudniające ponad 2000 pracowników (lub ponad 1000 pracowników w przemyśle węglowym i stalowym) mają połowę swoich rad nadzorczych (które wybierają zarząd) wybieranych przez akcjonariuszy, a połowę przez pracowników.
Chociaż demokracja przemysłowa ogólnie odnosi się do modelu organizacyjnego, w którym miejsca pracy są kierowane bezpośrednio przez pracujących w nich ludzi w miejsce prywatnej lub państwowej własności środków produkcji, istnieją również reprezentatywne formy demokracji przemysłowej. Reprezentatywna demokracja przemysłowa obejmuje struktury decyzyjne, takie jak tworzenie komitetów i ciał konsultacyjnych w celu ułatwienia komunikacji między kierownictwem, związkami zawodowymi i personelem.
W miejscach pracy wprowadzanie obowiązkowych rad zakładowych i dobrowolnych systemów uczestnictwa pracowników (np. grup półautonomicznych) ma w krajach europejskich długą tradycję. W Polsce działają rady pracowników, ustanowione przez "ustawę z dnia 7 kwietnia 2006 r. o informowaniu pracowników i przeprowadzaniu z nimi konsultacji" (Dz.U. z 2006 r. nr 79, poz. 550). Rady pracowników powinny być tworzone u pracodawców, którzy prowadzą działalność gospodarczą i zatrudniają co najmniej 50 pracowników, z tym że w okresie przejściowym do 23 marca 2008 r. obowiązek ten ciążył tylko na tych, którzy zatrudniają co najmniej 100 pracowników. Obowiązek tworzenia rad nie dotyczy pracodawców publicznych: urzędów, szkół, służb mundurowych, sądów itp., a także przedsiębiorstw państwowych, mieszanych i państwowych instytucji filmowych, w których istnieją organy o podobnym charakterze, a których omawiana ustawa nie uchyliła.
W wielu krajach europejskich pracownicy firmy biorą udział w wyborach dyrektorów firm. W Niemczech prawo znane jest jako "Mitbestimmungsgesetz" z 1976. W Wielkiej Brytanii propozycja podobnego systemu z 1977 została nazwana Raportem Bullock.
W Polsce za zwiększeniem demokratycznych instytucji w miejscu pracy opowiadają się takie organizacje związkowe jak OPZZ Inicjatywa Pracownicza czy Ogólnopolskie Porozumienie Związków Zawodowych.
Historia.
Anarchistyczny myśliciel Pierre-Joseph Proudhon użył terminu „demokracja przemysłowa” w latach pięćdziesiątych XIX w., aby opisać wizję demokracji w miejscu pracy, którą po raz pierwszy przedstawił w latach czterdziestych XIX wieku w książce "Czym jest własność? Lub dochodzenie w sprawie zasady prawa i rządu" (kierownictwo „musi być wybierane spośród robotników przez samych robotników i musi spełniać warunki kwalifikowalności”). Tezę tę powtarzał w swoich późniejszych pracach, jak np. "Ogólna idea rewolucji".
Pod koniec XIX w. i na początku XX w. demokracja przemysłowa, wraz z anarchosyndykalizmem i nowym unionizmem, reprezentowała jeden z dominujących tematów w rewolucyjnym socjalizmie i odgrywała znaczącą rolę w międzynarodowych ruchach robotniczych. Termin demokracja przemysłowa był również używany przez brytyjskich reformatorów socjalistycznych Sidneya i Beatrice Webb w swojej książce z 1897 "Demokracja przemysłowa" . Webbs używali tego terminu w odniesieniu do związków zawodowych i procesu rokowań zbiorowych. 
Robotnicy Przemysłowi Świata promują uzwiązkowienie przemysłowe, które zorganizowałoby wszystkich robotników, bez względu na ich umiejętności, płeć czy rasę, w jeden wielki związek podzielony na szereg wydziałów odpowiadających różnym gałęziom przemysłu. Związki przemysłowe byłyby zalążkiem przyszłej postkapitalistycznej produkcji. Kiedy już wystarczająco zorganizowane związki przemysłowe obaliłyby kapitalizm za pomocą strajku generalnego i kontynuowałyby produkcję poprzez przedsiębiorstwa prowadzone przez robotników, bez szefów i systemu płac. Związki anarchosyndykalistyczne, takie jak Krajowa Konfederacja Pracy, mają podobne środki i cele, ale organizują robotników w geograficznie oparte i sfederowane syndykaty, a nie związki przemysłowe.
W ramach Unii Europejskiej kładziony jest nacisk na negocjacje zbiorowe i konsultacje społeczne, w odróżnieniu np. do Stanów Zjednoczonych, gdzie przywiązuje się większą wagę do idei wolnego rynku. Demokracja przemysłowa w UE zmieniła się z biegiem czasu. W latach 90. była kojarzona z demokratyczną ekonomią społeczną.

</doc>
<doc id="5328731" url="https://pl.wikipedia.org/wiki?curid=5328731" title="Maria Magdalena Kozłowska">
Maria Magdalena Kozłowska

Maria Magdalena Kozłowska (ur. 12 czerwca 1986 w Zielonej Górze) – reżyserka video i teatralna, performerka, autorka tekstów i piosenek, a także kompozytorka i wokalistka.
Absolwentka Międzywydziałowych Interdyscyplinarnych Studiów Humanistycznych Uniwersytetu Warszawskiego oraz Szkoły Sztuk Pięknych w Amsterdamie. 
Od 2017 roku, wraz z Marią Tobołą współtworzy duet "Małpeczki" lub Maria Malpecki. 
Wybrane prace wideo.
Contemporary Art, 2020

</doc>
<doc id="5328739" url="https://pl.wikipedia.org/wiki?curid=5328739" title="Matka Boża Pocieszenia z Czermnej">
Matka Boża Pocieszenia z Czermnej

Obraz Matki Bożej Pocieszenia (Matki Bożej Czermneńskiej) – cudowny wizerunek Maryi z Dzieciątkiem Jezus znajdujący się w Czermnej w powiecie tarnowskim, w województwie małopolskim.
Obraz znajduje się w głównym ołtarzu nowego kościoła sanktuaryjnego. 
Historia.
Obraz Matki Bożej Pocieszenia pochodzi z lat 1520–1532. Obraz jest namalowany na dębowej desce, a podobrazie zostało zmontowane z trzech desek lipowych. Autor obrazu jest nieznany. Pierwsza historyczna wzmianka o obrazie Matki Boskiej z Czermnej pochodzi z aktu wizytacji kanonicznej z 1602. Wizerunek znajdował się w ołtarzu głównym (świadczyło to o wielkiej czci i być może już rozwiniętym kulcie). Wizerunek wówczas nie był przemalowany i przedstawiał Matkę Bożą Wniebowziętą. Według lokalnej tradycji miał być przywieziony z Czech lub Niemiec. W 1997 odbyła się generalna konserwacja, zdjęto wówczas nałożoną na obraz sukienkę i koronę, odkryto wówczas, że obraz był dwukrotnie przemalowany i nie pochodzi z ok. 1700 r. jak wcześniej sądzono. W prawym dolnym rogu odnaleziono namalowanego fundatora wizerunku. Znaleziono też ślady po zawiasach, świadczące, że obraz był kiedyś środkową częścią tryptyku. W czermneńskim wizerunku łączy się dwoistość stylu i kompozycji. Postacie Madonny i Dzieciątka wskazują na renesans (wiek XVI), natomiast tło obrazu wskazuje styl gotycki (wiek XIII – XV). W niektórych szczegółach obraz Matki Bożej Pocieszenia przypomina wizerunek Matki Boskiej znajdujący się w klasztorze Kanoników Regularnych w Krakowie. Po zakończeniu konserwacji obraz Matki Bożej Pocieszenia został uroczyście odsłonięty 29 sierpnia 1998 roku w czasie Mszy św. pod przewodnictwem ks. bpa tarnowskiego Wiktora Skworca i abpa Tadeusza Kondrusiewicza z Moskwy. 
Obraz znajdował się w głównym ołtarzu kościoła św. Marcina. Obecnie umieszczony jest w nowym kościele (sanktuarium), w starym kościele znajduje się jego kopia. Obraz umieszczony jest w specjalnej kasecie przeciwwłamaniowej. Zasłaniany jest obrazem przedstawiającym Pana Jezusa Ukrzyżowanego na tle Jerozolimy. Codziennie obraz jest uroczyście odsłaniany i zasłaniany przy dźwięku fanfar. 
Opis.
Matka Boża jest frontalnie ustawiona do widza, zwrócona lekko ku Dzieciątku Jezus. Spogląda przed siebie dotykając policzkiem głowy swego syna. W prawej ręce trzyma berło, a w lewej Jezusa. Jej prawe ucho jest odsłonięte. Dzieciątko Jezus jest owinięte do połowy pieluszką i siedzi na lewej ręce Maryi. Ma na sobie ozdoby z korali: naszyjnik z paciorków i bransolety na obydwu rączkach. Twarz Matki Boskiej i Jezusa są skupione a policzki zaróżowione. Oczy ich są szeroko otwarte. Matka Boska dzierży w prawej dłoni berło, osłaniając równocześnie tą ręką Dzieciątko, a mały Jezus podtrzymuje prawą rączkę na jabłku opartym na swoim kolanie, lewa dłoń opuszczona jest swobodnie w dół. Cała postać Madonny otoczona jest aureolą w promienie. Głowę Matki Boskiej i jej syna otaczają złociste aureole na które nałożone są korony. Nad postaciami dwaj aniołowie którzy trzymają okazałą z drogimi kamieniami, złocistą koronę. Maryja ma bogato zdobioną szatę w odcieniach zieleni i purpury. Pod stopami Maryi księżyc spod którego wygląda głowa anioła ze skrzydłami. Tuż przy ramie, w prawym dolnym rogu, klęczy u stóp Matki Bożej mały człowieczek, ze złożonymi do modlitwy rękami. Prawdopodobnie to fundator wizerunku (mógł być nim ówczesny proboszcz parafii). Tło to gęsta ściana lasu sięgająca wysokości twarzy Matki Jezus. Na samym dole obrazu leśna polana z piaszczystym terenem oraz kamieniami i mchem. Górne tło obrazu jest złote.
Kult.
W zbiorach Biblioteki Jagiellońskiej w dziale rękopisów Pawła Żegoty z roku 1654 obraz Matki Bożej Czermneńskiej jest wymieniony między obrazami cudownymi w Polsce. Do pierwszych świadectw o cudowności wizerunku należy zapis z 1654 roku. W ostatnich latach w parafii odnotowano 67 świadectw doznanych cudów. Koronacja obrazu odbyła się 28 sierpnia 2011 r., której dokonał biskup tarnowski Wiktor Skworc, a od 26 sierpnia 2007 roku świątynia została podniesiona do rangi sanktuarium. Pięć dni przed ostatnią niedzielą sierpnia trwa Wielki Odpust ku czci Matki Bożej z Czermnej. W każdą środę odbywa się nieustająca nowenna. Od maja do września w I sobotę miesiąca odbywa się Apel Maryjny.

</doc>
<doc id="5328745" url="https://pl.wikipedia.org/wiki?curid=5328745" title="Gajowiec żółty">
Gajowiec żółty



</doc>
<doc id="5328751" url="https://pl.wikipedia.org/wiki?curid=5328751" title="Pogrom w Kolnie">
Pogrom w Kolnie

Pogrom w Kolnie – pogrom a właściwie masowy mord ludności żydowskiej, który miał miejsce w 1941 roku w Kolnie. 
Podobnie jak w wielu innych miejscowościach Łomżyńskiego i Białostocczyzny, okupowanych po 17 września 1939 roku przez Sowietów, w lipcu 1941 w tej miejscowości doszło do wymordowania prawie całej społeczności żydowskiej.
Tło historyczne.
Kolno było, poza Białymstokiem, największym żydowskim skupiskiem na obszarze zajętym przez wojska sowieckie po 17 września 1939 roku, które włączono do Białoruskiej Republiki Ludowej. W 1939 roku mieszkało w Kolnie pond 3500 Żydów i stanowili oni 67 % wszystkich mieszkańców miasteczka. Może właśnie dlatego w dokumentach niemieckich z 1941 roku Kolno określane jest jako „Judenstadt Kolno". Przed wojną w Kolnie kwitło bogate żydowskie życie społeczne i kulturalne. Działał tu teatr założony przez Abrahama Izaaka Kamińskiego, ojca słynnej aktorki Idy Kamińskiej.
Opis.
Podobnie jak w innych okolicznych miasteczkach, po 22 czerwca 1941 roku w mieście zorganizowano lokalną polską milicję. Jej organizatorem był uwolniony z sowieckiego więzienia Władysław Włodkowski. Był on więziony i torturowany przez Sowietów po dekonspiracji bazy partyzanckiej w Kobielnie. Do pierwszych gwałtów i morderstw wobec Żydów dochodziło już w pierwszych dniach po wybuchu wojny niemiecko-radzieckiej. Relacje mówią o aktywnym udziale w tych zbrodniach Włodkowskiego, a także chłopów ze wsi Czerwone i Zabiele. Jednak wielki pogrom miał miejsce 5 lipca 1941 roku. Poprzedniego dnia Kolno wizytowali Hermann Göring i mianowany wkrótce po tych wydarzeniach gauleiterem Prus Wschodnich Erich Koch. Jaki był cel tej wizyty i jak przebiegała nie wiadomo. Jednak następnego dnia 5 lipca w Szabat miał miejsce zorganizowany przez Niemców pogrom. Niemcy przy współudziale polskiej milicji wygnali z domów całą żydowską ludność miasteczka i zgromadzili ją przy pomniku Lenina. Kazali zebranym rozbić pomnik i wywieźć gruzy na cmentarz. Po wyjściu z cmentarza Żydzi byli bici przez Polaków. Tego dnia w Kolnie zabito około 30 Żydów. Wiele Żydówek zostało zgwałconych. Kazano im także biegać nago po ulicy. Dziesięć dni później ponownie kazano wszystkim żydowskim mężczyznom od 16 roku życia zebrać się na rynku. Wywieziono ich poza miasto i rozstrzelano. Pod koniec lipca Niemcy wywieźli kobiety do Mściwujów, a mężczyzn do Kolimag. Wszystkich zamordowano. Po tych egzekucjach w Kolnie pozostało 80 Żydów. Zamordowano ich w sierpniu. Według relacji Diny Koncepolsk–Chludniewitz w okolicy ukrywać się miało 50 kolnieńskich Żydów. Nikt z nich nie doczekał końca wojny.

</doc>
<doc id="5328753" url="https://pl.wikipedia.org/wiki?curid=5328753" title="Tsen Tou Jilin">
Tsen Tou Jilin

Tsen Tou Jilin – chiński klub hokeja na lodzie z siedzibą w Jilin.
Historia.
Klub został założony w 2017 i w tym roku został przyjęty do rosyjskich rozgrywek drugiego poziomu Wyższej Hokejowej Ligi, (drugą chińską drużyną wprowadzoną do WHL była wtedy Kunlun Red Star Heilongjiang). Ekipa TTJ uczestniczyła w edycjach WHL 2017/2018, 2018/2019, 2019/2020. W 2019 głównym trenerem krótkotrwale był Rawil Gusmanow. Z powodu pandemii COVID-19 klub został wycofany z rozgrywek przed sezonem 2020/2021, analogicznie jak wszystkie inne zespoły nierosyjskie

</doc>
<doc id="5328754" url="https://pl.wikipedia.org/wiki?curid=5328754" title="Witold Kompa">
Witold Kompa

Witold Kompa (ur. 21 marca 1958 w Koluszkach, zm. 6 sierpnia 2022) – polski piłkarz, występujący na pozycji napastnika.
Życiorys.
Wychowanek KKS Koluszki. Występował w I lidze w Gwardii Warszawa w latach 1981–1983 (48 meczów, 1 gol). 31 lipca 1983 zagrał w swoim jedynym meczu w europejskich pucharach, przeciwko LASK Linz w Pucharze Intertoto UEFA. Występował również we Włókniarzu Łódź, Gryfie Słupsk i amerykańskim Polish-American Eagles SC. Zmarł 6 sierpnia 2022 roku w wieku 64 lat.

</doc>
<doc id="5328761" url="https://pl.wikipedia.org/wiki?curid=5328761" title="Biełyje Tigry Orenburg">
Biełyje Tigry Orenburg

Biełyje Tigry Orenburg (ros. Белые Тигры Оренбург) – rosyjski klub hokeja na lodzie juniorów z siedzibą w Orenburgu.
Historia.
W 2010 drużyna została przyjęta do rozgrywek juniorskich MHL. Zespół działał w strukturze klubu HK Orienburżje. Po pięciu rozegranych sezonach w 2015 drużyna została przeniesiona do Kaliningradu. W jej miejsce do MHL przyjęto ekipę Sarmaty Orenburg. 

</doc>
<doc id="5328762" url="https://pl.wikipedia.org/wiki?curid=5328762" title="Mistrzostwa Europy w Kolarstwie BMX 2022">
Mistrzostwa Europy w Kolarstwie BMX 2022

Mistrzostwa Europy w Kolarstwie BMX FREESTYLE 2022 odbywały się w dniach 11–13 sierpnia 2022 w Monachium, podczas 2. Mistrzostw Europejskich. 

</doc>
<doc id="5328766" url="https://pl.wikipedia.org/wiki?curid=5328766" title="Tatranskí Vlci">
Tatranskí Vlci

Tatranskí Vlci – słowacki juniorski klub hokeja na lodzie z siedzibą w Nowej Wsi Spiskiej.
Historia.
W 2011 drużyna została przyjęta do rosyjskich rozgrywek juniorskich MHL. Uczestniczyła w sezonie MHL (2011/2012), stanowiąc zaplecze dla seniorskiego klubu HC Lev Poprad, uczestniczącego w rosyjskich rozgrywkach KHL. Po zakończeniu sezonu drużynę wycofano z MHL. W związku z przenosinami nadrzędnego klubu z Popradu do Czech i powołaniu zespołu HC Lev Praga, juniorska ekipa została równolegle przeniesiona do tego kraju i funkcjonowała jako Energie Karlowe Wary
Zawodnicy.
W zespole występowali m.in. Martin Belluš, Aleš Ježek, Josef Mikyska.

</doc>
<doc id="5328770" url="https://pl.wikipedia.org/wiki?curid=5328770" title="Mistrzostwa Europy w Triathlonie 2022">
Mistrzostwa Europy w Triathlonie 2022

Mistrzostwa Europy w Triathlonie 2022 odbywały się w dniach 12-14 sierpnia 2022 w Monachium podczas 2. Mistrzostw Europejskich. 

</doc>
<doc id="5328776" url="https://pl.wikipedia.org/wiki?curid=5328776" title="Rachunek umbralny">
Rachunek umbralny

Termin rachunek umbralny był pierwotnie związany z zaskakującymi podobieństwami pomiędzy pozornie niepowiązanymi równaniami algebraicznymi i pewnymi niejasnymi technikami użytymi w celu ich uzyskania (ale nie udowodnienia). Te techniki zostały wprowadzone przez Johna Blissarda i są czasami nazywane metodą symboliczną Blissarda. Często są one przypisywane innym matematykom (Édouard Lucas, James Joseph Sylvester), którzy wykorzystywali te techniki ekstensywnie.
W latach 30. i 40. XX wieku Eric Temple Bell spróbował stworzyć rygorystyczne podstawy rachunku umbralnego.
W latach 70. XX wieku Steven Roman, Gian-Carlo Rota oraz inni rozwinęli rachunek różniczkowy za pomocą funkcjałów liniowych na przestrzeniach wielomianów. Obecnie termin rachunek umbralny odnosi się do badań ciągów Sheffera (w tym ciągi wielomianowe typu dwumianowego i ciągi Appella), ale może obejmować również techniki systematycznej korespondencji skończonego rachunku różnicowego.
Rachunek umbralny w XIX wieku.
Ta metoda jest proceduralną notacją używaną do wyprowadzania tożsamości obejmujących indeksowane sekwencje liczb poprzez "udawanie, że indeksy są wykładnikami potęg". Rozumiejąc to dosłownie, jest to absurdalne, lecz skuteczne. Tożsamości wyprowadzone metodą symboliczną Blissarda mogą być odpowiednio wyprowadzone za pomocą bardziej skomplikowanych metod, które mogą być zrozumiane bez żadnych logicznych trudności.
Przykładem są wielomiany Bernoulliego. Ilustrując, rozważając zwykły dwumian Newtona (który zawiera w sobie współczynnik dwumianowy)
oraz podobnie wyglądającą relację na wielomianach Bernoulliego
a także porównanie pochodnej funkcji
do podobnie wyglądającej relacji na wielomianach Bernoulliego
można zauważyć, że te podobieństwa pozwalają na skonstruowanie tzw. "dowodu umbralnego", który pozornie nie może być poprawny, ale zdaje się działać mimo wszystko. Zatem przykładowo, poprzez udawanie, że indeks formula_5 jest wykładnikiem potęgi wiadomym jest, że
Poprzez późniejsze zróżniczkowanie, otrzymany jest oczekiwany wynik:
W powyższym przykładzie, zmienna formula_8 jest tzw. "umbrą" (łac. cień).
Umbralny szereg Taylora.
W rachunku różniczkowym szereg Taylora jest nieskończoną sumą wyrażeń zbudowanych na podstawie pochodnej funkcji w jednym punkcie. To znaczy, że oparta na liczbach rzeczywistych bądź zespolonych funkcja formula_9 odznaczająca się regularnością w formula_10 może zostać zapisana w sposób następujący:
Podobne relacje zostały zaobserwowane w rachunku różnicowym. Wersja umbralna szeregu Taylora jest dana za pomocą podobnego wyrażenia, zawierającego w sobie formula_12-tą różnicę formula_13 funkcji wielomianowej formula_14
gdzie:
jest potęgą kroczącą. Podobna relacja obowiązuje dla różnic wstecznych i silni rosnących.
Ten szereg znany jest również jako szereg Newtona (postać Newtona). Podobieństwo do standardowego szeregu Taylora jest utylizowana w rachunku różnicowym.
Współczesny rachunek umbralny.
Kombinatoryk Gian-Carlo Rota wykazał, że, pomimo historycznej absurdalności, rachunek umbralny ma rzeczywiste podstawy matematyczne. Rozważając funkcjonał liniowy formula_17 na formula_18 zdefiniowany jako
a następnie używając definicji wielomianów Bernoulliego i definicji liniowości formula_20 można zapisać:
Pozwala to na zastąpienie formula_22 za pomocą formula_23 co oznacza przeniesienie indeksu do wykładnika, a więc głównej operacji rachunku umbralnego. Przykład takiego podstawienia może wyglądać następująco:
Rota stwierdził później, że konfuzja wynikała z nierozróżnienia trzech relacji równoważności, które często występują w rachunku umbralnym. Wszystkie one były notowane za pomocą znaku równości „formula_25”.
W artykule opublikowanym w 1964 roku Rota użył metod umbralnych w celu wyprowadzenia równania rekurencyjnego związanego z liczbami Bella.
W artykule Stevena M. Romana i Gian-Carlo Roty rachunek umbralny został scharakteryzowany jako kategoria algebry umbralnej, dziedziny matematyki zdefiniowanej jako algebra funkcjałów linearnych w przestrzeni wektorowej wielomianów ze zmienną formula_26 w której iloczyn formula_27 funkcjałów liniowych zdefiniowany jest jako:
Gdy ciągi wielomianowe zastępują ciągi liczbowe w taki sposób, że wynikiem jest szereg o elementach w postaci formula_29 spełniający odwzorowanie liniowe formula_20 wtedy metoda umbralna jest głównym komponentem generalnej teorii specjalnych wielomianów Roty. Ta teoria jest, według pewnych definicji, esencją współczesnego rachunku umbralnego.
Rota użył również rachunku umbralnego w znacznym stopniu w innym artykule, by przebadać różne własności kumulant w kombinatoryce.

</doc>
<doc id="5328784" url="https://pl.wikipedia.org/wiki?curid=5328784" title="Władysław Mączka">
Władysław Mączka

Władysław Mączka (ur. 27 listopada 1890 w Oleszycach) – major Wojska Polskiego.
Życiorys.
Władysław Mączka urodził się 27 listopada 1890 w Oleszycach. Przed 1914 przebywał we Lwowie i działał w konspiracji niepodległościowej.
Po wybuchu I wojny światowej został żołnierzem Legionów Polskich i służył w szeregach 2 pułku ułanów od 1914 do 1916. Po kryzysie przysięgowym z lipca 1917 odbywał służbę w Szpitalu Koni 2 pułku ułanów Polskiego Korpusu Posiłkowego w stopniu wachmistrza. Po próbie przejścia frontu w bitwie pod Rarańczą w połowie lutego 1918 był internowany w Száldobos. 
Po odzyskaniu przez Polskę niepodległości został przyjęty do Wojska Polskiego. Według stanu ze stycznia 1919 był żołnierzem w referacie taborów Dowództwa Okręgu Generalnego „Warszawa”. Został awansowany na stopień kapitana w korpusie oficerów taborowych ze starszeństwem z dniem 1 czerwca 1919. W 1923, 1924 był oficerem 9 dywizjonu taborów w Brześciu. Jako wojskowy z tej jednostki w 1925 był przydzielony Wydziału Taborowego Departamentu Kawalerii Ministerstwa Spraw Wojskowych, a w 1928 był przydzielony do Departamentu Artylerii Ministerstwa Spraw Wojskowych. Następnie został zweryfikowany w stopniu rotmistrza taborów ze starszeństwem z dniem 1 czerwca 1919. W 1932 był oficerem w Wydziale Taborów Departamentu Intendentury Ministerstwa Spraw Wojskowych. Później został awansowany na stopień majora.
Podczas II wojny światowej w stopniu majora był komendantem obozu dla internowanych na Węgrzech.
Miał brata Józef Mączka (1888-1918, także legionista, poeta). Tuż przed wybuchem I wojny światowej w Kleciach ożenił się z Marią z domu Iwańczyk. Następnie przez pewien czas wraz z nią zamieszkiwał tam u rodziny siostry swojej żony, Anny Przystasz (była ona matką była matką rodzeństwa Zbigniewa, Mieczysława i Danuty Przystaszów). Jego żona w trakcie I wojny światowej działał w Wojskowej Służbie Kobiet, a po zachorowaniu na gruźlicę zmarła w Zakopanem przed końcem wojny.

</doc>
<doc id="5328788" url="https://pl.wikipedia.org/wiki?curid=5328788" title="Obcy (seria filmów)">
Obcy (seria filmów)



</doc>
<doc id="5328790" url="https://pl.wikipedia.org/wiki?curid=5328790" title="Corynebacterium michiganense">
Corynebacterium michiganense



</doc>
<doc id="5328791" url="https://pl.wikipedia.org/wiki?curid=5328791" title="Jan Frączek (1955–1994)">
Jan Frączek (1955–1994)

Jan Zbigniew Frączek (ur. 19 stycznia 1955 w Kamionce Wielkiej lub Nowym Sączu, zm. 17 stycznia 1994 w Warszawie) – polski polityk, działacz związkowy i opozycyjny w PRL, więzień polityczny.
Życiorys.
Syn Stanisława i Zofii, pochodził z rodziny wielodzietnej. W 1974 ukończył Zasadniczą Szkołą Samochodową w Nowym Sączu, w latach 1974–1985 pracował w Fabryce Samochodów Małolitrażowych w Bielsku-Białej. We wrześniu 1980 wstąpił do NSZZ „Solidarność”, należał do Komisji Wydziałowej. Po wprowadzeniu stanu wojennego członek władz Regularnej Komisji Wykonawczej Trzeci Szereg „S” i współorganizator Tymczasowej Komisji Zakładowej, był drukarzem podziemnego pisma „Informator NSZZ «Solidarność» przy Fabryce Samochodów Małolitrażowych”. W maju 1982 był krótko internowany, ponownie od kwietnia do maja 1983 aresztowany pod zarzutem kierowania podziemną organizacją (amnestia w sierpniu 1984). Należał do regionalnego kierownictwa podziemnej „Solidarności”, zajmował się m.in. kontaktami z innymi ośrodkami, zbieraniem składek, kolportażem prasy. Był współorganizatorem podbeskidzkiego Radia „Solidarność” oraz bielskiego Komitetu Oporu Społecznego. We wrześniu 1985 ponownie aresztowany, w kolejnym roku skazany wyrokiem Sądu Wojewódzkiego w Bielsku-Białej na 1,5 roku więzienia za „działania zmierzające do wywołania niepokoju publicznego”. W czerwcu 1986 wyszedł na wolność, wkrótce został jednym z pięciu jawnych rzeczników regionalnych struktur NSZZ „Solidarność”, znalazł się w Prezydium Regionalnej Komisji Organizacyjnej tej organizacji. W latach 1986–1989 pozostawał bez pracy. Był przez wiele lat rozpracowywany przez Wojewódzki Urząd Spraw Wewnętrznych w Bielsku-Białej.
W 1989 przywrócono go do pracy w FSM. Został przewodniczącym Komitetu Zakładowego „Solidarności”, wielokrotnym delegatem na wojewódzkie i krajowe zjazdy delegatów, a także członkiem Zarządu Regionalnego i Komisji Krajowej „Solidarności”. Zaangażował się również w komitet na rzecz budowy Szpitala Wojewódzkiego w Bielsku-Białej. W wyborach parlamentarnych w 1993 otwierał bielską listy okręgową Komitetu Wyborczego NSZZ „Solidarność”. Zmarł nagle w Warszawie podczas obrad Krajowej Sekcji Motoryzacji „S”. 21 stycznia 1994 został pochowany na cmentarzu komunalnym w Bielsku-Białej.
Odznaczenia.
Został odznaczony pośmiertnie Krzyżem Wolności i Solidarności (2017) i Krzyżem Kawalerskim Orderu Odrodzenia Polski (1995).

</doc>
<doc id="5328792" url="https://pl.wikipedia.org/wiki?curid=5328792" title="Alfabet czarnogórski">
Alfabet czarnogórski

Alfabet czarnogórski – zmodyfikowany alfabet łaciński służący do zapisywania języka czarnogórskiego. 
W obecnej formie został wprowadzony rozporządzeniem z 9 czerwca 2009 przez ministra edukacji Czarnogóry, Sretena Škuleticia. Funkcjonuje równolegle z cyrylicą serbską. 
Alfabet czarnogórski składa się z 32 znaków:

</doc>
<doc id="5328793" url="https://pl.wikipedia.org/wiki?curid=5328793" title="Findlay Range">
Findlay Range

Findlay Range – pasmo górskie w Górach Admiralicji w Ziemi Wiktorii w Antarktydzie Wschodniej.
Nazwa.
Nazwane przez New Zealand Antarctic Place-Names Committee (tłum. „Nowozelandzki Komitet ds. Nazewnictwa Antarktyki”) na cześć Roberta H. Findlay’a, geologa i kierownika wyprawy geologicznej New Zealand Antarctic Research Programme do regionu Findlay Range w latach 1981–1982. 
Geografia.
Findlay Range to pasmo górskie w Górach Admiralicji w Ziemi Wiktorii w Antarktydzie Wschodniej. Rozciąga się równolegle do Lyttelton Range po zachodniej stronie, biegnąc od Grigg Peak do Sorensen Peak. 

</doc>
<doc id="5328795" url="https://pl.wikipedia.org/wiki?curid=5328795" title="Mistrzostwa Europy w Tenisie Stołowym 2022">
Mistrzostwa Europy w Tenisie Stołowym 2022

Mistrzostwa Europy w Tenisie Stołowym 2022 odbyły się w dniach 13-21 sierpnia 2022 w Rudi-Sedlmayer-Halle w Monachium w Niemczech. Tenis stołowy był ujęty w programie dyscyplin rozgrywanych w ramach Mistrzostw Europejskich 2022, które odbywały się w tym mieście w dniach 11-21 sierpnia 2022. W zawodach brało udział 225 zawodników z 39 krajów.
Tabela medalowa.
Na podstawie:

</doc>
<doc id="5328800" url="https://pl.wikipedia.org/wiki?curid=5328800" title="Język tsimszian">
Język tsimszian



</doc>
<doc id="5328809" url="https://pl.wikipedia.org/wiki?curid=5328809" title="Monika Śliwińska">
Monika Śliwińska

Monika Śliwińska (ur. 1978) – polska pisarka i redaktorka. Pracuje w Ośrodku „Brama Grodzka-Teatr NN” w Lublinie w Laboratorium Nowe Narracje. Autorka trzech książek.

</doc>
<doc id="5328810" url="https://pl.wikipedia.org/wiki?curid=5328810" title="Lyttelton Range">
Lyttelton Range

Lyttelton Range – pasmo górskie w Górach Admiralicji w Ziemi Wiktorii w Antarktydzie Wschodniej.
Nazwa.
Nazwane przez Advisory Committee on Antarctic Names (tłum. „Komitet doradczy ds. nazewnictwa Antarktyki”) – nazwa upamiętnia nowozelandzki port Lyttelton, gdzie wiele statków ekspedycji antarktycznych uzupełniało paliwo i zapasy w drodze na Antarktydę. 
Geografia.
Lyttelton Range to wąskie pasmo górskie w Górach Admiralicji w Ziemi Wiktorii w Antarktydzie Wschodniej. Leży na południe od Dunedin Range, rozciągając się z północy na zachód na przestrzeni ok. 26 km . Od zachodu ogranicza górną część Dennistoun Glacier.

</doc>
<doc id="5328811" url="https://pl.wikipedia.org/wiki?curid=5328811" title="Nagroda Identitas">
Nagroda Identitas



</doc>
<doc id="5328812" url="https://pl.wikipedia.org/wiki?curid=5328812" title="Ormiański">
Ormiański



</doc>
<doc id="5328813" url="https://pl.wikipedia.org/wiki?curid=5328813" title="McGregor Range">
McGregor Range

McGregor Range – pasmo górskie w Górach Admiralicji w Ziemi Wiktorii w Antarktydzie Wschodniej.
Nazwa.
Nazwany przez Advisory Committee on Antarctic Names (tłum. „Komitet doradczy ds. nazewnictwa Antarktyki”) na cześć Ronalda K. McGregora, odpowiedzialnego za wsparcie podczas zimowania w 1962 roku w stacji antarktycznej McMurdo.
Geografia.
McGregor Range to pasmo górskie w Górach Admiralicji w Ziemi Wiktorii w Antarktydzie Wschodniej. Rozciąga się na przestrzeni ok. 21 km wśród lodowców Tucker Glacier, Leander Glacier, Fitch Glacier i Man-o-War Glacier.
Historia.
Pasmo zostało częściowo zmapowane przez antarktyczną ekspedycję New Zealand Geological Survey (1957–1958), a następnie całkowicie zmapowane przez United States Geological Survey (USGS) na podstawie badań terenowych i zdjęć lotniczych w latach 1960–1963.

</doc>
<doc id="5328816" url="https://pl.wikipedia.org/wiki?curid=5328816" title="Bakteryjna cętkowatość pomidora">
Bakteryjna cętkowatość pomidora

Bakteryjna cętkowatość pomidora () – bakteryjna choroba pomidora wywołana przez "Pseudomonas syringae" pv. "tomato".
Objawy i szkodliwość.
Bakteria wywołująca chorobę jest organizmem kwarantannowym. W Polsce choroba znana jest od połowy lat 70. XX wieku. Występuje co roku, ale jej intensywność zależy od warunków pogodowych. Powoduje utratę wartości handlowej owoców. Nie nadają się one ani do bezpośredniego spożycia, ani do przetwórstwa. W uprawie pod osłonami występuje dość rzadko.
Pierwsze objawy choroby pojawiają się na liściach. Są to nieregularne, niewielkie, wodniste, początkowo ciemnozielone, później ciemnobrązowe plamki z żółtawą obwódką. Plamy te często zlewają się tworząc duże nekrozy, zwłaszcza na brzegach liści. Przy wilgotnej pogodzie na dolnej stronie porażonych liści może pojawić się śluzowaty wyciek bakterii. Porażone liście zasychają. Podobne plamy pojawiają się również na pędach, ogonkach gron i szypułkach oraz na działkach kielicha. Na łodygach i ogonkach liściowych są wydłużone, często dość duże. Na pąkach kwiatowych tworzą się bardzo drobne, czarne plamki. Silnie porażone rośliny słabo zawiązują owoce, gdyż duża część kwiatów opada. Na zielonych owocach pojawiają się bardzo drobne, brunatne, cętkowane plamki o średnicy 1–2 mm. Są one lekko wzniesione, o brzegach ostro odgraniczonych od zdrowej tkanki.
Epidemiologia.
Najważniejszym źródłem infekcji są zakażone nasiona. Bakteria może w nich przetrwać do 20 lat. Na resztkach pożniwnych może przetrwać do 30 tygodni, w glebie ponad rok. Bakteria żyje w ryzosferze wielu gatunków roślin, wskutek czego gleba również odgrywa dużą rolę jako inokulum. Wśród jej żywicieli są tak pospolite rośliny jak jasnota różowa ("Lamium amplexicaule"), gwiazdnica pospolita ("Stellaria media"), rzodkiewnik pospolity ("Arabidopsis thaliana"), wiesiołek ("Oenothera" sp.), szarota ("Gnaphalum" sp.). To powoduje, że choroba może wystąpić także na tych polach, na których nigdy nie uprawiano pomidorów, a ich rozsada była wolna od bakterii.
Bakteria wnika do rośliny przez zranienia powstające podczas prac pielęgnacyjnych, wskutek żerowania owadów lub ocierania się roślin o siebie. Ale potrafi wniknąć także do zdrowych, nieuszkodzonych zawiązków owoców przez otwory pozostające po odpadniętych włoskach, zanim zostaną one zasklepione kutykulą. Bakterie roznoszone są wiatr, podczas prac pielęgnacyjnych i przez rozbryzgi deszczu. Choroba rozwija się przy temperaturze 13–24 °C i podczas wilgotnej pogody. Jest szczególnie groźna, gdy pojawi się już na rozsadniku. Przy dłużej utrzymującej się wilgotnej pogodzie choroba może przybrać postać epidemii.
Ochrona.
Rozsadę pomidora należy produkować tylko ze zdrowych nasion. Można je odkażać termicznie przez moczenie w gorącej wodzie o temperaturze 55 °C przez pół godziny, lub przez godzinę w wodzie o temperaturze 48–52 °C. Zaleca się unikanie prac pielęgnacyjnych podczas wilgotnej pogody. Ważne jest usuwanie po zbiorach resztek roślin z pola. Niszczy się je przez zakopanie w ziemi lub spalenie. Zaleca się dwuletni płodozmian. Niszczenie chwastów zasiedlanych przez "Pseudomonas syringae" zmniejsza inokulum tego patogenu.
Już podczas produkcji rozsady stosuje się opryskiwanie fungicydami miedziowymi i kontynuuje je dalej, po wysadzeniu rozsady na polu. Liczba opryskiwań zależy od pogody oraz od podatności danej odmiany na chorobę. W uprawie pod osłonami profilaktycznie i interwencyjnie opryskuje się rośliny biofungicydem na bazie ekstraktu z grejpfruta (Grevit 200 SL, 0,15%).

</doc>
<doc id="5328818" url="https://pl.wikipedia.org/wiki?curid=5328818" title="Fagot (radioodbiornik)">
Fagot (radioodbiornik)

Fagot DMT-301 – radioodbiornik stołowy, monofoniczny, zbudowany wyłącznie na tranzystorach, produkowany na początku lat 70. XX w. w ZR Unitra Diora. Był to pierwszy w Polsce w pełni tranzystorowy odbiornik stacjonarny, który wszedł do produkcji seryjnej.
Informacje ogólne.
W 1970 roku powstało pierwszych 179 egzemplarzy. Pierwsza informacja o radiu ukazała się w marcu 1971 r. w notatce „Nowe opracowania sprzętu RTV w przemyśle krajowym” w miesięczniku Radioamator i Krótkofalowiec 1971/3 s.53., a schemat w RiK-1972/4 s.99. Oficjalna prezentacja odbyła się na 40. Międzynarodowych Targach Poznańskich w czerwcu 1971 r. Produkcja seryjna miała miejsce w latach 1971–72 i wyniosła prawie 100 tys. sztuk.
Odbiornik ma moc wyjściową 1,5 W i cztery zakresy fal: Długie, Średnie, Krótkie (25–49m) i UKF (OiRT 65,5–74 MHz). Układ elektryczny zawiera 11 tranzystorów germanowych; wśród nich dwa polskie: TG3A i TG50. Nie ma już lamp elektronowych, nie ma jeszcze układów scalonych.
Wygląd zewnętrzny.
Obudowę i elementy sterujące przejął Fagot z produkowanej w tym czasie serii odbiorników lampowych DML, w szczególności z ostatniego odbiornika lampowego Klawesyn DML-306. Litery DML w symbolu oznaczały Domowy Monofoniczny Lampowy. Skrócona o 3 cm obudowa wykonana jest z twardej płyty wiórowej, oklejona naturalnym fornirem i politurowana. Przód odbiornika stanowi duża skala z szarego plexiglasu. Po prawej stronie widnieje na niej nowy znak firmowy fabryki – UNITRA-DIORA. Nazwa radia znalazła się na maskownicy głośnika. Skala ma taki sam układ jak lampowy poprzednik – zakresy ułożone są w kolejności U-D-S-K, z tego zakres UKF ma najwyższe częstotliwości po lewej stronie.
Na przedniej ściance zwracają uwagę klawisze przełącznika zakresów. Jest to przełącznik typu Isostat, którego przyciski wciskane są standardowo w poziomie, czyli prostopadle do ścianki radia. W Fagocie skonstruowano zestaw dodatkowych dźwigni, dzięki którym klawisze naciska się w kierunku pionowym, jak w dawnych odbiornikach lampowych. Podobne rozwiązanie występuje w OR Diana-stereo. Jeden z klawiszy (ARCz) służy do włączenia automatycznej regulacji częstotliwości na UKF. Obok przełącznika, po lewej stronie, znalazły się pokrętła potencjometru siły głosu z wyłącznikiem zasilania i potencjometr barwy tonu, a po prawej stronie dwa pokrętła strojenia AM i FM.
Konstrukcja mechaniczna.
Charakterystyczne jest w Fagocie chassis, przejęte z modelu lampowego, mocowane do spodu obudowy przy pomocy czterech śrub z podwójnymi gumowymi podkładkami tłumiącymi drgania. Konstrukcję chassis stanowią dwa kątowniki z blachy ocynkowanej o długości 40 cm przebiegające wzdłuż radia, prostopadła do nich ramka przy płycie czołowej oraz poprzeczne pionowe przegrody blaszane, wysokie na 12,5 cm. W ten sposób wnętrze zostało podzielone na trzy klatki o szerokości ok. 6, 23 i 11 cm. W pierwszej klatce od lewej (patrząc z tyłu radia) znajduje się głowica UKF GF-21 i gniazda antenowe AM-FM na oddzielnej płytce bakelitowej. Puste otwory obok gniazd to miejsca po cewkach, które występowały w odbiornikach DML. W centralnej klatce jest główna płyta drukowana z wlutowanymi gniazdami DIN do podłączenia gramofonu i magnetofonu, kondensator zmienny i antena ferrytowa. W klatce trzeciej znalazł się wzmacniacz m.cz. i zasilacz oraz gniazdo głośnika zewnętrznego na płytce bakelitowej. Pusty otwór w płytce obok gniazda głośnikowego, który mógłby sugerować planowaną produkcję wersji stereofonicznej, to miejsce po metalowym gnieździe DIN występującym tutaj w modelach lampowych. Pod płytą drukowaną wycięte jest w spodzie obudowy okienko serwisowe, zaślepione perforowaną tekturą. W pozostałej wolnej przestrzeni znalazł się okrągły głośnik 3W, 15 Ω produkcji jugosłowiańskiej (Elektronska Industrija) z magnesem po stronie membrany. Taki głośnik o grubości mniejszej niż 5 cm był zazwyczaj umieszczany w płytkich obudowach i trochę nie pasuje do obszernej obudowy Fagota.
Układ elektryczny.
W Fagocie zastosowano konstrukcję modułową układu elektrycznego. Głowica GF-21 na własnej płytce drukowanej w blaszanej osłonie umieszczona jest w pierwszej klatce. Zbudowana jest na trzech tranzystorach AF-106, ma oddzielny oscylator (w następnych popularnych odbiornikach był mieszacz samodrgający). Strojona jest oddzielnym, potrójnym kondensatorem powietrznym. Kolejny moduł stanowi wzmacniacz p.cz. AM-FM na płytce 2217-142, wlutowanej do płyty głównej. Trzeci odrębny moduł to wzmacniacz m.cz. na tranzystorach AC180/181 lub GC511/521 oraz zasilacz, zmontowane na płytce 2217-141 umieszczonej odrębnie w klatce trzeciej.
Do strojenia na zakresach AM służy kondensator powietrzny KPOM 375/500, stosowany w odbiornikach lampowych. Oddzielne kondensatory zmienne dla zakresów AM i FM pozwalają na zastosowanie dwóch pokręteł strojenia. Na osiach pokręteł umieszczono żeliwne koła zamachowe, zwiększające płynność i komfort strojenia. W niektórych egzemplarzach Fagota występują gałki mocowane do osi za pomocą śrubek – rozwiązanie powszechne w odbiornikach lampowych przez poprzednie kilkadziesiąt lat.

</doc>
<doc id="5328819" url="https://pl.wikipedia.org/wiki?curid=5328819" title="Halowe Mistrzostwa Czech w Lekkoatletyce 2021">
Halowe Mistrzostwa Czech w Lekkoatletyce 2021

Halowe Mistrzostwa Czech w Lekkoatletyce w 2021 – halowe zawody lekkoatletyczne organizowane przez Český atletický svaz, które odbyły się 20 i 21 lutego w Ostrawie.

</doc>
<doc id="5328821" url="https://pl.wikipedia.org/wiki?curid=5328821" title="Tapinauchenius latipes">
Tapinauchenius latipes

Tapinauchenius latipes – gatunek pająka z infrarzędu ptaszników i rodziny ptasznikowatych. Zamieszkuje Małe Antyle i północną Amerykę Południową.
Taksonomia.
Gatunek ten opisany został po raz pierwszy w 1875 roku przez Ludwiga Carla Christiana Kocha w publikacji głównego autorstwa Antona Ausserera. Jako miejsce typowe wskazano Puerto Cabello w Wenezueli. W 2022 roku Yeimy Cifuentes i Rogéiro Bertani dokonali redeskrypcji gatunku przy okazji rewizji rodzaju.
Morfologia.
Samice osiągają do 45 mm długości ciała i do około 100 mm rozpiętości odnóży, samce zaś do 35 mm długości ciała i do około 90 mm. Ubarwienie zwykle jest czarnofioletowe, rzadziej ciemnobrązowe lub rudobrązowe. Karapaks jest dłuższy niż szeroki, o lekko wyniesionej części głowowej, szerszym niż dłuższym wzgórku ocznym, głębokich i prostych jamkach oraz wyraźnych rowkach tułowiowych. Oczy pary przednio-środkowej leżą na tej samej wysokości co pary przednio-bocznej, a pary tylno-bocznej bardziej z przodu niż pary tylno-środkowej. Nadustek nie występuje. Szczękoczułki mają na przednich krawędziach rowków od 9 do 10 ząbków. Odnóża pierwszej i czwartej pary są najdłuższe i równej długości, trzeciej zaś najkrótsze. Stopy wszystkich par odnóży mają pełne skopule, natomiast skopule na nadstopiach są pełne w przypadku dwóch pierwszych par, w przypadku ostatniej pary zajmują odsiebną ćwiartkę, a w przypadku przedostatniej pary odsiebne ⅔ u samca i odsiebne ½ u samicy. 
Samce mają na goleniach pierwszej pary odnóży apofizy (haki) goleniowe złożone z dwóch gałęzi, z których przednio-boczna jest mniejsza i zaopatrzona w kolec na boku, a tylno-boczna większa i zaopatrzona w kolec na wierzchołku; za gałęzią tylno-boczną leży wyraźny, trójkątny guzek. Nogogłaszczki samca mają prawie trójkątne cymbium zbudowane z dwóch niemal równych rozmiarów płatów. Kulisty bulbus ma małe subtegulum i guzek na przednio-bocznej powierzchni tegulum. Od 3 do 3,3 raza dłuższy od tegulum embolus jest smukły, w widoku grzbietowym od połowy długości delikatnie zakrzywiający się, ku zagiętemu szczytowi gwałtownie zwężony.
Genitalia samicy mają dwie całkowicie odseparowane, krótkie, trójkątne spermateki, każda z dobrze zesklerotyzowanym, zaokrąglonym płatem wierzchołkowym o szerokości mniejszej niż połowa szerokości części środkowej.
Ekologia i występowanie.
Gatunek neotropikalny, znany z Trynidadu, Wenezueli i Gujany. Jest ptasznikiem nadrzewnym. Potrafi nurkować w zbiornikach wody zgromadzonej na roślinach (fitotelmach).
Hodowla.
Dorosły osobnik wymaga pionowego terrarium o minimalnych wymiarach 20×20×30 cm z elementem wystroju ułatwiającym konstrukcję gniazda. Zaleca się temperaturę 24–29°C w dzień i 18–25°C w nocy oraz wilgotność 70–80%. Preferowane jest karmienie owadami ruchliwymi. Rozmnażanie jest łatwe. Samica produkuje kokon jajowy zwykle po około 2 miesiącach po kopulacji, a pierwsze stadium rozwojowe młodych pojawia się w nim po około 25 dniach. Liczba młodych w kokonie wynosi zwykle 60–100. Ptasznik jest stosunkowo słabo jadowity i nieagresywny, jednak ze względu na szybkość i skoczność nie jest zalecany dla początkujących.

</doc>
<doc id="5328827" url="https://pl.wikipedia.org/wiki?curid=5328827" title="Strzelanina w Cetynii">
Strzelanina w Cetynii

Strzelanina w Cetynii – strzelanina, która wydarzyła się w dniu 12 sierpnia 2022 roku w miejscowości Cetynia w Czarnogórze; uzbrojony napastnik po kłótni z rodziną rozstrzelał jej członków, a następnie wybiegł na ulicę i zaczął strzelać do przypadkowo napotkanych osób, zabijając 10 z nich, po czym został zastrzelony przez uzbrojonego obywatela z bronią palną. Była to najkrwawsza masowa strzelanina w historii Czarnogóry.
Przebieg.
Strzelanina rozpoczęła się około godziny 15:30 po południu gdy sprawca po kłótni z rodziną zastrzelił jej członków, a następnie wybiegł na ulicę i otworzył ogień w stronę przypadkowych ludzi, w tym dzieci, i karetek, które zaczęły przybywać na miejsce tej masakry. Chwilę później został zastrzelony przez jednego z mieszkańców, uzbrojonego w broń.
Ofiary strzelaniny.
W wyniku strzelaniny zginęło 10 osób i sprawca ataku; wśród ofiar była dwójka dzieci i żona sprawcy oraz 7 przypadkowych przechodniów.
Sprawca.
Sprawcą strzelaniny był 34-letni Vučko Borilović, miejscowy myśliwy, który przed atakiem kłócił się z rodziną o kwestie finansowe. Był działaczem socjaldemokratycznej partii Socjalistycznych Demokratów Czarnogóry (SD), ale jego atak nie był w żaden sposób motywowany politycznie. Sprawca przed strzelaniną leczył się psychiatrycznie w jednym ze szpitali i zażywał leki.
Reakcje.
Prezydent Czarnogóry Milo Đukanović i premier Dritan Abazović złożyli kondolencje rodzinom ofiar, nazywając strzelaninę "bezprecedensową tragedią". Premier Abazović wkrótce później ogłosił 3-dniową żałobę narodową w celu upamiętnienia zabitych w masowej strzelaninie.
Kondolencje z powodu strzelaniny przesłały obywatelom Czarnogóry władze Bośni i Hercegowiny, Kosowa, Macedonii Północnej i Serbii.

</doc>
<doc id="5328829" url="https://pl.wikipedia.org/wiki?curid=5328829" title="MySQL Workbench">
MySQL Workbench

MySQL Workbench – otwartoźródłowe oprogramowanie umożliwiające projektowanie zapytań SQL, administrowanie, projektowanie oraz zarządzanie bazami danych systemu MySQL za pośrednictwem graficznego interfejsu użytkownika, stworzone przez firmę Oracle. Program został zbudowany na bazie kodu oprogramowania "DBDesigner 4".
Historia.
"DBDesigner 4".
"DBDesigner 4" to otwartoźródłowy program umożliwiający wizualne projektowanie oraz tworzenie kwerend w bazodanowym systemie MySQL, udostępniony na licencji GPL, napisany w środowisku Delphi 7 / Kylix 3. Został napisany na przełomie lat 2002 i 2003 przez austriackiego programistę Michaela G. Zinnera i opublikowany na jego witrynie "fabFORCE.net".
Pod koniec 2003 roku projekt Zinnera uzyskał aprobatę ze strony ówczesnych twórców oprogramowania MySQL i zatrudnili jego twórcę w firmie. Jego obowiązkami w pracy był rozwój narzędzia do zarządzania bazami danych MySQL z graficznym interfejsem użytkownika, co zaowocowało powstaniem pakietu "MySQL GUI Tools Bundle".
"MySQL GUI Tools Bundle".
"MySQL GUI Tools Bundle" to wieloplatformowy pakiet oprogramowania służący do administrowania i wprowadzania danych do baz danych w systemie MySQL, stworzony i rozwijany do połowy 2010 roku przez ówczesnych twórców oprogramowania MySQL – firmę MySQL AB, a później przez Sun Microsystems (obecnie Oracle) na licencji GPL. Po zakończeniu okresu wsparcia dla oprogramowania, "MySQL GUI Tools Bundle" zostało zastąpione przez całkowicie nowy produkt twórców, "MySQL Workbench".

</doc>
<doc id="5328831" url="https://pl.wikipedia.org/wiki?curid=5328831" title="MySQL GUI Tools Bundle">
MySQL GUI Tools Bundle



</doc>
<doc id="5328834" url="https://pl.wikipedia.org/wiki?curid=5328834" title="Jerzy Kosycarz">
Jerzy Kosycarz

Jerzy Kosycarz (ur. 3 listopada 1936 w Warszawie, zm. 9 lipca 1986 w Rostocku, Niemcy; pochowany w Szczecinie) – polski fotografik, myśliwy i przyrodnik.
Życiorys.
Członek Szczecińskiego Towarzystwa Fotograficznego od 1959 roku, przez 12 lat brał aktywny udział w pracach Zarządu STF, w latach 1983–1985 oraz 1985–1986 pełnił funkcję prezesa STF. Absolwent Społecznego Studium Fotografii ZPAF (1978). Instruktor fotografii przez prawie 25 lat.
W fotografii przyrodniczej najbardziej umiłował obszar Rezerwatu Świdwie gdzie czynnie działał na rzecz ochrony tego obszaru oraz Doliny Dolnej Odry i Puszczy Bukowej, jednocześnie pracował na rzecz ochrony całej zachodniopomorskiej przyrody. Jerzy Kosycarz był pomysłodawcą cyklicznej wystawy i konkursu: Międzynarodowe Biennale Fotografii pt. "Wiatr od morza," realizowanej w latach 1985–1991 oraz inicjatywy grupy twórczej "Grupa 10" powstałej w Szczecinie po Jego śmierci.
Zmarł nagle w wieku 49 lat, podczas wernisażu wystawy "IFO Scanbaltic ’86" w Rostocku reprezentując (jako prezes) Szczecińskie Towarzystwo Fotograficzne. Pośmiertnie otrzymał godność Honorowego Członka STF.
Został pochowany w Szczecinie na Cmentarzu Centralnym (kw. 24A-6-22)
Fonografia.
Reportaż Stanisława Szubińskiego "Leśny fotograf" z 29 marca 1985, którego bohaterem jest Jerzy Kosycarz. Opowieść o zamiłowaniu do fotografii, przyrody oraz o sposobach fotografowania ptaków i leśnej zwierzyny w nawiązaniu do twórczości Włodzimierza Puchalskiego:

</doc>
<doc id="5328835" url="https://pl.wikipedia.org/wiki?curid=5328835" title="Dominik Salama">
Dominik Salama

Dominik Salama (ur. 2 czerwca 1997 w Vantaa) – fiński hokeista.
Kariera.
Wychowanek klubu Kiekko-Vantaa w rodzinnym mieście. Karierę juniorską rozwijał w klubach EHC, HJK, Karhu-Kissat, HPK. W 2018 został zawodnikiem seniorskiego zespołu Hunters w trzeciej lidze Suomi-sarja. Był powszechnie chwalony za swoje występy w barwach tego klubu. W kwietniu 2019 przeszedł do Jokipojat w rozgrywkach Mestis (druga klasa), skąd odszedł na początku listopada 2019. W tym samym miesiącu został zawodnikiem szwedzkiego klubu w trzeciej lidze Hockeyettan. W sezonie 2020/2021 był zawodnikiem drużyny Haugesund Seagulls w drugiej klasie rozgrywkowej w Norwegii. Latem 2021 przeszedł do JHT w Mestis. Pod koniec stycznia 2022 został zaangażowany przez STS Sanok w rozgrywkach Polskiej Hokej Ligi. Po sezonie 2021/2022 przedłużył umowę z klubem.

</doc>
<doc id="5328840" url="https://pl.wikipedia.org/wiki?curid=5328840" title="Adam Steinborn">
Adam Steinborn

Adam Feliks Roman Steinborn (ur. 30 maja 1903 w Toruniu, zm. 12 marca 1982 w Warszawie) – handlowiec, kapitan NSZ. 
Był synem Ottona Steinborna i Heleny Tomiły z Kawczyńskich; oboje rodzice byli znanymi działaczami niepodległościowymi na Pomorzu. 
Życiorys.
Jako gimnazjalista brał udział w młodzieżowych organizacjach wolnościowych (Towarzystwo Tomasza Zana, drużyna skautów im. Zawiszy Czarnego). Był harcerzem-ochotnikiem w wojnie 1920 r. Studia w Wyższej Szkole Handlowej w Warszawie ukończył w 1925 r.; tu w latach 1927-1930. był asystentem Katedry Geografii Ekonomicznej. Szkołę Podchorążych Rezerwy w Grudziądzu ukończył w 1926 r., a w roku 1928 otrzymał stopień podporucznika rezerwy.
Od 1936 r. pracował w Krajowej Hurtowni Herbaty „Szumilin” w Warszawie, (przekształconej w czasie wojny w Rejonową Hurtownię Aprowizacyjną nr XXIII, paczkującą i rozprowadzającą artykuły żywnościowe „na kartki”); w latach 1938-1944 był dyrektorem tej firmy. W trzydziestych latach pełnił różne funkcje w organizacjach zawodowych (Zgromadzenie Kupców Polskich, Polska Centrala Importu Kawy, Izby Przemysłowo-Handlowa, Kompania Handlu Zamorskiego, Zrzeszenie Hurtowników Kolonialnych).
Zmobilizowany jako podporucznik artylerii w sierpniu 1939 r., po klęsce wrześniowej wrócił 8 października do Warszawy. Od listopada 1939 r. działał w Związku Walki Zbrojnej, następnie zaprzysiężony oficer kontrwywiadu Armii Krajowej (Komenda Główna, Oddział II, Referat 997). Do stycznia 1945 r. w Oddziale Osłonowym Sztabu Obszaru Zachodniego A.K. Wojskową służbę ukończył w randze kapitana.
Po wojnie był dyrektorem firmy handlu krajowego i zagranicznego “Transactor”, co wiązało się z aresztowaniem i uwięzieniem (lata 1949-1953). Po 1957 r. powrócił do handlu zagranicznego pracując do 1980 r. w “Metalexporcie”. W latach sześćdziesiątych wykładał w Szkole Głównej Planowania i Statystyki.
W małżeństwie z Janiną z Mieszkowskich (od 19 kwietnia 1927 r.) miał troje dzieci (Bożena, Elżbieta Joanna, Grzegorz Bogusz).
Odznaczenia.
Uhonorowany także odznaczeniami: Polska Swemu Obrońcy (1920) oraz Krzyżem Kawalerskim Orderu Odrodzenia Polski (1973).

</doc>
<doc id="5328843" url="https://pl.wikipedia.org/wiki?curid=5328843" title="Kiruna AIF">
Kiruna AIF

Kiruna AIF – szwedzki klub hokeja na lodzie z siedzibą w Kirunie.

</doc>
<doc id="5328850" url="https://pl.wikipedia.org/wiki?curid=5328850" title="Kamienica przy ulicy Kochanowskiego 12-12a w Katowicach">
Kamienica przy ulicy Kochanowskiego 12-12a w Katowicach

Kamienica przy ulicy Jana Kochanowskiego 12-12a w Katowicach – zabytkowa kamienica mieszkalno-handlowa, położona przy ulicy J. Kochanowskiego 12-12a w Katowicach, w dzielnicy Śródmieście. Powstała w latach 1913–1915 w stylu modernistycznym z elementami secesji i art déco.
Historia.
Pierwsza zabudowa wzdłuż ówczesnej Sachsstrasse zaczęła powstawać na przełomie XIX i XX oraz na początku XX wieku. Sama zaś kamienica pod współczesnym numerem 12 i 12a powstała w latach 1913–1915. Część oficyn została dobudowana w późniejszym czasie, zajmując obrzeża działki.
W 1935 roku właścicielem części kamienicy pod numerem 12, jak i 12a był dr Paweł Chrobok. W tym czasie była ona zamieszkiwana głównie przez rodziny urzędników i kupców, a także były w niej prowadzone punkty handlowo-usługowe. Pod numerem 12 działały m.in.: skład kapeluszy, zakład z wyrobami gastronomicznymi, drogeria Leona Raka i skład kolonialny Jadwigi Radowickiej, natomiast pod numerem 12a siedzibę miała Centrala materiałów wybuchowych, Polska wytwórnia przyrządów ratowniczych, a także m.in. zakład rzeźbiarski Włodzimierza Romańskiego i magiel.
W 1952 roku kamienica przeszła modernizację. 30 listopada 2015 roku kamienicę tę wraz z oficynami wpisano do rejestru zabytków.
Pod koniec 2017 roku zakończyła się trwająca od 2015 roku modernizacja kamienicy. W ramach prac odtworzono zniszczone detale na jej fasadzie (w tym pilastry i reliefy), która także została odnowiona. Wymieniono także stolarką okienną i drzwiową i poddano renowacji balustrady. Prace modernizacyjne obejmowały także wnętrze budynku, a w ramach prac podzielono duże lokale mieszkalne na mniejsze. Od strony oficyny została dobudowana winda, wewnątrz zaś powstały ciągi korytarzy, które połączyły obie części kamienicy. W tym czasie kamienica była budynkiem mieszkalnym z pomieszczeniami biurowymi oraz lokalami użytkowymi usytuowanymi na parterze.
W sierpniu 2022 w systemie REGON było aktywnych 6 podmiotów gospodarczych z siedzibą przy ulicy J. Kochanowskiego 12, w tym gabinet rehabilitacji, gabinet kosmetyczny i biuro podróży, natomiast przy ulicy J. Kochanowskiego 12a aktywnych było 14 podmiotów, w tym kilka kancelarii adwokackich.
Charakterystyka.
Zabytkowa kamienica mieszkalno-handlowa położona jest przy ulicy J. Kochanowskiego 12-12a w katowickiej dzielnicy Śródmieście.
Jest to budynek murowany z cegły pełnej, z tynkowaną frontową elewacją. Główny budynek został pokryty dachówką, oficyny zaś papą. Dach kamienicy jest wielospadowy i pulpitowy. Budynek ma sześć kondygnacji nadziemnych i podpiwniczenie. Wybudowany jest na planie nieregularnym, dopasowanym do kształtu działki, w środku zaś znajduje się dziedziniec, do którego powadzą dwa trakty z przejazdem bramnym. Łączna powierzchnia zabudowy kamienicy wynosi 214 m².
Architektonicznie kamienica układem elewacji i prostotą brył oraz dużymi i szerokimi oknami nawiązuje do modernizmu, lecz detalem sztukatorskim odwołuje się do secesji i art déco. Elewacja frontowa kamienicy – zachodnia, jest tynkowana z dekoracjami również w tynku. Jest ona symetryczna z wyjątkiem witryn i wejść na parterze. Na parterze ma ona 10 osi, powyżej zaś jest ich 8. Przejazd bramowy znajduje się na piątej osi parteru i został zamknięty eliptycznym łukiem. Pomiędzy oknami 3. i 4. kondygnacji znajdują się potrójne wypukłe panneau z reliefowymi przedstawieniem zwierząt w centralnym polu i geometrycznym roślinnym ornamentem po bokach. Elewacja kamienicy zwieńczona jest gzymsem.
Kamienica ma wykusz obejmujący 2-4 kondygnacje w osiach 3.-6., zamknięty na 5. kondygnacji na całej długości tarasem domkniętym pełną balustradą, która artykułowana jest wąskimi pionowymi płycinami. W osi 3. i 6. w wykuszu znajdują się trzykondygnacyjne loggie. Na poziomie 2. kondygnacji pomiędzy osiami zewnętrznymi wykusza i centralnymi znajdują się wizerunki postaci alegorycznych w formie płaskorzeźb.
Podłogi wewnątrz kamienicy są drewniane, na klatce schodowej zaś powstałe z lastriko. Schody na klatce schodowej są drewniane na konstrukcji stalowej, dwubiegowe. Części kamienicy o nr. 12 i 12a połączone są wspólnymi korytarzami, prowadzącymi do windy. Mieszkania wewnątrz kamienicy mają powierzchnie w przedziale 30-60 m², wszystkie są wyposażone w piece gazowe i łazienki. Kamienica wraz z oficynami jest wpisana do rejestru zabytków pod numerem A/463/15. Budynek wpisany jest także do gminnej ewidencji zabytków miasta Katowice, a także na podstawie przepisów miejscowego planu zagospodarowania przestrzennego uchwalonego 28 maja 2014 roku wytyczono także strefę ochrony konserwatorskiej obejmującą m.in. kamienicę przy ulicy J. Kochanowskiego 12-12a.
W 2018 roku kamienica ta była własnością prywatną.

</doc>
<doc id="5328856" url="https://pl.wikipedia.org/wiki?curid=5328856" title="Jan Karski (ujednoznacznienie)">
Jan Karski (ujednoznacznienie)



</doc>
<doc id="5328862" url="https://pl.wikipedia.org/wiki?curid=5328862" title="Hruzdowe">
Hruzdowe

Hruzdowe – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Stanisławowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Wierzchnie, od 1929 roku w powiecie postawskim, w gminie Kozłowszczyzna.
Powszechny Spis Ludności z 1921 roku nie podał danych dotyczących miejscowości. W 1931 w 3 domach zamieszkiwało 18 osób.
Wierni należeli do parafii rzymskokatolickiej i prawosławnej w Szarkowszczyźnie. Miejscowość podlegała pod Sąd Grodzki w Duniłowiczach i Okręgowy w Wilnie; właściwy urząd pocztowy mieścił się w Szarkowszczyźnie.

</doc>
<doc id="5328871" url="https://pl.wikipedia.org/wiki?curid=5328871" title="Kobielscy">
Kobielscy



</doc>
<doc id="5328872" url="https://pl.wikipedia.org/wiki?curid=5328872" title="Makabala">
Makabala



</doc>
<doc id="5328881" url="https://pl.wikipedia.org/wiki?curid=5328881" title="Franciszek Kobielski">
Franciszek Kobielski



</doc>
